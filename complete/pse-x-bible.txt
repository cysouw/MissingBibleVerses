# language_name:        Serawai
# closest ISO 639-3:    pse
# ISO_15924:            Latn
# year_short:           2011
# year_long:            2011 / 2014
# vernacular_title:     Serawai Bible - New Testament
# english_title:        The New Testament in Serawai
# URL:                  http://de.scribd.com/doc/46461965/Serawai-Bible-New-Testament
# copyright_short:      
# copyright_long:       
# notes:                
40001001	Inila namau-namau niniak puyang Yesus Keristus , pengadau Daud , pengadau Abraham .
40001002	Abraham ngadauka Isak , Isak ngadauka Yakub , Yakub ngadauka Yehuda ngan ading-beghadingau .
40001003	Yehuda ngadauka Peris ngan Sira jak di Tamar . Peris ngadauka Hisrun , Hisrun ngadauka Ram ,
40001004	Ram ngadauka Aminadab , Aminadab ngadauka Nahasun , Nahasun ngadauka Salmun ,
40001005	Salmun ngadauka Buas jak di Rahab , Buas ngadauka Ubid jak di Rut , Ubid ngadauka Isai ,
40001006	Isai ngadauka rajau Daud . Daud ngadauka Salumu jak di bini Uria ,
40001007	Salumu ngadauka Rehabiam , Rehabiam ngadauka Abia , Abia ngadauka Asa ,
40001008	Asa ngadauka Yusapat , Yusapat ngadauka Yuram , Yuram ngadauka Usia ,
40001009	Usia ngadauka Yutam , Yutam ngadauka Ahas , Ahas ngadauka Hiskia ,
40001010	Hiskia ngadauka Manasi , Manasi ngadauka Amun , Amun ngadauka Yusia ,
40001011	Yusia ngadauka Yikunya ngan ading-beghadingau , masau jemau Israil dicapakka ke Babil .
40001012	La udim dicapakka ke Babil Yikunya ngadauka Sialtiil , Sialtiil ngadauka Serubabil ,
40001013	Serubabil ngadauka Abihud , Abihud ngadauka Ilyakim , Ilyakim ngadauka Asur ,
40001014	Asur ngadauka Saduk , Saduk ngadauka Akhim , Akhim ngadauka Iliud ,
40001015	Iliud ngadauka Iliasar , Iliasar ngadauka Matan , Matan ngadauka Yakub ,
40001016	Yakub ngadauka Yusup laki Maria . Diau itula melahirka Yesus diau dikiciakka Keristus .
40001017	Mangku gegalaunyau adau empat belas gilir jak di Abraham enggut ke Daud , empat belas gilir jak di Daud enggut bangsau Israil dicapakka ke Babil , ngan empat belas gilir jak di diau dicapakka ke Babil enggut ke Keristus .
40001018	Luak inila ceritau Yesus Keristus lahir : Endu' Au Maria la tunangan ngan Yusup . Anyautu ughang duautu lum nika , tenyatau Maria la ngandung . Kandungantu jak di Rua Allah .
40001019	Yusup pengantinannyautu jemau diau maju ngerjauka setu diau diajung ukum agamau . Anyautu diau enggup ngaduka Maria di mukau jemau banyak , mangku diau endak ngurungka rasanau ngan diam-diam .
40001020	Masau Yusup merupuakka titu , diau bemimpi . Dalam mimpiautu diau tekinak sughang malaikat Tuhan bekatau ngan diau , " Yusup , pengadau Daud , nidau nanti takut nikai Maria , karnau anak dalam kandungannyautu jak di Rua Allah .
40001021	Diau ka melahirka sughang anak lanang . Budak keciak itu mesti kaba namauka Yesus , karnau Diau ka nyelamatka umatAu jak di dusaunyau . "
40001022	Gegalaunyautu tejadi luak itu , supayau ditepati setu diau dikiciakka Tuhan ngan nabiAu ,
40001023	" Sughang budak gadis ka ngandung ngan melahirka sughang anak lanang . Anak itu ka dinamauka Imanuil . " Imanuil retiau , " Allah betunggal ngan kitau . "
40001024	Yusup bangun , mangku diau ngerjauka setu diau dikiciakka malaikat Tuhantu ngan diau . Diau nika ngan Maria .
40001025	Anyautu selamau Maria lum melahirka Ana'autu , diau nidau campur ngan Maria . Anak itu la adau , dinamaukanyau Yesus .
40002001	Yesus lahir di Betlihim , timpau Herudis njadi rajau di daira Yudia . Yesus la adau , adau jemau ahli bintang jak di sebela matau-aghi idup datang ke Yerusalim .
40002002	La sampai di situ ughangtu betanyau , kataunyau , " Di manau Kupiak diau empai adau batan Rajau jemau Yahudi ? Kami la nginak bintangAu di sebela matau-aghi idup , mangku kami datang endak nyemba Diau . "
40002003	Satu rajau Herudis ndengagh ceritau itu , diau tegagau nian . Luak itu pulau gegalau jemau di Yerusalim .
40002004	Mangku diajungau gegalau imam bepangkat tinggi ngan guru ukum Taurat betunggal , mangku diau betanyau , " Di manau Rajau diau dijanjika Allah ka lahir ? "
40002005	Timbal ughangtu , " Di kuta Betlihim di daira Yudia , karnau luak inila ditulis sughang nabi ,
40002006	' Kaba Betlihim di daira Yudia , kaba ukan diau keciak sekali di antarau kuta Yehuda , karnau jak di kabanila ka datang sughang pengulu diau ka njagaui umatKu Israil . ' "
40002007	La udim ndengagh gegalaunyautu Herudis mantau ahli bintang itu ngan carau diam-diam , mangku ngan neghagi diau betanyau ngan ughangtu , kebilau pastiau bintangtu mulai kina'an .
40002008	Mangku diau ngajung ughangtu ke Betlihim , kataunyau , " Pegila , dala'i keruani nian Kupiak itu . Mangku amun la betemu , kiciakka ngan aku , mangku aku pulau pegi nyemba Diau . "
40002009	La udim ndengagh titu , ughangtu pegi . Di tenga jalan bintang diau tekinak di sebela matau-aghi idup senitu ndului ughangtu , mangku mendam di tipatan bada Kupiak itu .
40002010	Alaka riangau ughangtu nginak bintang itu .
40002011	Ughangtu masuak ke ghuma , nginak Kupiak itu ngan endu' Au Maria . Ughangtu nunduak nyemba Kupiaktu , dibukakkanyau bada retau bendaunyau , dienjuakkanyau emas , keminyan ngan damagh ghum .
40002012	Mangku ughangtu baliak ke nenggeriau wuan jalan lain , karnau Allah la ngiciakka ngan ughangtu dalam mimpi , supayau jangan ngulang njenguak Herudis .
40002013	La udim ditinggalkanyau jemau ahli bintang tadi , Yusup tekinak malaikat Tuhan dalam mimpi . Malaikattu bekatau , " Bangunla kaba , bata'ila Kupiak ini ngan endu'tu , mangku pegila nyingkir ke Mesir . Mendamla di situ , enggut aku ngulang ngiciak agi ngan kaba , karnau rajau Herudis ndala'i Kupiak ini endak mbunuAu . "
40002014	Mangku malam itu pulau Yusup bangun , dibata'inyau Kupiaktu ngan endu' Au mangku pegi nyingkir ke Mesir .
40002015	Diau mendam di situ , enggut rajau Herudis mati . Luak itula ditepati setu diau la dikiciakka Tuhan ngan nabiAu , " Aku mantau AnakKu jak di Mesir . "
40002016	Satu rajau Herudis keruan , bansau ahli bintang tadi la nipukanyau , diau mara kematila . Mangku diau merintaka endak mbunua gegalau budak keciak di Betlihim ngan ngepungannyau diau beumur duau taun ke bawa . Itu sesuai ngan masau bintangtu kina'an luak diau dikiciakka ahli bintangtu .
40002017	Luak itula ditepati setu diau la dikiciakka nabi Yeremia ,
40002018	" Di Rama tedengagh tangis berandaian . Rahil merandaika anak-ana'au , enggup dipuji , karnau ana'au la abis galau . "
40002019	Rajau Herudis la mati , Yusup tekinak agi malaikat Tuhan dalam mimpi , kataunyau ,
40002020	" Bangunla , batakla Budak keciak ini ngan endu' Au , baliakla ke Israil , karnau jemau diau endak mbunua Budak keciak ini la mati . "
40002021	Mangku Yusup bangun , dibata'inyau Budak keciaktu ngan endu' Au , mangku baliak ke Israil .
40002022	Anyautu Yusup ndengagh , bansau Arkelaus anak Herudis nggentika ba'au njadi rajau di nenggeri Yudia , mangku diau takut pegi ke situ . Diau pegi ke daira Galilia , karnau diau dapat petunjuak Tuhan dalam mimpi .
40002023	La sampai di Galilia diau mendam di kuta Nasarit . Luak itula ditepati katau Allah diau la dikiciakka nabi , " Diau ka dikiciakka jemau Nasarit . "
40003001	Masau itu Yuhanis Pembaptis datang ke padang bungin di Yudia ngan mulai beketuba , kataunyau ,
40003002	" Ubaila perembak ngan dusau kamu , karnau nidau lamau agi Allah ka merinta luak rajau . "
40003003	Nyela , Yuhanis itula diau dikiciakka nabi Yesaya ngan katau ini , " Adau suarau jemau di padang bungin , ' Sediaukala jalan batan endak Tuhan , lughuskala jalan batan endak Diau . ' "
40003004	Baju Yuhanis jak di bulu untau , bebatau jak di bawuak , makanannyau belalang ngan manisan medu .
40003005	Banyak jemau jak di Yerusalim , jak di gegalau nenggeri Yudia , ngan jak di daira Yurdan datang njenguak Yuhanis .
40003006	Ughangtu ngaku'i dusau-dusaunyau mangku dibaptis Yuhanis di ayiak Yurdan .
40003007	Banyak pulau jemau Parisi ngan jemau Saduki datang endak dibaptis . Anyautu satu nginak ughangtu datang , Yuhanis bekatau , " Ui , kamutu jemau ja'at luak ulagh . Sapau diau ngiciakka , bansau kamu pacak lepas jak di ukuman Allah diau ka datangtu ?
40003008	Nyataukala ngan perembak kamu , bansau kamu la ngubai jak di dusau kamu .
40003009	Jangan kamu sangkau , kamu ka lepas jak di ukuman ngan ngiciakka , bansau kamu pengadau Abraham . Keruanila , jak di batu-batu ini Allah pacak mbuat pengadau batan endak Abraham .
40003010	Kapak la adau di akagh kayu , mangku bilang kayu diau nidau ngasilka bua diau iluak ditebang mangku dicapakka dalam api .
40003011	Aku mbaptis kamu ngan ayiak , tandau la betubat . Nanti ka datang Jemau diau lebia bekuasau jak di aku . Melegha'i tali sepatuAu ajau aku endiak pantas . Diau ka mbaptis kamu ngan Rua Allah ngan api .
40003012	Di tanganAu la adau nighu endak nampi ighi'anNyau , padiAu endak ditunggalka dalam tengkiang . Gegalau ampaunyau ka disilap ngan api diau nidau ka padam . "
40003013	Masau itu Yesus pegi jak di Galilia ke ayiak Yurdan . Di situ Diau datang njenguak Yuhanis endak dibaptis .
40003014	Anyautu Yuhanis enggup mbaptiskaNyau , kataunyau , " Aku diau semestiau dibaptis Kaba , mangku ngapau Kaba mintak dibaptis ngan aku ? "
40003015	Mangku Yesus nimbal , katauNyau , " Nengkela mbak kini luak ini , karnau ngan carau luak ini kitau ngerjauka gegalau kendak Allah . " Mangku Yuhanis nurut .
40003016	La udim dibaptis , Yesus ngeluagh jak di ayiak . Masau itu pulau langit tebukak , mangku Yesus nginak Rua Allah tughun luak burung darau inggap di Diau .
40003017	Mangku adau suarau jak di langit , katauNyau , " Inila AnakKu diau Kusayangi . Diau melemakka atiKu . "
40004001	Mangku Yesus dibata'i Rua Allah ke padang bungin endak dicubaui Iblis .
40004002	Empat pulua aghi empat pulua malam Diau nidau makan , mangku Diau lapagh .
40004003	Mangku Iblis datang ngan bekatau , " Kabani Anak Allah . Ajungla batu-batu ini njadi ruti ! "
40004004	Yesus nimbal , " Di Injil ditulis , ' Manusiau idup ukan jak di makanan ajau , tapitu jak di bilang katau diau dikiciakka Allah . ' "
40004005	Udim itu Iblis mbatak Yesus ke Yerusalim , kuta sucitu , mangku diajung betegak di pucuak mubungan Ghuma Allah .
40004006	Mangku diau bekatau , " Kabani Anak Allah . Tumbanka diri Kaba ke bawa , karnau di Injil ditulis , ' Allah ka ngajung malaikat-malaikatAu njagaui Kaba . Ughangtu ka nyanggak Kaba , mangku keting Kaba endiak tuantuak ke batu . ' "
40004007	Katau Yesus , " Di Injil ditulis pulau , ' Jangan kaba ncubaui Tuhan , Allah kaba . ' "
40004008	La udim itu Iblis mbatak Yesus agi ke gunung diau tinggi nianan , diancakkanyau ngan Diau gegalau kerajauan di deniauni ngan gegalau kekayauannyau
40004009	mangku bekatau , " Gegalaunyautu ka kuenjuakka ngan Kaba , amun Kaba nunduak nyemba aku . "
40004010	Mangku Yesus nimbal , " Kisitla kaba , Iblis ! Di Injil ditulis , ' Kaba mesti nyemba Tuhan , Allah kaba . Diau ajaula mesti kaba semba . ' "
40004011	Udim itu Iblis pegi jak di Diau , mangku malaikat-malaikat datang nepi'i Diau .
40004012	La ndengagh , bansau Yuhanis la dimasuakka ke jil , mangku Yesus pegi ke Galilia .
40004013	Diau ninggalka Nasarit , mangku mendam di Kapernaum di tepi danau Galilia , di daira Sibulun ngan Naptali .
40004014	Mangku la ditepati katau Allah diau dikiciakka nabi Yesaya ,
40004015	" Tana Sibulun ngan tana Naptali , di jalan ke laut , di beghang ayiak Yurdan , Galilia tana jemau ukan Yahudi .
40004016	Jemau diau idup di keleman la nginak terang diau besinagh . Ngan jemau diau idup di nenggeri maut la tumbua sinagh terang . "
40004017	Jak masau itu Yesus mulai ngiciakka , " Ubaila jak di dusau-dusau kamu , karnau nidau lamau agi Allah ka merinta luak rajau . "
40004018	Yesus dang ngerayau di tepi danau Galilia , Diau nginak jemau duau beghading , diautu Simun diau dinamauka pulau Pitrus ngan adingau Anderias . Ughang duautu dang ngipaska jalaunyau di danau itu , karnau ughangtu tukang ndalak ikan .
40004019	Yesus bekatau ngan ughangtu , " Mela , ngikut aku . Aku ka ngajagh kamu njadi tukang ndalak jemau . "
40004020	Ughang duautu ninggalka jalaunyau mangku ngikut Yesus .
40004021	Yesus la bejalan agi , mangku nginak jemau duau beghading lainau , diautu Yakubus ngan Yuhanis , anak Sebedius . Ughang duautu serempak ngan ba'au dang ngilu'i jalau dalam perawu , mangku dipantauNyau pulau ughang duautu .
40004022	Ughang duautu ninggalka perawu ngan ba'autu mangku ngikut Yesus .
40004023	Yesus ngidari gegalau daira Galilia . Diau ngajagh di ghuma-ghuma sembayang ngiciakka ceritau iluak , bansau Allah endak merinta . Diau pulau meghadui gegalau jemau buidapan ngan jemau cacat .
40004024	Mangku ceritau Yesus la tesiar di gegalau perupinsi Siria , mangku banyak jemau datang njenguak Diau . Ughangtu mbatak jemau diau nanggungka serbau idapan ngan serbau mecam sengsarau . Adau jemau diau disaraui rua ja'at , adau diau buidapan gilau bangkai , adau diau lumpua . Gegalaunyautu dighaduka Yesus .
40004025	Mangku jemau banyak nianan ngikut Yesus . Adau diau datang jak di Galilia , adau diau jak di Dikapulis , adau diau jak di Yerusalim , jak di Yudia ngan pulau jak di daira beghang ayiak Yurdan .
40005001	Yesus nginak jemau banyak itu , Diau nanyiak bukit mangku duduak endak ngajagh . Diau la duduaktu , anak-buaHau njenguak Diau .
40005002	Mangku Yesus mulai ngajagh ughangtu , katauNyau ,
40005003	" Riangla jemau diau meghasau nidau pacak mbuat tuapau-apau ngan ngaghapka Allah ajau , karnau diau diterimau Allah njadi umatAu .
40005004	Riangla jemau diau bingung , karnau diau ka dilemakka .
40005005	Riangla jemau diau ngensian , karnau diau ka ngempu deniau .
40005006	Riangla jemau diau endak tegalau ngerjauka kendak Allah , karnau diau ka pacak ngerjaukanyau .
40005007	Riangla jemau diau nyialka jemau , karnau diau ka disialka .
40005008	Riangla jemau diau beresia atiau , karnau diau ka keruan Allah .
40005009	Riangla jemau diau ndamaika jemau , karnau diau ka dikiciakka anak Allah .
40005010	Riangla jemau diau diluatka jemau , ikak nuruti kendak Allah , karnau diau ka diterimau Allah njadi umatAu .
40005011	Riangla kamu , amun kamu digelakka dianiayau , diburuakka ikak Aku .
40005012	Nabi-nabi timpau senitu la dibuati luak itu . Riangla nian kamu , karnau upa kamu besak di sergau . "
40005013	" Kamuni umpamau gagham batan endak deniau . Amun gagham nidau teghasau agi , apu pacak ngulang masin agi ? Nidau begati agi . Diau dicapakka , mangku dipijakka jemau .
40005014	Kamuni umpamau terang batan endak deniau . Kuta diau adau di pucuak gunung nidau ka adau nidau kina'an .
40005015	Nidau bediau jemau diau maghakka lampu , mangku ditukupi ngan kinjagh . Lampu itu ka dikaitka di badahau , mangku gegalau jemau di ghuma itu pacak nginak terangau .
40005016	Luak itu pulau terang kamu mesti besinagh di guak jemau , supayau ughangtu nginak perembak kamu diau iluak , mangku ngagungka Bapak kamu di sergau . "
40005017	" Jangan kamu sangkau , bansau Aku datang endak ngabiska ukum Taurat ngan ajaghan nabi-nabi . Aku datang ukan endak ngabiskanyau tapitu endak ngenjuakka retiau ngenian .
40005018	Ingatkala semasau langit ngan deniau ini gi adau , sutiak kia urup ngan tandau diau keciak nian nidau ka dilengitka jak di ukum Taurat , amun gegalaunyau lum tejadi .
40005019	Itula sebapau jemau diau melanggar sutiak perinta jak di ukum Taurat , empuak dikit ajau , mangku ngajagh jemau lain bebuat luak itu pulau , jemautu ka keciak nian di guak umat Allah . Mangku jemau diau na'ati gegalau ukum Taurat ngan ngajagh jemau lain bebuat luak itu pulau , jemautu ka besak di guak umat Allah .
40005020	Keruanila , amun kamu nidau lebia ta'at jak di guru-guru ukum Taurat ngan jemau Parisi ngerjauka kendak Allah , nidau ka adau kamu njadi umat Allah . "
40005021	" Kamu la keruan , bansau niniak puyang kitau la diajaghka luak ini : ' Jangan mbunua . Jemau diau mbunua , mesti diukum . '
40005022	Anyautu mbak kini Akuni bekatau ngan kamu luak ini : Jemau diau marai kantinau mesti diukum . Jemau diau ngiciakkanyau ' buyan ' , mesti diadapka ngan pengadilan agamau . Mangku jemau diau ngiciakkanyau ' kapir ' , arus dicapakka dalam api nerakau .
40005023	Karnau itu , amun kaba mbatak kerban endak nyemba Allah , mangku teghingat , bansau adau kantin kaba diau purik ngan kaba ,
40005024	tinggalkala kudai kerbantu di guak bada bekerban , mangku pegi bedamaila ngan jemau tadi . Udim itu pacak ngulang agi nyemba Allah .
40005025	Misalau adau jemau diau ngaduka kaba ke pengadilan , bedamaila ngan diau empungan masia di jalan , supayau lawan kaba jangan nyeraka kaba ngan akim , mangku akim itu nyeraka kaba ngan anak-buahau , mangku kaba dicapakka ke jil .
40005026	Ingatkala kaba cetau nidau ka pacak ngeluagh jak di jil , amun utang lum dibayighi galau . "
40005027	" Kamu la keruan adau ajaghan luak ini : ' Jangan menaugawia . '
40005028	Anyautu mbak kini Aku bekatau ngan kamu : Jemau diau nginak sughang tinau ngan ngibaukanyau , jemautu la menaugawia ngan tinautu dalam atiau .
40005029	Mangku amun matau kanan kaba mbuat kaba bedusau , cungkilla ngan capakka matautu . Iluakla kelengitan sutiak jak di dandanan badan , sangkan gegalau badan kaba dicapakka dalam nerakau .
40005030	Amun tangan kanan kaba mbuat kaba bedusau , tetakla ngan capakka tangantu . Iluakla kelengitan sutiak jak di dandanan badan , sangkan gegalau badan kaba dicapakka dalam nerakau . "
40005031	" Adau pulau ajaghan luak ini : ' Jemau diau nyagha'i biniau , mesti ngenjuakka surat saghak ngan diau . '
40005032	Anyautu mbak kini Aku bekatau ngan kamu : Jemau diau nyagha'i biniau , amun ukan karnau diau menaugawia , jemautu mbuat biniau menaugawia . Mangku jemau diau nika ngan tinau diau disagha'itu menaugawia pulau . "
40005033	" Kamu pulau la keruan , bansau niniak puyang kitau la diajaghka luak ini : ' Jangan besumpa ngan setu diau mbu'ung . Setu diau la kamu sumpaka ngan Allah , mesti kamu kerjauka . '
40005034	Anyautu mbak kini Aku bekatau ngan kamu : Jangan besumpa dikit kia , empuak ngan langit , karnau langit bada duduak Allah ,
40005035	empuak ngan deniau , karnau deniau lapiak ketingAu , empuak ngan Yerusalim , karnau Yerusalim kuta Rajau Besak .
40005036	Jangan pulau besumpa ngan palak kaba , karnau kaba endiak pacak mutiaka ngan ngitamka gumbak kaba , selambagh kia nidau .
40005037	Amun nyela , kiciakka ajau ' nyela ' . Amun nidau , kiciakka ' nidau ' , lebia jak di itu asalau jak di Iblis . "
40005038	" Kamu pulau keruan , bansau adau ajaghan luak ini : ' Matau genti matau , gigi genti gigi . '
40005039	Anyautu mbak kini Aku bekatau ngan kamu : Jangan mbalas jemau diau bebuat ja'at ngan kamu . Amun jemau nampagh pelipisan kanan kamu , ngenjuakka pulau pelipisan kidau .
40005040	Amun jemau ngaduka kaba ngan akim , karnau diau endak baju kaba , ngenjuakkala pulau kain kaba .
40005041	Amun jemau masau kaba mikul dandanannyau sejawua sekilu , pikulla sejawua duau kilu .
40005042	Enjuakkala ngan jemau diau mintak ngan kaba , pinjamkala ngan jemau diau endak minjam . "
40005043	" Kamu keruan , bansau adau ajaghan luak ini : ' Sayangila kantin-kantin kaba ngan luatkala musua kaba . '
40005044	Anyautu mbak kini Aku bekatau ngan kamu : Sayangila musua kamu ngan du'akala jemau diau meluatka kamu .
40005045	Ngan carau luak itu kamu njadi anak-anak Bapak kamu diau di sergau . Diautu numbuaka matau-aghi batan endak jemau iluak ngan jemau diau ja'at pulau , ngan nughunka ujan batan endak jemau diau benagh ngan jemau diau nidau benagh pulau .
40005046	Amun kamu nyayangi ajau jemau diau sayang ngan kamu , nidau bediau jasa batan endak kamu . Tukang tagia cuki pulau ngerjauka titu .
40005047	Amun kamu bemuni ngan kantin-kantin kamu ajau , nidau bediau lebihau di kamu . Jemau diau nidau keruan Allah ngerjauka titu pulau .
40005048	Kamu mesti sempernau luak Bapak kamu di sergau . "
40006001	" Ingatkala jangan kamu ngerjauka kewajiban agamau di mukau jemau banyak endak dikinak jemau . Amun kamu bebuat luak itu , kamu nidau ka dienju'i upa ngan Bapak di sergau .
40006002	Amun kaba ngenjuak ngan jemau , jangan kaba siarka ngan jemau lain , luak diau dikerjauka jemau diau cak iluak di ghuma-ghuma sembayang ngan di jalan besak , mangku dipuji jemau . Keruanila , ughangtu la nerimau upahau .
40006003	Anyautu amun kaba ngenjuak ngan jemau , jangan tangan kidau kaba ngeruani setu diau dikerjauka tangan kanan .
40006004	Nengkela kerjau kaba nidau keruan ngan jemau , lain jak di Bapak di sergau . Diautu nginak kerjau kaba di bada tebuni , mangku ka mbalas ngan kaba . "
40006005	" Amun kamu bedu'a , jangan luak dikerjauka jemau cak alim . Ughangtu galak bedu'a sampai betegak di ghuma sembayang ngan di penyimpangan jalan endak dikinak jemau . Ingatkala ughangtu la nerimau upahau .
40006006	Anyautu amun kaba bedu'a , masuakla ke bilia , katupka duaghau , mangku bedu'ala ngan Bapak kaba diau nidau kina'an itu . Mangku Bapak kaba diau nginak kerjau kaba diau tebuni ka mbalas ngan kaba .
40006007	Lagi amun kamu bedu'a , jangan panjang-panjang nidau bediau tujuannyau luak jemau diau nidau keruan Tuhan . Ughangtu sangkau , du'a ughangtu ka didengagh karnau panjang ngan banyak katau itu .
40006008	Jangan luak ughangtu . Bapak kamu la keruan , setu diau kamu enda'au , antak ka kamu mintak ngan Diau .
40006009	Bedu'ala luak ini : ' Bapak kami diau di sergau , kami endak namau Dighi diregaui , karnau Dighi suci .
40006010	Kami endak Dighi njadi rajau kami , mangku kendak Dighi dituruti di deniau luak di sergau .
40006011	Enju'ila kami saghini makanan kami ngan secukupau .
40006012	Ngabiska sala kami , luak kami ngabiska sala jemau ngan kami .
40006013	Jangan enangka kami dicubaui , anyautu ilakkala kami jak di diau ja'at . [ Karnau Dighila rajau diau bekuasau ngan agung selelamaunyau . Amin . ' ]
40006014	Amun kamu ngabiska sala jemau ngan kamu , Bapak kamu di sergau ka ngabiska sala kamu pulau .
40006015	Anyautu amun kamu nidau ngabiska sala jemau , Bapak kamu di sergau nidau pulau ka ngabiska sala kamu . "
40006016	" Amun kamu puasau , dayi kamu jangan mangut luak jemau cak alim . Ughangtu cak litak , supayau jemau nginak diau dang puasau . Keruanila , ughangtu la bulia upahau .
40006017	Anyautu amun kaba puasau , suguila gumbak kaba ngan ghusapila dayi kaba ,
40006018	supayau nidau bediau diau keruan , bansau kaba puasau , lain jak di Bapak kaba diau nidau kina'an . Mangku Diau nginak di bada diau tebuni ka mbalas ngan kaba . "
40006019	" Jangan kaba melungguakka retau bendau batan endak diri kaba di deniau . Di deniauni retautu ka dimakan gegat ngan karat ngan dimalingi jemau .
40006020	Anyautu lungguakkala retau kaba di sergau . Di sergautu nidau ka dirusakka gegat ngan karat ngan pulau nidau dimalingi jemau .
40006021	Karnau di manau adau retau kaba , di situ pulau ati kaba .
40006022	Matau umpamau lampu ati . Amun matau kaba iluak , gegalau ati kaba terang .
40006023	Amun matau kaba ja'at , gegalau ati kaba keleman nian . Mangku amun lampu di ati kaba keleman , alangka kelemanau .
40006024	Nidau sughang kia pacak njadi anak-bua duau jemau , karnau amun luak itu , diau ka sayang ngan diau sughang diau sughang agi nidau . Diau ka setia ngan diau sughang ngan diau sughang agi nidau . Kamu nidau pacak bekerjau batan endak Allah ngan batan endak retau bendau pulau . "
40006025	" Karnau itu ingatkala jangan kamu ghegak ngan pengidupan kamu , tuapau diau endak kamu makan ngan minum ngan tuapau diau endak kamu pakai . Ukanau pentingla idup sangkan makanan ngan badan sangkan baju ?
40006026	Kina'ila burung di awang-awang . Diau nidau nanam , nidau ngetam , nidau bediau tengkiang . Empuak luak itu Bapak kamu di sergau ngenju'i diau makan . Beregaula kamu sangkan burung .
40006027	Sapau jak di kamu karnau ghegak pacak manjangka idupau empuak dikit kiala ?
40006028	Mangku ngapau kamu ghegak ngan setu diau endak dipakai ? Kina'ila bungau gheghumputan di padang . Diau tumbua nidau bekerjau ngan nidau pulau betenun .
40006029	Anyautu Rajau Salumu diau makai baju rajau diau alap nianan nidau pulau sualap bungautu .
40006030	Saghini ghumput di padang tumbua , pagi disilap abis . Empuak luak itu Allah ndandani ghumput itu alap nian , apau lagi kamu , ui jemau diau nidau percayau nian .
40006031	Karnau itu nidau nanti ghegak ngan bekatau , ' Tuapau diau ka kami makan ? Tuapau diau ka kami minum ? Tuapau diau ka kami pakai ? '
40006032	Gegalaunyautu didala'i jemau diau nidau keruan Allah . Anyautu Bapak kamu di sergau keruan , bansau kamu endak gegalaunyautu .
40006033	Anyautu kamu beusahala , mangku Allah njadi rajau kamu , ngan kerjaukala kenda' Au , mangku gegalaunyautu ka dienjuakka ngan kamu .
40006034	Karnau itu nidau nanti kamu ghegak aghi pagi , karnau aghi pagi ka adau agi rupu'an lain . Rupu'an saghi jadila batan endak saghi . "
40007001	" Jangan kamu ngukum jemau , mangku kamu nidau diukum .
40007002	Karnau luak kamu ngukum jemau kamu pulau ka diukum . Luak manau kamu ngulaki jemau , luak itu pulau jemau ngulaki kamu .
40007003	Ngapau kaba nginak kempenan di matau kantin kaba , anyautu baluk di matau kaba nidau kaba keruani ?
40007004	Luak manau kamu pacak ngiciak ngan kantin kaba , ' Nengkela aku ngeluaghka kempenan di matau kaba . ' , awuak di matau kabatula adau baluk .
40007005	Ui , kaba cak iluak ! Keluaghkala kudai baluk jak di matau kaba , mangku kaba nginak ngan terang endak ngeluaghka kempenan jak di matau kantin kaba .
40007006	Jangan ngenjuakka setu diau beresia ngan anjing . Jangan pulau nyipatka mutiara ngan kaput , mangku nidau dipijak-pijakkanyau ngan nidau ngelipat nyerang kamu . "
40007007	" Pintakla , mangku kamu ka dienju'i . Bedalakla , mangku kamu ka bepulian . Gagurla duaghau , mangku kamu ka dibuka'i .
40007008	Karnau bilang jemau diau mintak dienju'i , bilang jemau diau ndalak bulia , mangku bilang jemau diau nggagur duaghau dibuka'i .
40007009	Apu adau jak di kamuni diau ngenju'i ana'au batu , amun diau mintak makan ?
40007010	Apu dienju'i ulagh , amun diau mintak ikan ?
40007011	Amun kamu diau ja'at pacak ngenjuak diau iluak ngan anak kamu , apau lagi Bapak kamu diau di sergau ! Diau ka ngenju'i setu diau iluak ngan jemau diau mintak ngan Diau .
40007012	Bebuatla ngan jemau luak kamu endak ughangtu mbuati kamu . Itula isi gegalau ukum Taurat ngan kitab nabi-nabi . "
40007013	" Masuakla wuan duaghau diau supit , karnau duaghau ngan jalan diau nuju ke nerakau besak ngan alap , mangku banyak jemau lalu wuan jalan itu .
40007014	Anyautu duaghau ngan jalan diau nuju idup supit ngan segau , mangku cuman dikit jemau diau ndapatkanyau . "
40007015	" Sepepadaula ngan cak nabi . Ughangtu datang di guak kamu luak bebiri , anyautu sebenaghau ughangtu luak setuau diau ganas .
40007016	Kamu ka ngeruani ughangtu jak di kerjaunyau . Di ghumput bedughi nidau bediau bua anggur . Di kayu bedughi nidau bediau bua aghau .
40007017	Di batang diau iluak adau bua diau iluak . Di batang diau nidau iluak adau bua diau nidau iluak .
40007018	Nidau ka adau batang diau iluak ngasilka bua diau karut . Mangku batang diau nidau iluak nidau pulau ngasilka bua diau iluak .
40007019	Bilang kayu diau nidau ngasilka bua diau iluak , cetau ditebang mangku dicapakka dalam api .
40007020	Luak itula pulau ngan cak nabi tadi . Kamu ka ngeruani ughangtu jak di asil kerjaunyau . "
40007021	" Nidau gegalau jemau diau mantau aku , ' Tuhan , Tuhan ! ' njadi angguta umat Allah , anyautu cuman jemau diau ngerjauka kendak BapakKu diau di sergau .
40007022	Masau aghi kiamat banyak jemau ka bekatau ngan Aku , ' Tuhan , Tuhan , ngan namau Tuhan kami la ngiciakka katau Allah . Ngan namau Tuhan kami la melaratka iblis . Lagi ngan namau Tuhan kami la banyak mbuat tandau nyelia . '
40007023	Masau itula Aku ka nimbali ughangtu , ' Aku nidau kekela ngeruani kamu . Laratla jak di sini , kamu diau ngerjauka setu diau ja'at . ' "
40007024	" Bilang jemau diau ndengagh kici'anKu ini ngan nurutinyau , jemautu umpamau jemau bepengertian diau negakka ghumahau bepelapiak batu .
40007025	Amun aghi ujan ngan ayiak merampus ngan angin deghas nempua ghuma itu , ghumatu nidau rubua , karnau ditegakka bepelapiak batu .
40007026	Mangku bilang jemau diau ndengagh kici'anKu ini ngan nidau nurutinyau , jemautu umpamau jemau diau bigal diau negakka ghumahau bepelapiak bungin .
40007027	Amun aghi ujan ngan ayiak merampus ngan angin deghas nempua ghuma itu , ghumatu rubua mangku rusak galau . "
40007028	Mangku Yesus ngudimka kici'anNyautu . Jemau banyak tadi kemangan nian ndengaghka ajaghanNyautu ,
40007029	karnau Diau ngajagh ngan kuasau , lain nian ngan guru-guru ukum Taurat .
40008001	Yesus tughun jak di bukit , mangku banyak jemau ngikut Diau .
40008002	Mangku adau sughang jemau njenguak Diau . Jemautu buidapan ja'at diau mbayauka . Diautu nunduak nyemba Yesus sampai bekatau , " Pak , amun Dighi endak , Dighi pacak meghadui aku . "
40008003	Yesus nyurungka tanganAu ngecakka jemau itu ngan bekiciak , " Aku endak , ghadula kaba . " Masau itu pulau idapannyau ghadu .
40008004	Mangku Yesus bekatau ngan diau , " Ingatkala , jangan kaba kiciakka ngan sughang kia ceritau ini . Anyautu pegila njenguak imam , mintak diau merisau kaba . Udim itu enjuakkala kerban diau diajung Musa njadi buktiau ngan jemau , bansau kaba la ghadu . "
40008005	Masau Yesus masuak ke Kapernaum , adau sughang kepalak tentera njenguak Diau ngan mintak tulung , kataunyau ,
40008006	" Pak , budakku tebadai di ghuma karnau buidapan lumpua , la nanggung nian . "
40008007	Katau Yesus ngan diau , " Aku ka pegi meghaduka diau . "
40008008	Anyautu tentera itu bekatau , " Gaula , aku nidau pantas nerimau Dighi di ghumaku . Kiciakka sepata katau ajau , mangku budakku ghadu .
40008009	Aku sughang bawahan , mangku di bawa aku adau pulau tentera . Amun aku ngajung ngan sughang tentera ' Pegi ! ' , mangku diau pegi , ngan sughang agi , ' Ke sini ! ' mangku diau datang , lagi ngan budakku , ' Kerjaukala ini ! ' , mangku dikerjaukanyau . "
40008010	Ndengagh kici'annyautu Yesus kemangan nian , mangku Diau ngiciak ngan jemau banyak diau ngikut Diau , katauNyau , " Nyela nian katauKu ini , di guak jemau Israil lum kekela Aku nemuka iman sebesak ini .
40008011	Ngenian , banyak jemau ka datang jak di sebela matau-aghi tumbua , jak di sebela matau-aghi tumban duduak makan serempak ngan Abraham , Isak ngan Yakub di sergau .
40008012	Anyautu jemau diau behak njadi umat Allah ka dicapakka di bada diau keleman sekali . Di situ ughangtu ka nangis ngan sengsarau . "
40008013	Mangku Yesus bekatau ngan tentera tadi , " Baliakla , setu diau kaba percayaui ka tejadi . " Masau itu pulau buda'au ghadu .
40008014	Yesus pegi ke ghuma Pitrus . Di situ Diau nginak mentuau tinau Pitrus dang tiduak karnau demam .
40008015	Yesus ngecakka tanganau mangku demamautu ghadu . Tinautu bangun nepi'i Diau .
40008016	Aghi laka malam , banyak jemau diau diarung iblis dibatak guak Yesus . Mangku ngan sepata katau ajau Yesus ngisitka iblis itu ngan meghaduka gegalau jemau buidapan .
40008017	Yesus ngerjauka gegalaunyautu , mangku ditepati setu diau la dikiciakka nabi Yesaya , " Diaula nanggungka sengsarau kitau ngan meghaduka idapan kitau . "
40008018	Banyak nian jemau di guak Yesus . Masau Diau nginak gegalau ughangtu , Diau ngajung anak-buaHau nyembeghangi danau .
40008019	Mangku adau sughang guru agamau datang njenguak Diau ngan bekatau , " Pak guru , aku endak ngikut Dighi , ke manau ajau Dighi pegi . "
40008020	Katau Yesus , " Landak adau lubangau , burung adau saghangau , anyautu Anak Manusiau endiak bediau badaHau . "
40008021	Mangku sughang agi diau la njadi anak-buaHau bekatau , " Pak , ajungla aku baliak kudai endak nguburka bak kami . "
40008022	Yesus nimbal , " Mela ngikut Aku . Nengkela jemau mati nguburka jemau mati . "
40008023	Udim itu Yesus nayiak perawu ngan anak-buaHau ngikut pulau .
40008024	Mangku adau angin nyaghu di danau itu . Adau pulau umbak besak ngan ayiak masuak dalam perawu . Anyautu Yesus dang tiduak .
40008025	Mangku anak-buaHau pegi mbangunkaNyau ngan bekatau , " Pak , tulung , kitau celakau ! "
40008026	Yesus ngiciak ngan ughangtu , " Ngapau kamu takut ? Ngapau kamu nidau percayau ? " Diau bangun mbentak angin ngan danau , mangku danautu tenang .
40008027	Ughangtu kemangan ngan bekiciak , " Sapau sebenaghau jemau ini ? Diau merintaka angin ngan danau , mangku diau ta'at . "
40008028	Mangku Yesus sampai di beghang danau di daira Gadara . Adau duau ughang datang diau diarung iblis . Ughang duautu buas nian , mangku nidau sughang kia beghani lalu di situ . Ughangtu ngeluagh jak di perantuan
40008029	ngan tegauk-gauk , kataunyau , " Ka Kaba apauka kami , ui Anak Allah ? Apu Kaba endak nyaraui kami , empuak lum masaunyau ? "
40008030	Nidau jawua jak di situ banyak kaput ingunan dang ndalak makanan .
40008031	Mangku iblistu mintak ngan Yesus , kataunyau , " Amun Kaba endak ngisitka kami , ajungla kami ngarung kaput itu . "
40008032	" Pegila ! " katau Yesus . Mangku iblis itu ngeluagh jak di ughangtu ngarung kaput . Kaput diau banyak itu belaghi tumban ke badas masuak danau mangku mati tebenak .
40008033	Tukang-tukang sayia kaput itu belaghi ke kuta nceritauka gegalaunyau diau la tejaditu , pulau ceritau ughang duau diau diarung iblis tadi .
40008034	Mangku gegalau jemau di kuta itu pegi nemui Yesus . La betemu ngan Yesus , ughangtu mintak nian , supayau Diau pegi jak di bada itu .
40009001	La udim itu Yesus nayiak perawu mangku nyembeghangi danau baliak ke dusunAu .
40009002	Mangku adau jemau mbatak sughang jemau lumpua . Diau maju tebadai di bada tidu'au . Satu Yesus nginak ughangtu percayau nian , Diau bekatau ngan jemau lumpua tadi , " Ui , kantinKu , dusau kaba la diabiska . "
40009003	Di situ adau guru-guru ukum Taurat diau berupuak , " Jemau ini nggelakka Allah ? "
40009004	Yesus ngeruani rupu'an ughangtu , mangku Diau bekatau , " Ngapau rupu'an kapu dighi ja'at ?
40009005	Manau diau lebia mura , ngiciakka , ' Dusau kaba la diabiska , ' apu ngiciakka , ' Bangunla kaba bejalanla . ' ?
40009006	Anyautu Akuni ka ngajung jemau ini bangun , supayau kapu dighi keruan , bansau Anak Manusiau bekuasau di deniauni ngabiska dusau . " Mangku Diau ngiciak ngan jemau lumpua itu , katauNyau , " Bangunla kaba , katangkala penjagang kaba , mangku baliakla ke ghuma kaba ! "
40009007	Mangku jemau itu bangun baliak .
40009008	Masau jemau banyak nginak setu diau tejaditu , ughangtu takut galau mangku ngagungka Allah , karnau Allah ngenjuakka kuasau besak ngan manusiau .
40009009	Udim itu Yesus pegi jak di bada itu , mangku Diau nginak sughang tukang tagia cuki . Namaunyau Matius . Diau dang duduak di kanturau . " Mela , ngikut Aku . " katau Yesus . Matius betegak , mangku ngikut Yesus .
40009010	Udim itu Yesus makan di ghumahau . Mangku banyak nian tukang tagia cuki ngan jemau bedusau datang makan serempak ngan Diau ngan anak-buaHau .
40009011	Adau jemau Parisi diau nginak itu ngan betanyau ngan anak-bua Yesus , kataunyau , " Ngapau guru kamu makan ngan penagia cuki ngan jemau bedusau ? "
40009012	Yesus ndengagh kici'an ughangtu mangku nimbal , " Jemau diau sihat nidau endak duktur , jemau diau buidapan ajau .
40009013	Cubau keruani kudai retiau katau ini , ' Diau Kukenda'i sial ukan kerban benatang . ' Aku datang ukan endak ndalak jemau diau benagh , tapitu jemau diau bedusau . "
40009014	Mangku adau anak-bua Yuhanis datang njenguak Yesus ngan betanyau , " Ngapau kami ngan anak-bua jemau Parisi puasau , anyautu anak-bua Dighi nidau ? "
40009015	Yesus nimbal , " Apu kamu pacak ngajung kantin pengantin bingung ngan dukau di jamuan nika , selamau pengantinan gi adau guak ughangtu ? Cengki nidau ! Masaunyau ka sampai , pengantinantu ka diambiak jak di ughangtu . Masau itula ughangtu ka puasau .
40009016	Endiak bediau jemau diau ngambiak batan penampit jak di kain empai endak nampiti baju diau bughuak , karnau penampit jak di kain empai itu ka ncebaghka kain baju diau bughuak tadi mangku tamba besak cebaghau .
40009017	Luak itu pulau nidau bediau sughang kia ngisika ayiak anggur diau empai ke dalam kantung bawak diau lamau , karnau ayiak anggur diau empaitu ka mecaka kantungtu , mangku anggurau tebuang ngan kantungtu rusak . Ayiak anggur diau empai mesti dimasuakka ke dalam kantung diau empai pulau , mangku anggur ngan kantungtu maju iluak . "
40009018	Yesus gi ngiciak luak itu , adau sughang pengulu ghuma sembayang datang nunduak guak Yesus ngan bekatau . " Anak gadisku empai mati . Datangla tepiakkala tangan Dighi di diau , mangku diau idup agi . "
40009019	Mangku Yesus betegak ngikutka jemautu , anak-buaHau ngikut pulau .
40009020	Yesus dang bejalan adau sughang jemau tinau diau buidapan bedagha , la duau belas taun lamaunyau . Tinau itu masighi Yesus jak di belakang ngan nginggut bajuAu ,
40009021	karnau diau berupuak , " Asal aku nginggut bajuAu , aku ka ghadu . "
40009022	Mangku Yesus nulia nginak diau sampai bekatau , " Tetapkala ati kaba . Karnau kaba percayau kaba dighadui . " Masau itu pulau daghahau mandak melilia .
40009023	Mangku Yesus sampai di ghuma pengulu ghuma sembayang tadi . Diau nginak tukang seruling ngan jemau banyak ganau ,
40009024	Diau bekatau , " Keluaghla , karnau budak gadis ini nidau mati . Diauni cuman tiduak . " Gegalau ughangtu nawauka Yesus .
40009025	Ughangtu la ngeluagh galau , Yesus masuak ngecakka tangan budak gadis tadi , mangku budak gadistu bangun mangku betegak .
40009026	Ceritau itu tesiar di gegalau daira itu .
40009027	Yesus pegi jak di situ , mangku adau jemau butau duau ughang ngikut Diau sampai mantauiNyau , kataunyau , " Ui , Anak Daud , sialkala kamini ! "
40009028	La sampai di ghuma , ughang duautu datang njenguak Yesus . Yesus betanyau ngan ughangtu , " Apu kamu percayau , bansau Aku pacak meghaduka kamu ? " " Kami percayau , Pak ! " katau jemau butautu .
40009029	Mangku Yesus ngecakka matau ughang duautu sampai bekatau , " Karnau kamu percayau , tejadila di kamu setu diau kamu aghapka . "
40009030	Mangku ughang duautu pacak nginak . Yesus ngingatka ngan ughangtu nian , katauNyau , " Jangan ngiciakka ceritau ini ngan sughang kia . "
40009031	Anyautu ughang duautu ngeluagh , mangku ngiciakka ceritau Yesus di gegalau daira itu .
40009032	Masau ughang duautu tadi pegi , jemau bisu diau diarung iblis dibata'i guak Yesus .
40009033	Yesus ngisitka iblis itu , mangku jemautu pacak ngiciak agi . Jemau banyak itu kemangan ngan bekatau , " Setu luak ini lum kekela tekinak ngan jemau Israil . "
40009034	Anyautu jemau Parisi bekatau , " Pengulu iblis ngenjuak Diau kuasau batan endak ngisitka iblistu . "
40009035	Luak itula Yesus pegi ngidari gegalau kuta ngan dusun . Diau ngajagh dalam ghuma-ghuma sembayang ngan ngiciakka ceritau iluak , bansau Allah laka merinta luak rajau , mangku Diau meghaduka jemau jak di gegalau idapan ngan cacat .
40009036	Nginak jemau banyak itu , Yesus sial ngan ughangtu , karnau ughangtu litak ngan kebingungan , luak bebiri diau nidau bediau tukang sayiau .
40009037	Mangku Diau bekatau ngan anak-buaHau , " Sawa libagh , jemau ngetamau dikit .
40009038	Karnau itu mintakla ngan jemau ngempu sawa itu , mangku diau ngajung jemau ngetaminyau . "
40010001	Yesus milia duau belas anak-buaHau , dienjuakkaNyau kuasau endak melaratka iblis ngan meghaduka gegalau idapan ngan gegalau cacat .
40010002	Inila namau duau belas rasul itu : Diau dulu sekali Simun diau dinamauka pulau Pitrus ngan Anderias ading Simuntu , mangku Yakubus anak Sebedius ngan adingau Yuhanis ,
40010003	mangku Pilipus ngan Bartulumius , Tumas ngan Matius tukang tagia cukitu , mangku Yakubus anak Alpius ngan Tadius ,
40010004	mangku Simun diau dikiciakka jemau Silut ngan Yudas Iskariut , diaunila njualka Yesus .
40010005	Mangku duau belas anak-buaHau diajung Yesus pegi ngan kici'an luak ini , " Jangan nyimpang ke jalan jemau bangsau lain ngan jangan pulau masuak kuta jemau Samaria ,
40010006	tapitu pegila njenguak jemau Israil , jemau diau sesat .
40010007	Kiciakkala ngan ughangtu , ' Allah laka merinta luak rajau . '
40010008	Ghadukala jemau buidapan , idupkala jemau mati , ghadukala jemau buidapan ja'at , laratkala iblis . Gegalau kuasau itu dienjuakka ngan kamu nidau dibeli . Karnau itu enjuakkala pulau nidau mintak bayighan .
40010009	Jangan kamu mbatak tanci emas , pirak ngan tembagau dalam bebat .
40010010	Jangan mbatak dumpit , amun endak bejalan . Batak baju duau jangan , sepatu jangan , tungkat jangan , karnau sughang pekerjau pantas dienjuakka upa .
40010011	Amun kamu masuak kuta ngan dusun , dalakla jemau diau endak nerimau kamu . Mendamla di situ enggut kamu pegi jak di situ .
40010012	Amun kamu masuak ghuma jemau , kiciakkala salam damai ngan ughangtu , ' Kiraunyau Tuhan njagaui kapu dighi . '
40010013	Amun ughang di ghuma itu nerimau kamu , salamtu ka mendam ngan ughangtu . Amun nidau , salamtu ka ngulang ke kamu .
40010014	Amun endiak bediau jemau diau nerimau kamu ngan ndengaghka kici'an kamu , pegila jak di ghuma ngan kuta itu , mangku kepaskala debu jak di keting kamu .
40010015	Keruanila , masau aghi kiamat banyakla tanggungan kuta itu sangkan Sudum ngan Gumura . "
40010016	" Dengaghkala , Aku ngajung kamu luak bebiri pegi di pugan setuau . Karnau itu kamu mesti cerdiak luak ulagh ngan tulus luak burung darau .
40010017	Sepepadaula ngan gegalau jemau . Kamu ka ditangkap , diadapka ngan pengadilan agamau . Kamu ka disaraui di ghuma sembayang .
40010018	Kamu ka dibata'i ke adapan penguasau ngan rajau-rajau , karnau percayau ngan Aku . Itula kesempatan kamu nceritauka Aku ngan ughangtu ngan jemau diau nidau keruan Allah .
40010019	Amun kamu dibatak endak diadili , jangan kamu ghegak ngan setu diau endak kamu kiciakka , karnau katau diau mesti kamu katauka ka dienjuakka ngan kamu masau itu pulau .
40010020	Karnau diau ngiciak masau itu ukan kamu , tapitu Rua Bapak diau di sergau . Diautu ka ngiciak di ati kamu .
40010021	Jemau ka nyeraka ading-beghadingau endak dibunua . Luak itu pulau bak ka mbuati ana'au . Mangku anak pulau ka melawan pejadiau mangku nyeraka ughangtu endak dibunua .
40010022	Kamu ka diluatka gegalau jemau , karnau kamu percayau ngan Aku . Anyautu jemau diau beta'an enggut kesudiman ka selamat .
40010023	Amun jemau nganiayau kamu di sebua kuta , laratla ke kuta diau lain . Aku bekatau ngan kamu , ' Antak ka kamu udim nandangi gegalau kuta di Israil , Anak Manusiau la datang . '
40010024	Anak-murip nidau lebia penting jak di guruau , apu budak jak di tuanau .
40010025	Jadila , amun anak-murip la semegi ngan guruau , mangku budak la semegi ngan tuanau . Amun tuan ghuma dikiciakka Bilsebul , apau lagi jemau seghumahau . "
40010026	" Jangan kamu penakut ngan jemau . Gegalaunyau diau nyemuni ka kina'an ngan gegalaunyau diau diresiauka ka keruan .
40010027	Setu diau Kukiciakka aghi malam , kiciakkala aghi siang . Setu diau dibisiakka ngan kamu , kiciakkala jak di berendau .
40010028	Jangan kamu penakut ngan jemau diau cuman pacak mbunua badan , tapitu nidau bekuasau mbunua jiwa . Takutla ngan Allah diau bekuasau mbenasauka dalam nerakau badan ngan jiwa .
40010029	Nyela nian , burung pipit dijual duau ikuak seringgit . Anyautu sikuak kia nidau ka umban ke tana , amun ukan kendak Bapak kamu .
40010030	Ngan kamu , gumbak kamu di palak la dibilangi galau .
40010031	Amun luak itu , jangan kamu takut , karnau beregaula kamuni sangkan burung pipit .
40010032	Jemau diau ngaku'i Aku di mukau jemau banyak , ka Kuaku'i di adapan BapakKu diau di sergau .
40010033	Anyautu jemau diau nidau ngaku'i Aku di adapan manusiau , nidau pulau ka Kuaku'i di adapan BapakKu diau di sergau . "
40010034	" Jangan sangkau , bansau Aku datang endak mbatak damai ke deniauni . Aku nidau mbatak damai tapitu pelawanan .
40010035	Karnau Aku datang mbuat jemau belawanan ngan ba'au , anak tinau melawan ma'au , nantu tinau melawan mentuau tinaunyau .
40010036	Nyela , diau ka njadi musua nian jemau seghuma itula .
40010037	Jemau diau lebia nyayangi pejadiau jak di Aku nidau pantas njadi anak-buaKu . Luak itu pulau jemau diau lebia nyayangi ana'au empuak tinau empuak lanang jak di Aku nidau pantas njadi anak-buaKu .
40010038	Jemau diau nidau mikul salipau mangku ngikut Aku , nidau pantas njadi anak-buaKu .
40010039	Jemau diau endak ngilakka nyawaunyau ka kelengitan nyawaunyau . Anyautu jemau diau kelengitan nyawaunyau karnau ta'at ngan Aku , diautu ka bulia idup .
40010040	Jemau diau nerimau kamu nerimau Aku . Jemau diau nerimau Aku nerimau pulau diau ngajung Aku .
40010041	Jemau diau nerimau sughang nabi karnau diau nabi ka bulia upa nabi . Jemau diau nerimau jemau iluak karnau diau iluak ka bulia upa jemau iluak .
40010042	Mangku jemau diau ngenjuak minum ayiak bangkau , empuak cuman semangkuak , ngan sala sughang diau inau ini , karnau njadi anak-buaKu , percayaula , diau cetau ka nerimau upahau . "
40011001	La udim diau ngajagh duau belas anak-buaHau , Yesus pegi jak di situ endak ngajagh ngan ngiciakka ceritau iluak di kuta lain .
40011002	Yuhanis dang dalam jil . Di situ diau ndengagh ceritau Keristus , mangku diau ngajung anak-buahau betanyau ngan Diau ,
40011003	" Apu Dighi jemau diau ka datangtu ? Apu kami mesti nantika jemau lain ? "
40011004	Yesus nimbal , " Baliakla , kiciakkala ngan Yuhanis setu diau kamu kinak ngan dengagh :
40011005	Jemau butau nginak , jemau lumpua bejalan , jemau buidapan ja'at ghadu , jemau tuli ndengagh , jemau mati ngulang idup , ngan ceritau iluak dikiciakka ngan jemau sarau .
40011006	Mangku riangla jemau diau nidau keciwau ngan nulak Aku . "
40011007	Ajungan Yuhanis la pegi , mangku Yesus mulai ngiciakka ceritau Yuhanis ngan jemau banyak itu , katauNyau , " Ngapau kamu pegi ke padang bungin ? Apu kamu endak nginak ghumput diau digugak angin ? Cengki ukan !
40011008	Ngapau kamu pegi ? Endak nginak jemau bebaju alap ? Jemau diau bebaju alap adau di istana rajau .
40011009	Mangku ngapau kamu pegi ? Endak nginak sughang nabi ? Nyela , lebia jak di nabi diautu .
40011010	Ceritau Yuhanis la ditulis di Injil : ' Katau Allah , keruanila , Aku ka ngajung ajunganKu ndului Kaba , diau ka mbukak jalan batan endak Kaba . '
40011011	Keruanila , endiak bediau jemau di deniau ini lebia besak jak di Yuhanis , anyautu jemau diau keciak sekali di bada Allah merinta , besakla jemau itu sangkan Yuhanis .
40011012	Jak Yuhanis ngiciakka ceritaunyau enggut mbak kini , umat Allah diserang jemau diau endak nguasauinyau ngan masau .
40011013	Enggut Yuhanis datang , gegalau nabi ngan ukum Taurat ngiciakkanyau .
40011014	Mangku amun kamu endak percayau , Yuhanis itula Elia diau ka datang .
40011015	Amun betelingau , dengaghkala !
40011016	Ngan tuapau jemau mbak kini pacak diumpamauka ? Ughangtu umpamau budak keciak diau duduak di tengalaman libagh , ngiciak sughang ngan diau lain ,
40011017	' Kami nabua kelintang , anyautu kamu enggup nari . Kami berandaian , anyautu kamu enggup nangis . '
40011018	Yuhanis datang , diau puasau ngan nidau minum anggur , mangku jemau ngiciakka , ' Diau gilau . '
40011019	Anak Manusiau datang , Diau minum-makan , mangku jemau bekatau , ' Kina'ila , Jemau itu selak , pemabuak , kantin penagia cuki ngan kantin jemau bedusau . ' Empuak luak itu , pengertian dibenaghka asilau . "
40011020	Mangku Yesus nyalaka kuta diau nidau ngubai jak di dusaunyau , awuak di situ Diau banyak sekali ngerjauka tandau nyelia .
40011021	" Celakaula kamu , jemau Kurasim ! Celakaula kamu , jemau Betsaida . Misalau tandau nyelia diau dikerjauka guak kamu dikerjauka di Tirus ngan Sidun , cengki ughangtu la lamau ngubai peremba'au jak di dusaunyau ngan mbaduki pala'au .
40011022	Ingatkala , masau aghi kiamat banyakla tanggungan kamu sangkan tanggungan jemau Tirus ngan Sidun .
40011023	Mangku kamu , jemau Kapernaum , apu kamu ka ditinggika ke sergau ? Nidau ! Kamu ka dicapakka ke nerakau . Misalau tandau nyelia diau la diadauka guak kamu diadauka di Sudum , kuta itu cengki gi adau enggut mbak kini .
40011024	Keruanila , masau aghi kiamat banyakla tanggungan kamutu sangkan jemau Sudum . "
40011025	Masau itu Yesus bekatau , " Bak , Aku ngagungka dighi , Tuhan langit ngan deniau , karnau gegalaunyau ini Dighi resiauka ngan jemau diau sekul ngan jemau pintar . Anyautu Dighi nyataukanyau ngan jemau biasau .
40011026	Itula diau melemakka ati Dighi .
40011027	Gegalaunyau la Dighi seraka ngan Aku . Nidau bediau sughang kia diau keruan Anak , lain jak di Bapak . Nidau bediau pulau diau keruan Bapak , lain jak di Anak ngan jemau diau dikenda'i Anaktu nyataukanyau .
40011028	Mela , jenguakla Aku gegalau kamu diau litak ngan bebata'an beghat . Aku ka ngenjuakka ampung ngan kamu .
40011029	Tanggungkala selungku diau Kukenauka ngan kamu , mangku belajaghla jak di Aku , karnau Aku ngaligh ngan nidau geduak , mangku kamu ka njadi tenang .
40011030	Karnau selungku diau Kukenauka lemak ngan bata'an diau Kutanggungka ngan kamu ampung . "
40012001	Aghi Sabat Yesus lalu di umau . Karnau lapagh anak-buaHau ngambiak padi mangku dimakanau .
40012002	Nginak titu jemau Parisi ngiciak , katauNyau , " Kina'ila , anak-bua Kaba ngerjauka setu diau nidau bulia dikerjauka aghi Sabat . "
40012003	Mangku Yesus nimbali ughangtu , " Cengki kapu dighi la mbacau setu diau dikerjauka Daud , masau diau ngan anak-buahau lapagh .
40012004	Diautu masuak ke dalam Ghuma Allah , mangku ughangtu makan ruti pesembahan , awuak nurut ukum agamau kitau diautu ngan anak-buahau pulau nidau bulia makanau , cuman imam ajau bulia makan .
40012005	Apu lum kapu dighi mbacau dalam ukum Musa , bansau idang aghi Sabat imam diau betugas di Ghuma Allah melanggar peraturan aghi Sabat , anyautu nidau disalaka ?
40012006	Dengaghkala katauKu ini : Di sini adau diau lebia besak jak di Ghuma Allah .
40012007	Di Injil ditulis luak ini , ' Keilu'an ati diau Kukenda'i ukan kerban benatang . ' Amun kapu dighi terti nian kici'an itu , cengki kapu dighi nidau nyalaka jemau diau nidau besala .
40012008	Karnau Anak Manusiau nguasaui aghi Sabat . "
40012009	Yesus pegi jak di situ mangku masuak ghuma sembayang .
40012010	Di situ adau jemau diau mati sebela tanganau . Ughangtu betanyau ngan Diau , " Apu bulia meghaduka jemau aghi Sabat ? " Ughangtu betanyau luak itu mangku pacak nyalaka Yesus .
40012011	Yesus nimbali ughangtu , katauNyau , " Misalau sughang jak di kapu dighi adau sikuak bebiri diau temasuak ke pelubang aghi Sabat , apu diau nidau ka ncubau ngeluaghka bebiriautu ?
40012012	Manusiau jawua lebia beregau jak di bebiri . Karnau itu bulia kitau nulung jemau aghi Sabat . "
40012013	Udim itu Yesus bekatau ngan jemau diau mati sebela tanganau , " Unjughkala tangan kaba ! " Jemau itu ngunjughka tanganau , mangku tanganautu ghadu njadi luak tangan diau sebela .
40012014	Anyautu jemau Parisi ngeluagh mangku sepakat endak mbunua Yesus .
40012015	Yesus keruan rencanau ughangtu mangku nyingkir jak di bada itu . Banyak jemau ngikut Yesus , mangku Diau meghaduka gegalau jemau buidapan .
40012016	Diau negahi nian ughangtu ngiciakka ceritau Diau ngan jemau lain .
40012017	Luak itu ditepati kici'an nabi Yesaya ,
40012018	" Inila BudakKu diau Kupilia , diau Kusayangi ngan melemakka atiKu . Aku ka ngenjuakka RuaKu ngan Diau , mangku Diau ka ngiciakka kendakKu ngan bangsau-bangsau .
40012019	Diau nidau ka bebala ngan nidau tegauk ngan nidau bepidatau di jalan .
40012020	Bulua diau tekulai nidau ka dilalukaNyau , lampu diau keciak magha'au nidau ka dipadamkaNyau . Diau ka ngerjaukanyau enggut ukum Allah dita'ati .
40012021	Mangku gegalau bangsau ka ngaghapka Diau . "
40012022	La udim itu dibatak njenguak Yesus sughang butau ngan bisu karnau diarung iblis . Yesus meghaduka jemautu , mangku diau pacak ngiciak ngan nginak .
40012023	Jemau banyak di situ kepagauan galau , kataunyau , " Asauku Diauni Anak Daud diau dijanjikatu . "
40012024	Jemau Parisi ndengagh kici'an itu mangku bekatau , " Diau ngisitka iblis ngan kuasau Bilsebul , pengulu iblis itu . "
40012025	Anyautu Yesus keruan rupu'an ughangtu , mangku Diau bekatau , " Amun nenggeri teceghai-beghai sangi bemusuan , nenggeritu nidau ka beta'an . Lagi pulau amun jemau sedusun ngan seghuma nidau suijauan ngan bemusuan sughang ngan diau lain , ughangtu ka kacau .
40012026	Luak itula pulau ngan iblis . Amun iblis ngisitka iblis , mangku iblistu teceghai-beghai ngan kuasauannyau nidau pacak beta'an .
40012027	Kapu dighi ngiciak , Aku ngisitka iblis ngan kuasau Bilsebul . Amun luak itu , ngan kuasau sapau anak-bua kapu dighi ngisitkanyau ? Anak-bua kapu dighitula mbuktika kapu dighi besala .
40012028	Anyautu Aku ngisitka iblis ngan kuasau Rua Allah , mangku ngenian Allah la mulai merinta di guak kapu dighi .
40012029	Luak manau jemau pacak masuak ke ghuma jemau diau kuat endak ngambiak retau bendaunyau , amun jemau kuat tadi nidau dikebat kudai ? La udim dikebat , mangku pacak merampuk ghuma itu .
40012030	Jemau diau nidau mihak ngan Aku , diautu melawan Aku , mangku jemau diau nidau nulung aku nunggalka jemau , diautu nceghai-beghaika .
40012031	Itula sebapau Aku bekatau ngan kamu : Gegalau dusau ngan kici'an nggelak pacak diabiska , anyautu jemau diau nggelakka Rua Allah nidau pacak diabisi dusaunyau .
40012032	Amun jemau ngiciakka setu melawan Anak Manusiau , jemautu pacak diampuni . Anyautu jemau diau ngiciakka setu nggelakka Rua Allah nidau pacak diabisi dusaunyau , empuak di deniau mbak kini empuak nantitu . "
40012033	" Batang diau kamu katauka iluak ngasilka bua diau iluak . Batang diau kamu katauka nidau iluak ngasilka bua diau nidau iluak . Bilang batang dikeruani jak di buahau .
40012034	Ui , kamu jemau ja'at . Manau ka adau kamu pacak ngiciakka setu diau iluak , amun kamu ja'at . Setu diau dikiciakka mulut , itula diau ngeluagh jak di ati .
40012035	Jemau iluak ngiciakka setu diau iluak , karnau atiau iluak . Jemau ja'at ngiciakka setu diau ja'at , karnau atiau ja'at .
40012036	Ingatkala masau aghi kiamat bilang katau diau nidau begunau mesti ditanggung-jawabka .
40012037	Karnau nurut kici'an kaba , kaba ka dibenaghka , mangku nurut kici'an kaba pulau , kaba ka diukum . "
40012038	Mangku adau guru agamau ngan jemau Parisi bekatau , " Pak guru , kami endak nginak Kaba mbuat tandau nyelia . "
40012039	" Alaka ja'at jemau mbak kini . " Katau Yesus ngan ughangtu , " Kapu dighi mintak tandau nyelia , anyautu nidau ka bulia lain jak di tandau nabi Yunus .
40012040	Nabi Yunus mendam dalam peghut ikan tigau aghi tigau malam . Luak itula pulau Anak Manusiau ka mendam dalam tana tigau aghi .
40012041	Aghi kiamat jemau Niniwi ka diidupka serempak ngan jemau mbak kini , mangku ughangtu ka mburuakka jemau mbak kini , karnau ughangtu ngubai peremba'au jak di dusaunyau , masau ndengagh kici'an Yunus . Ngenian , diau adau di sini lebia besak jak di Yunus .
40012042	Aghi kiamat ratu jak di selatan ka diidupka serempak ngan jemau mbak kini , mangku diau ka mburuakka ughangtu , karnau ratu itu datang jak di ujung deniau endak ndengagh ajaghan Salumu diau bepengertian . Ngenian , diau adau di sini lebia besak jak di Salumutu . "
40012043	" Amun rua ja'at ngeluagh jak di jemau , diau ngidari ghimbau ndalak bada gheghadu , anyautu endiak dapat .
40012044	Mangku diau bekatau , ' Aku endak ngulang agi ke ghuma diau kutinggalka tadi . ' La sampai di situ , diau nginak ghumatu nidau betunggu , la beresia ngan alap .
40012045	Mangku diau pegi ngajak tujua kantinau diau lebia ja'at agi . Rua itu masuak mendam di ghumatu , mangku kesudimannyau jemautu lebia pansan jak di senitu . Luak itu pulau setu diau ka tejadi ngan jemau mbak kini . "
40012046	Yesus gi ngiciak ngan jemau banyak itu , endu' Au ngan ading-beghadingAu datang betegak di luagh endak betemu ngan Diau .
40012047	Mangku adau jemau ngiciakka ngan Diau , kataunyau , " Mak Kaba ngan ading-beghading Kaba adau di luagh endak betemu ngan Kaba . "
40012048	Yesus nimbali ughangtu , katauNyau , " Sapau makKu ngan sapau ading-beghadingKu ? "
40012049	Mangku Diau nunjuakka anak-buaHau ngan bekatau , " Inila makKu ngan ading-beghadingKu !
40012050	Karnau jemau diau ngerjauka kendak BapakKu di sergau , ughang itula ading-beghadingKu ngan makKu . "
40013001	Aghi itu pulau Yesus ngeluagh jak di ghuma itu , mangku pegi duduak di tepi danau .
40013002	Banyak nianan jemau datang bererumbungan njenguak Yesus , mangku Diau nayiak perawu ngan duduak di situ . Jemau banyak betegak di pulau .
40013003	Mangku Diau banyak ngajagh pakai cuntau ceritau . Diau bekatau , " Adau sughang tani pegi endak ngamburka benia .
40013004	Diau dang ngamburka benia , adau diau tumban di jalan , mangku burung datang makan beniatu enggut abis .
40013005	Adau pulau benia diau tumban di tana bebatu-batu diau dikit tanahau , mangku diau cepat tumbua , karnau tanahau dikit .
40013006	Anyautu aghi panas diau layu mangku njadi keghing , karnau akaghau nidau masuak .
40013007	Adau pulau benia diau tumban di pugan ghumput bedughi . Ghumputtu tumbua mangku ngincitka benia tadi enggut mati .
40013008	Mangku adau pulau benia diau tumban di tana iluak mangku bebua . Adau diau setangkai seratus butiak , adau diau enam pulua , adau diau tigau pulua . "
40013009	Udim ngiciakka ceritau itu , Yesus bekatau agi , " Amun betelingau , dengaghkala ! "
40013010	Mangku anak-bua Yesus datang betanyau ngan Diau , " Tuapau sebapau , amun Dighi ngiciak ngan jemau banyak , Dighi pakai cuntau ? "
40013011	Katau Yesus , " Ngan kamu la dinyatauka resiau ngeruani Allah njadi rajau ngan kekuasauanNyau tapitu ngan ughangtu nidau .
40013012	Jemau diau la adau ka dienju'i lebia banyak agi , mangku diau ka belebihan . Anyautu jemau diau nidau bediau tuapau-apau , setu diau adau di diau ka diambiak pulau jak di diau .
40013013	Itula sebapau Aku pakai cuntau , amun ngiciak ngan jemau banyak , mangku empuak ughangtu nginak nidau kina'an , empuak ndengagh nidau kedengaghan ngan nidau terti .
40013014	Mangku ditepati kici'an nabi Yesaya , ' Allah bekatau , kamu maju ndengagh , anyautu nidau terti . Kamu maju nginak , anyautu nidau kina'an .
40013015	Karnau rupu'an ughangtu tekatup , telingau ughangtu la nuli , ngan matau ughangtu dipejamka . Mangku ughangtu jangan nginak , telingau ughangtu jangan ndengagh , ngan rupu'an ughangtu jangan tebukak , ngan jangan ngulang njenguak Aku , mangku Aku jangan meghaduka ughangtu . '
40013016	Riangla kamu , karnau kamu nginak nian ngan ndengagh nian .
40013017	Ingatkala , banyak nabi ngan jemau diau ta'at ngan Allah endak nginak setu diau kamu kinak , anyautu nidau kina'an . Ughangtu endak ndengagh setu diau kamu dengagh , anyautu nidau kedengaghan . "
40013018	" Dengaghkala reti ceritau ngamburka benia tadi .
40013019	Benia diau tumban di jalan ibarat jemau diau ndengagh kici'an Allah endak merinta . Anyautu diau nidau ngerti . Mangku iblis datang merebuti setu diau la ditanam dalam atiau .
40013020	Benia diau tumban di tana bebatu-batu itu ibarat jemau diau ndengagh kici'antu , mangku diterimaunyau ngan riang .
40013021	Anyautu ceritautu endiak buakagh dalam atiau , mangku nidau beta'an lamau . Amun adau sengsarau ngan penanggungan karnau ceritau iluak itu , jemautu cepat ngelipat agi .
40013022	Benia diau tumban di pugan ghumput bedughi ibarat jemau diau ndengagh kici'an itu . Anyautu diau ghegak ngan idupau , endak idup lemak ngan riang ajau di deniau ini . Mangku kici'an tadi nidau pacak mendam di atiau , mangku endiak bebua .
40013023	Benia diau tumban di tana diau iluak ibarat jemau diau ndengagh ceritau itu , mangku ngerti . Itula sebapau diau bebua . Adau diau seratus kali , adau diau enam pulua , adau diau tigau pulua . "
40013024	Yesus nceritauka agi ceritau ini ngan jemau banyak , katauNyau , " Amun Allah merinta , keadaannyau luak ini : Adau sughang jemau ngamburka benia diau iluak di umaunyau .
40013025	Adau semalam jemau dang tiduak galau , musua datang ngamburka benia lalang di pugan padi tadi mangku pegi .
40013026	Mangku tanaman itu tumbua . Diau la ngeluagh , kina'an pulau lalang .
40013027	Mangku anak-buahau datang njenguak jemau tadi ngan bekatau , ' Pak , ukan dighi ngamburka benia diau iluak di umau dighi ? Jak di manau lalang itu ? '
40013028	Jemautu nimbal , ' Itu kerjau musua . ' Mangku anak-buahau betanyau , ' Dighi ngajung kami pegi ncabut lalang itu ? '
40013029	' Jangan ! ' kataunyau , ' Karnau amun lalang dicabut , nanti padi ka tecabut pulau .
40013030	Nengkela lalangtu tumbua serempak ngan padi enggut ngetam . Nanti aku ka ngajung jemau diau ngetaminyau . Tunggalka kudai lalangautu , kebatkala mangku disilap . Udim itu tunggalka padiau masuakka dalam tengkiang . ' "
40013031	Yesus ngiciakka ceritau lain agi ngan ughangtu , katauNyau , " Amun Allah merinta , keadaannyau luak ini : Sebutiak ijat jawi diambiak jemau mangku ditanamka di umaunyau .
40013032	Nyela , mulantu keciak sekali , anyautu amun tumbua , diau njadi batang besak , mangku burung-burung mbuat saghang di cangkahau . "
40013033	Mangku Diau ngiciakka ceritau ini pulau ngan ughangtu , " Amun Allah merinta , keadaannyau luak ghagi diau diambiak sughang tinau , diundakka ngan ghebuak sebantal enggut gegalaunyau kembang . "
40013034	Gegalaunyautu diajaghka Yesus pakai cuntau . Mangku amun nidau pakai cuntau , nidau dikiciakkaNyau ngan ughangtu .
40013035	Mangku ditepati kici'an nabi ini , " Aku pakai cuntau ceritau , amun ngiciak ngan ughangtu . Aku ka ngiciakka setu diau nidau dikeruani jak deniau adau . "
40013036	Udim itu Yesus ninggalka jemau banyak itu mangku masuak ghuma . Anak-buaHau njenguak Diau ngan bekatau , " Cubau Dighi kiciakka ngan kami reti ceritau lalang di pugan padi tadi . "
40013037	Mangku katau Yesus , " Jemau diau ngamburka benia diau iluak ibarat Anak Manusiau .
40013038	Umau itu deniauni . Benia diau iluak itu jemau diau njadi umat Allah . Lalang itu jemau diau ngikut carau Iblis .
40013039	Musua diau ngamburka benia lalang itu Iblis . Masau ngetam aghi kiamat , mangku jemau diau ngetam itu malaikat-malaikat .
40013040	Mangku luak lalangtu ditunggalka ngan disilap dalam api , luak itu pulau aghi kiamat nanti .
40013041	Anak Manusiau ka ngajung malaikatAu nunggalka gegalaunyau diau mbuat jemau bedusau ngan gegalaunyau diau ngerjauka setu diau ja'at jak di umatAu .
40013042	Gegalaunyautu ka dicapakka dalam api nerakau . Di situ ughangtu ka nangis ngan nerinit gigi .
40013043	Masau itu jemau diau ngerjauka kendak Allah ka besinagh luak matau-aghi di deniau empai diau dienjuakka Allah , Bapak ughangtu . Amun betelingau , dengaghkala ! "
40013044	" Amun Allah merinta luak rajau , keadaannyau luak ceritau ini : Adau retau diau tependam dalam tana , mangku adau jemau diau ndapatau , dimasuakka agi . Mangku karnau riang nian diau pegi njual gegalau retaunyau mangku mbeli tana itu . "
40013045	" Amun Allah merinta luak rajau , keadaannyau luak ceritau ini : Adau sughang pedagang diau ndalak mutiara diau alap .
40013046	Satu diau dapat mutiara diau beregau nian , diau pegi cecepat njual gegalau retaunyau mangku mbeli mutiara diau sutiak itu . "
40013047	" Amun Allah merinta luak rajau , keadaannyau diumpamauka ngan jalau diau dikipaska dalam laut , mangku dapat serbau mecam ikan .
40013048	Jalautu la penua , ditaghiak ke daghat , mangku jemaunyau duduak nunggalka ikan diau iluak dalam kinjagh , ikan diau nidau iluak dicapakka .
40013049	Luak itu pulau masau kiamat malaikat-malaikat ka pegi ngasingka jemau diau ja'at jak di jemau diau ngerjauka kendak Allah .
40013050	Mangku jemau ja'attu ka dicapakka dalam api nerakau . Di situla ughangtu ka nangis ngan sengsarau . "
40013051	Yesus betanyau , " Apu kamu ngerti gegalaunyautu ? " " Ngerti , Pak . " katau ughangtu .
40013052	Mangku Yesus bekatau , " Itula sebapau bilang guru ukum Taurat diau la njadi angguta umat Allah luak sughang tuan ghuma diau ngeluaghka dandanan empai ngan diau lamau jak di bada retaunyau . "
40013053	La udim Yesus nceritauka gegalau ceritau itu , Diau pegi jak di situ .
40013054	Diau baliak ke bada asalau . Di situ Diau ngajagh di ghuma sembayang . Jemau diau ndengaghkaNyau kemangan ngan bekatau , " Jak di manau Diau dapat pengertian itu ngan kuasau mbuat tandau nyelia ?
40013055	Ukanau Diauni anak tukang kayu ? Ukanau Mariatu endu' Au ngan ading-beghadingAu Yakubus , Yusup , Simun ngan Yudas ?
40013056	Ukanau kelawaiAu mendam di sini pulau ? Jak di manau Diau dapat gegalaunyautu . "
40013057	Mangku ughangtu keciwau ngan nidau nerimau Yesus , mangku Diau bekatau ngan ughangtu , " Sughang nabi diregaui di manau-manau , amun ukan di dusunau ngan di ghumahau . "
40013058	Ughangtu nidau percayau mangku Diau nidau banyak mbuat tandau nyelia .
40014001	Masau itu rajau Herudis nguasaui daira itu . Mangku diau ndengagh ceritau Yesus .
40014002	Katau Herudis ngan anak-buahau , " La cetau Yuhanis Pembaptis la ngulang idup . Itula sebapau kuasauNyau luak itu ngerjauka gegalaunyautu . "
40014003	Antak ka itu Herudis la ngajung nangkap Yuhanis , dighimpus ngan dimasuakka di jil . Herudis ngerjauka titu , karnau Herudias , bini Pilipus , kaka'au .
40014004	Karnau Yuhanis negughi Herudis , kataunyau , " Nidau bulia dighi nika ngan Herudias . "
40014005	Herudis endak mbunua Yuhanis , anyautu diau takut ngan jemau , karnau ughangtu nganggap Yuhanis nabi .
40014006	Masau Herudis ulang taun , anak gadis Herudias nari di mukau mendahau . Tariannyau meriangka ati Herudis .
40014007	Mangku Herudis bejanji ngan diau ngan sumpa setu diau enda'au ka dienjuakkanyau .
40014008	Mangku karnau diajung endu'au , gadistu bekatau , " Aku mintak palak Yuhanis Pembaptis dienjuakka ngan aku mbak kini di dalam talam . "
40014009	Ndengagh pinta'an itu Herudis bingung . Anyautu karnau la besumpa di mukau mendahau diajungau , supayau pinta'an gadistu dibulihi .
40014010	Diau ngajung anak-buahau pegi ke jil endak mancung liagh Yuhanis .
40014011	Mangku palak Yuhanistu dibatak masuak , ditepiakka dalam talam , dienjuakka ngan gadis itu , mangku gadistu ngenjuakkanyau ngan endu'au .
40014012	Udim itu anak-bua Yuhanis ngambiak mayatau mangku dikuburkanyau . Udim itu ughangtu pegi ngiciakkanyau ngan Yesus .
40014013	Udim ndengagh ceritau itu , Yesus nayiak perawu ninggalka bada itu endak pegi sughang ke bada diau suni . Anyautu jemau banyak ndengagh itu , mangku ughangtu ninggalka dusunau pegi nuruti Yesus jalan daghat .
40014014	Satu Yesus tughun jak di perawu ngan nginak jemau banyak itu , Diau sial ngan ughangtu , mangku dighadukaNyau jemau diau buidapan .
40014015	Aghitu la petang , anak-buaHau njenguak Yesus , ngan bekatau , " Aghi la petang , bada ini suni . Ajungla jemau banyak ini pegi , mangku ughangtu pacak mbeli makanan di dusun . "
40014016	" Nidau nanti ughangtu pegi . " Katau Yesus , " Kamunila ngenju'i ughang ini makan . "
40014017	Anak-buaHau bekatau , " Diau adau di kami cuman limau bua ruti ngan ikan duau ikuak . "
40014018	" Batak ke sini . " Katau Yesus .
40014019	Mangku diajungAu jemau banyaktu duduak di ghumput . Udim itu Diau ngambiak limau bua ruti ngan duau ikuak ikan tadi , mangku ncungak ke langit sampai bedu'a beterimau-kasia , mangku dipiyak-piya' Au rutitu , dienjuakkaNyau ngan anak-buaHau , mangku diagiakanyau ngan jemau banyak itu .
40014020	Gegalau ughangtu makan enggut kenyang . Udim itu anak-buaHau nunggalka tigha ruti tadi , duau belas kinjagh penua .
40014021	Jemau diau makan kekirau limau ribu ughang , lum temasuak jemau tinau ngan budak keciak .
40014022	Mangku Yesus ngajung anak-buaHau nayiak perawu nduluiNyau ke beghang sanau , penarau Diau ngajung jemau banyak baliak .
40014023	La udim diajungAu jemau banyaktu baliak , Yesus nayiak bukit endak bedu'a sughang . Aghi la malam , Diau sughang di situ .
40014024	Perawu anak-buaHau la jawua jak di tepi , dibanting-bantingka umbak , karnau angin belawanan jak di adapan .
40014025	Antak ka paghak siang Yesus datang njenguak anak-buaHau tadi bejalan di atas ayiak .
40014026	Satu anak-buaHautu nginak Diau bejalan di atas ayiak , ughangtu tegagau . " Itu antu ! " Ughangtu tegauk-gauk karnau takut .
40014027	Anyautu Yesus ngiciak , katauNyau , " Tenangla ajau . Nidau nanti takut , ini Aku . "
40014028	Mangku Pitrus nimbal , kataunyau , " Amun Dighitu nyela nian , Tuhan , ajungla aku njenguak Dighi bejalan di atas ayiakni ! "
40014029	Katau Yesus , " Mela , ke sini ! " Mangku Pitrus tughun jak di perawu ngan bejalan di atas ayiak njenguak Yesus .
40014030	Anyautu satu teghasau angin deghas , diau penakut , diau mulai tebenak mangku tegauk , " Tulung aku , Tuhan ! "
40014031	Mangku Yesus cecepatan nyurungka tanganAu ngan ngecakkanyau , katauNyau , " Ui , kaba nidau percayau nian . Ngapau kaba asau-asau ? "
40014032	La udim itu ughang duautu nayiak perawu , mangku angin mandak .
40014033	Mangku jemau diau adau di perawu nyemba Yesus , kataunyau , " Nyela nian , Dighila Anak Allah ! "
40014034	La sampai di beghang danautu , ughangtu ndaghat di Genesarit .
40014035	Satu jemau di situ nginak , bansau diau datangtu Yesus , ughangtu nyiarka ceritau itu di gegalau dairatu . Mangku gegalau jemau buidapan dibatak guak Yesus .
40014036	Ughangtu mintak , supayau bulia nginggut bajuAu , empuak cuman ujungau ajau . Mangku gegalau jemau diau nginggutau ghadu .
40015001	Adau rumbungan jemau Parisi ngan guru agamau . Ughangtu datang jak di Yerusalim njenguak Yesus ngan betanyau ngan Diau ,
40015002	" Ngapau pulau anak-bua Kaba melanggar adat lembagau niniak puyang kitau ? Ughangtu nidau bebasua tangan nurut peraturan antak ka makan . "
40015003	Timbal Yesus , " Ngapau pulau kapu dighi melanggar perinta Allah , cuman karnau endak ngikuti adat lembagau kapu dighi ?
40015004	Allah bekatau , ' Regauila enduak-bapak' , lagi ' Jemau diau ndawaika pejadiau mesti diukum mati . '
40015005	Anyautu kapu dighi ngajaghka , ' Amun jemau bekatau ngan pejadiau , tanci diau semestiau dienjuakka ngan bak ngan mak la kuenjuakka ngan Allah ,
40015006	mangku jemautu nidau diajung agi meregaui mak ngan bak . ' Ngan carau luak itu kapu dighi nidau nyanauka katau Allah karnau adat lembagau niniak puyang kapu dighi .
40015007	Kapu dighi jemau cak alim ! Ngenian diau dikiciakka nabi Yesaya ceritau kapu dighitu ,
40015008	' Luak ini katau Allah , bangsau ini meregaui Aku cuman di mulut , anyautu ati ughangtu nidau terupuak Aku .
40015009	Melata ajau ughangtu nyemba Aku . Ajaghan diau ughangtu ajaghka katau manusiau ajau . ' "
40015010	Mangku Yesus mantau jemau banyak ngan bekatau , " Dengaghkala mangku ngerti !
40015011	Diau masuak ke mulut nidau ngaramka jemau . Anyautu diau ngeluagh jak di mulut , itula diau mbuat jemau aram . "
40015012	Mangku anak-bua Yesus datang ngan betanyau ngan Diau , " Apu Dighi keruan , bansau jemau Parisi purik karnau Dighi ngiciak luak itu ? "
40015013	Yesus nimbal , " Bilang tanaman diau nidau ditanam Bapakku di sergau ka dicabut ngan akaghau .
40015014	Nengkela ughangtu . Ughangtu luak jemau butau diau mapa jemau butau . Amun jemau butau mapa jemau butau , cetau ughang duautu ka telabua masuak pelubang . "
40015015	Mangku Pitrus bekatau , " Tulung retika umpamau itu ngan kami . "
40015016	Yesus nimbal , " Kamu lum pulau terti ?
40015017	Nidau keruan ngan kamu , bansau setu diau masuak ke dalam mulut tughun dalam busung , mangku ngeluagh agi ?
40015018	Anyautu setu diau ngeluagh jak di mulut asalau jak di ati . Itula diau mbuat jemau aram .
40015019	Karnau jak di ati nimbul gegalau rupu'an ja'at , diau mbuat jemau mbunua , menaugawia ngan kerjau ja'at diau lain , maling , ngiciakka setu mbu'ung ngan nggelakka jemau .
40015020	Itula diau ngaramka jemau , ukan makan nidau bebasua tangan . "
40015021	Udim itu Yesus ninggalka bada itu pegi ke daira Tirus ngan Sidun .
40015022	Mangku adau sughang tinau Kanaan datang njenguak Diau sampai bekatau , " Tuhan , anak Daud , sialkala aku . Anak gadisku diarung iblis . Diau nanggung nian . "
40015023	Yesus nidau nimbali tinau itu dikit kiala . Mangku anak-buaHau njenguak Diau ngan bekatau , " Ajungla tinau itu pegi . Diauni maju ngikut kitau ngan tegauk-gauk . "
40015024	Mangku Yesus bekatau ngan tinau tadi , " Aku diajung njenguak jemau sesat jak di jemau Israil ajau . "
40015025	Tinautu datang nunduak nyemba Diau sampai bekatau , " Tulung aku , Tuhan . "
40015026	Anyautu Yesus nimbal , " Nidau iluak ngambiak makanan budak keciak , disipatka ngan anjing . "
40015027	" Nyela , Tuhan , " katau tinautu , " Anyautu anjing pulau makan ghima diau tumban jak di mija tuanau . "
40015028	Mangku katau Yesus , " Ui , dighi percayau nian . Tejadila setu diau dighi kenda'i . " Masau itu pulau ana'au ghadu .
40015029	La udim ninggalka daira itu , Yesus pegi bejalan di tepi danau Galilia . Diau nayiak bukit mangku duduak di situ .
40015030	Banyak nianan jemau datang bererumbungan njenguak Diau mbatak jemau lumpua , jemau cingkung ngan kincut , jemau butau , jemau bisu ngan banyak diau buidapan lain , ditepiakkanyau guak keting Yesus , mangku dighaduiNyau gegalau ughangtu .
40015031	Mangku jemau banyak diau adau di situ kemangan nginak jemau bisu pacak ngiciak , jemau cingkung ngan kincut ghadu , jemau lumpua pacak bejalan ngan jemau butau pacak nginak , mangku ughangtu ngagungka Allah jemau Israil .
40015032	Mangku Yesus mantau anak-buaHau ngan bekatau , " Aku sial nginak jemau banyak ini . La tigau aghi ughangtu ngikut Aku , mbak kini nidau bediau makanan . Aku enggup ngajung ughangtu baliak ngan lapagh , kalu tebandam di jalan . "
40015033	Anak-buaHau betanyau , " Luak manau kitau pacak dapat makan batan endak jemau banyak luak ini di bada diau sudut ini ? "
40015034	Yesus betanyau , " Beghapau ruti adau ngan kamu ? " " Tujua bua ruti , " timbal ughangtu , " Ngan bebeghapau ikan keciak . "
40015035	Mangku Yesus ngajung jemau banyak itu duduak di tana .
40015036	Udim itu Diau ngambiak tujua ruti ngan ikan tadi , beterimau-kasia ngan Allah , dipiyak-piya' Au , dienjuakkaNyau ngan anak-buaHau , mangku anak-buaHautu ngagiakanyau ngan jemau banyak itu .
40015037	Gegalau ughangtu makan enggut kenyang . Mangku tigha ruti ditunggalka , tujua kinjagh banya'au .
40015038	Jemau lanang ajau diau makan masau itu empat ribu ughang , lum temasuak jemau tinau ngan budak keciak .
40015039	Udim itu Yesus ngajung jemau banyak itu baliak . Diau nayiak perawu pegi ke daira Magadan .
40016001	Adau bebeghapau jemau Parisi ngan jemau Saduki datang njenguak Yesus endak ncubaui Diau . Ughangtu mintak , supayau Diau mbuat tandau nyelia batan endak mbuktika , bansau Diau datang jak di Allah .
40016002	Yesus nimbal , " Amun matau-aghi la umban ngan langit abang , kapu dighi bekatau , ' Aghi ka iluak . '
40016003	Mangku akap-akap , amun langit ghenung , kapu dighi bekatau , ' Aghi ini ka ujan . ' Langit pacak kapu dighi bidaka , tandau saman nidau pacak kapu dighi keruani .
40016004	Alaka ja'at ngan jeditau jemau mbak kini . Kapu dighi mintak Aku mbuat tandau nyelia . Anyautu kamu nidau ka dienjuakka sutiak kia tandau nyelia , lain jak di tandau nabi Yunus . " Udim ngiciak luak itu , Yesus pegi ninggalka ughangtu .
40016005	Masau anak-bua Yesus nyembeghang danau , ughangtu nidau teghingat mbatak ruti .
40016006	Yesus bekatau ngan ughangtu , " Sepepadaula ngan bejagaula ngan ghagi jemau Parisi ngan jemau Saduki . "
40016007	Ndengagh titu , ughangtu mulai ngiciak sughang ngan diau lain , " Diau ngiciak luak itu , karnau kitau nidau mbatak ruti . "
40016008	Yesus keruan setu diau ughangtu kiciakka , Diau bekatau , " Ngapau kamu ngiciakka nidau bediau ruti ? Kamu nidau percayau nian .
40016009	Masia lum terti kamu ? Apu kamu nidau teghingat agi limau ruti batan endak limau ribu ughang , beghapau kinjagh tigha ruti diau kamu tunggalka ?
40016010	Luak manau pulau ngan tujua ruti batan endak empat ribu ughangtu , beghapau kinjagh tigha kamu tunggalka ?
40016011	Ngapau kamu nidau terti , bansau Aku ukanau ngiciakka ruti ngan kamu ? Diau Kukatauka , ' Sepepadaula ngan ghagi jemau Parisi ngan jemau Saduki . ' "
40016012	Mangku anak-buaHau pulau ngerti , bansau Yesus ngajung ughangtu sepepadau ukanau ngan ghagi ruti , tapitu ngan ajaghan jemau Parisi ngan jemau Saduki .
40016013	Yesus la sampai di daira Kaisaria Pilipi . Di situ Diau betanyau ngan anak-buaHau , " Katau jemau , sapau Anak Manusiau ? "
40016014	Ughangtu nimbal , " Adau diau bekatau , ' Yuhanis Pembaptis . ' Adau diau ngiciakka , ' Elia . ' Adau pulau diau bekatau , ' Yeremia' ngan ' Sughang jak di nabi . ' "
40016015	Mangku Yesus betanyau ngan ughangtu , " Pendapat kamutu , sapau Akuni ? "
40016016	Simun Pitrus nimbal , " Dighila Almasih , Rajau Penyelamat , Anak Allah diau idup . "
40016017	Katau Yesus ngan diau , " Riangla kaba Simun anak Yuna , karnau ukan manusiau diau ngiciakka titu ngan kaba , tapitu Bapakku diau di sergau .
40016018	Ingatkala , kabatu Pitrus , mangku di pucuak batu pelapiak ini Aku ka negakka umatKu . Diau nidau pacak dikalaka , empuak maut .
40016019	Kaba ka dienjuakka kunci sergau . Setu diau ka kaba tegahi di deniauni ka ditegahi pulau di sergau . Setu diau ka kaba benaghka di deniauni ka dibenaghka pulau di sergau . "
40016020	Mangku Yesus nidau nian ngajung ughangtu ngiciakka ngan jemau , bansau Diaula Rajau Penyelamat .
40016021	Jak masau itu Yesus mulai ngiciakka ngan anak-buaHau , bansau Diau mesti pegi ke Yerusalim , mangku meghasauka banyak penanggungan jak di pengulu-pengulu , imam-imam bepangkat tinggi ngan guru-guru ukum Taurat . Diau mesti dibunua , mangku la duau malam Diau ka idup agi .
40016022	Mangku Pitrus ngajung Yesus ke peridingannyau , nengul Diau , kataunyau , " Tuhan , Allah njawuaka titu ! Jangan titu sampai tejadi ngan Dighi . "
40016023	Yesus nulia mangku bekatau ngan Pitrus , " Laratla iblis ! Kaba ngalangi Aku . Rupu'an kabatu rupu'an manusiau , ukan rupu'an Allah . "
40016024	Mangku Yesus ngiciak ngan anak-buaHau , katauNyau , " Bilang jemau diau endak ngikut Aku jangan ndalak jalan idup batan endak diau sughang . Diau mesti mikul salipau , mangku maju ngikut Aku .
40016025	Karnau jemau diau endak ngilakka nyawaunyau ka kelengitan nyawaunyau . Jemau diau kelengitan nyawaunyau karnau Aku ka selamat .
40016026	Tuapau untungau , amun jemau bulia gegalau deniau njadi retaunyau , anyautu diau ka benasau ? Tuapau diau pacak ditukarka batan endak nyawaunyau ?
40016027	Karnau Anak Manusiau ka datang agi nanti ngan kuasau Bapa' Au , dikantini malaikat-malaikatAu . Masau itu Diau ka mbalas bilang jemau nurut kerjaunyau .
40016028	Keruanila , jak di kamuni di sini adau diau nidau ka mati , amun lum nginak Anak Manusiau datang luak rajau . "
40017001	Enam aghi udim itu , Yesus mbata'i Pitrus , Yakubus ngan adingau Yuhanis ndaki gunung diau tinggi . Di situ ughangtu ajau .
40017002	Di adapan ughang tigautu Yesus beghuba . DayiAu njadi terang luak matau-aghi ngan bajuAu njadi putia besinagh .
40017003	Mangku kina'an ughang duau , diautu Musa ngan Elia . Ughang duautu ngiciak ngan Yesus .
40017004	Pitrus ngiciak ngan Yesus , kataunyau , " Tuhan , lemak nian kitau di bada ini . Amun Dighi endak , aku negakka tigau bua punduk di sini , sebua batan endak Dighi , sebua batan endak Musa , sebua batan endak Elia . "
40017005	Diau gi ngiciak luak itu , adau aban terang tughun ngan mbayangi ughangtu , mangku jak di dalam aban itu tedengagh suarau diau bekatau , " Inila AnakKu diau Kusayangi . Diau melemakka atiKu . Dengaghkala Diautu . "
40017006	Ndengagh suarau itu , anak-bua Yesus nunduak sampai ke tana karnau penakut nian .
40017007	Anyautu Yesus njenguak ughangtu , dikecakkaNyau sampai bekatau , " Betegakla , nidau nanti penakut ! "
40017008	Satu ncega , ughangtu nidau kina'an sughang kiala lain jak di Yesus .
40017009	Masau ughangtu tughun jak di gunung itu , Yesus ngiciak ngan ughangtu , " Jangan kamu kiciakka ngan sughang kia setu diau kamu kinak tadi , amun Anak Manusiau lum ngulang idup agi . "
40017010	Mangku anak-buaHau betanyau ngan Diau , " Amun luak itu , ngapau guru-guru ukum Taurat ngajaghka , bansau Elia mesti dulu datang ? "
40017011	Yesus nimbal , " Nyela , Elia datang , mangku diau nyiapka gegalaunyau .
40017012	Keruanila , Elia la datang . Anyautu jemau nidau keruan diau . Ughangtu mbuati diau sekenda'au ajau . Luak itu pulau Anak Manusiau ka dibuati ughangtu . "
40017013	Mangku anak-bua Yesus ngerti , bansau Diau ngiciakka Yuhanis Pembaptis .
40017014	Yesus ngan anak-buaHau la ngulang guak jemau banyak , adau sughang datang nunduak nyemba Yesus ,
40017015	kataunyau , " Pak , sialkala anakku . Diau buidapan gilau bangkai , la pansan nian . Diau rajin rubua temasuak di api ngan di ayiak .
40017016	Aku la mbata'i diau njenguak anak-bua Dighi , anyautu ughangtu nidau pacak meghadukanyau . "
40017017	Katau Yesus , " Ui , kamuni jemau nidau percayau lagi sesat . Lamau beghapau agi Aku mesti guak kamu ? Lamau beghapau agi Aku mesti ngaligh ngan kamu ? Batakla anak itu ke sini ! "
40017018	Yesus mbentak diau , mangku rua ja'attu keluagh jak di diau . Masau itu pulau anak itu ghadu .
40017019	Udim itu anak-buaHau datang njenguak Yesus sughang ngan betanyau ngan Diau , " Tuapau sebapau kami nidau pacak melaratka iblis tadi ? "
40017020	Diau nimbali ughangtu , " Karnau kamu nidau percayau nian . Ingatkala , amun kamu adau iman sebesak ijat sawi ajau , kamu pacak ngajung gunung ini , ' Ngaliala jak di sini ke situ . ' Cetau gunung ini ka ngalia . Nidau bediau setu diau nidau pacak kamu buat .
40017021	Anyautu iblis diau luak itu cuman pacak dilaratka karnau du'a ngan puasau . "
40017022	Masau Yesus ngan anak-buaHau betunggal di Galilia , Diau ngiciak ngan ughangtu , katauNyau , " Anak Manusiau laka diseraka dalam tangan manusiau .
40017023	Diau ka dibunua , mangku udim duau malam Diau ka idup agi . " Mangku anak-buaHau bingung nian .
40017024	Yesus ngan anak-buaHau la sampai di Kapernaum , mangku tukang tagia cuki Ghuma Allah datang njenguak Pitrus ngan betanyau , " Apu guru kaba ukan mbayighi cuki Ghuma Allah ? "
40017025	Diau nimbal , " Nyela ! " Pitrus la baliak ke ghuma , Yesus betanyau , " Luak manau pendapat kaba ? Sapau diau mbayighi cuki ngan rajau di deniau ini , apu anak-buahau , apu jemau lain ? "
40017026	Timbal Pitrus , " Jemau lain . " Mangku katau Yesus , " Amun luak itu , anak-buahau nidau mbayigh .
40017027	Tapitu jangan kitau nyinggung jemau . Pegila mancing ke danau . Mangku ikan diau bulia dulu sekali , ambiakla , bukakla mulutau . Di mulutautu kaba ka bulia tanci batan endak mbayighi cuki kitau duau . Ambiakla tancitu ngan bayighla cuki kitau duau batan endak Ghuma Allah . "
40018001	Masau itu anak-bua Yesus njenguak Diau ngan betanyau , " Sapau diau penting sekali di guak umat Allah ? "
40018002	Yesus mantau sughang budak keciak , diajungAu betegak di adapan ughangtu ,
40018003	mangku bekatau , " Percayaula kamu nidau pacak njadi umat Allah , amun nidau beghuba njadi luak budak keciak .
40018004	Jemau diau ngensianka diriau , njadi luak budak keciak ini , diaula penting sekali di guak umat Allah .
40018005	Jemau diau nerimau sughang budak keciak luak diauni karnau Aku diautu nerimau Aku . "
40018006	" Jemau diau nyesatka sala sughang jak di budak keciak diau percayau ini , iluakla digerintungka batu besak di liaghau , mangku dicapakka ke laut .
40018007	Celakaula deniau ini ngan gegalaunyau diau nyesatka jemau . Nyela , pencubauan cengki ka adau , anyautu celakaula jemau diau nyebapkanyau .
40018008	Mangku amun tangan ngan keting kaba mbuat kaba bedusau , tetakla ngan capakkala . Iluakla kaba idup ngan tangan ngan keting sebela sangkan dicapakka dalam api nerakau ngan duau tangan ngan duau keting .
40018009	Amun matau kaba mbuat kaba bedusau , cungkilla ngan capakkala matau itu . Iluakla kaba idup ngan Allah ngan sebela matau sangkan dicapakka dalam api nerakau ngan duau matau .
40018010	Ingatkala , mangku kamu jangan nggelakka sala sughang jak di budak keciak ini , karnau malaikatau maju adau di adapan BapakKu di sergau .
40018011	Karnau Anak Manusiau datang endak nyelamatka jemau diau sesat . "
40018012	" Tuapau pendapat kamu ? Misalau adau sughang diau adau seratus ikuak bebiri , mangku lengit sikuak , tuapau diau ka dibuat jemau itu ? Cengki diau ka ninggalka bebiriau diau sembilan pulua sembilan itu di bukit , mangku pegi ndala'i diau lengit itu .
40018013	Mangku amun bebiritu la dapat agi , percayaula , riangla diau karnau bebiri diau lengit tadi sangkan bebiri diau sembilan pulua sembilan diau nidau lengit .
40018014	Luak itu pulau Bapak kamu di sergau enggup sala sughang jak di budak keciak ini benasau . "
40018015	" Misalau kantin kaba besala ngan kaba , tegughila diau nidau bediau jemau ndengagh . Amun diau nurut kici'an kaba , mangku kaba la buasil mbatak diau ngulang njenguak Allah .
40018016	Amun diau enggup , batakla sughang apu duau ughang agi , karnau dalam Injil ditulis , ' Senidau-nidaunyau adau duau tigau ughang batan endak mbuktika jemau besala . '
40018017	Amun diau enggup nerimau kici'an jemau tadi , kiciakkala ngan kumpulan jemau Keristen . Amun diau pulau nidau nerimau kici'an ughangtu , anggapla diau luak jemau diau nidau keruan Allah ngan tukang tagia cuki .
40018018	Keruanila , setu diau kamu larang di deniau ini ka dilarang pulau di sergau . Mangku setu diau kamu benaghka di deniau ka dibenaghka pulau di sergau .
40018019	Keruanila pulau , amun duau ughang jak di kamu di deniauni la sepakat endak mintak tuapau kila , pinta'an itu ka dibulihi BapakKu diau di sergau .
40018020	Karnau di manau duau tigau ughang betunggal bedu'a dalam namauKu , Aku adau di guak ughangtu . "
40018021	Mangku Pitrus njenguak Yesus ngan betanyau , " Tuhan , amun kantinku besala ngan aku , enggut beghapau kali aku mesti ngabiska salahau ? Apu tujua kali ? "
40018022	Yesus nimbal , " Nidau , ukan tujua kali , tapitu tujua pulua kali tujua kali .
40018023	Karnau amun Allah merinta , umpamau sughang rajau diau endak mbirisi utang anak-buahau .
40018024	Satu diperisau , diadapka ngan diau sughang anak-buahau diau beghutang ratusan juta .
40018025	Karnau jemautu nidau pacak mbayighi utangau , mangku rajau merintaka , supayau diau dijual serempak ngan anak-biniau ngan gegalau retau-bendaunyau batan pembayigh utangautu .
40018026	Anak-buahau itu nunduak sampai di tana nyemba rajau . ' Tunggu kudai , Rajau ! ' kataunyau , ' Utangku ka kubayighi galau . '
40018027	Mangku rajautu sial ngan anak-buahau tadi , mangku diau dibuliaka baliak , utangau diabiskanyau galau .
40018028	Anyautu anak-buahau itu pegi jak di rajau tadi , mangku betemu ngan sughang kantinau , diau beghutang ngan diau cuman puluan ribu , dikecakkanyau , dipicitau kantinautu , kataunyau , ' Bayighila galau utang kaba ngan aku ! '
40018029	Mangku kantinautu nunduak ngiciak ngan diau , ' Tunggu kudai ! ' kataunyau , ' Utangku ka kubayighi galau . '
40018030	Anyautu diau nidau nerimaunyau , mangku diserakanyau kantinau tadi di jil enggut utangau dibayighi galau .
40018031	Ngina'autu kantin-kantin diau lainau bingung nian , mangku dikiciakkanyau ngan rajau setu diau dibuatautu .
40018032	Rajau itu ngajung mantau anak-buahau tadi , mangku ngiciakka ngan diau , ' Ui , kabani ja'at nianan . Gegalau utang kaba la kuabiska galau , nidau mintak dibayighi , karnau kaba mintak ngan aku .
40018033	Sepantasau kaba nyialka kantin kaba , luak aku la nyialka kaba . '
40018034	Mangku rajautu mara nian ngan anak-buahautu , dimasuakkanyau ke jil enggut gegalau utangau dibayighinyau galau . "
40018035	Mangku Yesus ngudimi ceritaunyau ngan katau ini , " Luak itu pulau BapakKu di sergau ka mbuati kamu , amun kamu nidau ngabiska sala kantin kamu nian . "
40019001	La udim ngiciakka gegalaunyautu , Yesus ninggalka Galilia pegi ke Yudia di beghang ayiak Yurdan .
40019002	Jemau banyak ngikut Diau , mangku Diau meghadui ughangtu di situ .
40019003	Mangku jemau Parisi datang endak nguji Diau ngan betanyau , " Apu bulia jemau nyagha'i biniau ngan kenda'au ajau ? "
40019004	Yesus nimbal , " Apu kapu dighi lum mbacau dalam Injil , bansau empai penembai Allah mbuat manusiau , dibuatAu lanang ngan tinau .
40019005	Mangku katau Allah , ' Itula sebapau jemau lanang ka ninggalka enduak-bapa'au endak seghundak ngan biniau , mangku ughang duautu njadi sutiak . '
40019006	Mangku ughangtu ukan agi duau tapitu sutiak . Karnau itu setu diau disatuka Allah nidau bulia disagha'i manusiau . "
40019007	Mangku jemau Parisi betanyau agi , " Amun luak itu , ngapau Musa ngajung jemau ngenjuakka surat saghak ngan biniau , amun biniau disagha'i ? "
40019008	Katau Yesus , " Musa mbuliaka kamu nyagha'i bini , karnau kamu segau diajagh . Anyautu jak di penembai nidau luak itu .
40019009	Dengaghkala ini , jemau diau nyagha'i biniau , empuak biniautu nidau bebuat ja'at , mangku nika ngan tinau lain , jemautu menaugawia . "
40019010	Mangku anak-buaHau bekatau , " Amun luak itu ceritau jemau belaki bebini , iluakla nidau nanti nika . "
40019011	Yesus nimbal , " Nidau gegalau jemau pacak nerimau kici'an ini , cuman jemau diau dienjuakka Allah pengertian .
40019012	Adau jemau nidau pacak nika , karnau lahir luak itu . Adau pulau diau nidau pacak nika , karnau dibuat jemau lain luak itu . Adau pulau diau milia nidau endak nika , mangku pacak bekerjau batan endak Allah . Jemau diau pacak nerimau ajaghan ini , nengkela diau nerimaunyau . "
40019013	Mangku adau jemau diau mbatak anak-ana'au diau gi keciak njenguak Yesus , supayau Diau natap budak-budak keciaktu ngan ndu'aka ughangtu . Anyautu anak-buaHau marai ughangtu .
40019014	Anyautu Yesus bekatau , " Nengkela budak-budak keciak datang njenguak Aku . Jangan dialangi , karnau jemau luak inila Allah pacak njadi rajau dalam idupau . "
40019015	Mangku Diau nepiakka tanganAu di palak budak keciaktu , didu'akaNyau . Mangku Diau pegi jak di situ .
40019016	Adau sughang jemau datang njenguak Yesus ngan betanyau , " Pak guru , kerjau diau iluak luak manau diau mesti kukerjauka , mangku aku bulia idup selelamaunyau ? "
40019017	Timbal Yesus , " Ngapau kaba betanyau ngan aku kerjau diau iluak ? Cuman sutiak diau iluak . Amun kaba endak idup , kaba mesti nuruti perinta Allah . "
40019018	Jemau itu betanyau , " Perinta diau manau ? " Yesus nimbal , " Jangan mbunua , jangan menaugawia , jangan maling , jangan mbu'ung ,
40019019	regauila enduak-bapak kaba , mangku sayangila kantin kaba luak kaba nyayangi diri kaba . "
40019020	" Gegalaunyautu la kuturuti . " Katau jemau itu , " Tuapau agi ? "
40019021	Yesus bekatau , " Amun kaba endak njadi iluak nian , pegila , jualkala gegalau retau kaba , enjuakkala tanciautu ngan jemau serik , mangku kaba ka bulia retau di sergau . La udim itu datangla ke sini ngikut Aku . "
40019022	Ndengagh kici'anNyautu jemau mudau itu pegi ngan bingung , karnau diau kayau nian .
40019023	Mangku Yesus ngiciak ngan anak-buaHau , " KatauKuni benagh , segau nian jemau kayau nerimau Allah njadi rajau dalam idupau .
40019024	Ini pulau diau endak Kukiciakka ngan kamu , murala sikuak untau lalu wuan tebuak jaghum sangkan jemau kayau masuak sergau . "
40019025	Satu anak-buaHau ndengagh kici'an Yesus itu , ughangtu kemangan nian ngan bekatau , " Amun luak itu , sapau diau pacak selamat ? "
40019026	Yesus nimbal , " Amun manusiau , nidau ka adau . Anyautu amun Allah , gegalaunyau ka adau . "
40019027	Mangku Pitrus bekatau ngan Yesus , " Kina'ila , kamini la ninggalka gegalau retau kami endak ngikut Dighi . Tuapau diau ka dienjuakka ngan kami ? "
40019028	Katau Yesus ngan ughangtu , " Percayaula , di deniau diau empai , amun Anak Manusiau ka duduak di kerusi rajau , kamu diau ngikut Aku ka duduak pulau di duau belas kerusi mangku ngukum duau belas jungku jemau Israil .
40019029	Jemau diau ninggalka ghumahau , ading-beghadingau , pejadiau , anak-ana'au ngan umaunyau karnau Aku , jemautu ka nerimau agi lipat gandau , mangku diau ka nerimau idup selelamaunyau .
40019030	Anyautu banyak jemau diau dulu ka njadi mendian , jemau diau mendian ka njadi dulu . "
40020001	Yesus bekatau , " Amun Allah merinta luak rajau , keadaannyau luak ini : Adau sughang diau ngempu kebun anggur . Akap-akap diau ndalak jemau upahan batan kebunau .
40020002	La tetuju upa ughangtu saghi sutiak tanci pirak , diau ngajung ughangtu bekerjau di kebunau .
40020003	Kekirau kindang aghi diau pegi agi , dikina'i adau jemau dang nganggur di pekan .
40020004	Kataunyau ngan ughangtu , ' Pegila kamu , bekerjaula di kebun anggurku . Aku ka ngupa kamu ngan upa diau pantas . ' Ughangtu pegi pulau .
40020005	Kekirau tengaghi ngan pulau lingsir tengaghi diau pegi ngan ngerjauka diau semegi luak tadi .
40020006	Aghi la petang diau pegi agi , mangku nginak gi adau jemau nganggur , mangku diau betanyau ngan ughangtu , ' Ngapau kamu maju betegak di sini sesaghian , nidau ngerjauka tuapau-apau ? '
40020007	Ughangtu nimbal , ' Karnau nidau bediau jemau diau endak ngupa kami . ' ' Amun luak itu , ' katau jemau tadi , ' Pegila ke kebun anggurku . '
40020008	Matau-aghi la padam , jemau diau ngempu kebuntu bekatau ngan mandurau , ' Pantaula jemau diau bekerjautu mangku mbayighi upa ughangtu , mulai ngan jemau diau bekerjau mendian mangku enggut jemau diau dulu bekerjau . '
40020009	Mangku datang jemau diau bekerjau la petang . Ughangtu nerimau padau sughang sutiak tanci pirak .
40020010	Udim itu datang pulau jemau diau bekerjau jak di akap . Ughangtu sangkau ka bulia lebia . Anyautu ughangtu nerimau pulau padau sughang sutiak tanci pirak .
40020011	Satu nerimau tancitu , ughangtu bemumut mumuti jemau ngempu kebuntu ,
40020012	kataunyau , ' Ughangtu datang mendian , cuman bekerjau sejam ajau . Kami bekerjau sesaghian kepanasan , mangku dighi mbayighi ughangtu semegi ngan kami . '
40020013	Jemau diau ngempu kebuntu nimbali sughang jak di ughangtu , ' Kantin , aku nidau besala ngan kaba . Ukan kaba la tetuju nerimau upa sutiak tanci pirak bekerjau saghi ?
40020014	Ambiakla upa kaba , pegila . Aku endak ngenjuakka ngan jemau diau bekerjau mendian itu upa diau semegi ngan diau kuenjuakka ngan kaba .
40020015	Apu aku nidau bulia bebuat sekendakku ngan hakku ? Apu kaba sengit , karnau aku iluak ? ' "
40020016	Mangku Yesus bekatau agi , " Luak itula pulau jemau diau mendian ka njadi dulu , jemau diau dulu ka njadi mendian . "
40020017	Yesus dang pegi ke Yerusalim . Di tenga jalan Diau mantau duau belas anak-buaHau mangku ngiciak ngan ughangtu ajau ,
40020018	" Dengaghkala , mbak kini kitau ngancamka Yerusalim , mangku Anak Manusiau ka diseraka ngan imam-imam bepangkat tinggi ngan guru-guru ukum Taurat . Ughangtu ka ngukum Diau ngan ukuman mati .
40020019	Diau ka diseraka ngan jemau diau nidau keruan Allah . Diau ka digelakka , dibaduki ngan dibunua . Mangku la duau malam Diau ka idup agi . "
40020020	Mangku mak Yakubus datang ngan duau ana'au njenguak Yesus , diau nunduak di adapanNyau , karnau adau setu diau endak dipintak .
40020021	Katau Yesus , " Dighi endak tuapau ? " Diau nimbal , " Aku endak duau ughang anakku ini duduak di kidau ngan di kanan , amun Kaba njadi rajau nanti . "
40020022	Katau Yesus , " Kamu nidau keruan setu diau kamu pintak . Apu kamu pacak nanggungka sengsarau luak Aku tanggungka ? " Katau ughang duautu , " Kami pacak . "
40020023	Katau Yesus agi , " Nyela , kamu ka nanggungka pulau sengsarau luak Aku . Anyautu sapau diau ka duduak di sebela kidau ngan kananKu , itu ukan hakKu . Bada itu batan endak jemau diau ditetapka BapakKu . "
40020024	Ndengagh titu , sepulua anak-buaHau diau lain mara ngan jemau duau beghading tadi .
40020025	Karnau itu Yesus mantau gegalau ughangtu mangku katauNyau , " Kamu keruan , bansau penguasau bangsau diau nidau keruan Allah nyaraui jemaunyau . Pengulu-pengulu masau ughangtu .
40020026	Anyautu kamuni jangan luak itu . Jemau diau endak njadi pengulu , jemautu mesti njadi luak anak-bua .
40020027	Jemau diau endak njadi penting sekali mesti njadi luak budak kamu .
40020028	Semegi luak Anak Manusiau pulau datang ukan endak ditulung , tapitu endak nulung mangku ngenjuakka nyawauNyau njadi tebusan batan endak banyak jemau . "
40020029	Yesus ngan anak-buaHau dang ngeluagh jak di Yiriku , jemau banyak ngikut Diau .
40020030	Adau duau jemau butau duduak di tepi jalan . Satu ndengagh Yesus lalu , ughang duautu tegauk , kataunyau , " Ui , Tuhan , Anak Daud ! Sialkala kamini ! "
40020031	Mangku jemau banyak marai jemau butautu , diajungau diam . Anyautu ughang duautu tamba bias ajau tegauk , kataunyau , " Ui , Tuhan , Anak Daud ! Sialkala kamini ! "
40020032	Mangku Yesus mendam , dipantauNyau jemau butautu , mangku bekiciak , " Tuapau kendak kamu mantauku ? "
40020033	Katau ughang duautu , " Tuhan , kamini mintak matau kami ghadu , mangku pacak nginak . "
40020034	Mangku Yesus sial ngan jemau butautu , ditatapAu mataunyau . Masau itula pulau ughang duautu pacak nginak , mangku ngikut Yesus .
40021001	Yesus ngan anak-buaHau la pasigh ngan Yerusalim mangku sampai di Betpagi di Bukit Saitun . Mangku Yesus ngajung duau ughang anak-buaHau
40021002	ngan bekatau , " Pegila ke dusun diau di adapan kamutu . Di situ kamu ka nginak sikuak keledai tetambang ngan ana'au adau di pasighau . Legha'ila keledaitu , mangku batak ke sini .
40021003	Amun adau jemau betanyau ngan kamu , kiciakkala ngan jemaunyau , ' Tuhan endak makaiau . ' Mangku diau ka cepat ngenangka kamu mbata'au . "
40021004	Luak itu ditepati setu diau dikiciakka nabi ,
40021005	" Kiciakkala ngan Siun , ' Rajau kamu datang njenguak kamu . Diautu iluak atiAu ngan nayiak keledai , anak keledai diau mudau . ' "
40021006	Duau ughang anak-buaHau tadi pegi , mangku ngerjauka setu diau la dikiciakka Yesus ngan ughangtu .
40021007	Ughang duautu mbatak keledaitu ngan ana'au . Ughangtu ngalasi belakang keledaitu ngan bajuau , mangku Yesus nayiak .
40021008	Banyak jemau diau di situ mbentangka bajuau di jalan . Adau pulau diau neta'i daun-daunan , mangku ditepiakka di jalan .
40021009	Jemau banyak diau bejalan di adapan ngan di belakang Yesus tegauk-gauk , " Idup , Anak Daud ! Tepujila diau datang atas namau Tuhan . Tepujila Allah diau Mahatinggi ! "
40021010	Mangku masau Yesus dang masuak Yerusalim , gegalau kuta itu ganau . Jemau betanyau , " Sapau ini ? "
40021011	" Diauni nabi Yesus jak di Nasarit di Galilia . " Timbal jemau banyak diau ngikut Yesus .
40021012	Mangku Yesus masuak ke Ghuma Allah ngan mulai ngisitka gegalau jemau diau bedagang di tengalaman Ghuma Allah . Mija-mija tukang nukar tanci ngan bangku tukang njual burung darau dikangkangkaNyau ,
40021013	mangku dikiciakkaNyau ngan ughangtu , " Di Injil Allah bekatau , ' GhumaKu ghuma du'a . ' Anyautu kamu njadikanyau saghang bandit . "
40021014	Jemau butau ngan jemau lumpua datang njenguak Yesus di Ghuma Allah , mangku dighadukaNyau .
40021015	Anyautu imam-imam bepangkat tinggi ngan guru-guru ukum Taurat mara nian nginak gegalau tandau nyelia diau dibuatAutu , karnau budak-budak keciak besurak di Ghuma Allah , " Idup , Anak Daud ! "
40021016	Ughangtu bekatau ngan Yesus , " Kaba ndengagh setu diau dikiciakka ughangtu ? " Katau Yesus , " Au , Aku ndengagh . Apu lum kapu dighi mbacau ayat ini , ' Budak-budak keciak la diajagh batan endak ngiciakka pujian diau ngenianau . ' "
40021017	La udim itu Yesus ninggalka ughangtu , mangku ngeluagh jak di kuta itu pegi ke Betania . Diau temalam di situ .
40021018	Pagi di aghiau akap-akap Yesus ngulang ke kuta . Masau itu Diau lapagh .
40021019	Diau nginak sebatang aghau di tepi jalan , dijengu' Au batang aghau itu . Diau nidau tekinak sebua kia buahau , cuman daunau ajau . Mangku Diau bekatau ngan batang aghautu , " Kaba nidau ka bebua agi selelamaunyau . " Mangku batang aghautu layu .
40021020	Anak-bua Yesus nginak setu diau tejaditu , ughangtu kemangan nian . " Luak manau batang aghau itu pacak mati bekejut gegalaunyau ? " katau ughangtu .
40021021	" Ngenian , " katau Yesus , " Amun kamu percayau ngan nidau asau-asau , kamu pacak ngerjauka setu diau la kukerjauka ngan batang aghau ini . Ukan itu ajau , kamu pulau pacak bekatau ngan bukit ini , ' Tuangkatla ngan tecapakla ke dalam laut ! ' Mangku titu ka tejadi .
40021022	Tuapau ajau diau kamu pintak dalam du'a kamu ka nerimaunyau , amun kamu percayau nian . "
40021023	La udim itu Yesus ngulang agi ke Ghuma Allah mangku masuak ngan ngajagh di situ . Diau dang ngajagh , imam-imam bepangkat tinggi ngan tuau-tuau jemau Yahudi datang njenguak Diau ngan betanyau , " Pakai kuasau apau Kaba ngerjauka gegalaunyautu ? Mangku sapau ngenjuakkanyau ngan Kaba ? "
40021024	Yesus nimbal , " Aku pulau endak betanyau ngan kapu dighi . Amun kapu dighi nimbal , Aku pulau ka ngiciakka ngan kapu dighi , ngan kuasau sapau Aku ngerjauka gegalaunyau ini .
40021025	Baptisan Yuhanis itu asalau jak di manau ? Apu jak di Allah , apu jak di manusiau ? " Ughangtu buijau , " Amun kitau kiciakka , ' Asalau jak di Allah' , Diau ka bekatau , ' Ngapau kapu dighi nidau percayau ngan diau ? '
40021026	Anyautu amun kitau kiciakka , ' Asalau jak di manusiau , ' kitau takut ngan jemau banyak , karnau gegalau ughangtu nganggap Yuhanistu sughang nabi . "
40021027	Mangku ughangtu nimbal , " Kami nidau keruan . " Mangku Yesus bekatau ngan ughangtu , " Amun luak itu , Aku enggup pulau ngiciakka ngan kapu dighi ngan kuasau sapau Aku ngerjauka gegalaunyau ini . "
40021028	" Mangku luak manau pendapat kapu dighi ? " katau Yesus . " Adau sughang bak , anak lanangau adau duau ughang . Jemau itu njenguak ana'au diau tuau ngan bekatau , ' Nak , pegila bekerjau di kebun anggur saghini . '
40021029	' Jadi , bak . ' katau anak itu . Anyautu diau nidau pegi .
40021030	Mangku jemau tadi njenguak ana'au diau bunsu ngan ngiciak luak itu pulau . Katau ana'autu , ' Aku enggup . ' Anyautu rupu'annyau beghuba , mangku diau pegi ke kebun .
40021031	Sapau jak di duau ughangtu ngerjauka kendak bapa'au ? " Imam itu ngan tuau-tuau jemau Yahudi nimbal , " Diau bunsu . " Mangku Yesus bekatau ngan ughangtu , " Percayaula , dulula tukang tagia cuki ngan tinau pelacur ka njadi umat Allah sangkan kapu dighi .
40021032	Karnau Yuhanis Pembaptis datang nunjuakka ngan kapu dighi carau idup diau dikenda'i Tuhan . Anyautu kapu dighi enggup percayau ngan ajaghannyau . Tapitu tukang tagia cuki ngan tinau pelacur percayau ngan diau . Empuak kapu dighi la nginak gegalaunyau itu , kapu dighi nidau kila ngubai rupu'an ngan nidau percayau ngan diau . "
40021033	" Dengaghkala ceritau ini agi , " katau Yesus . " Adau sughang diau mbukak kebun anggur , mangku dikandangau , digalikanyau lubang batan bada neghit anggur , ditegakka bada njagaunyau di kebun tadi . Udim itu diparauka kebuntu ngan bebeghapau jemau parauan . Mangku diau pegi ke nenggeri lain .
40021034	Laka pangkaunyau mutigh anggur , jemau ngempu kebun tadi ngajung anak-buahau pegi njenguak jemau parauan tadi endak mintak bagian asil kebunau .
40021035	Anyautu jemau parauantu nangkap anak-bua tadi . Diau sughang dibaduki , diau lain dibunua , diau lain agi disipati ngan batu .
40021036	Mangku jemau ngempu kebuntu ngajung anak-buahau diau lain lebia banyak agi . Anyautu ughangtu dibuati ngan carau diau semegi ngan kantinau tadi .
40021037	Mangku jemau ngempu kebuntu ngajung ana'au njenguak jemau parauan tadi , rupu'annyau , ' Cengki anakku ka diregaui ughangtu . '
40021038	Anyautu satu jemau parauan nginak anak jemau ngempu kebuntu , ughangtu ngiciak sughang ngan diau lain , ' Diautu behak ngempu kebun ini nanti . Mela kitau bunua diau , mangku kebunni njadi hak kitau . '
40021039	Mangku ana'autu ditangkap , dicapakka keluagh kebun , udim itu dibunuau . "
40021040	Mangku Yesus betanyau , " Amun jemau ngempu kebuntu la baliak , tuapau ka dibuatau ngan jemau parauan itu ? "
40021041	Ughangtu nimbal , " Cengki diau ka mbunua jemau ja'at tadi , mangku marauka kebunau ngan jemau lain diau endak ngenjuakka bagian asilau , amun la pangkaunyau . "
40021042	Mangku Yesus bekatau ngan ughangtu , " Apu kapu dighi lum kekela mbacau ayat ini , ' Batu diau dicapakka tukang negak ghuma , la njadi pelapiak tiang . Inila kerjau Tuhan , setu diau nyelia batan endak kitau . ' "
40021043	Katau Yesus agi , " Gegalau hak njadi umat Allah ka diambiak jak di kapu dighi . Hak itu ka dienjuakka ngan bangsau lain diau ka ngerjauka perinta Allah .
40021044	[ Jemau diau tumban di batu itu ka pata , mangku jemau diau ditinggang batu itu ka lulua . " ]
40021045	Imam-imam bepangkat tinggi ngan jemau Parisi ndengagh cuntau ceritau Yesus tadi , mangku ughangtu keruan , Diau ngiciakka ughangtu .
40021046	Itula sebapau ughangtu beusaha endak nangkap Diau . Anyautu ughangtu takut ngan jemau banyak , karnau jemau banyaktu nganggap Yesus sughang nabi .
40022001	Yesus ngiciak agi ngan ughangtu pakai cuntau , katauNyau ,
40022002	" Amun Allah merinta luak rajau , keadaannyau luak ceritau ini : Sughang rajau ngadauka jamuan nika anak lanangau .
40022003	Rajau itu ngajung anak-buahau pegi nepatka jemau diau la dijeghuminyau ke jamuan itu . Anyautu jemau diau dijeghumitu enggup datang .
40022004	Rajautu ngajung agi anak-buahau diau lain , kataunyau ngan ughangtu , ' Kiciakkala ngan jemau diau dijeghumitu , Idangan jamu la siap . Sapi ngan anak sapi diau bunguak la disembelia . Gegalaunyau tigha kari . Datangla ke jamuan ini . '
40022005	Anyautu jemau diau dijeghumitu nidau nyanaukanyau . Gegalau ughangtu pegi ke bada kerjau sesughangan . Adau diau pegi ke umau . Adau diau pegi ke bada bedagang .
40022006	Adau pulau diau nangkap anak-bua rajautu , mangku dibaduki ngan dibunua .
40022007	Rajau itu mara kematila , mangku diau ngajung tenterahau mbunua pembunuatu ngan nyilap kuta ughangtu .
40022008	Udim itu diau mantau anak-buahau ngan bekatau , ' Jamuan tigha kari , anyautu jemau diau dijeghumi tadi nidau pantas .
40022009	Mbak kini pegila ke jalan besak , ajakla jemau banyak diau adau di situ ke jamuan nika . '
40022010	Mangku anak-buahautu pegi . Ughangtu pegi ke jalan besak mangku nunggalka gegalau jemau diau betemu ngan ughangtu , empuak iluak empuak ja'at . Mangku bada njamutu penua ngan menda .
40022011	Udim itu rajautu masuak endak nyambut mendahautu , mangku diau nginak adau sughang diau nidau makai baju alap .
40022012	Diau betanyau ngan jemau itu , ' Luak manau kaba pacak masuak ke sini , nidau makai baju alap ? ' Jemautu nidau pacak ngiciakka tuapau-apau .
40022013	Mangku rajautu bekatau ngan anak-buahau , ' Kebatla keting ngan tangan jemau ini , capakkala diau keluagh ke bada diau keleman . Di situ ka adau tangisan ngan penanggungan . ' "
40022014	Mangku Yesus ngudimi ceritauNyau luak ini , " Banyak jemau diau dipantau , dikit ajau diau tepilia . "
40022015	Mangku jemau Parisi pegi buijau , luak manau ughangtu pacak nyalaka Yesus ngan tanyauan .
40022016	Mangku ughangtu ngajung anak-bua ughangtu njenguak Yesus serempak ngan bebeghapau anak-bua Herudis . Ughangtu bekatau ngan Yesus , " Pak Guru , kami keruan kici'an Dighi benagh . Dighi ngajaghka kendak Tuhan diau benagh . Dighi nidau ngirauka pendapat sapau kila , karnau Dighi nidau milia jemau .
40022017	Karnau itu cubau Dighi kiciakka ngan kami : Nurut peraturan agamau kitau , apu bulia mbayigh cuki ngan Kaisar apu nidau ? "
40022018	Yesus keruan rencanau diau jedit itu , mangku Diau bekatau , " Ngapau kamu endak ncubau Aku , ui , jemau cak iluak ?
40022019	Cubau kinakka ngan Aku sutiak tanci pirak . " Mangku dienjuakkanyau ngan Diau sutiak tanci pirak .
40022020	Mangku Diau betanyau , " Gambaran ngan namau sapau adau di situ ? "
40022021	Ughangtu nimbal , " Gambaran ngan namau Kaisar . " " Amun luak itu , " katau Yesus , " Enjuakkala ngan Kaisar setu diau pantas endak Kaisar . Mangku enjuakkala ngan Allah setu diau pantas batan endak Allah ! "
40022022	Ughangtu kemangan ndengagh titu , mangku pegi ninggalka Yesus .
40022023	Jemau Saduki nidau percayau , bansau jemau mati ka ngulang idup agi . Mangku adau jemau Saduki datang njenguak Yesus ngan betanyau ,
40022024	" Pak guru , Musa ngajaghka luak ini : ' Amun sughang jemau lanang mati lum adau anak , denga-sana'au mesti nika ngan randaunyau , mangku endak ngadauka jurai batan endak jemau diau la matitu . '
40022025	Na , adau jemau lanang tujua beghading di sini . Diau tuau nika mangku mati , lum adau anak , mangku biniau ditinggalka batan endak adingau .
40022026	Luak itu pulau diau keduau ngan diau ketigau enggut diau ketujua mati galau , endiak bediau anak .
40022027	Udim-udimau tinau itu mati pulau .
40022028	Luak manau ngan tinau itu masau aghi jemau mati ka diidupka agi ? Bini sapau tinautu , karnau ughang tujuatu la nikainyau galau ? "
40022029	Yesus nimbal , " Kapu dighi sala , karnau kapu dighi nidau ngerti , empuak Injil empuak kuasau Allah .
40022030	Amun jemau mati nanti ngulang idup agi , ughangtu nidau ka belaki bebini agi . Ughangtu ka idup luak malaikat di sergau .
40022031	Apu lum kapu dighi mbacau diau dikiciakka Allah ceritau jemau mati ka diidupka agi ? Diau bekatau luak ini ,
40022032	' Aku Allah Abraham , Allah Isak ngan Allah Yakub . ' Allahtu ukan Allah jemau mati , tapitu Allah jemau idup . "
40022033	Jemau banyaktu ndengagh kici'an Yesus , mangku kemangan karnau ajaghanNyautu .
40022034	Jemau Parisi la ndengagh , bansau Yesus mbuat jemau Saduki nidau pacak ngiciak tuapau-apau agi . Ughangtu betunggal ,
40022035	mangku adau sughang jak di ughangtu , sughang guru ukum Taurat , betanyau ngan Yesus endak nguji Diau , kataunyau ,
40022036	" Guru , perinta diau manau diau penting sekali dalam ukum Taurat ? "
40022037	Yesus nimbal , " Sayangila Tuhan , Allah kaba ngan sepenua ati kaba , ngan sepenua jiwa kaba , ngan gegalau akal-pikiran kaba .
40022038	Itula perinta diau dulu sekali ngan diau penting sekali .
40022039	Mangku perinta diau keduau , diau semegi ngan diau tadi : Sayangila jemau lain luak kaba nyayangi diri kaba .
40022040	Gegalau ukum Taurat ngan ajaghan nabi-nabi bepaut ngan duau perinta itu . "
40022041	Jemau Parisi gi betunggal di situ , Yesus betanyau ngan ughangtu ,
40022042	" Tuapau pendapat kapu dighi ceritau Mesias , Rajau Penyelamattu ? Pengadau sapau Diau ? " " Pengadau Daud , " katau ughangtu .
40022043	Katau Yesus agi , " Amun luak itu , ngapau Daud diau dikuasaui Rua Allah ngiciakka Diau ' Tuhan' ? Karnau Daud bekatau ,
40022044	' Allah bekatau ngan TuhanKu , Duduakla di sebela kananKu , enggut Aku mbuat musua Kaba tunduak ngan nyemba Kaba . '
40022045	Mangku amun Daud ngiciakka Mesiastu Tuhan , manau ka adau Diau pengadau Daud ? "
40022046	Nidau bediau sughang kiala diau pacak nimbali Yesus , mangku jak aghi itu nidau bediau sughang kia diau beghani nanyauka tuapau-apau agi ngan Diau .
40023001	Mangku Yesus ngiciak ngan jemau banyak ngan anak-buaHau , katauNyau ,
40023002	" Guru-guru ukum Taurat ngan jemau Parisi dapat kuasau meretika ukum Taurat .
40023003	Itula sebapau kamu mesti na'ati ngan nuruti gegalau ajaghan ughangtu . Anyautu jangan kamu ngerjauka setu diau ughangtu kerjauka , karnau ughangtu nidau ngerjauka setu diau diajaghkanyau .
40023004	Ughangtu nuntut setu diau segau ngan ngenjuakka peraturan diau segau , anyautu dikit kia ughangtu nidau nulung jemau ngerjaukanyau .
40023005	Gegalaunyau diau dikerjauka ughangtu cuman endak dikinak jemau ajau . Ughangtu makai tali sembayang diau libagh ngan ghambu baju diau panjang .
40023006	Ughangtu galak duduak di bada diau iluak di jamuan ngan di mukau dalam ghuma sembayang .
40023007	Ughangtu galak diregaui di pekan ngan dikiciakka ' pak guru ' .
40023008	Tapitu kamu jangan endak dipantau ' pak guru ' , karnau guru kamu cuman sughang , mangku gegalau kamu anak-buaHau .
40023009	Mangku jangan kamu mantau sughang kia ' bapak ' di deniau ini , karnau bapak kamu cuman sughang , Bapak diau adau di sergau .
40023010	Jangan pulau kamu endak dikiciakka ' pengulu ' , karnau pengulu kamu cuman sughang , diautu Rajau Penyelamat .
40023011	Jemau diau endak njadi pengulu jak di kamu , jemautu mesti njadi luak anak-bua .
40023012	Jemau diau ninggika diriau ka dimaluka , mangku jemau diau ngensian ka diregaui . "
40023013	" Celakaula kapu dighi , ai guru-guru ukum Taurat ngan jemau Parisi , kapu dighi jemau cak alim . Kapu dighi ngalangi jemau njadi umat Allah . Kapu dighitu nidau ka njadi umat Allah , mangku jemau lain diau endak nidau kapu dighi ajung .
40023014	Celakaula kapu dighi , ai guru-guru ukum Taurat ngan jemau Parisi , kapu dighi jemau cak alim . Kapu dighi nipuka randau-randau ngan ngambiak ghumahau , mangku mbunika perembak kapu dighi ngan bedu'a panjang-panjang . Karnau itu ukuman kapu dighi ka beghat .
40023015	Celakaula kapu dighi , ai guru-guru ukum Taurat ngan jemau Parisi , kapu dighi jemau cak alim . Kapu dighi pegi jawua-jawua nyembeghang laut ngan ngidari daghatan cuman endak dijadika sughang ajau anak-bua kapu dighi . La udim diau njadi anak-bua kapu dighi , dijadika anak nerakau diau lebia ja'at jak di kapu dighi .
40023016	Celakaula kapu dighi , ai pengulu-pengulu butau . Kapu dighi ngajagh luak ini , ' Amun jemau besumpa demi Ghuma Allah , sumpa itu nidau nanti ditepatinyau . Anyautu amun besumpa demi emas Ghuma Allah , diau mesti nepati sumpahautu . '
40023017	Ai , kapu dighi jemau bigal diau butau . Manau diau penting , apu emasau apu Ghuma Allah diau njadika emastu suci ?
40023018	Lagi ' Amun jemau besumpa demi mija bada bekerban , sumpa itu nidau nanti ditepatinyau . Anyautu amun besumpa demi kerban diau adau di mija bada bekerbantu , jemautu mesti nepati sumpahau . '
40023019	Ai , kapu dighi jemau butau . Manau diau penting , apu kerban apu mija bada bekerban diau njadika kerbantu suci ?
40023020	Itula sebapau , amun jemau besumpa demi mija bada bekerban , jemautu besumpa demi mija bada bekerbantu ngan pulau demi gegalaunyau diau adau di pucu'au .
40023021	Mangku jemau diau besumpa demi Ghuma Allah , jemautu besumpa demi Ghuma Allah ngan pulau demi Allah diau mendam di situ .
40023022	Jemau diau besumpa demi sergau , jemautu besumpa demi bada duduak Allah ngan pulau demi Allah diau duduak di situ .
40023023	Celakaula kapu dighi , ai guru-guru ukum Taurat ngan jemau Parisi , kapu dighi cak alim . Gheghuku ngan rerempahan diau lain , kapu dighi enjuakka bagi sepulua sebagi , anyautu diau penting dalam ukum Allah luak keadilan ngan keilu'an ngan kasia ngan Allah nidau kapu dighi sanauka . Awuak itula diau mesti kapu dighi kerjauka , diau lain pulau jangan dilalaika .
40023024	Kapu dighi pengulu-pengulu diau butau . Lalat dalam minuman kapu dighi saring , anyautu untau diau di dalamau kapu dighi teguak .
40023025	Celakaula kapu dighi , ai guru-guru ukum Taurat ngan jemau Parisi . Kapu dighi jemau cak alim . Mangkuak ngan piring kapu dighi basua banci-banci di luaghau , anyautu di dalamau kumua kematila ngan selak ngan barang nidau alal .
40023026	Ai jemau Parisi diau butau , basuala kudai banci-banci sebela dalam jak di mangkuak ngan piring kapu dighi , mangku luaghau ka banci pulau .
40023027	Celakaula kapu dighi , ai guru-guru ukum Taurat ngan jemau Parisi . Kapu dighi jemau cak alim . Kapu dighi luak kuburan diau dicat putia . Di luaghau kina'an alap , anyautu di dalamau penua ngan tulang ngan gegalaunyau diau busuak .
40023028	Luak itula pulau kapu dighi . Jak di luagh kapu dighi kina'an iluak ngan jemau . Anyautu di dalam kapu dighi cak alim ngan ja'at . "
40023029	" Celakaula kapu dighi , ai guru-guru ukum Taurat ngan jemau Parisi . Kapu dighi jemau cak alim . Kapu dighi mbuat kuburan diau alap batan endak nabi-nabi ngan meriasi tugu-tugu jemau alim .
40023030	Kapu dighi bekatau , ' Misalau kami idup timpau niniak puyang kami senitu , cengki kami nidau ngikut ughangtu mbunua nabi-nabi itu . '
40023031	Kapu dighi ngakuak , bansau kapu dighi pengadau jemau diau mbunua nabi .
40023032	Amun luak itu , majukala ngan ngudimila dusau niniak puyang kapu dighi .
40023033	Ai , kapu dighi jemau ja'at ngan pengadau jemau ja'at luak ulagh bebisau . Luak manau kapu dighi pacak nyelamatka diri jak di ukuman di nerakau ?
40023034	Dengaghkala iluak-iluak , aku ngajung nabi , jemau bepengertian ngan guru-guru ukum Taurat njenguak kapu dighi . Adau jak di ughangtu diau ka kapu dighi bunua ngan pakuka di kayu salip . Adau diau ka kapu dighi siksau di ghuma-ghuma sembayang . Adau pulau diau ka kapu dighi jagal ke sutiak kuta ke kuta diau lain .
40023035	Mangku kapu dighi ka nanggung ukuman pembunuan diau dikerjauka di jemau diau nidau besala , mulai ngan Habel diau nidau besala enggut Sakaria anak Berekia diau kapu dighi bunua di Ghuma Allah di entaghau bada diau suci ngan mija bada bekerban .
40023036	Percayaula , gegalaunyautu ka ditanggung jemau mbak kini . "
40023037	" Ai jemau Yerusalim , nabi-nabi kamu bunua , ajungan Allah kamu sipati ngan batu enggut mati . La rajin Aku endak nunggalka anak-anak kamu , luak bai ayam nunggalka ana'au meghekupi di bawa sayapau , anyautu kamu enggup .
40023038	Mangku ghuma kamu ka ditinggalka , ka suni .
40023039	Keruanila , mulai mbak kini kamu nidau ka nginak Aku agi , enggut kamu bekatau , ' Tepujila jemau diau datang dalam namau Tuhan ! ' "
40024001	Udim itu Yesus ngeluagh jak di Ghuma Allah , mangku anak-buaHau njenguak Diau ngan nunjuakka Ghuma Allah .
40024002	Yesus bekatau ngan ughangtu , " Apu kamu nginak gegalaunyau itu ? Keruanila , nidau bediau sutiak kia batu di sini diau ka tinggal tepasang di badahau . Gegalaunyau ka rubua . "
40024003	Mangku Yesus pegi ke Bukit Saitun . Diau dang duduak di situ , anak-buaHau datang endak ngiciak ngan Diau sughang . Katau ughangtu , " Kiciakkala ngan kami , kebilau titu ka tejadi ? Tuapau tandaunyau Dighi ka ngulang agi ngan deniau laka kiamat ? "
40024004	Yesus bekatau , " Sepepadaula , jangan kamu disesatka jemau .
40024005	Banyak jemau ka datang makai namau aku ngan bekatau , ' Akula Rajau Penyelamat . ' Ughangtu ka nyesatka banyak jemau .
40024006	Kamu ka ndengagh muni perang ngan ceritau perang . Sepepadaula , nidau nanti takut . Gegalaunyautu mesti tejadi kudai . Anyautu deniau lum ka kiamat .
40024007	Bangsau ka melawan bangsau , nenggeri diau sutiak melawan nenggeri diau lain . Ka adau kelapaghan ngan gempau di manau-manau .
40024008	Anyautu gegalaunyautu empai penembai ajau luak tinau diau empai kesakitan endak merunggu .
40024009	Masau itu kamu ka ditangkap ngan diseraka endak disaraui ngan dibunua . Kamu ka diluatka gegalau jemau , karnau kamu percayau ngan Aku .
40024010	Banyak jemau ka ngelipat ngan sangi luatka ngan nyeraka sughang ngan diau lain .
40024011	Banyak cak nabi ka datang ngan nyesatka banyak jemau .
40024012	Mangku karnau deniau ka tamba ja'at , banyak jemau nidau agi nyayangi diau lain .
40024013	Anyautu jemau diau beta'an enggut udim ka selamat .
40024014	Mangku ceritau iluak ceritau Allah endak merinta ka dikiciakka di gegalau deniau , mangku gegalau jemau ka ndengaghau . Udim itu kiamat . "
40024015	" Kamu ka nginak ' Keja'atan diau ngancurka' betegak di bada suci , luak la dikiciakka nabi Daniil . Jemau diau mbacau ini peratikala tuapau retiau .
40024016	Masau itu jemau diau adau di Yudia mesti belaghi ke gunung .
40024017	Jemau diau adau di gaghang jangan masuak ghuma endak ngambiak retau jak di ghumahau .
40024018	Jemau diau adau di umau jangan baliak ngambiak pekakasau .
40024019	Ka celakau tinau-tinau diau dang ngandung ngan tinau diau minumi budak keciak masau itu .
40024020	Bedu'ala , supayau masau kamu belaghi jangan tekenau pangkau ujan madak aghi Sabat .
40024021	Karnau masau aghi diau nakutka itu ka adau kesengsarauan luak diau lum kekela tejadi jak deniau adau enggut mbak kini ngan pulau nidau ka adau agi .
40024022	Misalau masau itu nidau dipandakka , mangku nidau bediau sughang kia diau selamat . Anyautu karnau umatAu mangku masau itu ka dipandakka .
40024023	Masau itu amun adau jemau diau ngiciak ngan kamu , ' Kina'ila , Rajau Penyelamat adau di sini . ' ngan ' Diau adau di situ . ' , jangan percayau ngan jemau itu .
40024024	Karnau ka adau cak rajau penyelamat ngan cak nabi . Ughangtu ka ngerjauka tandau-tandau nyelia , mangku amun pacak , endak nipuka umat Allah pulau .
40024025	Dengaghkala Aku la ngiciakkanyau ngan kamu , antak ka titu tejadi .
40024026	Amun jemau bekatau ngan kamu , ' Kina'ila Diau adau di padang bungin . ' , jangan kamu tetipu . Amun ughangtu bekatau , ' Kina'ila Diau nyemuni dalam biliak di sini . ' , jangan kamu percayau .
40024027	Karnau luak cayau kilat diau besinagh jak di sebela matau-aghi idup enggut ke sebela matau-aghi padam , luak itula nanti , amun Anak Manusiau ka datang .
40024028	Di manau adau buntang , di situ adau anjing . "
40024029	" Nidau lamau udim sengsarau masau itu , langit ka kacau-balau . Matau-aghi ka njadi keleman , bulan nidau ka besinagh agi ngan bintang-bintang ka umban jak di langit .
40024030	Masau itula Anak Manusiau ka kina'an di langit . Mangku gegalau bangsau di deniau ka nangis . Ughangtu ka nginak Anak Manusiau datang di aban ngan gegalau kuasauNyau ngan keagunganNyau .
40024031	Terumpit diau besak ka dimunika , mangku Anak Manusiau ka ngajung malaikatAu nunggalka umatAu jak di gegalau deniau . "
40024032	" Belajaghla jak di batang aghau . Amun ghantingau ijang ngan lembut ngan mulai nyinggit , kamu keruan , bansau laka musim panas .
40024033	Luak itu pulau , amun kamu nginak gegalaunyau tadi tejadi , kamu keruan , bansau masaunyau la pasigh nian .
40024034	Keruanila , gegalaunyautu ka tejadi , antak ka jemau mbak kini mati galau .
40024035	Langit ngan deniau ka lengit , tapitu kici'anKu nidau ka lengit , ka tetap selelamaunyau . "
40024036	" Nidau bediau diau keruan , kebilau masaunyau ngan aghiau . Malaikat di sergau nidau keruan , Anak Allah pulau nidau , cuman Bapak ajau keruan .
40024037	Amun Anak Manusiau datang nanti , deniau ka semegi ngan timpau Nua senitu :
40024038	Antak ka ayiak merampus itu , jemau makan ngan minum , nika ngan dinikaka , enggut Nua masuak perawu besak .
40024039	Masau ughangtu kerampusan ngan mati galau , mangku ughangtu nyadari setu diau dang tejadi . Luak itula pulau nanti , amun Anak Manusiau datang .
40024040	Masau itu adau duau ughang diau bekerjau di umau , diau sughang ka dibata'i , diau sughang agitu ditinggalka .
40024041	Adau ughang duau jemau tinau dang nutuak ghebuak setabangan , diau sughang ka dibata'i , diau sughang agi ka ditinggalka .
40024042	Sepepadaula , karnau kamu nidau keruan , kebilau Tuhan datang .
40024043	Ingatkala ini , amun tuan ghuma keruan , masaunyau aghi malam pemaling datang , cengki diau nidau ka tiduak , mangku pemaling nidau masuak ghumahautu .
40024044	Itula sebapau kamu mesti siagau , karnau Anak Manusiau datang masau diau nidau kamu sangkau . "
40024045	Katau Yesus agi , " Budak diau manau , diau pacak dipercayaui mangku diau dijadika tuanau kepalak jak di gegalau buda'au , supayau ngenju'i ughangtu makanan padau masaunyau ?
40024046	Alaka riang budaktu , amun tuanau baliak , mangku nginak diau dang ngerjauka tugasau .
40024047	Percayaula tuanautu ka nyeraka gegalau retaunyau ngan buda'autu .
40024048	Anyautu , amun budaktu ja'at ngan bekatau dalam atiau ,
40024049	' Tuanku lum ka baliak . ' , mangku diau mbaduki gegalau kantinau ngan makan-minum ngan mabu'an .
40024050	Mangku tuanautu ka baliak , masau ngan aghiau diau nidau disangkau-sangkau , masau diau nidau keruan .
40024051	Mangku budaktu ka diukum beghat ngan dijadika senasip ngan jemau diau nidau percayau ngan Allah . Di situ diau ka nangis ngan sengsarau . "
40025001	" Amun Allah merinta luak rajau nanti , keadaannyau luak cuntau ceritau ini . Adau sepulua ughang gadis ngambiak lampu , mangku pegi nyungsung pengantinan .
40025002	Limau ughang jak di ughangtu bigal , limau ughang agi calak .
40025003	Gadis diau bigaltu mbatak lampu , anyautu nidau mbatak minyak cadangan .
40025004	Gadis diau calaktu mbatak lampu ngan mbatak minyak cadangan .
40025005	Pengantinan itu lamau lum datang-datang , mangku gadistu tekantuak ngan tekelap .
40025006	Aghi la tenga malam , mangku kedengaghan suarau , ' Pengantinan datang ! Mela ngampak diau ! '
40025007	Sepulua gadis itu bangun ngan maghakka lampuau .
40025008	Gadis diau bigaltu bekatau ngan gadis diau calak , ' Enju'i kami minyak dikit , karnau lampu kami laka padam . '
40025009	' Nidau . ' katau gadis diau calaktu . ' Nanti nidau ka cukup batan endak kami ngan batan endak kamu . Pegila , mbeli di warung . '
40025010	Mangku gadis diau bigaltu pegi endak mbeli minyak . Penarau ughangtu pegi , pengantinan sampai . Limau gadis diau besiaptu masuak serempak ngan pengantinan ke bada jamuan , mangku duaghau dikatupka .
40025011	Udim itu gadis diau mbeli minyak tadi sampai . Ughangtu bekatau , ' Tuan , tuan , buka'ila kami duaghau ! '
40025012	Anyautu pengantinantu nimbal , ' Nidau , aku nidau kecinauan kamu ! ' "
40025013	Mangku Yesus ngudimi ceritauNyau luak ini , " Karnau itu , kamu mesti bejagau-jagau , karnau kamu nidau keruan aghiau ngan masaunyau . "
40025014	" Amun Allah merinta luak rajau , keadaannyau luak ceritau ini . Adau sughang diau endak pegi ke bada diau jawua . Antak ka pegi , diau mantau anak-buahau ngan nyeraka retaunyau ngan ughangtu .
40025015	Bilang anak-buahau dienjuakkanyau nurut kesanggupan sesughangan . Diau sughang dienjuakkanyau limau ribu tanci emas , diau sughang duau ribu , diau sughang agi dienjuakkanyau seribu . Mangku diau pegi .
40025016	Anak-bua diau nerimau limau ribu tanci emas tadi pegi bedagang ngan tancitu , mangku bulia untungau limau ribu tanci emas agi .
40025017	Luak itu pulau anak-bua diau nerimau duau ribu tanci emas tadi bulia untungau duau ribu agi .
40025018	Anyautu anak-bua diau nerimau seribu tanci emas tadi pegi mbuat tebuak di tana , mangku dibunika tanci tuanautu di situ .
40025019	La lamau pulau udim itu , mangku tuan tadi baliak , mangku diau ngadauka peritungan ngan ughangtu .
40025020	Anak-bua diau nerimau limau ribu tanci emas itu datang ngan mbatak untungau limau ribu , kataunyau , ' Tuan , dighi nyeraka ngan aku limau ribu tanci emas . Kina'ila , aku bulia asil limau ribu agi . '
40025021	' Iluakla , ' katau tuanautu . ' Kaba anak-buaku diau iluak ngan pacak dipercayaui . Setu diau keciak kaba pacak dipercayaui , mangku aku ka nyeraka setu diau besak ngan kaba . Mela , masuak ngan ngikut beriang-riang ngan aku . '
40025022	Mangku anak-bua diau nerimau duau ribu tanci emas itu datang ngan mbatak untungau duau ribu , kataunyau , ' Tuan , dighi nyeraka ngan aku duau ribu tanci emas . Kina'ila , aku bulia asil duau ribu agi . '
40025023	' Iluakla , ' katau tuanautu . ' Kaba anak-buaku diau iluak ngan pacak dipercayaui . Setu diau keciak kaba pacak dipercayaui , mangku aku ka nyeraka setu diau besak ngan kaba . Mela , masuak ngan ngikut beriang-riang ngan aku . '
40025024	Udim itu anak-buahau diau nerimau seribu tanci emas itu datang ngan bekatau , ' Tuan , aku keruan dighi jemau kejam . Dighi ngetam di bada diau nidau dighi tanam . Dighi ngambiak asilau di bada diau nidau dighi amburka benia .
40025025	Aku takut , mangku pegi nyemunika tanci dighi dalam tana . Inila tanci dighi ! '
40025026	' Ui , kabani anak-bua diau ja'at ngan malas ! Kaba la keruan aku ngetam setu diau nidau kutanam ngan ngambiak asilau di bada diau nidau kuamburka benia .
40025027	Amun luak itu , semestiau kaba menyapi tanciku di bang , mangku amun aku baliak , pacak kuambiak ngan ana'au .
40025028	Karnau itu ambiakla tanci itu jak di diau , enjuakka ngan jemau diau la adau sepulua ribu itu .
40025029	Karnau bilang jemau diau buadau ka dienjuakka agi , mangku diau belebia . Anyautu jemau diau nidau bediau tuapau-apau , setu diau gi adau di diau ka diambiak pulau jak di diau .
40025030	Mangku anak-bua diau nidau begunau itu capakka keluagh di keleman . Di situ diau ka nangis ngan sengsarau . ' "
40025031	" Amun Anak Manusiau datang luak Rajau dikantini gegalau malaikat , mangku Diau ka duduak di bada duduak rajau diau agungtu .
40025032	Gegalau jemau ka ditunggalka di adapanNyau . Mangku Diau ka nceghaika ughangtu njadi duau rumbungan , luak tukang sayia nceghaika bebiri ngan kambing .
40025033	Mangku jemau diau ngerjauka kendak Allah ka ditunggalka di sebela kananAu , ngan diau lain di sebela kidauNyau .
40025034	Mangku Rajau itu ka bekatau ngan ughang di sebela kananAu , ' Mela , kamu diau disayangi BapakKu . Masuakla ke bada diau disediauka batan endak kamu jak deniau adau .
40025035	Karnau masau Aku lapagh , kamu ngenju'i Aku makan . Masau Aku aus , kamu ngenju'i Aku minum . Aku sughang merantau , kamu nerimau Aku di ghuma kamu .
40025036	Aku nidau bebaju , kamu ngenju'i Aku baju . Aku buidapan , kamu nyayia Aku . Aku dijilka , kamu ngaruaka Aku . '
40025037	Mangku ughangtu ka bekatau , ' Tuhan , kebilau kami nginak Dighi lapagh , mangku kami ngenju'i Dighi makan , Dighi aus , mangku kami ngenju'i Dighi minum ?
40025038	Kebilau kami nginak Dighi luak jemau merantau , mangku kami nerimau Dighi di ghuma kami , ngan Dighi nidau bebaju , mangku kami ngenju'i Dighi baju ?
40025039	Kebilau kami nginak Dighi buidapan ngan dijilka , mangku kami ngaruaka Dighi ? '
40025040	Mangku Rajau itu ka nimbal , ' Keruanila , setu diau kamu ngerjauka ngan sala sughang kantinKu ini empuak diau inau sekali , kamu kerjauka batan endak Aku . '
40025041	Mangku Rajau itu ka bekatau ngan jemau di sebela kidauNyau , ' Laratla jak di adapanKu ! Kamu jemau keparat . Pegila ke dalam api diau nidau ka padam-padam , diau disediauka batan endak Iblis ngan anak-buahau .
40025042	Karnau masau Aku lapagh , kamu nidau ngenju'i Aku makan . Masau Aku aus , kamu nidau ngenju'i Aku minum .
40025043	Aku sughang merantau , kamu nidau nerimau Aku di ghuma kamu . Aku nidau bebaju , kamu nidau ngenju'i Aku baju . Aku buidapan ngan dijilka , kamu nidau ngaruaka Aku . '
40025044	Mangku ughangtu pulau ka bekatau , ' Tuhan , kebilau kami nginak Dighi lapagh ngan aus ngan luak jemau merantau ngan nidau bebaju ngan buidapan ngan dijilka , mangku kami nidau nulung Dighi ? '
40025045	Mangku Rajau itu ka nimbal , ' Keruanila , masau kamu nidau nulung sala sughang kantinKu ini , empuak diau inau sekali , kamu nidau nulung Aku . '
40025046	Mangku ughangtu ka diukum ngan ukuman selelamaunyau . Jemau diau ngerjauka kendak Allah tadi ka riang selelamaunyau . "
40026001	La udim Yesus ngajaghka gegalaunyautu , Diau bekatau ngan anak-buaHau ,
40026002	" Kamu keruan duau aghi agi aghi rerayau Paska , mangku Anak Manusiau ka diseraka endak dipakuka di kayu salip . "
40026003	Masau itu imam-imam bepangkat tinggi ngan tuau-tuau jemau Yahudi betunggal di istana Imam Besak Kayapas .
40026004	Ughangtu buijau endak nangkap Yesus carau diam-diam mangku endak mbunua Diau .
40026005	Anyautu ughangtu bekatau , " Jangan titu dikerjauka masau aghi rerayau , mangku jangan jemau banyak ganau . "
40026006	Yesus dang adau di Betania , di ghuma Simun diau senitu buidapan ja'at .
40026007	Mangku adau sughang jemau tinau datang guak Yesus mbatak sebua kacau buisi minyak ghum diau besak regaunyau . Yesus dang duduak makan , mangku tinau itu numpaka minyak ghumtu ke pucuak palak Yesus .
40026008	Anak-bua Yesus nginak titu mangku mara , " Tuapau gunau meghayakka gegalaunyautu ?
40026009	Minyak itu pacak dijual ngan regau diau besak , mangku tanciau pacak dienjuakka ngan jemau serik . "
40026010	Yesus keruan rupu'an ughangtu , mangku Diau bekatau , " Ngapau kamu nyinggung tinau ini ? Diau ngerjauka setu diau iluak batan endak Aku .
40026011	Jemau serik maju guak kamu , anyautu Akuni nidau maju guak kamu .
40026012	Ngan carau numpaka minyak ghum itu di badanKu diau la nyiapka Aku batan endak penguburanKu .
40026013	Percayaula , di gegalau deniau di manau ceritau iluak jak di Allah diceritauka , setu diau dikerjauka tinau ini ka dikiciakka pulau endak ngingatka diau . "
40026014	Mangku sughang jak di duau belas anak-bua Yesus pegi njenguak imam-imam bepangkat tinggi . Namaunyau Yudas Iskariut .
40026015	Diau bekatau ngan ughangtu , " Tuapau diau ka kapu dighi enjuakka ngan aku , amun aku nyeraka Yesus ngan kapu dighi ? " Mangku ughangtu ngenjuakka tigau pulua tanci pirak ngan diau .
40026016	Jak masau itu Yudas ndalak jalan endak nyeraka Yesus ngan ughangtu .
40026017	Aghi petamau aghi rerayau Ruti Nidau Beghagi , anak-buaHau njenguak Yesus ngan betanyau , " Ke manau bada Dighi ngajung kami nyediauka jamuan Paska mangku Dighi makan ? "
40026018	Yesus nimbal , " Pegila ke kuta njenguak sughang diau la ditetapka di situ , kiciakkala ngan diau , ' Katau guru , masauKu la sampai . Aku endak makan jamuan Paska di ghuma dighi serempak ngan anak-buaKu ! ' "
40026019	Mangku anak-buaHau ngerjauka luak diau dikiciakka Yesus , mangku disediaukanyau jamuan Paska .
40026020	Aghi la malam , Yesus ngan duau belas anak-buaHau duduak makan .
40026021	Ughangtu dang makan , Diau bekatau , " Dengaghkala ! Sughang jak di kamu ka njualka Aku . "
40026022	Ndengagh titu ughangtu bingung , mangku sejagh sughang ughangtu bekatau ngan Yesus , " Cengki ukan aku diau Dighi kiciakka ? "
40026023	Yesus nimbal , " Jemau diau nceculka ruti dalam mangkuak serempak ngan Aku jemautu ka njualka Aku .
40026024	Nyela , Anak Manusiau ka mati nendiau , luak la ditulis dalam Injil . Anyautu celakaula jemau diau njualka Anak Manusiautu . Iluakla diau nidau dilahirka . "
40026025	Mangku Yudas diau endak njualka Yesustu bekatau , " Cengki ukan aku diau Dighi kiciakka . " Yesus nimbal , " Luak itula katau kaba . "
40026026	Ughangtu dang makan , mangku Yesus ngambiak ruti , bedu'a beterimau-kasia , dipiyak-piya' Au mangku dienjuakkaNyau ngan anak-buaHau sampai bekatau , " Ambiakla , makanla . Inila badanKu . "
40026027	Udim itu Yesus ngambiak mangkuak besak , bedu'a beterimau-kasia , dienjuakkaNyau ngan ughangtu sampai bekatau , " Gegalau kamu minumla jak di mangkuak ini .
40026028	Inila daghaKu diau neguaka janji Allah . Dagha itu ditumpaka batan endak ngampuni dusau banyak jemau .
40026029	Percayaula , mulai mbak kini Aku nidau ka minum anggur ini agi , enggut Aku minum anggur diau empai serempak ngan kamu di bada BapakKu merinta . "
40026030	Udim itu ughangtu benyanyi ngagungka Allah , mangku pegi ke Bukit Saitun .
40026031	Mangku Yesus bekatau ngan ughangtu , " Malam ini gegalau kamu ka belaghi ninggalka Aku . Karnau di Injil ditulis , ' Aku ka mbunua tukang sayia , mangku bebiriau ka teceghai-beghai . '
40026032	Anyautu amun Aku la ngulang idup agi , Aku ka pegi ndului kamu ke Galilia . "
40026033	Pitrus bekatau ngan Yesus , " Empuak gegalau diau lainau ninggalka Dighi , aku nidau ka ninggalka Dighi . "
40026034	" Ingatkala , " katau Yesus , " Malam ini antak ka ayam bekukuak , kaba la tigau kali ngiciakka nidau keruan Aku . "
40026035	Pitrus nimbal , " Empuak aku mati serempak ngan Dighi , aku nidau ka bekatau , bansau aku nidau keruan Dighi . " Gegalau anak-buaHau diau lain ngiciak luak itu pulau .
40026036	Mangku Yesus ngan anak-buaHau pegi ke bada diau benamau Getsimani . Di situ Diau bekatau ngan ughangtu , " Duduakla di sini , penarau Aku pegi bedu'a . "
40026037	Mangku Diau ngajak Pitrus ngan duau anak Sebedius pegi serempak ngan Diau . Mangku Diau mulai meghasau sedia ngan gelisa .
40026038	Diau bekatau ngan ughang tigautu , " AtiKu madak nian , asaunyau luak ka mati . Mendamla kamu di sini , ngikut njagau ngan Aku . "
40026039	Udim itu Diau pegi jawua dikit , mangku nunduak ngan bedu'a , katauNyau , " Bak , amun pacak , jawuakala sengsarau itu jak di Aku . Anyautu jangan nurut kendak Aku , tapitu kendak Dighi ajau . "
40026040	La udim bedu'a Diau ngulang guak tigau ughang anak-buaHau tadi , ditemuiNyau ughangtu dang tiduak , mangku Diau bekatau ngan Pitrus , " Cuman sejam ajau kamu nidau pacak njagau ngan Aku .
40026041	Siagaula ngan bedu'ala , supayau kamu jangan bedusau , amun dicubaui . Nyela , kamu endak ngerjauka setu diau benagh , anyautu nidau pacak . "
40026042	Yesus pegi agi endak bedu'a , katauNyau , " Bak , amun sengsarau ini mesti Kualami , nengkela kendak Dighi tejadi . "
40026043	Udim itu Diau ngulang agi , ditemuiNyau anak-buaHau tadi masia pulau tiduak , karnau ughangtu ghungau nian .
40026044	Mangku Yesus ninggalka ughangtu agi endak bedu'a ketigau kaliau diau semegi luak du'a tadi .
40026045	La udim itu Diau ngulang agi njenguak anak-buaHau ngan bekatau , " Masia kamu tiduak ngan gheghadu ? Kina'ila , la masaunyau Anak Manusiau diseraka ngan kuasau jemau bedusau .
40026046	Bangunla , mela kitau pegi . Jemau diau njualka Aku la datang . "
40026047	Penarau Yesus gi ngiciak , Yudas , sughang jak di duau belas anak-buaHau , datang . Serempak ngan diau datang pulau jemau serumbungan besak mbatak pedang mbatak pembaduk . Ughangtu diajung Imam Besak ngan tuau-tuau jemau Yahudi .
40026048	Jemau diau njualka Yesus la ngiciakka tandau ini ngan ughangtu , " Jemau diau kucium itula jemaunyau . Tangkapla Diau . "
40026049	La sampai di bada itu , Yudas masighi Yesus ngan bekatau , " Salam , Pak Guru . " Mangku diciumau .
40026050	Yesus bekatau , " Ui kaba , endak ngapau kaba datang ke sini ? " Udim itu ughangtu tadi masigh mangku nangkap Yesus .
40026051	Sughang jak di anak-buaHau diau adau di situ ncabut pedangau , ngapak anak-bua Imam Besak mangku putus telingaunyau .
40026052	Yesus bekatau ngan anak-buaHau itu , " Berangkaukala pedang kaba . Karnau jemau diau makai pedang , ka mati ngan pedang .
40026053	Apu kaba kirau , Aku nidau pacak mintak tulung ngan BapakKu ? Mangku Diau gancang ngajung duau belas lebia rumbungan tentera malaikat endak nulung Aku .
40026054	Anyautu amun luak itu , manau ka adau tejadi setu diau la dikiciakka dalam Injil , bansau nyela mesti tejadi luak ini ? "
40026055	Mangku Yesus bekatau ngan jemau banyak tadi , " Kamu datang mbatak pedang , mbatak pembaduk endak nangkap Aku . Apu Aku jemau ja'at ? Idang aghi Aku ngajagh di Ghuma Allah . Kamu enggup nangkap Aku .
40026056	Nyela , gegalaunyautu mesti tejadi , mangku ditepati setu diau ditulis dalam kitab nabi-nabi . " Mangku gegalau anak-buaHau belaghi ninggalka Yesus .
40026057	La udim ditangkap , Yesus dibata'i ke ghuma Imam Besak Kayapas . Di situ guru-guru ukum Taurat ngan tuau-tuau jemau Yahudi la betunggal .
40026058	Pitrus ngikut jak di jawua sampai ke tengalaman ghuma Imam Besaktu . Mangku diau pulau masuak ke tengalamantu , duduak guak penjagau . Diau endak keruan , luak manau gegalaunyautu ka udim .
40026059	Imam-imam bepangkat tinggi ngan gegalau pengadilan agamau beusaha nyalaka Yesus ngan kici'an mbu'ung , supayau pacak diukum mati .
40026060	Anyautu nidau bediau buktiau , empuak banyak jemau ngiciakka setu diau mbu'ung . Mangku adau duau ughang pegi ke mukau .
40026061	Ughang duautu bekatau , " Jemau ini ngatauka , ' Aku pacak merubuaka Ghuma Allah , mangku timpau tigau aghi negakkanyau agi . ' "
40026062	Mangku Imam Besak betegak bekatau ngan Yesus , " Ngapau Kaba nidau nimbali buru'an diau mburuakka Kabatu ? "
40026063	Anyautu Yesus diam ajau . Mangku Imam Besak ngiciak agi ngan Diau , kataunyau , " Demi Allah diau idup kiciakkala ngan kami , apu Kaba Mesias , Rajau Penyelamat , Anak Allah , apu nidau . "
40026064	Yesus nimbal , " Dighitu la ngiciakkanyau . Anyautu percayaula , mulai mbak kini kapu dighi ka nginak Anak Manusiau duduak di sebela kanan Allah diau Mahakuasau mangku datang ngan aban di langit . "
40026065	Mangku Imam Besak ncaghiakka bajuau ngan bekatau , " Diau nggelakka Allah . Nidau nanti dikiciakka jemau lain agi . Gegalau kapu dighi la ndengagh Diau nggelakka Allah .
40026066	Mbak kini luak manau pendapat kapu dighi ? " Ughangtu nimbal , " Diau besala . Diau mesti mati . "
40026067	Mangku ughangtu meludai dayi Yesus ngan mbaduki Diau . Adau pulau diau nampaghAu .
40026068	ngan bekatau , " Ai , Rajau Penyelamat , cubau dedak ngan kiciakka ngan kami , sapau nampagh kaba ? "
40026069	Penarau Pitrus dang duduak di luagh di tengalaman , adau sughang jemau tinau budak Imam Besak datang bekatau ngan Pitrus , " Kaba pulau maju seghundak ngan Yesus , jemau Galiliatu . "
40026070	Pitrus nidau ngaku'inyau di mukau gegalau ughangtu , kataunyau , " Aku nidau keruan tuapau dikiciakka kaba ? "
40026071	Mangku diau pegi ke duaghau tengalamantu , jemau tinau diau lain nginak Pitrus mangku bekatau ngan jemau di situ , " Jemau ini pulau la seghundak ngan Yesus , jemau Nasarittu . "
40026072	Pitrus nidau pulau ngaku'i Diau ngan sumpa , " Aku nidau nian keruan Jemau itu . "
40026073	Nidau lamau udim itu adau jemau lain diau betegak di situ njenguak Pitrus ngan bekatau , " Cetau kaba sughang jak di ughangtu . Itu nampak carau kaba ngiciak . "
40026074	Mangku Pitrus besumpa , " Aku nidau keruan Jemau itu . Nengkela Allah ngukum aku , amun aku mbu'ung . " Masau itula ayam bekukuak .
40026075	Mangku Pitrus teghingat setu diau la dikiciakka Yesus ngan diau , " Antak ka ayam bekukuak , kaba la tigau kali nidau ngaku'i Aku . " Mangku Pitrus ngeluagh jak di situ nangis sesedanan .
40027001	Aghi gi akap nianan , gegalau imam bepangkat tinggi ngan tuau jemau Yahudi betunggal mutuska endak mbunua Yesus .
40027002	Diau dighimpus , dibata'i endak diseraka ngan Pilatus , gubernur Rum itu .
40027003	Yudas diau njualka Yesustu la nginak Yesus diukum mati , diau nyesal . Mangku mbaliakka tigau pulua tanci pirak itu ngan imam ngan tuau-tuau .
40027004	Diau bekatau , " Aku la bedusau , karnau njualka jemau diau nidau besala , mangku Diau diukum mati . " Ughangtu nimbal , " Ukan urusan kami . Itu urusan kaba . "
40027005	Yudas ncapakka tancitu dalam Ghuma Allah , mangku pegi bekujut .
40027006	Imam-imam itu ngambiak tancitu ngan bekatau , " Tanci ini tanci dagha . Nurut ukum Taurat nidau bulia dimasuakka dalam bada pesembahan di Ghuma Allah . "
40027007	Udim ughangtu buijau , digunaukanyau tancitu endak mbeli tana diau dikiciakka Tana Tukang Peghiyuak . Tana itu dipakai batan endak nguburka jemau asing .
40027008	Itula sebapau enggut mbak kini tana itu dinamauka tana dagha .
40027009	Luak itula ditepati setu diau la dikiciakka nabi Yeremia , " Ughangtu nerimau tigau pulua tanci pirak . Itu regau diau ditujui jemau Israil batan bayighan batan endak sughang jemau .
40027010	Mangku tanci itu dipakai endak mbeli tana tukang peghiyuak luak la diperintaka Tuhan ngan aku . "
40027011	Mangku Yesus diadapka ngan Pilatus , gubernur nenggeri itu . Pilatustu betanyau , " Kaba rajau jemau Yahudi ? " Yesus nimbal , " Dighitu la ngiciakkanyau . "
40027012	Mangku imam-imam bepangkat tinggi ngan tuau-tuau jemau Yahudi ngiciakka Yesus ngan banyak buru'an . Anyautu Yesus nidau nimbal dikit kiala .
40027013	Mangku katau Pilatus , " Apu Kaba nidau ndengagh gegalau buru'an diau dikiciakka ughangtu ? "
40027014	Anyautu Yesus nidau nimbal dikit kiala , mangku gubernurtu kemangan nian .
40027015	Idang taun masau aghi rerayau Paska biasaunyau gubernur mbibaska sughang kawalan nurut kendak jemau banyak .
40027016	Masau itu adau sughang kawalan diau tekenal , namaunyau Yesus Barabas .
40027017	Mangku jemau banyak la betunggal , Pilatus betanyau ngan ughangtu , " Sapau diau kamu endak kubibaska batan endak kamu , apu Yesus Barabas ? Apu Yesus diau dikiciakka Keristus , Rajau Penyelamat ? "
40027018	Pilatus ngiciak luak itu , karnau diau keruan , bansau pengulu jemau Yahudi nyeraka Yesus ngan diau , karnau ughangtu sengit .
40027019	Pilatus dang duduak di bada pengadilan , biniau bepesan ngan diau , " Jangan kamu ncampuri pekarau Jemau diau nidau besala itu . Di malam aku adau mimpi karut mangku nanggung nian karnau Jemau itu . "
40027020	Anyautu imam-imam ngan tuau-tuau jemau Yahudi maju ngasung jemau banyaktu mintak ngan Pilatus , supayau Barabas dibibaska ngan Yesus diukum mati .
40027021	Mangku gubernurtu betanyau agi ngan ughangtu , " Jak di duau ughang itu sapau diau kamu endak kubibaska batan endak kamu ? " Katau ughangtu , " Barabas ! "
40027022	Mangku Pilatus betanyau ngan ughangtu , " Mangku tuapau diau mesti kubuat ngan Yesus diau dikiciakka Keristus ? " Katau ughangtu , " Pakuka Diau di kayu salip ! "
40027023	Katau Pilatus , " Tuapau keja'atanNyau ? " Ughangtu tegauk , " Bunuala Diau ! Pakukala Diau di kayu salip ! "
40027024	Mangku Pilatus nyadari , bansau diau nidau pacak agi mbuat tuapau-apau , lagi jemau banyaktu la mulai kacau . Diau ngambiak ayiak , mbasua tanganau di mukau jemau banyak ngan bekatau , " Aku nidau betanggung-jawab ngan kematian Jemau ini . Itu urusan kamu ! "
40027025	Gegalau jemau banyaktu nimbal , " Au , nengkela kami ngan anak-cucung kami nanggungka ukuman kematianNyau . "
40027026	Mangku diau ngajung Barabas dibibaska batan endak ughangtu ngan Yesus dibaduki mangku diseraka endak dipakuka di kayu salip .
40027027	Mangku tentera-tentera Pilatus mbatak Yesus masuak ke istana gubernur . Gegalau tenterahau betunggal di guak Yesus .
40027028	Ughangtu ngelucungi baju Yesus mangku nyurumka baju rajau ngan Diau .
40027029	Ughangtu mbuat gitar jak di ghanting bedughi , dikenaukanyau di palak Yesus . Udim itu dienjuakka sebatang bulua di tangan kananAu , mangku ughangtu nunduak di adapanNyau ngan nggelakka Diau , katau ughangtu , " Idup , ui rajau jemau Yahudi ! "
40027030	Ughangtu meludai Diau ngan ngambiak tungkattu mangku dibaduki pala' Au .
40027031	Udim dipusiakka , ughangtu ngelucungi baju rajau itu , dikenauka bajuAu agi ngan Diau , mangku dibata'i keluagh endak dipakuka di kayu salip .
40027032	Di tenga jalan ughangtu betemu Simun , jemau Kirini , mangku dipasau mikul salip Yesus .
40027033	Mangku ughangtu sampai di bada diau benamau Gulguta , retiau bada kerungkang palak .
40027034	Di situ ughangtu ngenju'i Yesus minum anggur undak empedu . Yesus la ngecap anggurtu , Diau enggup minumau .
40027035	La udim itu Diau dipakuka di kayu salip , mangku tenteratu mbagi pekakasAu disuntinkanyau .
40027036	Mangku ughangtu duduak di situ njagau Diau .
40027037	Di pucuak pala' Au dipasang tulisan buru'an mburuakka Diau , bacauannyau , " Inila Yesus , Rajau jemau Yahudi . "
40027038	Adau pulau duau ughang bandit diau disalipka serempak ngan Yesus , sughang di sebela kananAu , sughang di sebela kidauNyau .
40027039	Jemau diau lalu di situ nggilingka palak ngan nggelakka Yesus .
40027040	Katau ughangtu , " Ai , Kaba endak merubuaka Ghuma Allah ngan negakkanyau timpau tigau aghi . Amun Kaba ngenian Anak Allah , selamatkala nyawau Kaba , tughunla jak di kayu salip itu . "
40027041	Luak itu pulau imam-imam ngan guru-guru ukum Taurat ngan tuau-tuau nggelakka Yesus . Ughangtu bekatau ,
40027042	" Diau nyelamatka jemau lain , anyautu diriAu nidau pacak Diau selamatka . Amun Diau Rajau Israil , iluakla Diau tughun mbak kini jak di kayu saliptu , mangku kami endak percayau ngan Diau .
40027043	Diau ngaghapka Allah ngan bekatau , bansau Diau Anak Allah . Mela kitau nginak , apu Allah endak nyelamatka Diau mbak kini . "
40027044	Bandit diau dipakuka serempak ngan Diau nggelakka Diau luak itu pulau .
40027045	Aghitu tengaghi daira itu keleman galau selamau tigau jam .
40027046	Kekirau jam tigau petang Yesus tegauk , katauNyau , " Eli , eli , lama sabaktani ! " Retiau , " AllahKu , AllahKu , ngapau Dighi ninggalka Aku ? "
40027047	Ndengagh titu adau jemau diau betegak di situ diau bekatau , " Diau mantau Elia . "
40027048	Mangku sughang jak di ughangtu belaghi mbatak bungau karang , dimasuakkanyau dalam anggur masam , dicucuakkanyau ke kemughu , mangku dienjuakkanyau batan minuman Yesus .
40027049	Anyautu jemau lain bekatau , " Tunggu kudai ! Mela kitau nginak , apu Elia datang . "
40027050	Udim itu Yesus tegauk agi , mangku nyawauNyau abis .
40027051	Tabir Ghuma Allah cebagh bela duau jak di pucuak enggut ke bawa . Adau gempau mangku bukit-bukit batu peca .
40027052	Kuburan-kuburan tebukak pulau ngan banyak umat Allah ngulang idup .
40027053	Masau Yesus la ngulang idup , ughangtu ngeluagh pulau jak di kuburan , mangku masuak kuta Yerusalim . Banyak jemau nginak ughangtu di situ .
40027054	Kumandan tentera ngan tenterahau diau dang njagaui Yesus nginak gempau ngan gegalau diau tejadi itu , mangku penakut nian ngan bekatau , " Nyela nian , Diauni Anak Allah . "
40027055	Di situ adau pulau banyak jemau tinau diau dang nginak jak di jawua . Ughang itula diau ngikut Yesus jak di Galilia endak nulung Diau .
40027056	Di antarau ughangtu adau Maria Magdalina ngan Maria , mak Yakubus , ngan pulau mak Yuhanis .
40027057	Petang itu adau sughang jemau kayau jak di Arimatia diau benamau Yusup diau pulau anak-bua Yesus .
40027058	Diau pegi ngadap Pilatus mintak mayat Yesus . Mangku Pilatustu ngajung , supayau mayat Yesustu dienjuakka ngan diau .
40027059	Yusuptu ngambiak mayattu dibalutau ngan kain putia diau empai ,
40027060	mangku ditepiakka dalam kuburannyau diau empai dibuat dalam bukit batu , mangku diguliakka sebua batu besak nukupi lubang duaghau kuburan itu . Udim itu diau pegi .
40027061	Maria Magdalina ngan Maria diau lain mendam di situ duduak ngadapinyau .
40027062	Pagi di aghiau aghi Sabat imam-imam bepangkat tinggi ngan jemau Parisi pegi ngadap Pilatus .
40027063	Ughangtu bekatau , " Tuan , kami teghingat , masau jemau penipu itu gi idup , Diau bekatau , ' La udim duau malam Aku ka idup agi . '
40027064	Karnau itu ajungla jemau njagau kuburan itu iluak-iluak enggut aghi ketigau , supayau anak-buaHau nidau pacak maling mayatAu , mangku ngiciakka ngan jemau , bansau Diau la diidupka jak di mati . Mangku tipuan diau mendian ka lebia ja'at jak diau senitu . "
40027065	" Inila tentera-tentera . " Katau Pilatus , " Pegila , jagauila kuburantu iluak-iluak . "
40027066	Mangku ughangtu pegi ke kuburan , ditandaui batu penukupau , mangku tenteratu njagauinyau .
40028001	Aghi Sabat la lalu . Aghi Minggu paghak siang Maria Magdalina ngan Maria diau lain pegi ngaruaka kuburan Yesus .
40028002	Mangku adau gempau diau besak . Mangku sughang malaikat Tuhan tughun jak di sergau ngguliakka batu penukuptu ngan duduak di pucu'au .
40028003	Dayi malaikattu luak kilat , bajuau putia nianan .
40028004	Tentera diau njagaui kuburantu gemetagh ngan takut kematila njadi luak jemau mati .
40028005	Malaikattu bekatau ngan tinau tadi , " Nidau nanti penakut . Aku keruan kamu ndala'i Yesus diau la disalipka itu .
40028006	Diautu nidau bediau di sini . Diau la ngulang idup , luak setu diau la dikiciakkaNyau . Mela , kina'ila badaHau .
40028007	Mbak kini pegila cecepat , kiciakka ngan anak-buaHau Diau la ngulang idup . Diau ndului kamu ke Galilia . Di situ kamu ka betemu ngan Diau . Ingatkala katauku ini diau la kukiciakka ngan kamu . "
40028008	Tinau tadi cecepat ninggalka kuburantu ngan peghasauan takut ngan riang nian . Ughangtu belaghi-laghi endak ngiciakka ceritau itu ngan anak-bua Yesus .
40028009	Yesus datang nemui tinautu ngan bekatau , " Salam . " Mangku ughangtu masighi Diau ngan ngecakka ketingAu mangku nyemba Diau .
40028010	Mangku Yesus bekatau , " Nidau nanti penakut . " Katau Yesus ngan ughangtu , " Pegila , kiciakka ngan kantin-kantinKu , supayau ughangtu pegi ke Galilia . Di situ ughangtu ka nginak Aku . "
40028011	Penarau tinau tadi dang pegi , adau jak di tentera diau njagau kuburantu diau pegi ke kuta . Ughangtu ngiciak ngan imam-imam setu diau la tejadi .
40028012	Imamtu buijau ngan tuau-tuau jemau Yahudi , mangku ughangtu ngenjuakka tanci ngan tentera tadi .
40028013	Katau ughangtu , " Kamu mesti ngiciakka , bansau anak-buaHau datang aghi malam ngan maling mayatAu , penarau kamu dang tiduak .
40028014	Amun gubernur ndengagh ceritau itu , kami ka ngiciak ngan diau , mangku kamu nidau diukum . "
40028015	Tentera itu ngambiak tancitu ngan ngerjauka setu diau dikiciakka ngan ughangtu . Ceritau itu masia tesiar di guak jemau Yahudi enggut mbak kini .
40028016	Sebelas anak-bua Yesus itu pegi ke bukit di Galilia luak diau diajungka Yesus ngan ughangtu .
40028017	Ughangtu nginak Yesus di situ , mangku nunduak nyemba Diau . Anyautu adau pulau diau asau-asau .
40028018	Yesus masighi ughangtu ngan bekatau , " Gegalau kuasau di sergau ngan di deniau la diseraka ngan Aku .
40028019	Karnau itu , pegila ke gegalau bangsau di deniau , jadikala ughangtu anak-buaKu , baptiskala ughangtu ngan namau Bapak , Anak ngan Rua Allah ,
40028020	ajaghkala ughangtu ngerjauka gegalaunyau diau la Kukiciakka ngan kamu . Ingatkala , Aku ka maju adau guak kamu enggut aghi kiamat . "
41001001	Inila Ceritau Iluak nceritauka Yesus Keristus , Anak Allah .
41001002	Ceritau iluak itu mulai luak diau la ditulis nabi Yesaya , " ' Inila ajunganKu , ' katau Allah , ' Aku ngajung diau dulu datang sangkan Kaba . Diau ka nyediauka jalan batan endak Kaba . '
41001003	Adau suarau jemau di padang bungin , ' Sediaukala jalan batan endak Tuhan . Lughuskala jalan batan endak Diau . ' "
41001004	Luak itula Yuhanis Pembaptis muncul di padang bungin sampai bekatau , " Ubaila perembak ngan dusau kamu , ngan mintak dibaptis , mangku Allah ka ngabiska dusau kamu . "
41001005	Jemau jak di gegalau Yudia ngan gegalau jemau Yerusalim datang njenguak diau . Ughangtu ngaku'i dusaunyau mangku dibaptis di ayiak Yurdan .
41001006	Yuhanis makai baju jak di bulu untau , bebat jak di bawak . Makanannyau belalang ngan madu utan .
41001007	Ceritau ini dikiciakkanyau , " Nanti udim aku ka datang sughang Jemau . Bekuasaula Diau sangkan aku . Nunduak melegha'i tali sepatuAu ajau aku nidau pantas .
41001008	Aku mbaptis kamu ngan ayiak . Anyautu Diau ka mbaptis kamu ngan Rua Allah . "
41001009	Masau itu Yesus datang jak di Nasarit di daira Galilia , mangku Diau dibaptis Yuhanis di ayiak Yurdan .
41001010	Diau dang ngeluagh jak di ayiaktu , Diau nginak langit tebukak , mangku Rua Allah tughun luak burung darau inggap di Diau .
41001011	Mangku adau suarau jak di langit , " Kabanila AnakKu diau Kusayangi . Kaba melemakka atiKu . "
41001012	Udim itu Rua Allah mbatak Yesus pegi ke padang bungin .
41001013	Selamau empat pulua aghi Diau mendam di situ , dicubaui Iblis . Di guak Diau adau benatang belia . Mangku malaikat nepi'i Diau .
41001014	Yuhanis la dijilka , mangku Yesus pegi ke Galilia ngiciakka ceritau iluak jak di Allah .
41001015	KatauNyau , " Masaunyau la sampai . Allah laka merinta . Ubaila perembak ngan dusau-dusau kamu , mangku percayaula ngan ceritau iluak jak di Allah . "
41001016	Yesus dang bejalan di tepi laut Galilia , mangku Diau nginak jemau duau beghading tukang ndalak ikan , namaunyau Simun ngan Anderias . Duau beghadingtu dang ngipaska jalau di laut .
41001017	Yesus ngajak tukang ndalak ikan tadi , " Mela , ngikut Aku ! Aku ka ngajaghi kamu njadi tukang ndalak jemau . "
41001018	Masau itu pulau jemau duau beghadingtu ninggalka jalaunyau , mangku ngikut Yesus .
41001019	Yesus bejalan dikit agi , mangku tekinak jemau duau beghading lainau , namaunyau Yakubus ngan Yuhanis , anak Sebedius . Diau dang ngilu'i jalaunyau dalam perawu .
41001020	Satu Yesus nginak ughangtu , dipantauNyau Yakubus ngan Yuhanis . Mangku duau beghadingtu ninggalka ba'au ngan jemau upahan di perawu , mangku ngikut Yesus .
41001021	Yesus ngan anak-buaHau sampai di Kapernaum . Aghi Sabat di mukau Yesus masuak ghuma sembayang mangku mulai ngajagh .
41001022	Jemau kemangan galau ndengagh Diau ngajagh , karnau Diau ngajagh ngan kuasau ukan luak guru-guru ukum Taurat .
41001023	Yesus dang ngajagh , adau sughang jemau di ghuma sembayang tadi diau diarung iblis . Jemau itu tegauk , kataunyau ,
41001024	" Ui , Yesus , jemau Nasarit ! Endak tuapau ngan kami ? Dighi ke sini endak ncapakka kami ? Aku keruan sapau Dighi . Dighitu Ajungan Allah diau suci ! "
41001025	Anyautu Yesus marai iblistu , " Diam ! " katauNyau , " Keluaghla jak di jemau ini ! "
41001026	Jemautu dibanting-bantingka iblistu , mangku sampai tegauk ngeluagh iblistu jak di jemau tadi .
41001027	Gegalau jemau diau ngina'autu tegagau ngan kemangan , mangku sangi tanyaui , " Tuapau titu ? Apu titu ajaghan empai ? Diau ngajagh ngan kuasau . Iblis pulau diperintakaNyau , mangku diau na'atiNyau . "
41001028	Mangku ceritau Yesustu cepat tesiar di gegalau daira Galilia .
41001029	Yesus ngan anak-buaHau keluagh jak di ghuma sembayang , mangku Diau pegi tandang ke ghuma Simun ngan Anderias . Yakubus ngan Yuhanis ngikut pulau .
41001030	Mentuau tinau Simun dang tiduak karnau buidapan demam . Yesus la sampaitu , dikiciakka ngan Diau , bansau mentuau Simun tadi buidapan .
41001031	Mangku Diau pegi masighi mentuau Simuntu , dikecakkaNyau tanganau , dibangunkaNyau , mangku demamau ghadu . La udim itu tinautu nepi'i mendahau .
41001032	Aghitu la sangkup malam , gegalau jemau buidapan ngan diau diarung iblis dibata'i galau njenguak Yesus .
41001033	Mangku gegalau jemau di dusuntu betunggal di mukau duaghau masuak ghuma itu .
41001034	Yesus meghadui serbau idapan jemau banyaktu ngan ngisitka iblis . Diau nidau ngajung iblistu ngiciak , karnau diau keruan , sapau Yesustu .
41001035	Pagi di aghiau paghak siang butau Yesus bangun ninggalka ghuma pegi ke bada diau suni mangku bedu'a di situ .
41001036	Anyautu Simun ngan kantin-kantinau pegi ndala'i Diau .
41001037	La betemu ughangtu bekatau , " Gegalau jemau ndala'i Dighi . "
41001038	Anyautu Yesus nimbal , " Mela kitau pegi ke bada lain , ke dusun-dusun ngepungan ini . Aku mesti ngiciakka pulau ceritau iluak di situ . Itula tujuan Aku ke sini . "
41001039	Mangku Yesus pegi ngidari gegalau Galilia ngan ngiciakka ceritau iluak di ghuma-ghuma sembayang ngan ngisitka iblis .
41001040	Adau sughang jemau diau buidapan ja'at datang njenguak Yesus . Jemautu nunduak di adapanNyau ngan mintak tulung nian , kataunyau , " Pak , amun Dighi endak , Dighi pacak meghadui aku . "
41001041	Yesus sial ngan jemautu . Diau nyurungka tanganAu , dikecakkaNyau jemautu katauNyau , " Arau , ghadula kaba . "
41001042	Masau itu pulau idapannyau lengit , mangku diau ghadu .
41001043	Mangku Yesus ngajung diau pegi ngan diingatka nian , katauNyau ,
41001044	" Awas , jangan kaba kiciakka ceritau ini ngan sughang kiala . Pegila , kinakkala badan kaba ngan imam , enjuakkala kerban diau diperintaka Musa , buktiau ngan ughangtu , bansau kaba la ghadu . "
41001045	Anyautu jemautu pegi ngan ngiciakka ceritau itu ngan gegalau jemau , mangku Yesus nidau pacak agi masuak kuta ngan terang-terangan . Diau mendam di luagh di bada diau suni . Anyautu jemau maju datang jak di manau-manau .
41002001	La udim bebeghapau aghi Yesus ngulang ke Kapernaum , mangku tesiar ceritau , bansau Diau dang di ghuma .
41002002	Mangku banyak jemau datang begumbul , enggut nidau bediau agi bada . Di mukau duaghau penua pulau ngan jemau . Mangku Yesus ngiciakka katau Allah ngan ughangtu .
41002003	Diau dang ngiciak , adau jemau datang mbatak sughang jemau lumpua , dijagang ughang empat .
41002004	Anyautu ughangtu nidau pacak lalu njenguak Yesus , karnau jemau banyak di situ . Mangku ughangtu mbukak atap di tipatanNyau . La dibukakka ataptu , ditughunka bada tidu'au .
41002005	Satu nginak ughangtu percayau nian ngan Diau , Yesus bekatau , " Ui , kantinKu , dusau kaba la diabiska . "
41002006	Anyautu adau pulau guru ukum Taurat duduak di situ ngan bekatau dalam ati ,
41002007	" Beghani nian jemau ini ngiciak luak itu . Diau nggelakka Allah . Nidau bediau diau pacak ngabiska dusau , lain jak di Allah . "
41002008	Masau itu pulau Yesus ngeruani rupu'an ughangtu , mangku Diau bekatau , " Ngapau kapu dighi berupuak luak itu ?
41002009	Manau diau mura , ngiciakka , ' Dusau kaba la diabiska' , apu ngiciakka , ' Bangunla kaba , katangka bada tiduak kaba ngan bejalanla' ?
41002010	Anyautu Akuni ka ngajung jemau ini bangun , mangku kapu dighi keruan , bansau Anak Manusiau bekuasau ngabisi dusau di deniauni . " Mangku Yesus ngiciak ngan jemau lumpua tadi ,
41002011	" Bangunla kaba , katangkala bada tiduak kaba , mangku baliakla ke ghuma kaba ! "
41002012	Masau itula pulau jemautu bangun , ngatangka bada tidu'au mangku ngeluagh , dikina'i gegalau ughangtu . Gegalau jemautu kemangan galau , mangku ngunjungka Allah , kataunyau , " Lum kekela kitau nginak setu luak itu ! "
41002013	La udim itu Yesus pegi agi ke tepi laut Galilia . Gegalau jemau banyak datang nunggal ngan Diau , mangku Diau ngajagh jemau banyaktu .
41002014	La udim itu Yesus bejalan agi , mangku nginak sughang tukang tagia cuki , namaunyau Liwi , anak Alpius . Diau dang duduak di kantur cuki . " Mela , ngikut Aku ! " katau Yesus . Liwi betegak , mangku ngikut Diau .
41002015	Mangku Yesus makan di ghumahau . Banyak nian kantinau tukang tagia cuki ngan jemau bedusau lainau ngikut makan serempak ngan Diau ngan anak-buaHau , karnau banyak jemau ngikut Diau .
41002016	Bebeghapau guru agamau ngan jemau Parisi nginak Yesus makan ngan tukang tagia cuki ngan jemau bedusau lainautu , mangku ughangtu betanyau ngan anak-buaHau , " Ngapau Diau makan ngan penagia cuki ngan jemau bedusautu ? "
41002017	Yesus ndengagh tanyauan ughangtu mangku nimbal , " Jemau diau sihat nidau endak duktur , jemau diau buidapan ajau . Aku datang ukan endak mantau jemau diau benagh , tapitu jemau diau bedusau . "
41002018	Adau saghi masau anak-bua Yuhanis ngan jemau Parisi dang puasau , mangku adau jemau diau njenguak Yesus ngan betanyau , " Ngapau anak-bua Yuhanis ngan anak-bua jemau Parisi puasau , anyautu anak-bua Kaba nidau ? "
41002019	Yesus nimbal , " Apu di jamuan nika menda pacak diajung puasau , selamau pengantinan gi adau ? Amun pengantinan gi adau jeghuman nidau pacak puasau .
41002020	Anyautu masaunyau ka sampai , pengantinantu ka diambiak jak di ughangtu . Masau itula ughangtu ka puasau .
41002021	Nidau bediau jemau diau ngambiak batan penampit jak di kain empai diau lum ngerutut endak nampiti baju diau bughuak , karnau amun luak itu , kain penampittu ka ncebaghkanyau . Diau empai ncebaghka diau la bughuak , tamba besak cebaghau .
41002022	Luak itu pulau nidau bediau sughang kia ngisika ayiak anggur diau empai ke dalam kantung bawak diau lamau , karnau ayiak anggur diau empaitu ka mecaka kantungtu , mangku anggurau tebuang ngan kantungtu rusak . Ayiak anggur diau empai mesti dimasuakka ke dalam kantung diau empai pulau . "
41002023	Adau saghi aghi Sabat Yesus lalu di umau . Diau dang bejalan anak-buaHau ngambiak padi dikit .
41002024	Mangku adau jemau Parisi diau ngiciak , kataunyau , " Ngapau anak-bua Kaba ngerjauka setu diau nidau bulia dikerjauka aghi Sabat ? "
41002025	Mangku Yesus nimbal , katauNyau " Cengki kapu dighi la mbacau setu diau dikerjauka Daud , masau diau ngan anak-buahau lapagh ngan nidau bediau makanan .
41002026	Diautu masuak Ghuma Allah , masau Abyatar njadi Imam Besak , mangku diau makan ruti diau dienjuakka ngan Allah , dienjuakkanyau ngan anak-buahau pulau , awuak ruti itu nidau bulia dimakan , amun ukan imam . "
41002027	Mangku Yesus ngiciak agi , " Aghi Sabat diadauka batan endak manusiau , ukan manusiau batan endak aghi Sabat .
41002028	Karnau itu Anak Manusiau nguasaui aghi Sabat pulau . "
41003001	Mangku Yesus masuak agi di ghuma sembayang . Di situ adau sughang jemau , tanganau mati sebela .
41003002	Adau jemau endak ndala'i sala Yesus mangku pacak ngadukaNyau . Ughangtu maju meratikaNyau , apu Diau ka meghaduka jemau tadi masau aghi Sabat .
41003003	Yesus ngiciak ngan jemau diau mati sebela tanganau , katauNyau , " Mela , betegak di mukau . "
41003004	Mangku Yesus ngiciak ngan ughangtu , katauNyau , " Nurut agamau kitau tuapau diau bulia dikerjauka masau aghi Sabat , apu kerjau iluak apu kerjau ja'at , nyelamatka jemau apu ncelakaukanyau ? " Ughangtu diam ajau .
41003005	Yesus bingung karnau ughangtu nidau endak nimbal . Mangku ngan mara Diau ngina'i gegalau ughangtu ngan ngiciak ngan jemau tadi , katauNyau , " Surungkala tangan kaba ! " Jemau itu nyurungkanyau , mangku tanganau ghadu .
41003006	Mangku jemau Parisi tadi ngeluagh mangku langsung buijau ngan jemau Herudian endak mbunua Yesus .
41003007	Mangku Yesus ngan anak-buaHau nyingkir ke laut Galilia . Mangku banyak jemau jak di Galilia ngikut Diau . Banyak pulau jemau jak di Yudia ,
41003008	jak di Yerusalim , jak di Idumia , jak di beghang ayiak Yurdan , jak di daira Tirus ngan Sidun . Gegalau ughangtu datang njenguak Yesus , karnau la ndengagh gegalaunyau diau dikerjaukaNyautu .
41003009	Ughangtu banyak kematila , mangku Diau ngajung anak-buaHau nyediauka perawu batan endak Diau , supayau jangan diincitka ughangtu .
41003010	Diau banyak meghaduka jemau , mangku gegalau jemau buidapan besesela'an masighi Diau endak ngecakkaNyau .
41003011	Mangku jemau diau diarung rua ja'at rubua di adapanNyau ngan tegauk , katauNyau , " Kaba Anak Allah ! "
41003012	Anyautu Yesus negahi nian rua ja'attu ngiciakka sapau Diau .
41003013	Mangku Yesus pegi nayiak bukit . Diau mantau jemau diau dikenda'iNyau , mangku ughangtu datang .
41003014	Mangku Diau milia duau belas ughang , supayau ughangtu guak Diau , mangku diajungAu ngiciakka ceritau iluak ,
41003015	dienjuakkaNyau kuasau endak ngisitka iblis .
41003016	Ini namau duau belas ughangtu : Simun diau dikiciakka pulau Pitrus ,
41003017	Yakubus , anak Sebedius , ngan adingau Yuhanis . Duau beghadingtu dinamauka pulau Buanergis , retiau anak gurua .
41003018	Mangku Anderias , Pilipus , Bartulumius , Matius , Tumas , Yakubus anak Alpius , Tadius , Simun jemau Siluttu
41003019	ngan Yudas Iskariut diau njualka Yesus .
41003020	Yesus masuak ghuma , anyautu jemau banyak datang , mangku ughangtu nidau kungang agi makan .
41003021	Denga-sana' Au ndengagh ceritau itu mangku pegi ndepatka Diau , karnau jemau la ngiciak Diautu gilau .
41003022	Guru-guru ukum Taurat diau datang jak di Yerusalim bekatau , " Diau diarung Bilsebul , pengulu iblistu . Diautu ngenjuakka kuasau ngan Diau endak ngisitka iblis . "
41003023	Mangku Yesus mantau jemau banyaktu , ngiciak ngan ughangtu pakai cuntau , katauNyau , " Luak manau iblis pacak ngisitka iblis ?
41003024	Amun nenggeri teceghai-beghai sangi bemusuan nenggeritu nidau ka ta'an .
41003025	Lagi pulau amun jemau seghuma nidau suijauan ngan bemusuan sughang ngan diau lain , diau ka kacau .
41003026	Luak itula pulau ngan iblis . Amun iblistu teceghai-beghai ngan sangi bemusuan , diau nidau ka ta'an , ka abis kuasaunyau .
41003027	Nidau sughang kia pacak masuak ghuma jemau diau kuat endak merebuti retaunyau , amun diau nidau ngebat jemau itu kudai . La udim dikebat , mangku diau pacak merebut retaunyau .
41003028	Keruanila , gegalau dusau jemau pacak diabiska ngan gegalau gela'an diau dikiciakka jemau .
41003029	Anyautu amun jemau nggelakka Rua Allah , diau nidau pacak diabiska dusaunyautu , karnau gela'antu dusau selelamaunyau . "
41003030	Yesus ngiciak luak itu , karnau adau jemau diau bekatau , bansau Diau diarung iblis .
41003031	Mangku ading-ading Yesus ngan ma' Au datang . Ughangtu betegak nunggu di luagh , mangku ngajung jemau mantau Diau .
41003032	Banyak jemau duduak di guak Yesus , mangku adau jemau ngiciak ngan Diau , " Nginak , mak ngan ading-beghading Kaba adau di luagh , endak betemu ngan Kaba . "
41003033	Yesus nimbal , " Sapau makKu ngan ading-beghadingKu ? "
41003034	Diau ngina'i jemau diau duduak di guak Diau ngan bekatau , " Inila makKu ngan ading-beghadingKu !
41003035	Jemau diau ngerjauka kendak Allah , diautu adingKu ngan makKu . "
41004001	Adau saghi Yesus mulai agi ngajagh di tepi danau Galilia . Banyak kematila jemau datang rami-rami guak Diau . Mangku Diau nayiak perawu diau mendam di tenga ayiak , mangku duduak di situ . Jemau banyaktu adau di daghat di tepi danautu .
41004002	Yesus ngajaghka banyak ceritau ngan jemau banyaktu pakai umpamau . Luak inila Diau ngajaghi jemau , katauNyau ,
41004003	" Dengaghkala ! Adau jemau tani endak pegi ngamburka benia .
41004004	Dang diamburka , adau diau tumban di jalan . Mangku datang burung makani benia diau tumban di jalantu enggut abis .
41004005	Adau pulau diau tumban di tana bebatu-batu diau nidau banyak tanahau . Mangku beniatu gasip mekul , karnau tanahautu nipis .
41004006	Anyautu matau-aghi la tinggi , layula diau mangku mati , karnau akaghau nidau masuak dalam tana .
41004007	Adau pulau diau tumban di pugan ghumput bedughi . Diau tumbua serempak ngan ghumputtu , mangku diincitka enggut mati . Nidau lasung buasil .
41004008	Mangku separau tumban di tana diau iluak . Beniatu mekul , njadi besak mangku bebua . Asilau setangkai adau diau tigau pulua mughak , adau diau enam pulua , adau pulau diau seratus mughak . "
41004009	Mangku katauNyau , " Sapau diau betelingau endak ndengagh , ndengaghla ! "
41004010	Yesus gi sughang , mangku pengikutAu ngan duau belas anak-buaHau datang nanyauka , tuapau retiau ceritau tadi .
41004011	Katau Yesus , " Ngan kamu la dinyatauka resiau ngeruani Allah njadi rajau . Anyautu ngan jemau lain gegalaunyautu dikiciakka ngan cuntau ceritau ,
41004012	mangku ' Ughangtu nginak tapitu nidau kina'an . Ughangtu ndengagh tapitu nidau terti , supayau ughangtu jangan ngubai jak di dusaunyau , mangku nidau diabiska dusaunyau . ' "
41004013	La udim itu Yesus ngiciak ngan ughangtu , katauNyau agi , " Ngapau kamu nidau terti ceritau itu tadi ? Amun luak itu , luak manau kamu pacak ngeruani gegalau ceritau diau lainau ?
41004014	Jemau diau ngamburka benia tadi umpamau jemau diau ngiciakka ceritau Allah .
41004015	Benia diau tumban di jalan umpamau jemau diau ndengaghka ceritau tadi , mangku datang iblis ngambiak ceritau Allah diau empai dikiciakka ngan jemautu .
41004016	Benia diau tumban di tana bebatu-batu tadi umpamau jemau diau ndengaghka ceritau Allah , mangku nerimaunyau ngan riang .
41004017	Anyautu karnau ceritautu nidau tetanam dalam ati jemautu , diau nidau ta'an lamau . Amun dapat penanggungan ngan diluatka jemau karnau ceritau Allah tadi , jemautu gasip ngelipat .
41004018	Benia diau tumban di pugan ghumput bedughi tadi umpamau jemau diau ndengaghka ceritau Allah ,
41004019	anyautu diau ghegak , kalu nidau dapat pengidupan , tetipu endak idup kayau ngan beribu peku serilau diau adau dalam ati jemau itu . Gegalaunyautu ngincitka ceritau Allah tadi , mangku nidau buasil .
41004020	Mangku benia diau tumban di tana iluak tadi umpamau jemau diau ndengaghka ceritau Allah ngan nerimaunyau , mangku bebua banyak . Asilau adau diau tigau pulua , adau diau enam pulua , adau pulau diau seratus . "
41004021	Mangku Yesus bekatau agi ngan ughangtu , " Apu adau jemau diau maghakka lampu , mangku ditukupinyau ngan capa , apu ditepiakka di bawa katil ? Cengki nidau ! Lamputu ditepiakkanyau di bada lampu .
41004022	Gegalaunyau diau tebuni ka kina'an ngan gegalau resiau ka dikeruani .
41004023	Sapau diau betelingau endak ndengagh , ndengaghla ! "
41004024	Mangku Diau ngiciak agi , " Ingatkala setu diau kamu dengagh . Takaran diau kamu pakai ngan jemau ka dipakai pulau batan endak kamu , lagi ka ditamba ngan kamu .
41004025	Karnau jemau diau buadau ka dienju'i , anyautu jemau diau nidau bediau , dikit diau adau di diau , ka diambiak pulau jak di diau . "
41004026	Katau Yesus agi , " Amun Allah merinta , keadaannyau luak ini : Adau jemau diau ngamburka benia di umaunyau .
41004027	Aghi malam diau tiduak , aghi siang diau bangun . Penarau itu benia tadi tumbua ngan njadi besak . Anyautu luak manau beniatu tumbua , jemau tadi nidau keruan .
41004028	Tana itula diau mbuat beniatu tumbua , empai penembai tangkaiau , mangku putiak mangku buahau .
41004029	Amun bua paditu la masak , jemautu ngetam , karnau la masaunyau . "
41004030	KatauNyau agi , " Amun Allah merinta , ngan tuapau kitau pacak nyamaukanyau ? Apu ngan ceritau manau kitau pacak ngiciakkanyau ?
41004031	Amun Allah merinta , keadaannyau luak ini : Semughak jawi ditanam di kebun . Mughaktu keciak nian jak di gegalau mughak diau adau di deniauni .
41004032	Anyautu amun diau la ditanam , diau tumbua , besakla diau sangkan kayu lainau . Cangkahau rimbun , mangku burung pacak besaghang di cangkahautu . "
41004033	Ngan banyak ceritau luak itu Diau ngiciakka katau Allah ngan ughangtu , inggan manau ughangtu pacak ngerti .
41004034	Diau maju ngiciak makai cuntau , amun ngajagh jemau . Anyautu amun ngan anak-buaHau , Diau nerangka gegalaunyautu ngan ughangtu .
41004035	Aghi la petang , mangku Yesus ngiciak ngan anak-buaHau , " Mela kitau nyembeghang ke beghang sanau . "
41004036	Mangku anak-buaHautu masuak perawu . Yesus la adau di perawutu . La udim itu jemau banyak ditinggalkaNyau di tepi danau . Adau pulau perawu lain pegi serempak ngan Diau .
41004037	Lum lamau udim itu adau angin nyaghu . Umbak besak kematila nempua perawutu , mangku ayiak masuak menui perawu tadi .
41004038	Di buntut perawu Yesus dang tiduak bebantal . Anak-buaHau ngucakka Diau . " Guru ! " kataunyau , " Apu Dighi nidau keruan , bansau kitauni laka mati tebenak ? "
41004039	Yesus bangun , mangku merintaka angintu , katauNyau ngan danau , " Redamla ! " Mangku angintu mandak ngan danau diam nian .
41004040	La udim itu Yesus bekatau ngan anak-buaHau , " Ngapau kamu penakut ? Ngapau nidau percayau ngan Aku ? "
41004041	Mangku anak-buaHautu takut lagi kemangan . Sughang ngiciak ngan diau lain , kataunyau , " Sapau sebenaghau Jemau ini ? Sangkan angin ngan umbak na'ati perintaHau . "
41005001	Mangku Yesus ngan anak-buaHau sampai di beghang danau Galilia , di daira jemau Gerasa .
41005002	Yesus empai tughun jak di perawu , Diau didatangi sughang jemau lanang diau diarung iblis . Jemautu ngeluagh jak di perantuan .
41005003	Diautu mendam di situ . Nidau bediau jemau diau pacak ngebatau , empuak ngan rantai nidau .
41005004	La rajin tangan ngan ketingau dibeluk ngan dikebat ngan rantai , anyautu rantaitu diputuska ngan beluk dirusakkanyau , mangku nidau bediau jemau diau pacak na'anau .
41005005	Siang-malam diau bejalan di perantuan ngan di bukit sampai tegauk-gauk ngan mbaduki badanau ngan batu .
41005006	Satu nginak Yesus jak di jawua , diau belaghi njenguak Yesus , nunduak nyemba Diau ,
41005007	mangku tegauk ngan suarau bias , " Ka Dighi apauka akuni , ui Yesus , Anak Allah diau Mahaagung ? Demi Allah aku mintak , jangan Dighi nyaraui aku . "
41005008	Diau ngiciak luak itu , karnau Yesus la ngiciak ngan diau , " Ui , iblis , keluaghla jak di jemau ini ! "
41005009	Yesus betanyau ngan diau , " Sapau namau kaba ? " Timbalau , " Namauku Legiun , karnau kamini banyak . "
41005010	Mangku diau mintak nian ngan Yesus , supayau jangan dikisitka jak di daira itu .
41005011	Pasigh itu banyak kaput ingunan dang ndalak makanan di bukit .
41005012	Iblis itu mintak ngan Yesus , kataunyau , " Ajungla kami ngarung kaput itu . "
41005013	Yesus tetuju , mangku iblistu ngeluagh jak di jemau tadi ngarung kaput . Kaputtu belaghi galau tumban jak di tepi badas masuak ke danau mangku mati tebenak . Gegalau kaputtu kekirau duau ribu ikuak .
41005014	Tukang-tukang sayia kaput itu belaghi nyiarka ceritau itu di kuta ngan di dusun di ngepungannyau . Mangku jemau ngeluagh endak ngina'au ceritau itu .
41005015	Ughangtu datang njenguak Yesus mangku nginak jemau diau diarung iblis tadi dang duduak guak Yesus . Jemautu la bekain ngan rupu'annyau la waras , mangku ughangtu takut .
41005016	Ughang diau la nginak ceritau tadi ngiciakkanyau ngan ughangtu ceritau jemau diau diarung iblistu ngan ceritau kaput .
41005017	Mangku ughangtu mintak nian , supayau Yesus pegi jak di daira itu .
41005018	Yesus dang nayiak agi ke perawu , jemau diau diarung iblis tadi mintak , supayau diau bulia ngikut .
41005019	Anyautu Yesus nidau ngajung , katauNyau , " Baliakla ke dusun kaba , ceritaukala ngan adiak-sanak setu diau la dikerjauka Allah di kaba ngan gegalau keilu'anNyau . "
41005020	Jemautu pegi ngiciakka di daira sepulua kuta gegalaunyau diau la dikerjauka Yesus di diau mangku gegalau jemau kemangan galau .
41005021	Yesus la baliak agi ke sebeghang , jemau berumbung-rumbungan datang ngumbuliNyau . Yesus dang adau di tepi danau itu .
41005022	Mangku adau sughang kepalak ghuma sembayang , namaunyau Yairus . Diau datang ke situ . Satu nginak Yesus , diau nunduak sampai ke tana di adapanNyau ,
41005023	mangku mintak tulung nian , kataunyau , " Anakku buidapan , la pansan nian ! Mela pegi ke ghuma kami kudai ! Tepiakkala tangan Dighi di badan anakku , mangku diau ghadu , lum ka mati . "
41005024	Mangku Yesus pegi ngan jemautu . Jemau rami-rami pegi ngikut Diau , sampai bererincitan di kidau kananAu .
41005025	Adau pulau sughang tinau diau buidapan bedagha , la duau belas taun lamaunyau .
41005026	Diau la rajin beubat ngan duktur , mangku gegalau retaunyau la abis galau . Anyautu nidau bediau diau pacak meghaduinyau , lagi tamba pansan idapannyau .
41005027	Tinau itu la banyak ndengagh ceritau Yesus . Mangku di pugan jemau banyaktu diau masighi Yesus jak di belakang mbibit bajuAu .
41005028	Diau berupuak , " Amun aku mbibit cuman bajuAu ajau , aku ka ghadu . "
41005029	Masau itu pulau daghahau mandak melilia , mangku diau teghasau , bansau diau la ghadu .
41005030	Masau itu pulau Yesus teghasau , bansau adau kuasau ngeluagh jak di Diau , mangku Diau nulia ke jemau banyak itu ngan betanyau , katauNyau , " Sapau mbibit bajuKu ? "
41005031	Anak-buaHau bekatau , " Dighi la nginak jemau banyak ngincitka Dighi . Mangku Dighi masia betanyau , ' Sapau mbibit Aku ? ' "
41005032	Yesus nginak di ngepungannyau endak ngeruani jemau diau mbibit Diau .
41005033	Tinau tadi keruan setu diau la tejadi di diau , mangku diau gemetagh ketakutan , mangku nunduak di adapan Yesus , diceritaukanyau gegalaunyautu .
41005034	Mangku katau Yesus ngan diau , " Kaba la dighadui , karnau kaba percayau . Baliakla ngan selamat . Idapan kaba la ghadu . "
41005035	Yesus gi ngiciak , mangku adau jemau datang jak di ghuma Yairus , kataunyau , " Anak dighi la mati ! Nidau nanti ngeriaka Pak Guru agi . "
41005036	Yesus nidau nyanauka kici'an jemau itu , mangku ngiciak ngan Yairus , katauNyau , " Jangan takut ! Percayaula ajau ! "
41005037	Yesus nidau ngajung sughang kia ngikut Diau , cuman Pitrus , Yakubus ngan adingau Yuhanis bulia ngikut .
41005038	La sampai di ghuma Yairus , Yesus nginak jemau ganau nangis berandaian ngan suarau bias .
41005039	Mangku Yesus masuak ngan bekatau , " Ngapau kamu ganau ? Ngapau nangis ? Budak keciak ini nidau mati ! Diauni tiduak ajau ! "
41005040	Ughangtu nawauka Diau , mangku dilaratkaNyau galau ughangtu . La udim itu dibata' Au bak ngan mak budak keciaktu ngan anak-buaHau tadi masuak ke bili'au ,
41005041	mangku dikecakkaNyau tanganau , katauNyau , " Talita kum ! " Retiau , " Ui , anakKu , Aku ngajung kaba bangun . Bangunla ! "
41005042	Masau itu pulau budak gadistu bangun betegak ngan bejalan . Umurau la duau belas taun . Jemau diau ngina'autu tegagau ngan kemangan galau .
41005043	Yesus nidau ngajung nian sughang kia ngiciakka ngan jemau setu diau dibuatAutu , mangku bekatau , " Enju'ila budak gadis ini makan ! "
41006001	La udim itu Yesus pegi jak di situ baliak ke dusunAu . Anak-buaHau ngikut Diau .
41006002	Aghi Sabat Diau mulai ngajagh di ghuma sembayang , mangku banyak jemau ndengaghka Diau . Ughangtu kemangan ngan betanyau , " Jak di manau Diauni bulia gegalaunyautu ? Pengertian apau pulau diau adau di Diau ? Luak manau Diau pacak mbuat tandau nyelia ?
41006003	Ukanau Diauni tukang kayu , anak Maria ? Ukanau adingAu Yakubus , Yusis , Yudas ngan Simun ngan kelawaiAu pulau mendam ngan kitau di sini ? " Mangku ughangtu keciwau ngan nidau nerimau Diau .
41006004	Mangku Yesus bekatau ngan ughangtu , " Sughang nabi diregaui di manau-manau , amun ukan di dusunau ngan denga-sana'au ngan ghumahau . "
41006005	Dikit kiala Diau nidau pacak mbuat setu diau nyelia di situ . Diau cuman meghaduka bebeghapau jemau buidapan ngan nepiakka tanganAu di pucuak palak ughangtu .
41006006	Diau kemangan karnau ughangtu nidau percayau . Mangku Diau pegi ke dusun-dusun di ngepungannyau sampai ngajagh .
41006007	Yesus mantau duau belas anak-buaHau , mangku ngajung ughangtu pegi beduau-duau , dienjuakkaNyau kuasau endak ngisitka rua ja'at .
41006008	Mangku Diau bepesan ngan ughangtu , " Amun bejalan , jangan mbatak tuapau-apau lain jak di tungkat . Makanan jangan , minggangan jangan , tanci jangan .
41006009	Pakai sepatu bulia , tapitu jangan makai baju duau . "
41006010	Diau bekatau agi , " Amun kamu la diterimau di ghuma jemau , mendamla di situ , enggut kamu melajuka pejalanan .
41006011	Amun di sutiak bada jemau nidau bediau nerimau kamu ngan nidau bediau endak ndengaghka kamu , pegila jak di situ , mangku kepaskala debu jak di keting kamu njadi peringatan batan endak ughangtu . "
41006012	Mangku ughangtu pegi ngiciakka , bansau jemau mesti ngubai peremba'au jak di dusaunyau .
41006013	Ughangtu melaratka banyak iblis ngan nggusuakka minyak Saitun ngan jemau buidapan , mangku ughangtu ghadu .
41006014	Rajau Herudis pulau ndengagh ceritau Yesus , karnau namauNyau la dikeruani gegalau jemau . Mangku adau diau bekatau , " Yuhanis Pembaptis la idup agi . Itula sebapau Diau adau kuasau ngerjauka gegalaunyautu . "
41006015	Adau diau ngiciakka , " Diautu Elia . " Adau pulau diau ngiciakka , " Diautu sughang nabi luak nabi-nabi senitu . "
41006016	Satu Herudis ndengagh ceritau itu , diau bekatau , " Cetau ini Yuhanis diau senitu kuajung dipancung liaghau . Mbak kini diau la idup agi . "
41006017	Nyela , Herudistu la ngajung nangkap Yuhanis , dikebat ngan dimasuakka di jil . Herudis ngerjauka titu , karnau Herudias bini dangau Pilipus , karnau Herudis la nika ngan diau .
41006018	Mangku Yuhanis negughi Herudis , kataunyau , " Nidau bulia dighi nika ngan bini dang dighitu . "
41006019	Itula sebapau Herudias luat ngan Yuhanis endak mbunua diau , anyautu diau nidau pacak ngerjaukanyau , karnau nidau diajung Herudis .
41006020	Herudis ngajung jemau njagaui Yuhanis iluak-iluak , karnau diau takut . Diau keruan , bansau Yuhanis sughang diau iluak , ajungan Allah . Diau galak ndengaghka Yuhanis ngiciak , empuak diau bingung ngan gelisa .
41006021	Mangku adau jalan batan endak Herudias , masau Herudis ngadauka jamuan ulang taun . Gegalau pejabat tinggi ngan kumandan ngan jemau penting di Galilia dijeghumi .
41006022	Di jamuan itu anak gadis Herudias nari . Tariannyautu meriangka ati Herudis ngan mendahau . Mangku rajau bekatau ngan diau , " Kaba endak tuapau ? Mintakla , aku ka ngenjuakkanyau . "
41006023	Mangku diau bejanji ngan gadistu ngan sumpa , " Tuapau kila diau kaba pintak ka kuenjuakka , empuak separau jak di retauku . "
41006024	Budak gadistu ngeluagh ngan betanyau ngan ma'au , " Tuapau diau iluak diau kupintak ? " Timbalau , " Mintakla palak Yuhanis Pembaptis . "
41006025	Mangku gadistu cecepat ngulang njenguak rajau ngan bekatau , " Aku mintak palak Yuhanis Pembaptis dienjuakka ngan aku mbak kini pulau ditepiakka di talam . "
41006026	Ndengagh pinta'an itu Herudis sedia . Anyautu diau nidau pacak nula'au , karnau la besumpa di mukau mendahau .
41006027	Rajautu ngajung sughang penjagau pegi ke jil endak ngambiak palak Yuhanis . Mangku jemautu mancung liaghau di jil .
41006028	Mangku diau mbatak palak Yuhanistu ditepiakka di talam , dienjuakka ngan gadis itu , mangku gadistu ngenjuakkanyau ngan endu'au .
41006029	Anak-bua Yuhanis la ndengagh ceritau itu , mangku datang ngambiak mayatau ngan dikuburkanyau .
41006030	Mangku rasul-rasul diau diajung Yesustu la ngulang agi betunggal ngan Diau , diceritaukanyau gegalaunyau diau la dikerjaukanyau ngan diajaghka .
41006031	Banyak nianan jemau datang ngan pegi , mangku makan kia ughangtu nidau kungang . Mangku katau Yesus , " Mela kitau pegi ke bada diau suni , mangku pacak kitau ajau , mangku kamu pacak gheghadu . "
41006032	Mangku ughangtu pegi nayiak perawu nuju bada diau suni .
41006033	Anyautu banyak jemau nginak ughangtu pegi , mangku keruan sapau ughangtu . Jak di gegalau dusun di ngepungannyau jemau belaghi jalan daghat mangku ndului ughangtu .
41006034	Masau Yesus tughun jak di perawu ngan nginak jemau banyak nianantu , Diau sial ngan ughangtu , karnau ughangtu luak bebiri diau nidau bediau tukang sayiau . Mangku Diau mulai banyak setu diau diajaghkaNyau ngan ughangtu .
41006035	Aghitu la petang , anak-buaHau njenguak Yesus , ngan bekatau , " Aghi la petang ngan bada ini suni .
41006036	Ajungla jemau banyak ini pegi , mangku ughangtu pacak mbeli makanan di dusun di ngepungan ini . "
41006037	Anyautu katau Yesus , " Kamu ajau ngenju'i ughangtu makan ! " " Apu kami mesti pegi mbeli ruti regau duau ratus tanci pirak endak ngenju'i makan jemau ini ? " Katau ughangtu .
41006038	Mangku Diau betanyau , " Beghapau ruti adau di kamu ? Cubau kina'i ! " Udim dikina'i , katau ughangtu , " Cuman adau limau bua ruti ngan duau ikuak ikan . "
41006039	Mangku diajungAu jemau banyak itu duduak di ghumput beruguak-ruguak .
41006040	Mangku ughangtu duduak beruguak-ruguak . Adau diau seratus seruguak , adau diau limau pulua .
41006041	Udim itu Diau ngambiak limau bua ruti ngan duau ikuak ikan tadi , mangku ncungak ke langit sampai bedu'a beterimau-kasia , mangku dipiyak-piya' Au rutitu , dienjuakkaNyau ngan anak-buaHau , mangku ughangtu ngagiakanyau ngan jemau banyak itu . Luak itu pulau ngan duau ikuak ikan tadi .
41006042	Gegalau ughangtu makan enggut kenyang .
41006043	Udim itu tigha ruti tadi ditunggalka anak-buaHau , duau belas kinjagh penua temasuak pulau tigha ikan .
41006044	Jemau diau ngikut makan ruti kekirau limau ribu jemau lanang .
41006045	Mangku Yesus cecepat ngajung anak-buaHau nayiak perawu pegi nduluiNyau ke Betsaida di beghang danau , penarau Diau ngajung jemau banyak tadi baliak .
41006046	La udim jemau banyaktu pegi , Yesus nayiak ke bukit endak bedu'a .
41006047	Aghi la malam , perawu anak-buaHautu la jawua jak di tepi . Yesus gi adau di daghat .
41006048	Diau nginak ughangtu nanggung ndayungka perawu , karnau angin belawanan jak di adapan . Antak ka ayam bekukuak , Yesus datang njenguak ughangtu bejalan di pucuak ayiak . Diau luak endak melalui ughangtu .
41006049	Satu anak-buaHautu nginak Diau bejalan di pucuak ayiak , ughangtu ngirau Diautu antu mangku tegauk-gauk .
41006050	Gegalau ughangtu nginak Diau mangku tegagau nian . Anyautu Yesus ngiciak , katauNyau , " Tenangla ajau . Ini Aku . Nidau nanti takut . "
41006051	Udim itu Diau masuak dalam perawu , mangku angintu mandak . Ughangtu kepagauan galau .
41006052	Tandau nyelia ngan limau bua ruti tadi lum kila ughangtu terti . Ughangtu segau ngerti .
41006053	La sampai di sebeghang danau , Yesus ngan anak-buaHau ndaghat ngan belabua di pantai Genesarit .
41006054	Satu ughangtu tughun jak di perawu , jemau nginak , bansau diau datang itu Yesus .
41006055	Mangku ughangtu belaghi ke gegalau daira itu ngan mulai mbata'i jemau buidapan njenguak Yesus di manau kila dikiciakka Diau adau .
41006056	Di manau kila Yesus datang , empuak di kuta , empuak di dusun , empuak di talang , jemau mbata'i jemau buidapan ke lapangan ngan mintak , supayau diajung mbibit baju Yesus , empuak cuman ujungau . Mangku gegalau jemau diau mbibitau ghadu galau .
41007001	Adau rumbungan jemau Parisi ngan guru ukum Taurat jak di Yerusalim datang njenguak Yesus .
41007002	Ughangtu nginak adau anak-bua Yesus diau makan ngan tangan kumua , nidau bebasua nurut peraturan agamau .
41007003	Karnau jemau Yahudi terutamau jemau Parisi nidau makan , amun lum bebasua tangan kudai , karnau ughangtu nurut nian adat lembagau niniak puyangau .
41007004	Setu diau dibeli di pekan nidau dimakan , amun lum dibasua kudai . Banyak pulau peraturan lain jak di niniak puyangau diau dituruti , misalau carau mbasua gelas , mangkuak ngan pekakas tembagau .
41007005	Karnau itu jemau Parisi ngan guru-guru ukum Taurattu betanyau ngan Yesus , " Ngapau anak-bua Kaba melanggar adat lembagau niniak puyang kitau ? Ngapau ughangtu makan , nidau bebasua tangan kudai ? "
41007006	Timbal Yesus , " Kamu jemau cak alim ! Nyela nian setu diau dikiciakka nabi Yesaya ngiciakka kamu , ' Luak ini katau Allah , bangsau ini meregaui Aku cuman di mulut , anyautu ati ughangtu nidau terupuak Aku .
41007007	Paya ajau ughangtu nyemba Aku . Ajaghan diau ughangtu ajaghka cuman katau manusiau ajau . '
41007008	Perinta Allah nidau kamu turuti endak nuruti adat lembagau manusiau . "
41007009	Mangku Yesus bekatau agi , " Kapu dighi pacak nian nulak perinta Allah , supayau kamu pacak ngikuti adat lembagau kamutu ?
41007010	Musa la ngiciakka ini , ' Regauila enduak-bapak kamu' lagi , ' Jemau diau ndawaika enduak-bapa'au mesti diukum mati . '
41007011	Anyautu kamu ngajaghka , ' Amun jemau bekatau ngan pejadiau , tanci diau semestiau dienjuakka ngan bak ngan mak la kuenjuakka ngan Allah ,
41007012	mangku kamu nidau ngajung agi jemautu nulungi pejadiau . '
41007013	Ngan carau luak itu kamu nyatauka katau Allah nidau belaku , karnau endak ngikuti adat lembagau kamu . Mangku banyak kerjau luak itu diau kamu kerjauka . "
41007014	Mangku Yesus mantau jemau banyak ngan bekatau , " Gegalau kamu dengaghkala , mangku kamu ngerti !
41007015	Nidau bediau setu diau masuak ke mulut ngaramka jemau . Anyautu diau ngeluagh jak di mulut , itula diau ngaramkanyau .
41007016	Amun betelingau , ndengaghla ! "
41007017	Mangku Yesus masuak ghuma endak nyingkir jak di jemau banyak , mangku anak-buaHau nanyauka reti umpamau itu .
41007018	Yesus nimbal , " Kamu pulau lum terti ? Nidau keruan ngan kamu , bansau setu diau masuak ke dalam mulut nidau pacak mbuat jemau aram ?
41007019	Karnau setu diau masuaktu nidau lalu jalan ati , tapitu jalan busung , mangku ngeluagh agi ? " Ngan katau itu Yesus nyatauka , bansau nidau bediau makanan diau aram .
41007020	Mangku Yesus bekatau agi , " Setu diau ngeluagh jak di jemau itula diau ngaramkanyau .
41007021	Karnau jak di dalam , jak di ati nimbul gegalau rupu'an ja'at , diau mbuat jemau nidau senangaian , maling , mbunua ,
41007022	menaugawia , selak , ja'at , nipu , sekenda'au ajau , sengit , ngupatka jemau , geduak , segau diajagh .
41007023	Gegalau kerjau ja'at itu nimbul jak di ati . Itula diau ngaramka jemau . "
41007024	Udim itu Yesus ninggalka bada itu pegi ke daira Tirus . Diau masuak ghuma , karnau enggup keruan ngan jemau , bansau Diau adau di situ . Anyautu Diau nidau pacak munika diriAu .
41007025	Mangku adau sughang tinau , anak gadisau diarung iblis . Diautu ndengagh ceritau Yesus , mangku datang njenguak Diau ngan nunduak di adapanNyau .
41007026	Tinau itu ukan jemau Yahudi . Diautu asalau jak di daira Penisia di Siria . Diau mintak ngan Yesus ngisitka iblis jak di ana'autu .
41007027	Anyautu Yesus nimbal , " Nidau iluak ngambiak makanan budak keciak , disipatka ngan anjing . Budak keciak mesti kenyang kudai . "
41007028	" Nyela , tuan , " katau tinautu , " Tapitu anjing di bawa mija pulau makan ghima diau tumban jak di budak keciak . "
41007029	Mangku katau Yesus , " Karnau timbal dighitu , baliakla mbak kini . Iblis la larat jak di anak dighi . "
41007030	Tinau itu baliak . La sampai di ghuma diau nginak ana'au dang tiduak . Iblistu la larat jak di diau .
41007031	Mangku Yesus pegi jak di daira Tirus . Diau lalu di Sidun mangku pegi ke danau Galilia di daira Dikapulis .
41007032	Adau jemau mbata'i sughang jemau diau tuli ngan gagap , mangku mintak Yesus nepiakka tanganAu di badan jemau itu .
41007033	Yesus mbata'i jemautu , diasingkaNyau jak di jemau banyak , mangku dicucuakkaNyau jaghiAu ke tebuak telingau jemau tuli tadi . La udim itu Diau beluda ngan ngendaska tanganAu di lida jemautu .
41007034	Mangku sampai ncungak ke langit , Yesus nyintak nyawau panjang ngan ngiciak ngan jemautu , katauNyau , " Ipata ! " Retiau , " Ndengaghla ! "
41007035	Mangku telingau jemautu ndengagh ngan lidahau lembut , mangku kici'annyau lantas .
41007036	La udim itu Yesus nidau ngajung jemau banyak ngiciakka setu diau dibuatAutu ngan sughang kiala . Anyautu tamba Yesus nega , jemau tamba banyak ngebarkanyau .
41007037	Jemau diau ndengagh ceritau itu kepagauan nianan , kataunyau , " Gegalaunyau dijadikaNyau iluak . Jemau tuli dijadikaNyau pacak ndengagh . Jemau bisu dijadikaNyau pacak ngiciak . "
41008001	Masau itu adau pulau jemau banyak nianan . Ughangtu nidau bediau makanan , mangku Yesus mantau anak-buaHau ngan bekatau ,
41008002	" Aku sial nginak jemau banyak ini . La tigau aghi ughangtu ngikut Aku , mbak kini nidau bediau makanan .
41008003	Amun ughangtu la keliwatan lapagh kuajung baliak , ughangtu tebandam di jalan , apau agi adau diau datang jak di jawua . "
41008004	Anak-buaHau bekatau , " Luak manau di bada diau sudut ini jemau pacak dapat makanan cukup batan endak jemau banyak luak ini ? "
41008005	Yesus betanyau , " Beghapau ruti adau di kamu ? " " Tujua , " timbal ughangtu .
41008006	Mangku Yesus ngajung jemau banyaktu duduak di tana . Udim itu Diau ngambiak tujua rutitu , beterimau-kasia ngan Allah , dipiyak-piya' Au rutitu , dienjuakkaNyau ngan anak-buaHau , mangku anak-buaHautu ngagiakanyau ngan jemau banyak .
41008007	Ughangtu adau pulau bebeghapau ikan keciak . Yesus beterimau-kasia , mangku ngajung anak-buaHau ngagiaka ikantu pulau .
41008008	Gegalau ughangtu makan enggut kenyang . Mangku tigha ruti ditunggalka , tujua kinjagh banya'au .
41008009	Ughangtu kekirau empat ribu ughang . Mangku Yesus ngajung jemau banyaktu baliak .
41008010	Diau ngan anak-buaHau nayiak perawu pegi ke daira Dalmanuta .
41008011	Adau bebeghapau jemau Parisi datang sangi tanyaui ngan Yesus . Ughangtu endak ncubaui Diau mangku mintak Diau mbuat tandau nyelia batan endak mbuktika , bansau Diau datang jak di Allah .
41008012	Yesus nyintak nyawau panjang mangku bekatau , " Ngapau jemau mbak kini mintak Aku mbuat tandau nyelia . Keruanila , sutiak kiala Aku enggup nunjuakka tandau nyelia ngan ughangtu . "
41008013	Mangku Yesus ninggalka ughangtu . Diau nayiak perawu pegi ke sebeghang .
41008014	Anak-bua Yesus kelingauan mbatak ruti . Ughangtu cuman adau sebua ruti di perawu .
41008015	Yesus bekatau ngan ughangtu , " Sepepadaula nian ngan ghagi jemau Parisi ngan ghagi Herudis . "
41008016	Mangku ughangtu mulai ngiciakka titu , kataunyau , " Diau ngiciak luak itu , karnau kitau nidau bediau ruti . "
41008017	Yesus keruan setu diau ughangtu kiciakka , Diau bekatau , " Ngapau kamu ngiciakka nidau bediau ruti ? Apu kamu nidau keruan ngan lum terti ? Ngapau kamu segau nian ngerti ?
41008018	Kamu adau matau , ngapau nidau nginak ? Kamu adau telingau , ngapau kamu nidau ndengagh ? Apu kamu nidau teghingat ,
41008019	masau Aku miyak-miya'i limau ruti batan endak limau ribu ughang , beghapau kinjagh tigha ruti diau kamu tunggalka ? " " Duau belas , " katau ughangtu .
41008020	Yesus betanyau agi , " Luak manau pulau ngan tujua ruti batan endak empat ribu ughangtu , beghapau kinjagh tigha kamu tunggalka ? " " Tujua , " katau ughangtu .
41008021	Katau Yesus , " Lum kila kamu terti ? "
41008022	La udim itu Yesus ngan anak-buaHau sampai di Betsaida . Di situ adau jemau mbatak sughang jemau butau njenguak Yesus , mangku mintak Diau nepiakka tanganAu di mataunyau .
41008023	Yesus ngecakka tangan jemau butautu ngan mapahau keluagh dusun . Mangku Diau meludai matau jemautu , ditepiakkaNyau tanganAu di mataunyau ngan betanyau , " Tuapau diau la pacak kaba kina'i ? "
41008024	Jemautu nginak ke adapan , kataunyau , " Aku la nginak jemau bejalan , anyautu masia luak batang kayu bejalan . "
41008025	Yesus ngulang nepiakka tanganAu di mataunyau . Udim itu jemautu nginakka mataunyau , mangku adau pengina'an . Diau la isat nginak gegalaunyau .
41008026	La udim itu Yesus ngajung jemautu , " Baliakla ke ghuma kaba ! Jangan kudai masuak ke dusun ini ! "
41008027	La udim itu Yesus ngan anak-buaHau pegi ke dusun-dusun di ngepungan Kaisaria Pilipi . Ughangtu dang bejalan , Yesus betanyau ngan anak-buaHau , katauNyau , " Katau jemau , sapau Akuni ? "
41008028	Katau anak-buaHau , " Adau jemau ngiciakka Yuhanis Pembaptis . Adau diau ngiciakka Elia . Adau pulau diau ngiciakka sughang jak di nabi . "
41008029	Yesus betanyau agi ngan anak-buaHau , " Anyautu pendapat kamu , sapau Akuni ? " Katau Pitrus , " Dighila Almasih , Rajau Penyelamat . "
41008030	Mangku Yesus negahi anak-buaHautu nian , katauNyau , " Jangan ngiciakka ngan sughang kiala , sapau Akuni ! "
41008031	La udim itu Yesus mulai ngajaghi anak-buaHau , bansau Anak Manusiau mesti meghasauka banyak penanggungan ngan nidau pulau diterimau tuau-tuau , imam-imam bepangkat tinggi ngan guru-guru ukum Taurat , mangku dibunua . La udim duau malam Diau ka ngulang idup agi .
41008032	Yesus ngiciakka titu ngan sebenaghau . Mangku Pitrus mbata'i Yesus ke peridingannyau , ngan nengul Diau .
41008033	Anyautu Yesus njelinga'i ngan ngina'i anak-buaHau , dimaraiNyau Pitrus , katauNyau , " Laratla iblis ! Rupu'an kabatu rupu'an manusiau , ukan rupu'an Allah ! "
41008034	La udim itu Yesus mantau jemau banyak ngan anak-buaHau , mangku bekatau , " Bilang jemau diau endak ngikut Aku , jangan ndalak jalan idup batan endak diau sughang , anyautu diau mesti mikul salipau , mangku ngikut Aku .
41008035	Karnau jemau diau endak ngilakka nyawaunyau ka kelengitan nyawaunyau . Anyautu jemau diau kelengitan nyawaunyau karnau Aku ngan ceritau Injil , diautu ka idup nian .
41008036	Tuapau untungau , amun sughang ngempu gegalau deniau njadi retaunyau , anyautu nyawaunyau benasau ?
41008037	Tuapau diau pacak dienjuakka batan endak nggenti nyawaunyau ? Nidau ka bediau !
41008038	Kinak luak itu , amun jemau maluan ngaku'i Aku ngan kici'anKu di pugan jemau idup mbak kini diau nidau ta'at ngan bedusau , Anak Manusiau pulau ka maluan ngaku'i jemautu , masau Diau datang nanti ngan kuasau Bapa' Au dikantini malaikat-malaikat suci . "
41009001	Katau Yesus agi , " Keruanila , adau jak di kamu di sini diau nidau ka mati , amun lum nginak Allah merinta ngan kuasau . "
41009002	Enam aghi udim itu , Yesus mbata'i Pitrus , Yakubus ngan Yuhanis ndaki gunung diau tinggi . Di situ nidau bediau jemau lain . Di adapan ughangtu Yesus beghuba .
41009003	BajuAu njadi putia besinagh . Nidau bediau sughang kia di deniauni pacak nesa seputia luak itu .
41009004	Mangku kina'an ughang duau , diautu Musa ngan Elia . Ughang duautu ngiciak ngan Yesus .
41009005	Pitrus ngiciak ngan Yesus , kataunyau , " Pak Guru , lemak nian kitau di sini . Kami endak negakka tigau bua punduk , sebua batan endak Dighi , sebua batan endak Musa , sebua batan endak Elia . "
41009006	Diau ngiciak luak itu karnau nidau keruan setu diau mesti dikiciakka , karnau ughangtu takut kematila .
41009007	Mangku adau aban mbayangi ughangtu , mangku jak di dalam aban itu tedengagh suarau diau bekatau , " Inila AnakKu diau Kusayangi . Dengaghkala Diautu . "
41009008	Ughangtu gasip nginak di ngepungannyau , anyautu nidau kina'an sughang kiala lain jak di Yesus .
41009009	Masau ughangtu tughun jak di gunung tadi , Yesus ngiciak ngan ughangtu , " Jangan kamu kiciakka ngan sughang kiala setu diau kamu kinak tadi , amun Anak Manusiau lum ngulang idup agi . "
41009010	Ughangtu nurut kici'anNyautu , anyautu di antarau ughang tigau itu ughangtu mulai ngiciakka retiau ' ngulang idup agi ' .
41009011	Mangku anak-buaHau betanyau ngan Diau , " Ngapau guru-guru ukum Taurat ngajaghka , bansau Elia mesti dulu datang ? "
41009012	Yesus nimbal , " Nyela , Elia datang mangku nyediauka gegalaunyau . Anyautu luak manau ngan ceritau diau ditulis di Injil ngiciakka Anak Manusiau ka banyak sengsarau ngan digelakka jemau ?
41009013	Keruanila , Elia la datang . Anyautu jemau mbuati diau sekenda'au ajau , luak la ditulis ceritau diau . "
41009014	Masau Yesus empat beghading la ngulang guak anak-bua lainau , ughangtu nginak jemau banyak di situ . Mangku adau bebeghapau guru ukum Taurat dang bebala ngan anak-buaHautu .
41009015	Jemau banyak nginak Yesus mangku kemangan . Ughangtu belaghi ndepatka Diau .
41009016	Mangku Yesus betanyau , " Tuapau diau dibalaka ? "
41009017	Sughang jak di jemau banyak nimbal , " Pak Guru , aku mbatak anakku njenguak Dighi . Diau bisu , karnau diarung iblis .
41009018	Amun iblistu nyerang diau , diau dibantingka ke tana , mulutau bebuwia , gigiau tekancing ngan badanau keghas galau . Aku la mintak anak-bua Dighi melaratka iblis itu , anyautu ughangtu nidau pacak . "
41009019	Mangku Yesus bekatau ngan ughangtu , " Ui , kamu jemau diau nidau percayau nian . Lamau beghapau agi Aku mesti guak kamutu ? Lamau beghapau agi Aku mesti ngaligh ngan kamutu ? Batakla diautu ke sini ! "
41009020	Mangku ughangtu mbatak budak keciak itu njenguak Yesus . Satu iblis itu nginak Yesus , diau nyerang budak keciaktu . Mangku diau rubua ke tana , diguliak-guliakka mangku mulutau bebuwia .
41009021	Yesus betanyau ngan ba'au , " La lamau beghapau diau luak ini ? " " Jak di keciak . " katau ba'au .
41009022	" La rajin iblistu endak mbunua diau ngan merubuaka diau di api ngan di ayiak . Amun Dighi pacak , tulungla nian kamini . "
41009023	Timbal Yesus , " Tuapau kici'an kaba , amun pacak ? Gegalaunyau pacak , amun percayau . "
41009024	Bak itu tegauk , " Aku percayau . Tulungla aku diau nidau percayau . "
41009025	Yesus nginak jemau banyak datang ngelilingi Diau , Diau ngajung iblistu kisit , katauNyau , " Ui kaba , iblis diau mbuat bisu ngan tuli , kisitla jak di budak keciak ini . Jangan ngarung diau agi ! "
41009026	Mangku iblistu ngeluagh sampai tegauk ngan nyerang budak keciaktu nian . Diautu kina'an luak jemau mati . Mangku banyak jemau bekatau , " Diau la mati . "
41009027	Anyautu Yesus ngecakka tangan budak keciaktu nulung diau bangun . Mangku diau bangun .
41009028	Yesus la di ghuma , anak-buaHau datang njenguak Yesus sughang ngan betanyau , " Tuapau sebapau kami nidau pacak melaratka iblis tadi ? "
41009029	Yesus nimbal , " Iblis diau luak itu nidau pacak dilaratka , amun ukan bedu'a . "
41009030	Yesus ngan anak-buaHau pegi jak di bada itu , mangku Diau lalu di Galilia . Diau enggup keruan ngan jemau , bansau Diau adau di situ ,
41009031	karnau Diau dang ngajagh anak-buaHau . KatauNyau , " Anak Manusiau ka diseraka ngan manusiau . Diau ka dibunua , mangku udim duau malam Diau ka idup agi . "
41009032	Ughangtu nidau terti kici'anNyautu , anyautu nidau beghani nanyaukanyau .
41009033	Yesus ngan anak-buaHau sampai di Kapernaum . La sampai di ghuma , Yesus betanyau ngan anak-buaHautu , katauNyau , " Tuapau diau kamu kiciakka di jalan tadi ? "
41009034	Anak-buaHautu diam ajau , karnau ughangtu la bebala di jalan , mbalaka sapau diau lebia tinggi pangkatau .
41009035	Mangku Yesus duduak , dipantauNyau duau belas anak-buaHautu , katauNyau , " Jemau diau endak dulu sekali , diau mesti endak njadi kendian jak di gegalaunyau ngan njadi babu gegalau jemau . "
41009036	Udim itu Yesus ngambiak sughang budak keciak , diajungAu betegak di adapan gegalau ughangtu , dipelu' Au budak keciaktu , katauNyau ,
41009037	" Jemau diau nerimau sughang budak keciak luak diauni karnau Aku , semegi ajau ngan nerimau Aku . Mangku jemau diau nerimau Akuni , ukan nerimau Aku ajau , tapitu nyambut pulau diau ngajung Aku . "
41009038	Katau Yuhanis , " Guru , kami nginak sughang diau ukan anak-bua Dighi ngisitka iblis pakai namau Dighi . Kami nidau ngajung diau , karnau diau ukan jak di kitau . "
41009039	Yesus bekatau , " Jangan negahi diau , karnau nidau sughang kiala diau mbuat tandau nyelia pakai namauKu pacak ngarutka Aku .
41009040	Jemau diau nidau melawan kitau mihak ngan kitau .
41009041	Keruanila , jemau diau ngenjuak minum ayiak semangkuak ngan kamu , karnau kamu jemau Keristen , jemautu cengki ka nerimau upahau . "
41009042	" Jemau diau nyesatka sala sughang jak di budak keciak diau percayau ini , iluakla amun batu besak dikebat di liaghau mangku dicapakka ke laut .
41009043	Amun tangan kaba mbuat kaba bedusau , tetakla tangan kabatu . Iluakla kaba idup ngan Allah ngan tangan sebela , sangkan masuak nerakau ngan duau bela tangan , di api diau nidau ka padam-padam .
41009044	[ Di situ ulat nidau ka mati , api nidau ka padam . ]
41009045	Amun keting kaba mbuat kaba bedusau , tetakla keting kabatu . Iluakla kaba idup ngan Allah ngan keting sebela , sangkan masuak nerakau ngan keting duau .
41009046	[ Di situ ulat nidau ka mati , api nidau ka padam . ]
41009047	Mangku amun matau kaba mbuat kaba bedusau , cungkilla matau kabatu . Iluakla kaba di sergau ngan matau sebela , sangkan dicapakka ke nerakau ngan matau duau .
41009048	Di situ ulat diau makan buntang nidau ka mati , api nidau ka padam .
41009049	Bilang jemau ka diberesiaka ngan api , luak kerban diberesiaka ngan gagham .
41009050	Gaghamtu iluak . Anyautu amun gagham nidau masin agi , apu pacak dimasinka ? Kamu mesti njadi luak gagham . Idupla bedamai ngan gegalau jemau . "
41010001	La udim itu , Yesus ninggalka bada itu pegi ke Yudia ngan ke sebeghang ayiak Yurdan . Jemau banyak datang agi njenguak Diau , mangku luak idang kali Diau ngajagh ughangtu pulau .
41010002	Mangku adau jemau Parisi datang endak nguji Diau ngan betanyau , " Apu bulia laki nyagha'i biniau ? "
41010003	Yesus nimbal , " Tuapau perinta Musa ngan kapu dighi ? "
41010004	Katau ughangtu , " Musa mbuliaka nyagha'i bini , asal ngenjuakka surat saghak kudai . "
41010005	Mangku katau Yesus , " Musa nulis perinta itu , karnau kapu dighi segau diajagh .
41010006	Anyautu empai penembai Allah mbuat manusiau , dibuatAu lanang ngan tinau .
41010007	Itula sebapau jemau lanang ka ninggalka enduak-bapa'au endak seghundak ngan biniau ,
41010008	mangku ughang duautu njadi sutiak . Mangku ughangtu ukan agi duau tapitu sutiak .
41010009	Karnau itu setu diau disatuka Allah nidau bulia disagha'i manusiau . "
41010010	Ughangtu la sampai di ghuma , mangku anak-buaHau betanyau ngan Yesus ceritau itu .
41010011	Yesus bekatau , " Jemau diau nyagha'i biniau , mangku bebini ngan tinau lain , jemautu menaugawia karnau biniau senitu .
41010012	Luak itu pulau tinau diau nyagha'i lakiau , mangku belaki agi ngan lanang lain , diau menaugawia . "
41010013	Adau jemau mbatak budak-budak keciak njenguak Yesus , mangku mintak Diau natap budak keciaktu . Anyautu anak-buaHau marai ughangtu .
41010014	Nginak titu , Yesus mara mangku ngiciak ngan anak-buaHau , katauNyau , " Nengkela budak-budak keciak itu njenguak Aku . Jangan dialangi , karnau jemau luak itula Allah pacak njadi rajau dalam idupau .
41010015	Ingatkala nian kici'anKu ini : Jemau diau nidau nyambut Allah njadi rajau dalam idupau luak sughang budak keciak , jemautu nidau pacak masuak sergau . "
41010016	La udim itu Yesus meluak budak-budak keciak itu , ditatapAu bilang palak budak keciak , mangku didu'akaNyau .
41010017	Yesus endak bejalan agi , mangku adau jemau diau belaghi njenguak Diau . Jemautu nunduak di adapanNyau , mangku betanyau ngan Diau , " Pak Guru diau iluak , tuapau diau mesti kukerjauka , mangku aku bulia idup selelamaunyau ? "
41010018	" Ngapau kaba ngiciakka Akuni iluak ? " Katau Yesus . " Sughang kiala nidau bediau iluak lain jak di Allah ajau .
41010019	Kaba cengki la keruan gegalau perinta Allah : Jangan mbunua , jangan menaugawia , jangan maling , jangan ngiciakka setu mbu'ung , jangan nipuka jemau , regauila enduak-bapak kaba . "
41010020	" Pak Guru " , katau jemautu , " Gegalaunyautu la kuturuti galau jak di keciak . "
41010021	Yesus ngina'i jemautu ngan nyayanginyau , katauNyau , " Cuman semecam agi diau lum kaba kerjauka : Pegila , jualka setu diau adau di kaba , enjuakkala tanciau ngan jemau serik , mangku kaba dapat retau di sergau . La udim itu mela ke sini ngikut Aku . "
41010022	Ndengagh kici'an itu dayiau nyighap , mangku jemautu baliak kebingungan , ikak banyak igau retaunyau .
41010023	Mangku Yesus ngengina'i anak-buaHau ngan bekatau , " Alaka segaunyau jemau kayau nerimau Allah njadi rajau dalam idupau ! "
41010024	Anak-buaHautu kemangan ndengagh kici'anNyautu . Anyautu Yesus maju ngiciak , katauNyau , " Ui anak-buaKu . Nyela , segau nian nerimau Allah njadi rajau dalam idup .
41010025	Murala sikuak untau lalu wuan tebuak jaghum sangkan jemau kayau masuak sergau . "
41010026	Mangku tamba kemangan ngan tamba ganau anak-buaHautu . Sughang ngiciak ngan diau lain , kataunyau , " Amun luak itu , sapau diau ka pacak selamat ? "
41010027	Yesus ngina'i ughangtu katauNyau , " Amun manusiau titu nidau ka adau , anyautu ukan luak itu amun Allah , karnau gegalaunyau ka pacak ngan Allah . "
41010028	Mangku Pitrus ngiciak ngan Yesus , katauNyau , " Luak manau ? Kamini la ninggalka gegalaunyau endak ngikut Dighi ! "
41010029	Timbal Yesus , " Ingatkala kici'anKu ini : Bilang jemau diau ninggalka ghumahau , ading-beghadingau , enduak-bapa'au , anak-ana'au , tana sawa tana daghatau karnau Aku ngan ceritau injil ,
41010030	jemau itu ka nerimau nian mbak kini seratus kali lebia banyak jak di diau ditinggalkanyau tadi . Diau ka nerimau ghuma , ading-beghadingau , mak , anak , tana , empuak diau diluatka jemau di deniauni . Di masau diau ka datang jemautu ka nerimau idup selelamaunyau .
41010031	Anyautu banyak jemau diau dulu sekali ka mendian sekali , mangku jemau diau mendian ka njadi dulu sekali . "
41010032	Yesus ngan anak-buaHau dang bejalan ngancamka Yerusalim . Yesus bejalan dulu sekali . Anak-buaHautu meghasau temas . Jemau diau kendian ngikut ketakutan pulau . Mangku Yesus mantau duau belas anak-buaHau ngan ngiciakka setu diau ka dighasaukaNyau nanti ,
41010033	katauNyau , " Dengaghkala mbak kini kitau pegi ngancamka Yerusalim . Mangku Anak Manusiau ka diseraka ngan imam-imam bepangkat tinggi ngan guru-guru ukum Taurat , mangku Diau ka diukum mati . Ughangtu ka nyeraka Diau ngan jemau diau nidau keruan Allah .
41010034	Diau ka dipusiakka , diludai , dipeciti , mangku dibunua . La udim duau malam Diau ka ngulang idup agi . "
41010035	Mangku Yakubus ngan Yuhanis , anak Sebedius , datang njenguak Yesus , kataunyau , " Pak Guru , adau setu diau endak kami pintak ngan Dighi batan endak kami . "
41010036	Katau Yesus , " Tuapau diau endak kamu pintak Kukerjauka batan endak kamu ? "
41010037	Ughangtu nimbal , " Kami endak duduak di kidau ngan di kanan Dighi , amun Dighi njadi rajau nanti . "
41010038	Katau Yesus , " Kamu nidau keruan setu diau kamu pintak . Apu kamu pacak nanggungka sengsarau luak diau Kutanggungka ? "
41010039	Katau ughang duautu , " Kami pacak . " Yesus bekatau agi , " Nyela , kamu ka nanggungka pulau sengsarau luak Kutanggungka .
41010040	Anyautu jemau diau ka duduak di sebela kidau ngan kananKu , itu ukan hakKu . Bada itu batan endak jemau diau ditetapka BapakKu . "
41010041	Ndengagh titu , sepulua anak-bua diau lainau mara ngan jemau duau beghading tadi .
41010042	Karnau itu Yesus mantau gegalau ughangtu mangku bekatau , " Kamu keruan , bansau penguasau bangsau nyaraui rakyatau , penguluau masau ughangtu .
41010043	Anyautu kamu nidau bulia luak itu . Amun adau jak di kamuni diau endak bepangkat tinggi , diau mesti endak njadi penulung gegalau kamu .
41010044	Jemau diau endak dulu sekali jak di kamu , diau mesti endak njadi budak gegalau kamuni .
41010045	Karnau Anak Manusiau pulau datang ukan batan endak ditulung , tapitu batan endak nulung manusiau ngan nyeraka nyawauNyau nebusi banyak jemau . "
41010046	Mangku Yesus ngan anak-buaHau sampai di Yiriku . Diau dang ngeluagh jak di Yiriku , jemau banyak ngikut Diau . Mangku adau sughang jemau butau duduak mintak-mintak di tepi jalan . Namaunyau Bartimius , anak Timius .
41010047	Satu ndengagh Yesus lalu , diau tegauk , kataunyau , " Ui , Yesus , Anak Daud ! Sialkala aku ! "
41010048	Mangku jemau banyak marai jemau butautu , diajungau diam . Anyautu diau tamba bias ajau tegauk , kataunyau , " Ui , Anak Daud ! Sialkala aku ! "
41010049	Mangku Yesus mendam , katauNyau , " Pantaula diau . " Ughangtu mantau diau ngan bekatau , " Tenangla . Yesus mantau kaba . Mela betegakla . "
41010050	Diau ngelucungka bajuau , mangku gegasip betegak njenguak Yesus .
41010051	Yesus betanyau , " Tuapau diau endak kaba pintak ngan Aku ? " Jemau butau nimbal , " Pak Guru , aku endak pacak nginak . "
41010052	Katau Yesus , " Pegila , kaba ghadu , karnau kaba percayau . " Masau itu pulau jemautu pacak nginak mangku ngikut Yesus .
41011001	Yesus ngan anak-buaHau la pasigh ngan Yerusalim , la sampai di Betpagi ngan Betania di Bukit Saitun . Mangku Yesus ngajung duau ughang anak-buaHau
41011002	ngan bekatau , " Pegila ke dusun diau di adapan kamutu . Amun kamu la masuak , kamu ka nginak sikuak anak keledai tetambang diau lum kekela dinayi'i jemau . Legha'ila tambangan keledaitu , mangku batak ke sini .
41011003	Amun adau jemau betanyau ngan kamu , tuapau sebapau kamu melegha'i keledaitu , kiciakkala ngan jemaunyau , ' Tuhan endak makaiau , mangku gasip dibaliakka . ' "
41011004	Duau ughang anak-buaHautu pegi , mangku betemu sikuak anak keledai dang tetambang di mukau duaghau di tepi jalan , mangku dilegha'inyau .
41011005	Jemau diau betegak di situ betanyau , " Ngapau kamu melegha'i keledai itu ? "
41011006	Ughang duautu nimbal luak diau la dikiciakka Yesus , mangku jemau tadi ngenangka ughangtu mbatak keledaitu .
41011007	Ughang duautu mbatak keledaitu guak Yesus , dialasinyau ngan bajuau , mangku Yesus nayi'inyau .
41011008	Banyak jemau mbentangka bajuau di jalan . Adau pulau diau neta'i daun paku bindu jak di tepi umau , ditepiakkanyau di jalan .
41011009	Jemau diau bejalan dulu sekali ngan diau mendian tegauk-gauk , " Husana ! Tepujila diau datang atas namau Tuhan .
41011010	Idupla pemerintahan diau ka datang , pemerintahan Daud , niniak puyang kitau . Tepujila Allah diau Mahatinggi ! "
41011011	Yesus la sampai di Yerusalim mangku masuak Ghuma Allah . Di situ Diau ngina'i gegalaunyau , anyautu aghi laka malam , mangku Diau pegi keluagh ke Betania ngan duau belas anak-buaHau .
41011012	Pagi di aghiau masau Yesus ngan duau belas anak-buaHau bejalan ninggalka Betania , Yesus lapagh .
41011013	Jak di jawua Diau nginak sebatang aghau , daunau rimbun . Diau pegi guak batang aghau itu endak nginak apu adau buahau . La sampai di batangtu , Diau nidau tekinak buahau , cuman daunau ajau , karnau masau itu lum pangkau bua aghau .
41011014	Mangku Diau bekatau ngan batang aghautu , " Kaba nidau ka bebua agi selelamaunyau . " Anak-buaHau ndengagh kici'an itu .
41011015	Mangku Yesus ngan anak-buaHau la sampai di Yerusalim . Diau masuak ke Ghuma Allah mangku mulai ngisitka gegalau tukang ngulua di tengalaman Ghuma Allah . Mija-mija tukang nukar tanci ngan bangku tukang njual burung darau dikangkangkaNyau .
41011016	Nidau sughang kia diajungAu mbatak dandanan wuan tengalaman Ghuma Allahtu .
41011017	Mangku Diau ngajagh ughangtu , katauNyau , " Di Injil ditulis luak ini : Allah bekatau , ' GhumaKu dikiciakka ghuma du'a batan endak gegalau bangsau . ' Anyautu kamuni la njadikanyau saghang bandit . "
41011018	Imam-imam bepangkat tinggi ngan guru-guru ukum Taurat ndengagh ceritau tadi , mangku ughangtu mulai ndalak jalan endak mbunua Yesus . Ughangtu takut ngan Diau , karnau gegalau jemau kemangan ndengagh ajaghanNyau .
41011019	Aghi laka malam mangku Yesus ngan anak-buaHau ngeluagh jak di kuta itu .
41011020	Pagi di aghiau gi akap-akap , masau ughangtu lalu guak batang aghautu , tekinak batangtu la keghing enggut akaghau .
41011021	Mangku Pitrus teghingat ceritau aghi empaini , mangku diau bekiciak ngan Yesus , kataunyau , " Guru , kina'ila , batang diau Dighi dawaika la keghing . "
41011022	Yesus nimbal , " Percayaula ngan Allah .
41011023	Ngenian katauKu ini : Amun kamu percayau nian ngan nidau asau-asau , kamu pacak nian bekatau ngan bukit ini , ' Tuangkatla ngan tecapakla ke dalam laut ! ' Mangku titu ka tejadi .
41011024	Karnau itu ingatkala ini : Setu diau kamu pintak dalam du'a percayaula , bansau kamu la nerimaunyau , mangku titu ka dienjuakka ngan kamu .
41011025	Mangku amun kamu bedu'a , anyautu ati kamu nidau riang ngan sughang jemau , abiskala sala jemautu kudai , supayau Bapak kamu di sergau pulau ngabisi dusau kamu .
41011026	Amun kamu nidau ngabiska sala jemau , Bapak kamu di sergau pulau nidau ka ngabisi dusau kamu . "
41011027	La udim itu Yesus ngan anak-buaHau la sampai di Yerusalim . Diau dang bejalan di tengalaman Ghuma Allah mangku imam-imam bepangkat tinggi ngan tuau-tuau jemau Yahudi datang njenguak Diau
41011028	ngan betanyau , " Pakai kuasau apau Kaba ngerjauka gegalaunyautu ? Mangku sapau ngenjuakkanyau ngan Kaba ? "
41011029	Yesus nimbal , " Aku pulau endak betanyau ngan kapu dighi . Amun kapu dighi nimbal , Aku pulau ka ngiciakka ngan kapu dighi , ngan kuasau sapau Aku ngerjauka gegalaunyautu .
41011030	Baptisan Yuhanis itu asalau jak di sergau apu jak di manusiau ? Cubau nimbal . "
41011031	Ughangtu buijau , " Amun kitau kiciakka , ' Asalau jak di sergau' Diau ka bekatau , ' Ngapau kapu dighi nidau percayau ngan diau ? '
41011032	Baghia kitau kiciakka , ' Asalau jak di manusiau . ' " Ughangtu takut ngan jemau banyak , karnau gegalau ughangtu nganggap Yuhanistu sughang nabi .
41011033	Mangku ughangtu nimbal , " Kami nidau keruan . " Mangku Yesus bekatau ngan ughangtu , " Amun luak itu , Aku enggup pulau ngiciakka ngan kapu dighi ngan kuasau sapau Aku ngerjauka gegalaunyautu . "
41012001	Mangku Yesus mulai ngiciak ngan ughangtu pakai umpamau , katauNyau , " Adau sughang jemau diau mbukak kebun anggur , mangku dikandangau , digalikanyau lubang batan bada neghit anggur , ditegakka bada nungguau . La udim itu diparauka kebuntu ngan bebeghapau jemau parauan . Mangku diau pegi ke nenggeri lain .
41012002	La pangkaunyau endak mutigh anggur , jemau ngempu kebun tadi ngajung sughang anak-buahau pegi njenguak jemau parauan tadi endak mintak bagian asil kebunau .
41012003	Anyautu jemau parauantu nangkap anak-bua tadi . La udim ditangkap , dibaduki mangku diajung baliak nidau bediau pulian .
41012004	Mangku jemau ngempu kebuntu ngajung sughang anak-bua diau lain . Anyautu diau dibaduki pala'au enggut lukau ngan digelakka nian .
41012005	Mangku diajung sughang anak-bua lainau agi . Anyautu diau dibunua . Banyak agi diau lain diau diajungau . Adau diau dibaduki , adau diau dibunua .
41012006	Mangku tigha ana'au diau sikuak itula diau disayangi . Diautu diajung njenguak jemau parauan tadi , rupu'annyau , ' Cengki anakku ka diregaui ughangtu . '
41012007	Anyautu jemau parauan ngiciak sughang ngan diau lain , ' Diautu behak ngempu kebun ini nanti . Mela kitau mbunua diau , mangku kebun ini njadi hak kitau . '
41012008	Mangku ana'autu ditangkap , dibunua , dicapakka keluagh kebun itu . "
41012009	Mangku Yesus betanyau , " Mbak kini tuapau ka dibuat jemau ngempu kebuntu ? Cengki diau ka datang mbunua jemau parauan tadi , mangku nyeraka kebunau ngan jemau lain .
41012010	Apu kapu dighi lum mbacau ayat ini , ' Batu diau dicapakka tukang negak ghuma , la njadi pelapiak tiang .
41012011	Inila kerjau Tuhan , setu diau nyelia batan endak kitau . ' "
41012012	Mangku imam-imam bepangkat tinggi ngan jemau Parisi beusaha endak nangkap Yesus , karnau ughangtu keruan , bansau ceritau tadi ngenaui ughangtu . Anyautu ughangtu takut ngan jemau banyak , mangku pegi ninggalka Diau .
41012013	Udim itu adau jemau Parisi ngan jemau Herudis diajung nanyaui Yesus endak nyalakaNyau .
41012014	Ughangtu datang njenguak Yesus ngan bekatau , " Pak Guru , kami keruan kici'an Dighi benagh . Dighi ngajaghka kendak Allah ngan benagh . Dighi nidau ngirauka pendapat jemau , karnau Dighi nidau milia rupau . Karnau itu cubau Dighi kiciakka ngan kami : Nurut peraturan agamau kitau , apu bulia mbayigh cuki ngan Kaisar apu nidau ? Apu mesti kitau bayighi cukitu ? "
41012015	Yesus keruan rencanau diau jedit itu , mangku Diau bekatau , " Ngapau kamu endak ncubaui Aku ? Cubau kinakka ngan Aku sutiak tanci pirak . "
41012016	Mangku dienjuakkanyau ngan Diau sutiak tanci piraktu . Yesus betanyau , " Gambaran ngan namau sapau adau di situ ? " Ughangtu nimbal , " Gambaran ngan namau Kaisar . "
41012017	" Amun luak itu , " katau Yesus , " Enjuakkala ngan Kaisar hak Kaisar . Mangku enjuakkala ngan Allah hak Allah ! " Ughangtu kemangan nian ndengagh kici'anNyautu .
41012018	Jemau Saduki nidau percayau , bansau jemau mati ka ngulang idup agi . Mangku adau bebeghapau jemau Saduki datang njenguak Yesus ngan betanyau ,
41012019	" Pak Guru , Musa ngajaghka peraturan ini : ' Amun sughang jemau lanang mati lum adau anak , denga-sana'au mesti nika ngan randaunyau , mangku endak ngadauka jurai batan endak jemau diau la mati tadi . '
41012020	Na , adau jemau lanang tujua beghading . Diau tuau nika mangku mati , lum adau anak .
41012021	Mangku diau keduau nikai randaunyau , mangku mati pulau lum adau anak . Luak itu pulau diau ketigau .
41012022	Luak itula pulau enggut diau ketujua mati galau , nidau bediau anak . Udim-udimau tinautu mati pulau .
41012023	Luak manau ngan tinau itu masau aghi jemau mati ka diidupka agi ? Bini sapau tinautu , karnau ughang tujuatu la nikainyau galau ? "
41012024	Yesus nimbal , " Kapu dighi sala , karnau kapu dighi nidau ngerti empuak Injil empuak kuasau Allah .
41012025	Amun jemau mati nanti ngulang idup agi , ughangtu nidau ka belaki bebini agi . Ughangtu ka idup luak malaikat di sergau .
41012026	Ceritau jemau ka ngulang idup , apu lum kapu dighi bacau dalam Taurat ceritau belukagh diau maghak itu ? Dalam ceritau itu Allah bekatau ngan Musa , ' Akula Allah Abraham , Allah Isak ngan Allah Yakub . '
41012027	Allah ukan Allah jemau mati , tapitu Allah jemau idup . Kapu dighi sala nian . "
41012028	Mangku adau sughang guru ukum Taurat . Diau la ndengagh Yesus ngiciak ngan jemau Saduki tadi , bansau Yesus nimbali ughangtu ngan iluak . Diautu datang njenguak Yesus ngan betanyau , " Perinta manau diau penting sekali ? "
41012029	Yesus nimbal , " Perinta diau penting sekali ini : Dengaghkala , ui jemau Israil , Tuhanla Allah kitau . Tuhan itu sutiak .
41012030	Sayangila Tuhan , Allah kaba ngan sepenua ati kaba ngan sepenua jiwa kaba ngan gegalau akal-pikiran kaba ngan gegalau kekuatan kaba .
41012031	Mangku perinta diau keduau ini : Sayangila jemau lain luak kaba nyayangi diri kaba . Nidau bediau perinta lain , pentingla diau sangkan duau perinta tadi . "
41012032	Mangku guru ukum Taurat tadi bekatau , " Nyela nian , Pak Guru . Setu diau Dighi kiciakkatu benagh . Allah itu sutiak , nidau bediau allah lain jak di Diau .
41012033	Kitau mesti nyayangi Allah ngan sepenua ati ngan gegalau akal-pikiran ngan gegalau kekuatan ngan pulau nyayangi jemau luak kitau nyayangi diri kitau . Pentingla titu sangkan kerban benatang ngan gegalau kerban diau lain . "
41012034	Yesus nginak timbal jemautu bepengertian nian , mangku Diau bekatau , " Dighi laka njadi angguta umat Allah . " Mangku sughang kiala nidau beghani agi betanyau ngan Yesus .
41012035	Masau Yesus ngajagh di Ghuma Allah , Diau betanyau , " Ngapau guru-guru ukum Taurat pacak ngiciakka , bansau Mesias , Rajau Penyelamat , pengadau Daud ?
41012036	Daud diajung Rua Allah bekatau , ' Allah bekatau ngan Tuhanku , Duduakla di sebela kananKu , enggut Aku mbuat musua Kaba tunduak nyemba Kaba . '
41012037	Mangku amun Daud ngiciakka Mesiastu Tuhan , manau ka adau Diau pengadau Daud ? "
41012038	Diau bekatau , " Sepepadaula ngan guru-guru ukum Taurat . Ughangtu galak ngerayau ngan baju lambing ngan galak diregaui di pekan .
41012039	Ughangtu galak duduak di mukau di ghuma sembayang ngan di bada diau diregaui di jamuan .
41012040	Ughangtu ngambiak ghuma randau-randau , mangku bedu'a panjang-panjang endak nukupi kerjau ja'attu . Beghatla ukuman ughangtu . "
41012041	Yesus dang duduak di Ghuma Allah ngadapi bada tanci batan endak Allah , mangku Diau nginak jemau masuakka tanci dalam badatu . Banyak jemau kayau masuakka tanci banyak .
41012042	Mangku Diau nginak sughang randau serik masuakka duau tanci tembagau diau keciak sekali regaunyau .
41012043	Mangku Yesus mantau anak-buaHau , bekatau ngan ughangtu , " Peratikala ini : Banyakla randau serik itu masuakka tanci di bada ini sangkan gegalau jemau lainau tadi .
41012044	Gegalau jemau tadi ngenjuakka tanci jak di kelebihan retaunyau . Anyautu randau ini ngenjuakka jak di kurangan , gegalaunyau diau adau di diau batan endak pengidupannyau . "
41013001	Yesus dang ngeluagh jak di Ghuma Allah , mangku adau sughang anak-buaHau bekatau ngan Diau , " Pak Guru , kina'ila ghuma itu , alap nianan . "
41013002	Yesus bekatau , " Kaba nginak ghuma diau alap . Nidau sebua kiala batu di ghumatu ka tinggal tesusun di badahau . Gegalaunyau ka rubua . "
41013003	Mangku Yesus duduak di Bukit Saitun ngadap Ghuma Allah . Pitrus , Yakubus , Yuhanis ngan Anderias betanyau ngan Diau sughang ,
41013004	" Kiciakkala ngan kami , kebilau titu ka tejadi ? Tuapau tandaunyau la masaunyau ? "
41013005	Yesus mulai bekatau , " Sepepadaula , jangan kamu disesatka jemau .
41013006	Banyak jemau ka datang makai namau Aku ngan bekatau , ' Akula Diau . ' Ughangtu ka nyesatka banyak jemau .
41013007	Kamu ka ndengagh muni perang ngan ceritau perang . Anyautu nidau nanti takut . Gegalaunyautu mesti tejadi kudai . Anyautu deniau lum ka kiamat .
41013008	Bangsau ka melawan bangsau , nenggeri diau sutiak melawan nenggeri diau lain . Ka adau gempau di manau-manau ngan kelapaghan . Gegalaunyautu empai penembai penanggungan .
41013009	Kamuni sepepadaula ! Kamu ka ditangkap ngan diseraka ke pengadilan agamau . Kamu ka dibaduki di ghuma sembayang , mangku kamu ka diadapka ngan penguasau ngan rajau , karnau percayau ngan Aku , mangku pacak nceritauka Aku ngan ughangtu .
41013010	Mangku ceritau iluak jak di Allah mesti dikiciakka kudai ngan gegalau bangsau .
41013011	Amun kamu ditangkap ngan dibatak ke pengadilan , jangan ghegak sebelumau ngan setu diau endak kamu kiciakka . Kiciakkala setu diau dikiciakka ngan kamu masau itu pulau , karnau katau itu ukan asalau jak di kamu , tapitu jak di Rua Allah .
41013012	Jemau ka nyeraka denga-sana'au endak dibunua . Luak itu pulau bak ngan ana'au . Anak pulau ka melawan pejadiau mangku nyeraka diau endak dibunua .
41013013	Kamu ka diluatka gegalau jemau karnau percayau ngan Aku . Anyautu jemau diau ta'an enggut kesudimannyau ka selamat . "
41013014	" Kamu ka nginak ' Keja'atan diau ngancurka' betegak di bada diau dilarang . Jemau diau mbacau ini peratikala tuapau retiau . Masau itu jemau diau adau di Yudia mesti belaghi ke gunung .
41013015	Jemau diau adau di gaghang jangan masuak ghuma endak ngambiak retau jak di ghumahau .
41013016	Jemau diau adau di umau jangan baliak endak ngambiak pekakasau .
41013017	Ka celakau tinau-tinau diau dang ngandung ngan tinau diau minumi ana'au masau itu .
41013018	Bedu'ala , supayau gegalaunyau jangan tejadi pangkau ujan .
41013019	Karnau masau itu ka adau kesengsarauan luak diau lum kekela tejadi jak deniau dijadika Allah enggut mbak kini ngan nidau ka tejadi agi .
41013020	Misalau masau itu nidau dipandakka , mangku nidau bediau sughang kia diau selamat . Anyautu karnau umatAu diau la dipiliatu , mangku Tuhan ka mandakka masaunyau .
41013021	Masau itu amun adau jemau diau ngiciak ngan kamu , ' Kina'ila , Rajau Penyelamat adau di sini . ' ngan ' Diau adau di situ . ' , jangan percayau ngan jemau itu ,
41013022	karnau ka adau cak penyelamat ngan cak nabi . Ughangtu ka ngerjauka tandau-tandau nyelia , mangku amun pacak , endak nipuka umat Allah pulau .
41013023	Sepepadaula , gegalaunyautu la kukiciakka ngan kamu , antak ka tejadi . "
41013024	" Nidau lamau udim sengsarau masau itu , matau-aghi ka njadi keleman , bulan nidau ka besinagh agi .
41013025	Langit ka kacau-balau . Bintang-bintang ka umbanan .
41013026	Masau itula jemau ka nginak Anak Manusiau datang dalam aban ngan gegalau kuasauNyau ngan keagunganNyau .
41013027	Masau itu pulau Diau ka ngajung malaikatAu nunggalka umatAu jak di gegalau ujung deniau . "
41013028	" Belajaghla jak di batang aghau . Amun ghantingau lembut ngan mulai nyinggit , kamu keruan , bansau laka musim panas .
41013029	Luak itu pulau , amun kamu nginak gegalaunyau tadi tejadi , kamu keruan , bansau masaunyau la pasigh nian .
41013030	Keruanila , gegalaunyautu ka tejadi , antak ka jemau mbak kini mati galau .
41013031	Langit ngan deniau ka lengit , tapitu kici'anKu nidau ka lengit .
41013032	Nidau bediau diau keruan , kebilau masaunyau ngan aghiau . Malaikat di sergau nidau keruan , Anak Allah pulau nidau , cuman Bapak ajau keruan . "
41013033	" Sepepadaula ngan bejagaula , karnau kamu nidau keruan , kebilau masaunyau .
41013034	Masau itu ibarat sughang diau ninggalka ghumahau mangku pegi ke bada diau jawua . Diau ngajung anak-buahau ngurus ghumahau , adau kerjau sesughangan . Diau bepesan ngan tukang nunggu duaghau , supayau bejagau iluak-iluak .
41013035	Karnau itu kamu mesti bejagau , karnau kamu nidau keruan , kebilau tuan ghumatu baliak , enta petang , enta tenga malam , enta paghak siang butau , enta masau matau-aghi tumbua .
41013036	Amun diau datang bekejut , jangan kamu dang tiduak .
41013037	Setu diau Kukiciakka ngan kamu , Kukiciakka pulau ngan gegalau jemau : Sepepadaula ! "
41014001	Duau aghi agi aghi rerayau Paska ngan aghi rerayau Ruti Nidau Beghagi ka mulai , mangku imam-imam bepangkat tinggi ngan guru-guru ukum Taurat ndalak jalan endak nangkap Yesus carau diam-diam endak mbunua Diau .
41014002	Ughangtu bekatau , " Jangan titu dikerjauka masau aghi rerayau , mangku jemau banyak jangan ganau . "
41014003	Yesus adau di Betania , di ghuma Simun diau senitu buidapan ja'at . Mangku adau sughang jemau tinau datang mbatak sebua kacau buisi minyak ghum diau besak regaunyau . Yesus dang duduak makan , mangku tinau itu mecaka liagh kacautu , ditutuakka minyak ghumtu ke pucuak palak Yesus .
41014004	Adau jemau mara , mangku ngiciak ngan diau lain , " Tuapau gunaunyau minyaktu dighayakka ?
41014005	Minyaktu pacak dijual ngan regau lebia tigau ratus tanci pirak , mangku pacak dienjuakka ngan jemau serik . " Mangku ughangtu maju marai tinau tadi .
41014006	Yesus bekatau , " Nengkela . Jangan kamu nyinggung tinau ini . Diau ngerjauka setu diau iluak batan endak Aku .
41014007	Jemau serik maju guak kamu , mangku kamu pacak nulung ughangtu , amun endak . Anyautu Akuni nidau maju guak kamu .
41014008	Diau la ngerjauka setu diau pacak dikerjaukanyau . Diau la nyediauka Aku ngan minyak ghum batan endak penguburanKu antak ka masaunyau .
41014009	Percayaula , di gegalau deniau di manau ceritau iluak jak di Allah diceritauka , setu diau dikerjauka tinau ini ka dikiciakka pulau endak ngingat diau . "
41014010	Mangku Yudas Iskariut , sughang jak di keduau belas anak-buaHautu , pegi njenguak imam-imam bepangkat tinggi , rencanaunyau endak nyeraka Yesus ngan ughangtu .
41014011	Ndengagh kici'annyautu imam-imam tadi injiak nianan , mangku bejanji ka ngenjuakka tanci ngan Yudas . Mangku diau ndala'i jalan ngan masau diau iluak endak nyeraka Yesus .
41014012	Masau aghi rerayau Ruti Nidau Beghagi , aghi petamautu , sikuak anak bebiri disembelia batan endak jamuan meringati Paska , aghi itula anak-buaHau betanyau ngan Yesus , " Ke manau bada , Dighi ngajung kami nyediauka jamuan Paska , mangku Dighi makan ? "
41014013	Mangku Yesus ngajung anak-buaHau duau ughang , katauNyau , " Pegila masuak kuta . Di situla kamu ka betemu ngan jemau lanang mbatak guci buisi ayiak . Ngikutla diautu ,
41014014	mangku ngiciakka ngan tuan ghuma diau dimasu'inyau : ' Katau Guru , di manau bada diau la disediauka batan endak Aku makan Paska ngan anak-buaKu ? '
41014015	Mangku ka ditunjuakkanyau ngan kamu bada di pucuak diau besak lagi la genap ngan dandanan . Di situla nyediauka jamuan Paska batan endak kitau . "
41014016	Mangku pegila anak-buaHautu masuak kuta , ditemuinyau gegalaunyau luak diau la dikiciakka Yesus , mangku disediaukanyau jamuan Paska .
41014017	Aghi la sangkup malam , Yesus datang ngan duau belas anak-buaHau .
41014018	Ughangtu dang duduak makan , mangku Yesus bekatau , " Dengaghkala kici'anKu , sughang jak di kamuni diau makan serempak ngan Aku ka nyeraka Aku . "
41014019	Ndengagh katau itu bingung anak-buaHautu , mangku bilang ughang ngiciakka ngan Diau , " Cengki , ukan aku . "
41014020	Yesus nimbal , " Jemau itu sughang jak di duau belas kamuni , diau makan sepiring ngan Aku .
41014021	Nyela nian , Anak Manusiau ka ninggalka deniauni luak la ditulis di Injil ceritau Diau . Anyautu alaka celakau jemau diau nyeraka Anak Manusiautu . Iluakla jemautu nidau kekela adau di deniau . "
41014022	Yesus ngan anak-buaHau dang makan , Yesus ngambiak ruti , bedu'a beterimau-kasia , dipiyak-piya' Au , dienjuakkaNyau ngan anak-buaHau , katauNyau , " Ambiakla , makanla ! Inila badanKu . "
41014023	La udim itu Yesus ngambiak mangkuak anggur , bedu'a beterimau-kasia , dienjuakkaNyau ngan anak-buaHautu , mangku gegalau anak-buaHau minum jak di mangkuak itu .
41014024	Katau Yesus , " Inila daghaKu diau neguaka janji Allah , diau melilia batan endak banyak jemau .
41014025	Percayaula , mulai mbak kini Aku nidau ka minum anggur ini agi , enggut Aku minum anggur diau empai di bada BapakKu merinta . "
41014026	Ughangtu benyanyi ngagungka Allah . Udim itu ughangtu pegi ke Bukit Saitun .
41014027	Mangku Yesus bekatau ngan ughangtu , " Malam ini gegalau kamu ka belaghi ninggalka Aku . Karnau di Injil tetulis , ' Aku ka mbunua tukang sayia , mangku bebiriau ka teceghai-beghai . '
41014028	Anyautu udim Aku la idup agi , Aku ka pegi ndului kamu ke Galilia . "
41014029	Pitrus bekatau ngan Yesus , " Empuak gegalau diau lainau ninggalka Dighi , aku nidau . "
41014030	" Ingatkala , " katau Yesus , " Malam ini antak ka ayam bekukuak duau kali , kaba la tigau kali ngiciakka nidau keruan Aku . "
41014031	Pitrus nimbal ngan tegas , " Empuak aku mesti mati serempak ngan Dighi , aku nidau ka bekatau , bansau aku nidau keruan Dighi . " Gegalau anak-buaHau diau lainau ngiciak luak itu pulau .
41014032	Mangku Yesus ngan anak-buaHau pegi ke bada diau benamau Getsimani . Di situ Diau bekatau ngan ughangtu , " Duduakla kamu di sini , penarau Aku pegi bedu'a . "
41014033	Diau ngajung Pitrus , Yakubus ngan Yuhanis ngantini Diau . Mangku Diau mulai meghasau sedia ngan gelisa .
41014034	Diau bekatau ngan ughang tigau itu , " AtiKu madak nian , asaunyau luak ka mati . Mendamla kamu di sini , ngikut bejagau ngan Aku . "
41014035	Udim itu Diau pegi njawua dikit , mangku Diau rubua ke tana ngan bedu'a , supayau amun bulia nidau nanti meghasauka sengsarau itu .
41014036	KatauNyau , " Bak , gegalaunyau ka pacak , amun Dighi . Jawuakala sengsarau itu jak di Aku . Anyautu jangan nurut kendak Aku , tapitu kendak Dighi ajau . "
41014037	La udim itu Diau ngulang guak tigau ughang tadi , dikina'iNyau dang tiduak , mangku Diau bekatau ngan Pitrus , " Simun , tiduak kaba ? Kaba nidau pacak bejagau sejam ?
41014038	Bejagaula ngan bedu'ala , supayau kamu jangan bedusau , amun dicubaui . Nyela , dalam ati kamu endak ngerjauka setu diau benagh , anyautu kekuatan manusiau tebatas . "
41014039	Yesus pegi bedu'a agi ndu'aka setu diau semegi ngan tadi .
41014040	Udim itu Diau ngulang agi , dikina'iNyau ughangtu masia tiduak pulau , karnau ghungau nian . Mangku ughangtu nidau keruan setu diau pacak dikiciakka ngan Yesus .
41014041	La udim itu Diau ngulang agi diau ketigau kaliau ngan bekatau ngan ughangtu , " Masia kamu tiduak ngan gheghadu ? Udimla . Kina'ila , la masaunyau Anak Manusiau diseraka ngan jemau bedusau .
41014042	Bangunla , mela kitau pegi . Jemau diau njualka Aku la datang . "
41014043	Penarau Yesus gi ngiciak , Yudas sughang jak di duau belas anak-buaHau datang . Serempak ngan diau datang pulau jemau serumbungan besak mbatak pedang mbatak pembaduk . Ughangtu diajung imam-imam bepangkat tinggi , guru-guru ukum Taurat ngan tuau-tuau jemau Yahudi .
41014044	Jemau diau nyeraka Yesus la ngiciakka tandau ngan jemau diau serempak ngan diau , kataunyau , " Jemau diau ka kucium itula Jemaunyau . Tangkapla Diau . Bata'ila ngan jagaui , jangan ka belaghi . "
41014045	La sampai di situ Yudas gegasip masighi Yesus , kataunyau , " Pak Guru , diau kami regaui . " Mangku diciuminyau .
41014046	La udim itu ughangtu nangkap Yesus , dikecakka ughangtu gegerut .
41014047	Mangku sughang jak di anak-buaHau diau adau di situ ncabut pedangau , dikapakkanyau ngan anak-bua Imam Besak , mangku putus telingaunyau .
41014048	Mangku Yesus bekatau ngan jemau banyak tadi , " Kamu sangkau Aku bandit , mangku mbatak pedang mbatak pembaduk endak nangkap Aku ?
41014049	Idang aghi Aku ngajagh di Ghuma Allah . Kamu enggup nangkap Aku . Nyela , gegalaunyautu mesti tejadi , mangku ditepati setu diau ditulis dalam Injil . "
41014050	La udim itu gegalau anak-buaHau belaghi ninggalka Yesus .
41014051	Adau sughang budak bujang ngikut Yesus . Diautu cuman bekain selambagh . Ughangtu endak nangkap diau .
41014052	Anyautu diau lepaska kainautu , mangku belaghi nidau bekain .
41014053	La udim Yesus ditangkap , Diau dibata'i ngadap Imam Besak . Mangku gegalau imam bepangkat tinggi , tuau jemau Yahudi ngan guru ukum Taurat betunggal di situ .
41014054	Pitrus ngikut jak di jawua sampai ke tengalaman Imam Besaktu . Mangku di situ diau duduak guak penjagau , bediang guak api .
41014055	Imam-imam bepangkat tinggi ngan gegalau pengadilan agamau ndalak jemau diau ngiciak nyalaka Yesus , supayau pacak diukum mati , anyautu nidau dapat .
41014056	Banyak jemau ngiciakka setu diau mbu'ung , anyautu kici'antu nidau pulau semegi .
41014057	Mangku adau bebeghapau jemau betegak ngiciakka setu diau mbu'ung nyalaka Yesus .
41014058	Ughangtu bekatau , " Kami ndengagh jemau ini bekatau , ' Aku ka merubuaka Ghuma Allah diau dibuat manusiauni , mangku timpau tigau aghi ka Kutegakka agi diau lain diau ukan dibuat manusiau . ' "
41014059	Anyautu kici'an ughangtu pulau nidau semegi sughang ngan diau lain .
41014060	Mangku Imam Besak betegak di pengadilantu ngan betanyau ngan Yesus , " Ngapau Kaba nidau nimbali kici'an diau mburuakka Kabatu ? "
41014061	Anyautu Yesus diam ajau nidau ngiciak tuapau-apau . Mangku Imam Besak betanyau agi ngan Diau , " Apu Kaba Mesias , Rajau Penyelamat , Anak Allah diau suci ? "
41014062	Yesus nimbal , " Akula Diau . Kapu dighi ka nginak Anak Manusiau duduak di sebela kanan Allah diau Mahakuasau mangku datang ngan aban jak di langit . "
41014063	Mangku Imam Besak ncebaghka bajuau ngan bekatau , " Nidau nanti kici'an jemau lain agi .
41014064	Gegalau kapu dighi la ndengagh Diau nggelakka Allah . Luak manau pendapat kapu dighi ? " Mangku gegalau ughangtu mutuska , Diau pantas diukum mati .
41014065	Mangku ughangtu mulai meludai dayi Yesus , ditukupi dayiAu ngan ditinjui , sampai bekatau , " Ui nabi , cubau dedakla sapau ninju Kaba ? " Mangku penjagau pulau nampagh Yesus .
41014066	Masau itu Pitrus gi adau di bawa di tengalaman . Mangku adau sughang budak Imam Besak jemau tinau datang ke situ .
41014067	Diau nginak Pitrus dang bediang guak api , diau ngengina'i dayiau ngan bekatau , " Kaba pulau maju seghundak ngan Yesus , jemau Nasarittu . "
41014068	Anyautu diau nidau ngakuak , kataunyau , " Aku nidau keruan ngan nidau terti , tuapau kici'an dighi ? " Mangku diau pegi ke duaghau masuak . [ Masau itu ayam bekukuak . ]
41014069	Mangku tinau tadi nginak diau agi , diau bekatau ngan jemau diau adau di situ , " Jemau ini nyela nian sughang jak di ughangtu . "
41014070	Pitrus nidau pulau ngaku'i . Nidau lamau udim itu adau jemau lain diau adau di situ ngiciak ngan Pitrus , " Nyela nian , kaba sughang jak di ughangtu . Kaba jemau Galilia ! "
41014071	Mangku Pitrus besumpa , " Aku endiak keruan Jemau itu . Nengkela Allah ngukum aku , amun aku mbu'ung ! "
41014072	Masau itu pulau ayam bekukuak keduau kaliau . Mangku Pitrus teghingat setu diau la dikiciakka Yesus ngan diau , " Antak ka ayam bekukuak duau kali , kaba la tigau kali nidau ngaku'i Aku . " Mangku Pitrus nangis sesedanan .
41015001	Paghak siang imam-imam bepangkat tinggi , tuau-tuau , guru-guru ukum Taurat ngan gegalau pengadilan agamau buijau ngambiak kesimpulannyau . Yesus dighimpus , dibatak mangku diserakanyau ngan Pilatus .
41015002	Pilatus nanyaui Yesus , katauNyau , " Kaba nian rajau jemau Yahudi ? " Timbal Yesus , " Au , luak kici'an diau la dighi kiciakkatu . "
41015003	Mangku imam-imam itu banyak mburuakka Yesus .
41015004	La udim itu Pilatus betanyau pulau , kataunyau , " Nidau Kaba ka nimbal ? Kaba la ndengagh , alaka banyak buru'an ughangtu ngan Kaba . "
41015005	Anyautu Yesus nidau nimbal dikit kiala . Mangku Pilatus kemangan .
41015006	Idang taun masau aghi rerayau itu biasaunyau sughang kawalan dibibaska nurut pinta'an jemau banyak .
41015007	Masau itu adau sughang kawalan diau benamau Barabas . Diautu dijilka serempak ngan bebeghapau jemau diau melawan pemerinta . Ughangtu la mbunua jemau .
41015008	Mangku jemau banyak datang mintak , supayau sughang kawalan dibibaska luak biasaunyau .
41015009	Pilatus betanyau ngan jemau banyak , " Apu kamu tetuju , aku mbibaska rajau jemau Yahudi batan endak kamu ? "
41015010	Diau la keruan nian , bansau Yesus diseraka , karnau imam-imam bepangkat tinggi sengit .
41015011	Anyautu imam tadi ngasung jemau banyak , mangku ughangtu mintak Barabas dibibaska batan endak ughangtu .
41015012	Pilatus bekiciak agi ngan ughangtu , kataunyau , " Amun luak itu , tuapau diau kamu endak aku buat ngan Jemau ini , diau kamu kiciakka rajau jemau Yahudi ? "
41015013	Mangku ughangtu tegauk , " Pakukala Diau di kayu salip ! "
41015014	La udim itu Pilatus betanyau agi , " Ngapau ? Tuapau keja'atan Jemau ini ? " Anyautu ughangtu tamba bias tegauk , " Pakukala Diau di kayu salip ! "
41015015	Pilatus endak meriangka ati jemau banyaktu , mangku diau ngajung Barabas dibibaska batan endak ughangtu ngan Yesus dibaduki , mangku diserakanyau endak dipakuka di kayu salip .
41015016	Mangku Yesus dibatak tentera masuak ke pengadilan di istana gubernur , mangku gegalau tentera di situ dipantau betunggal .
41015017	Ughangtu nyurumka baju rajau ngan Yesus , dibuat gitar jak di ghanting bedughi , dikenaukanyau di pala' Au .
41015018	Udim itu ughangtu mulai nunduak di adapanNyau , kataunyau , " Idup , ui Rajau jemau Yahudi ! "
41015019	Ughangtu mbaduk pala' Au ngan tungkat , meludaiNyau mangku nunduak nyemba Diau .
41015020	Udim musiakka Diau , ughangtu ngelucungka baju rajautu , dikenauka bajuAu agi ngan Diau .
41015021	Masau itu adau sughang jemau lalu , namaunyau Simun , jemau Kirini , bak Aliksandar ngan Rupus . Diau empai datang jak di luagh kuta , mangku diau dipasau mikul salip Yesus .
41015022	Mangku Yesus dibatak ke bada diau benamau Gulguta , retiau Bada Kerungkang Palak .
41015023	Mangku Diau dienju'i anggur beundak mur , anyautu Diau enggup minumau .
41015024	Udim itu Yesus dipakuka di kayu salip , mangku tentera-tentera ngagia pekakasAu , disuntinkanyau endak ngeruani bagian sesughangan .
41015025	La kekindang aghi masau Diau dipakuka di kayu salip .
41015026	Di pucuak kayu saliptu adau mirik diau ngiciakka sebapau Diau diukum , bacauannyau , " Rajau jemau Yahudi " .
41015027	Serempak ngan Diau adau pulau duau bandit dipakuka di kayu salip , sikuak di kidauNyau , sikuak di kananAu .
41015028	[ Luak itula ditepati setu diau ditulis di Injil , bacauannyau , " Diau ka dikiciakka jemau ja'at . " ]
41015029	Jemau diau lalu di situ , nggilingka pala'au ngan nggelakka Diau , kataunyau , " Agh Kaba , endak meleghak Ghuma Allah mangku ditegakka timpau tigau aghi .
41015030	Cubau , tughunla Kaba jak di kayu saliptu , ilakkala nyawau Kaba ! "
41015031	Luak itu pulau imam-imam bepangkat tinggi ngan guru-guru ukum Taurat musiakka Yesus . Ughangtu ngiciak sughang ngan diau lain , " Jemau lain diselamatkaNyau , anyautu nyawauNyau sendighi nidau pacak diselamatkaNyau .
41015032	Amun Diau Rajau Penyelamat , Rajau Israil itu , cubaula Diau tughun jak di kayu saliptu , mangku kitau ngina'au ngan percayau ngan Diau ! " Ughang duau diau dipakuka di kayu salip serempak ngan Yesustu nggelakka Diau pulau .
41015033	Masau tengaghi gegalau daira njadi keleman selamau tigau jam .
41015034	Mangku la petang tegauk Yesus ngan suarau bias , kataunyau , " Elui , elui , lama sabaktani ! " Retiau , " AllahKu , AllahKu , ngapau Dighi ninggalka Aku ? "
41015035	Ndengagh pantauanNyautu , jemau diau betegak di situ bekatau , " Dengaghkala , Diau mantau Elia ! "
41015036	Mangku sughang jak di ughangtu datang mbatak bungau karang , dighendamkanyau di anggur masam , dicucuakkanyau di kemughu , mangku dienjuakkanyau batan minuman Yesus , sampai bekatau , " Cubau kitau tunggu , apu Elia ka datang endak nughunkaNyau jak di kayu saliptu ! "
41015037	Mangku Yesus tegauk agi ngan suarau bias . La udim itu putus nyawauNyau .
41015038	Mangku tabir di Ghuma Allah caghiak bela duau jak di pucuak sampai ke bawa .
41015039	Kumandan tentera diau betegak buadapan ngan Yesus , nginak carau Diau mati , mangku bekatau , " Nyela nian , jemau ini Anak Allah . "
41015040	Di situ adau pulau tinau-tinau diau nginak gegalaunyautu jak di jawua . Di rumbungan jemau tinautu adau Maria Magdalina , Maria mak Yakubus keciak ngan Yusias , ngan Salumi .
41015041	Gegalau tinautu ngikuti Yesus nepi'iNyau masau Diau di Galilia . Mangku adau pulau banyak tinau lainau diau datang ke Yerusalim serempak ngan Yesus .
41015042	Penarau itu aghi laka malam . Aghi itu aghi bedandan batan endak aghi Sabat .
41015043	Ikak luak itu Yusup , jemau Arimatia , mbeghanika diri ngadap Pilatus mintak mayat Yesus . Yusuptu sughang angguta pengadilan agamau . Diautu jemau diregaui ngan pulau nantika Allah merinta luak rajau .
41015044	Pilatus kemangan ndengagh Yesus la mati , mangku dipantaunyau kumandan tentera , ditanyaukanyau , apu Yesus la mati nian .
41015045	La udim ndengagh kici'an kumandantu , Pilatus ngajung Yusup ngambiak mayattu .
41015046	Mangku Yusup mbeli kain putia diau alap . La udim itu ditughunkanyau mayat Yesus jak di kayu salip , dibalutau ngan kain putia itu , ditepiakkanyau dalam kuburan diau digalika di bukit batu . Mangku diguliakkanyau sebua batu besak ke tebuak kuburan tadi .
41015047	Maria Magdalina ngan Maria mak Yusias nginak di manau Yesus ditepiakka .
41016001	La udim aghi Sabat , Maria Magdalina ngan Maria , mak Yakubus , ngan Salumi pegi mbeli rerempahan ghum endak pegi ke kuburan minya'i mayat Yesus .
41016002	Mangku akap aghi petamau minggu itu , satu matau-aghi empai tumbua , ughangtu pegi ke kuburan .
41016003	Di tenga jalan ughangtu ngiciak sughang ngan diau lain , " Sapau diau ka nulungi kitau ngguliakka batutu jak di tebuak kuburan ? "
41016004	Anyautu la di guak kuburantu , tekinak batu diau besak nianan la teguliak .
41016005	Mangku tinautu masuak dalam kuburan , mangku tekinak sughang jemau mudau diau pakai baju lambing putia duduak di sebela kanan . Mangku tinautu tegagau nian .
41016006	Anyautu jemau mudau itu ngiciak ngan ughangtu , " Jangan takut , " kataunyau , " Kamuni ndala'i Yesus , jemau Nasarit , diau dipakuka di kayu saliptu . Diau nidau bediau agi di sini , la ngulang idup . Kina'ila , inila bada Diau ditepiakka !
41016007	Mbak kini pegila , kiciakkala ceritau ini ngan anak-buaHau temasuak Pitrus . Kiciakka Diau pegi ndului kamu ke Galilia . Di situ kamu ka nginak Diau , luak diau la dikiciakka ngan kamu . "
41016008	Mangku ughangtu ngeluagh jak di kuburantu , belaghi jak di situ karnau tegagau ngan takut . Ughangtu nidau ngiciakka tuapau-apau ngan sapau kila karnau takut . [ Tinau itu ngiciakka gegalaunyau diau dikiciakka malaikat tadi ngan Pitrus ngan kantin-kantinau . Udim itu Yesus makai anak-buaHau endak ngiciakka ceritau diau suci ngan nidau pacak dimandakka , ceritau keselamatan selelamaunyau , dikiciakkanyau jak di sebela matau-aghi idup ke sebela matau-aghi tumban . ]
41016009	[ La udim Yesus ngulang idup jak di mati , gi akap aghi Minggu itu , dulu sekali Diau ngancakka diriAu ngan Maria Magdalina . Jak di diautu Yesus la ngisitka tujua iblis .
41016010	Mangku tinautu pegi ngiciakka ceritau itu ngan anak-bua Yesus diau dang kebingungan ngan nangis .
41016011	Ughangtu ndengagh ceritau , bansau Yesus idup ngan la betemu ngan Maria , anyautu ughangtu nidau percayau .
41016012	Udim itu Diau ngancakka diriAu ngan duau ughang jak di anak-buaHau ngan carau diau lain , masau ughang duautu dang bejalan ke luagh kuta .
41016013	Ughangtu ngelipat ngiciakka ceritautu ngan kantin-kantin diau lain , anyautu ughangtu nidau pulau percayau .
41016014	Udim-udimau Yesus ngancakka diriAu ngan sebelas anak-buaHau , masau ughangtu dang makan . Diau nengul ughangtu , karnau ughangtu nidau percayau nian ngan nidau endak ndengagh kici'an jemau , karnau ughangtu nidau endak percayau ngan jemau diau la betemu ngan Diau , la udim Diau ngulang idup agi .
41016015	Mangku Diau bekatau ngan ughangtu , " Pegila ke gegalau deniau , kiciakkala ceritau iluak ngan gegalau isi deniau .
41016016	Jemau diau percayau ngan dibaptis ka selamat . Anyautu jemau diau nidau percayau ka diukum .
41016017	Jemau diau percayau ka mbuat tandau nyelia . Ughangtu ka ngisitka iblis ngan kuasauKu . Ughangtu ka ngiciak ngan basau diau nidau keruan ngan ughangtu .
41016018	Empuak ughangtu ngecakka ulagh ngan minum racun , ughangtu nidau ka celakau . Ughangtu ka nepiakka tanganau di jemau buidapan , mangku jemautu ka ghadu . "
41016019	La udim Tuhan Yesus ngiciak ngan ughangtu , Diau tuangkat ke sergau . Di situ Diau duduak di sebela kanan Allah .
41016020	Mangku anak-buaHautu pegi ngiciakka ceritau iluaktu ke manau-manau . Mangku Tuhan ngenjuakka kuasau ngan ughangtu ngerjauka titu . Ngan tandau nyelia Diau mbuktika , bansau setu diau dikiciakka ughangtu benagh . ]
42001001	Tiupilus diau diregaui . Banyak jemau la nulis ceritau diau la tejadi guak kitau .
42001002	Ughangtu nulis luak diau diceritauka ngan kitau jak di jemau diau la nginak nian ceritau itu tejadi jak di penembaiau , mangku disiarkanyau .
42001003	La udim diperisau galau neghagi nian jak di penembaiau , pendapatku iluak , amun aku pulau endak nuliska ceritau itu batan endak dighi .
42001004	Mangku dighi keruan , bansau gegalaunyau diau diajaghka ngan dighi benagh nian .
42001005	Timpau rajau Herudis merinta nenggeri Yudia , adau sughang imam jak di rumbungan Abia , namaunyau Sakaria . Biniau pulau asalau jak di pengadau Harun , namaunyau Elisabet .
42001006	Ughang duautu melemakka ati Allah , ta'at nian ngan gegalau perinta ngan ukum Tuhan .
42001007	Anyautu ughang duautu nidau bediau anak , awuak ughang duautu la tuau .
42001008	Adau saghi masau rumbungan Abia betugas , Sakaria ngerjauka tugasau imam di adapan Allah .
42001009	Biasaunyau imam-imam nyuntinka endak milia imam diau betugas . Udim disuntinka , Sakaria ditunjuak masuak Ghuma Allah endak nyilap keminyan .
42001010	Keminyantu dang disilap , gegalau jemau betunggal di luagh endak sembayang .
42001011	Penarau itula Sakaria kina'an malaikat Tuhan . Malaikattu betegak di sebela kanan mija bada nyilap keminyan .
42001012	Nginak malaikattu , Sakaria tegagau lagi penakut .
42001013	Anyautu malaikat tadi bekatau , " Ui , Sakaria , nidau endak takut , karnau Allah la ndengagh du'a kaba . Elisabet , bini kabatu , ka melahirka sughang anak lanang . Kaba mesti namaukanyau Yuhanis .
42001014	Kaba ka riang nian ngan banyak jemau ka riang pulau , amun anak itu la adau nanti .
42001015	Diau ka njadi jemau besak di adapan Tuhan . Diau nidau ka minum ayiak anggur ngan minuman diau mabuakka . Jak diau adau diau dikuasaui Rua Allah .
42001016	Banyak jemau Israil ngulang agi dibata'inyau njenguak Tuhan Allah .
42001017	Diau ka diajung antak ka Tuhan datang . Diau ka kuat ngan bekuasau luak Elia . Bapak ngan anak ka didamaikanyau . Jemau diau nidau ta'at dibata'inyau agi ke jalan diau benagh . Luak itula disediaukanyau umat diau la siap nerimau Tuhan . "
42001018	" Luak manau mangku aku keruan titu ka tejadi ? " tanyau Sakaria . " Aku la tuau , ngan bini aku la tuau pulau . "
42001019	Katau malaikattu , " Akuni Jibrail . Aku bekerjau batan endak Allah . Diautu ngajung aku ngiciak ngan kaba , ngiciakka ceritau iluak itu .
42001020	Tuapau diau kukiciakka ka tejadi padau masaunyau . Anyautu karnau kaba endiak percayau , kaba ka bisu , nidau pacak ngiciak , enggut setu diau kukiciakka tadi tejadi . "
42001021	Penarau itu , jemau banyak nantika Sakaria . Ughangtu kemangan , ngapau diau lamau nianan di Ghuma Allah .
42001022	Diau ngeluagh , diau nidau pacak ngiciak ngan ughangtu . Diau makai tandau ajau , karnau maju bisu . Mangku ughangtu ngerti galau , bansau diau la nginak pengina'an di Ghuma Allah .
42001023	La abis masau tugasau di Ghuma Allah , Sakaria baliak ke ghumahau .
42001024	Lum lamau itu , Elisabet ngandung , mangku diau bekurung di ghuma selamau limau bulan sampai bekatau ,
42001025	" Tuhan nulung aku , mbak kini Diau mbuat aku nidau inau agi . "
42001026	Kandungan Elisabet la enam bulan , Allah ngajung Jibrail pegi ke kuta Nasarit di Galilia .
42001027	Malaikattu diajung njenguak sughang gadis , namaunyau Maria . Mariatu la tunangan ngan Yusup . Diautu jak di pengadau rajau Daud .
42001028	Malaikat tadi njenguak Maria , kataunyau , " Ui Maria , kaba diau disayangi Tuhan . Tuhan maju nyertaui kaba . "
42001029	Ndengagh kici'an itu , Maria tegagau , mangku betanyau dalam atiau , " Tuapau retiau kici'an itu ? "
42001030	Malaikat itu bekatau , " Ui Maria , nidau endak takut , karnau Allah riang ngan kaba .
42001031	Kaba ka ngandung , mangku melahirka sughang Anak lanang diau mesti kaba namauka Yesus .
42001032	Diau ka njadi jemau besak , mangku Diau ka dikiciakka Anak Allah diau Mahatinggi . Tuhan Allah ka njadika Diau rajau luak rajau Daud , niniak puyangAu .
42001033	Mangku Diau ka merinta pengadau Yakub selelamaunyau . KekuasauanNyau nidau ka udim-udim . "
42001034	" Aku masia gadis , " katau Maria . " Luak manau titu ka adau ? "
42001035	Malaikattu nimbal , " Rua Allah ka datang ke kaba , mangku kuasau Allah diau Mahatinggi ka menui kaba . Itula sebapau Anak diau ka kaba lahirkatu ka dikiciakka suci , Anak Allah .
42001036	Keruanila , Elisabet sanak kaba itu , la ngandung pulau , la enam bulan , empuak diau la tuau lagi jemau kiciakka nidau ka adau anak .
42001037	Karnau amun kendak Allah , nidau bediau diau nidau ka adau . "
42001038	Katau Maria , " Aku ini budak Allah . Nengkela tejadi ngan aku luak diau dighi kiciakka . " Mangku malaikattu pegi .
42001039	Nidau lamau udim itu , Maria pegi cecepat njenguak kuta di Yudia pasigh gunung .
42001040	Diau pegi ke ghuma Sakaria mangku masuak sampai ngiciak , " Ui , uncu Elisabet . "
42001041	Satu Elisabet ndengagh kici'an Mariatu , beghinggut ana'au di kandungannyautu , mangku Elisabet pulau dikuasaui Rua Allah ,
42001042	mangku ngiciak , kataunyau , " Allah iluak ngan kaba jak di gegalau tinau . Diau iluak pulau ngan Anak dalam kandungan kaba .
42001043	Sapau akuni sangkan enduak Tuhan berayak ngan aku ?
42001044	Satu aku ndengagh kici'an kaba tadi , anak di kandunganku beghinggut karnau riang .
42001045	Riangla kaba , karnau percayau setu diau dikiciakka Tuhan ngan kaba , itu ka tejadi . "
42001046	Mangku katau Maria , " Aku ngagungka Tuhan .
42001047	Atiku riang nian , karnau Allah Rajau Penyelamatku .
42001048	Diau teghingat aku , buda' Au diau nidau pantas ini . Mulai mbak kini gegalau jemau ka ngiciakka aku tinau diau diregaui ,
42001049	karnau Allah diau Mahakuasau la ngerjauka kerjau diau besak batan endak aku . NamauNyau suci .
42001050	Jak di anak enggut ke enta-enta Allah sial ngan jemau diau takut ngan Diau .
42001051	Ngan tangan diau kuat Diau ngacauka rencanau jemau geduak .
42001052	Jemau diau bekuasau ditughunkaNyau jak di pangkatau , mangku jemau diau inau ditinggikaNyau .
42001053	Jemau diau lapagh dikenyangkaNyau ngan serbau diau iluak , mangku jemau diau kayau dilaratkaNyau nidau mbatak tuapau-apau .
42001054	Diau nulung jemau Israil , karnau Diau teghingat janjiAu diau dikiciakkaNyau ngan niniak puyang kitau .
42001055	Tuhan nidau lupau ngan janjiAu , mangku Diau iluak atiAu ngan Abraham ngan pengadaunyau enggut selelamaunyau . "
42001056	Maria betunggal ngan Elisabet kekirau tigau bulan , mangku baliak ke ghumahau .
42001057	La sampai bulanau Elisabet merunggu , mangku adau sughang anak lanang .
42001058	Jemau sedusun ngan sana'au ndengagh , bansau Tuhan iluak nian ngan Elisabet , mangku ughangtu riang pulau .
42001059	Kupiak itu la beumur delapan aghi , ughangtu datang endak nyunatka diau , endak dinamaukanyau Sakaria luak namau ba'au .
42001060	Anyautu katau endu'au , " Jangan , diau mesti dinamauka Yuhanis . "
42001061	" Endiak bediau sughang kiala jak di sanak kapu dighi benamau luak itu , " katau ughangtu .
42001062	Mangku ughangtu makai tandau endak betanyau ngan Sakaria , " Sapau batan namau anak dighitu ? "
42001063	Sakaria mintak batu tulis , mangku nulis luak ini , " Namaunyau Yuhanis . " Ughangtu kemangan galau .
42001064	Masau itu pulau Sakaria pacak ngiciak agi , mangku diau ngagungka Tuhan .
42001065	Jemau dusunau penakut ngan kemangan galau . Mangku ceritau itu tesiar di ngepungan gunung Yudia .
42001066	Gegalau jemau diau ndengaghka ceritau itu merupuakkanyau mangku betanyau , " Njadi tuapau budak keciak itu nanti ? " Karnau kuasau Tuhan nyertauinyau .
42001067	Sakaria , bapa'au , dikuasaui Rua Allah , mangku ngiciak luak sughang nabi , kataunyau ,
42001068	" Tepujila Allah , Tuhan Israil , karnau Diau datang nulung umatAu ngan mbibaskanyau .
42001069	Mangku Diau ngenju'i kitau sughang Penyelamat diau bekuasau jak di pengadau Daud , buda' Autu ,
42001070	luak dijanjikaNyau ngan kitau , mangku dikiciakka nabi-nabi senitu diau dipiliatu .
42001071	Tuhan njanjika endak nyelamatka kitau jak di musua kitau , jak di kuasau jemau diau meluatka kitau .
42001072	Diau endak nginakka keilu'an atiAu ngan niniak puyang kitau . JanjiAu diau suci ka ditepatiNyau .
42001073	Diau la besumpa ngan bejanji ngan niniak puyang kitau Abraham ,
42001074	endak nyelamatka kitau jak di musua kitau , mangku kitau nidau takut nyemba Diau ,
42001075	kitau diau ta'at ngan melemakka atiAu seumur idup .
42001076	Mangku kaba , ui anakku , kaba ka dikiciakka nabi Allah diau Mahatinggi , karnau kaba ka bejalan diduluka Tuhan endak nyediauka jalan batan endak Diau .
42001077	Kaba diajung ngiciakka ngan umatAu , bansau ughangtu ka diselamatka , karnau Allah ka ngabiska dusau-dusaunyau .
42001078	Karnau Allah iluak atiAu lagi penyayang , Diau ka datang nyelamatka kitau luak matau-aghi tumbua akap-akapan .
42001079	Luak itula Diau endak ngenjuak terang ngan jemau diau idup dalam keleman ngan takut ka mati . Diau endak mbimbing kitau ke jalan damai . "
42001080	Anak Sakaria itu tamba besak tamba kuat wata'au . Mangku diau mendam di padang bungin enggut sampai masaunyau diau nyatauka diriau ngan jemau Israil .
42002001	Timpau itu Kaisar Agustus merintaka , supayau gegalau jemau ditulis namaunyau .
42002002	Caca jiwa diau dulu sekali itu diadauka , timpau Kirinius njadi gubernur di nenggeri Siria .
42002003	Mangku jemau diau endak didaptarka baliak dusun galau .
42002004	Yusup pegi pulau jak di Nasarit di Galilia ke Betlihim di Yudia , asal rajau Daud , karnau Yusup itu pengadau Daud .
42002005	Yusup ngan Maria , buntingautu , pegi ke situ endak didaptarka namaunyau . Maria itu dang ngandung .
42002006	Ughang duautu la sampai di Betlihim , Maria la bulanau endak merunggu .
42002007	Mangku adau sughang anak lanang , anak tuaunyau . Kupiak itu dibalutau ngan kain , ditiduakka di bada makanan benatang , karnau ughangtu endiak dapat agi bada temalam di ghuma .
42002008	Di ngepungan itu adau tukang sayia bebiri nyayia bebiriau di padang malam itu .
42002009	Malaikat Tuhan datang guak ughangtu , mangku terang Tuhan besinagh nerangi ughangtu . Tukang sayia bebiritu takut kematila .
42002010	Malaikat itu bekatau , " Nidau endak takut , karnau aku datang mbatak ceritau iluak batan endak kamu , ceritau diau meriangka gegalau manusiau .
42002011	Malam ini di kuta Daud la lahir Rajau Penyelamat , Diautu Keristus , Tuhan .
42002012	Tandaunyau luak ini : Kamu ka betemu sughang Kupiak dibalut ngan kain , ditiduakka di bada makanan benatang . "
42002013	Mangku adau malaikat banyak nianan ngan malaikat tadi diau muji-muji Allah , kataunyau ,
42002014	" Tepujila Allah di bada diau Mahatinggi . Di deniau damai guak jemau diau melemakka ati Allah . "
42002015	Malaikat la pegi galau baliak ke sergau , mangku tukang sayia bebiritu ngiciak sughang ngan diau lain , kataunyau , " Mela kitau pegi ke Betlihim , nginak ceritau diau la tejadi diau dikiciakka Tuhan ngan kitau . "
42002016	Ughangtu pegi cecepat mangku betemu Maria ngan Yusup ngan Kupiak itu diau tiduak di bada makanan benatang .
42002017	La udim ngina' Autu , tukang sayia bebiritu ngiciakka ceritau Kupiaktu diau dikiciakka malaikat tadi .
42002018	Mangku jemau kemangan galau ndengagh ceritau tukang sayia bebiri itu .
42002019	Maria masuakka ceritau tadi dalam atiau mangku dirupuakkanyau .
42002020	Tukang sayia bebiritu baliak sampai muji ngan ngagungka Allah , karnau gegalaunyau diau la ughangtu dengagh ngan kinak semegi luak diau dikiciakka malaikat tadi .
42002021	La udim tujua malam , Kupiak itu disunat , mangku dinamauka Yesus , namau diau la dikiciakka malaikat , antak ka Diau dikandung .
42002022	La lepas pantang nurut ukum Taurat Musa , mangku enduak-bapa' Au mbatak Budak keciak itu ke Yerusalim endak diserakanyau ngan Tuhan ,
42002023	karnau dalam ukum Tuhan ditulis luak ini , " Bilang anak lanang diau tuau mesti diseraka ngan Tuhan . "
42002024	Ughangtu endak pulau mbatak kerban burung tekuku duau ikuak madak duau ikuak burung darau diau mudau , luak dikiciakka dalam ukum Tuhan .
42002025	Di Yerusalim adau sughang diau benamau Simiun . Diau jemau iluak lagi ta'at ngan Allah . Diau dang nungguka masaunyau Allah endak nyelamatka jemau Israil . Rua Allah nyertaui diau .
42002026	Rua Allahtu la nyatauka ngan diau , bansau diau nidau ka mati , amun lum nginak Rajau Penyelamat diau dijanjika Tuhan itu .
42002027	Simiun masuak ke Ghuma Allah , karnau dibimbing Rua Allah . Masau itula pulau Yesus diau masia keciaktu dibatak masuak ngan enduak-bapa' Au endak njalanka setu diau ditetapka ukum Taurat .
42002028	Mangku Simiun nyambut Budak keciak itu , dipitungAu sampai muji Allah , kataunyau ,
42002029	" Tuhan , mbak kini ajungla aku pegi jak di deniauni ngan tenang , luak la Dighi janjika .
42002030	Aku la nginak sendighi keselamatan jak di Dighi ,
42002031	keselamatan diau la Dighi sediauka batan endak gegalau umat manusiau .
42002032	Diautu terang diau nerangi bangsau lain diau nidau keruan Allah . Jemau Israil ka dipuji karnau Diau . "
42002033	Enduak-bapa' Au kemangan ndengagh kici'an Simiun ngiciakka Anak ughangtu .
42002034	Mangku Simiun du'aka ughang duautu mangku ngiciak ngan Maria , enduak Budak keciak itu , kataunyau , " Budak keciak ini dipilia Allah , endak mbenasauka ngan nyelamatka banyak jemau Israil . Diauni njadi tandau diau dilawan banyak jemau ,
42002035	mangku isi ati jemau banyaktu keruan . Anyautu ati kaba ka pedia , luak lukau ngan pedang diau tajam . "
42002036	Adau pulau sughang nabi tinau diau la tuau nianan . Namaunyau Hana , anak Panuil jak di pengadau Asir . Diautu belaki tujua taun ,
42002037	mbak kini diau la merandau . Umurau la delapan pulua empat taun . Diautu maju di Ghuma Allah . Diau puasau ngan bedu'a siang malam .
42002038	Masau itu pulau diau datang njenguak ughangtu , beterimau-kasia ngan Allah , mangku ngiciakka ceritau Budak keciak itu ngan gegalau jemau diau nantika Yerusalim dibibaska .
42002039	La udim dikerjauka gegalaunyau diau mesti dikerjauka nurut ukum Tuhan , Yusup tigau beghanak baliak ke dusunau Nasarit di Galilia .
42002040	Budak keciak itu tamba besak tamba kuat . Diau bepengertian nian ngan disayangi Allah .
42002041	Idang taun enduak-bapak Yesus pegi ke Yerusalim masau aghi rerayau Paska .
42002042	Umur Yesus la duau belas taun , ughangtu pegi endak merayauka Paska luak biasaunyau .
42002043	La udim aghi rerayau itu , ughangtu baliak . Anyautu Yesus tinggal di Yerusalim , nidau keruan ngan enduak-bapa' Au .
42002044	Ughang duautu sangkau Diau ngikut rumbungan . La bejalan sesaghian , mangku didala'inyau di pugan sana'au ngan kantin-kantinau .
42002045	Karnau endiak dapat , ughang duautu ngelipat ke Yerusalim maju ndala'i Diau .
42002046	La duau malam didala'i , mangku ughang duautu betemu Diau di Ghuma Allah dang duduak di guak guru-guru ukum Taurat sampai ndengagh ngan betanyau ngan ughangtu .
42002047	Jemau diau ndengagh Diau kemangan galau , karnau pacak nian nimbal .
42002048	Enduak-bapa' Au kemangan pulau nginak Diau , mangku endu' Au bekatau ngan Diau , " Nak , ngapau Kaba luak ini ngan kami ? Bak Kaba ngan aku la temas ndala'i Kaba . "
42002049	Mangku Yesus ngiciak ngan enduak-bapa' Au , katauNyau , " Ngapau kapu dighi ndala'i Aku ? Apu kapu dighi nidau keruan , bansau Aku mesti adau di ghuma BapakKu ? "
42002050	Anyautu enduak-bapa' Autu nidau terti kici'anNyautu .
42002051	La udim itu Diau baliak ke Nasarit serempak ngan enduak-bapa' Au . Diau maju na'ati perinta ughangtu . Gegalaunyautu disimpan dalam ati endu' Au .
42002052	Yesus tamba besak , tamba bepengertian , mangku tamba disayangi Allah ngan manusiau .
42003001	Masau Kaisar Tiberius la merinta limau belas taun , Puntius Pilatus la njadi gubernur di Yudia . Masau itu Herudis merinta di daira Galilia . Pilipus , kaka'au , merinta di daira Ituria ngan Terakunitis . Lisanias merinta di Abilini .
42003002	Hanas ngan Kayapas njadi imam besak . Masau itula Yuhanis , anak Sakaria itu , ndengagh kici'an Allah di padang bungin .
42003003	Mangku Yuhanis pegi ngidari sekitar ayiak Yurdan sampai bekatau , " Ubaila perembak ngan dusau-dusau kamu , ngan mintak dibaptis , mangku Allah ka ngabisi dusau kamu . "
42003004	Itu la ditulis dalam kitab nabi Yesaya , muniau luak ini , " Adau suarau jemau di padang bungin , ' Sediaukala jalan batan endak Tuhan . Lughuskala jalan batan endak Diau .
42003005	Bilang lembak ka ditimbusi , bilang gunung ngan bukit ka didataghka . Diau beliku-liku ka dilughuska , diau ngelup-ngelup ka didataghka .
42003006	Mangku gegalau jemau di deniau ka nginak Allah nyelamatka manusiau ! ' "
42003007	Banyak jemau datang mintak dibaptiska , mangku Yuhanis ngiciak ngan ughangtu , kataunyau , " Ui , kamuni jemau ja'at luak ulagh ! Sapau ngiciak ngan kamu pacak ngilakka jak di ukuman Allah nanti ?
42003008	Nyataukala ngan perembak kamu , bansau kamu la ngubai jak di dusau-dusau kamu . Jangan berupuak dalam ati , kamu ka selamat , karnau Abraham bak kamu . Keruanila , jak di batu-batu inila Allah pacak mbuat pengadau Abraham !
42003009	Kamuni luak sebatang kayu . Kapak la adau di akaghau , mangku bilang kayu diau nidau ngasilka bua diau iluak ka ditebang , mangku dicapakka dalam api . "
42003010	" Amun luak itu , " katau jemau banyak itu , " Tuapau diau mesti kami kerjauka ? "
42003011	Katau Yuhanis , " Jemau diau adau duau lambagh baju enjuakkala selambagh ngan jemau diau nidau bediau , mangku jemau diau adau makanan enjuakka pulau luak itu . "
42003012	Adau pulau tukang tagia cuki datang endak dibaptis . Ughangtu betanyau , " Pak , tuapau diau mesti kami kerjauka ? "
42003013	Timbalau , " Jangan kamu nagia lebia banyak jak di diau la ditetapka ngan kamu . "
42003014	Adau pulau tentera diau betanyau ngan diau , " Luak manau ngan kami ? Tuapau diau mesti kami kerjauka ? " Katau Yuhanis , " Jangan meregangi , jangan nekani ngan buruakka jemau . Cukupka ajau ngan gaji kamu . "
42003015	Masau itu jemau banyak nantika Rajau Penyelamat , mangku betanyau-tanyau dalam ati , apu Yuhanis diau dinantika itu .
42003016	Mangku Yuhanis bekiciak ngan ughangtu , kataunyau , " Aku mbaptis kamu ngan ayiak . Nanti ka datang Jemau diau lebia bekuasau jak di aku . Melegha'i tali sepatuAu aku nidau pantas . Jemautu ka mbaptis kamu ngan Rua Allah ngan api .
42003017	Di tanganAu la adau nighu endak nampi ighi'anNyau , endak nunggalka padiAu dalam tengkiang . Ghumanau ngan ampaunyau ka disilap ngan api diau nidau ka padam . "
42003018	Ngan carau luak itula Yuhanis ngajagh nian jemau banyak sampai ngiciakka ceritau iluak .
42003019	Yuhanis pulau negughi rajau Herudis , karnau diau nika ngan Herudias , bunting dangau , ngan gegalau perembak ja'at lainau diau dikerjaukanyau .
42003020	Mangku Herudis tamba ja'at agi ngan masuakka Yuhanis dalam jil .
42003021	Masau jemau banyak itu dibaptis , Yesus dibaptis pulau . Diau dang bedu'a , langit tebukak .
42003022	Mangku Rua Allah tughun luluak burung darau inggap di Diau , mangku adau suarau jak di langit , " Kabanila AnakKu diau Kusayangi . Kaba melemakka atiKu . "
42003023	Masau Yesus mulai ngajagh , umurAu kekirau tigau pulua taun . Nurut pendapat jemau Yesustu anak Yusup anak Eli ,
42003024	anak Matat , anak Liwi , anak Malki , anak Yanai , anak Yusup ,
42003025	anak Matica , anak Amus , anak Nahum , anak Hesli , anak Nagai ,
42003026	anak Maat , anak Matica , anak Simai , anak Yusik , anak Yuda ,
42003027	anak Yuhanan , anak Resa , anak Serubabil , anak Sialtil , anak Neri ,
42003028	anak Malki , anak Adi , anak Kusam , anak Elmadam , anak Ir ,
42003029	anak Yesua , anak Eliisir , anak Yurim , anak Matat , anak Liwi ,
42003030	anak Simiun , anak Yehuda , anak Yusup , anak Yunam , anak Elyakim ,
42003031	anak Melia , anak Mina , anak Matata , anak Natan , anak Daud ,
42003032	anak Isai , anak Ubid , anak Buas , anak Salmun , anak Nahasun ,
42003033	anak Aminadab , anak Arni , anak Hesrun , anak Peris , anak Yehuda ,
42003034	anak Yakub , anak Isak , anak Abraham , anak Tera , anak Nahur ,
42003035	anak Serug , anak Rehu , anak Pelig , anak Ibir , anak Salmun ,
42003036	anak Kenan , anak Arpaksad , anak Sim , anak Nua , anak Lamik ,
42003037	anak Metusala , anak Hinuk , anak Yarid , anak Mahalalil , anak Kenan ,
42003038	anak Inus , anak Sit , anak Adam , diau dijadika Allah .
42004001	Yesus dikuasaui Rua Allah . Diau dang baliak jak di ayiak Yurdan , Diau dibata'i Rua itu ke padang bungin .
42004002	Di situ Diau mendam empat pulua aghi mangku dicubaui Iblis . Selamau itu Diau nidau makan tuapau-apau . Udim-udimau Diau kelapaghan .
42004003	Mangku Iblis ngiciak ngan Diau , kataunyau , " Kabani Anak Allah . Ajungla batu ini njadi ruti ! "
42004004	Katau Yesus , " Di Injil ditulis , ' Manusiau idup ukan jak di ruti ajau . ' "
42004005	Udim itu Iblis mbatak Yesus ke bada Diau tinggi nian , mangku timpau jerang ajau diau nginakka ngan Yesus gegalau kerajauan deniau .
42004006	Katau Iblis , " Gegalau kuasau ngan kekayauan ini ka kuenjuakka ngan Kaba galau , karnau gegalaunyautu aku ngempuau . Mangku aku pacak ngenjuakkanyau ngan sapau kila diau endak kuenju'i .
42004007	Kaba , amun Kabani nyemba aku , gegalaunyautu ka njadi hak Kaba . "
42004008	Katau Yesus , " Dalam Injil tetulis , ' Kaba mesti nyemba Tuhan , Allah kaba . Diau ajau mesti kaba semba . ' "
42004009	Udim itu Yesus dibata'i Iblis ke Yerusalim , ditepiakkanyau di mubungan Ghuma Allah , mangku katau Iblis , " Kabani Anak Allah . Numbanla Kaba jak di sini ke bawa ,
42004010	karnau di Injil ditulis luak ini , ' Allah ka ngajung malaikat-malaikat nyayia Kaba iluak-iluak . '
42004011	lagi pulau ditulis , ' Malaikattu ka nyanggak Kaba , mangku keting Kaba endiak tuantuak ke batu . ' "
42004012	Yesus nimbal , katauNyau , " Adau pulau ditulis , ' Jangan ncubaui Tuhan , Allah kaba ! ' "
42004013	La udim ncubaui Yesus , Iblis pegi jak di Diau , mangku endak nunggu masau diau iluak .
42004014	Yesus baliak ke Galilia dikuasaui Rua Allah . CeritauNyau tesiar ke manau-manau di sekitar itu .
42004015	Diau ngajagh di ghuma sembayang , mangku jemau muji Diau galau .
42004016	Diau sampai di Nasarit , bada Diau diasua , mangku luak biasaunyau aghi Sabat Diau masuak ghuma sembayang . Diau betegak endak mbacauka Injil ,
42004017	dienjuakka kitab nabi Yesaya . Satu dibuka' Au , Diau dapat ayat ini :
42004018	" Rua Tuhan adau di Aku , karnau Diau la netapka Aku endak ngiciakka ceritau iluak ngan jemau serik-sarau . Diau ngajung Aku ngebarka , bansau jemau tetangkap ka diluputka ngan jemau butau ka pacak nginak . Diau ngajung Aku nulung jemau diau dipasau
42004019	ngan ngatauka , masaunyau la sampai Tuhan nulung umatAu . "
42004020	Udim itu Yesus nggulungka kitabtu , dibaliakkaNyau ngan petugas , mangku Diau duduak . Matau gegalau jemau di ghuma sembayangtu ngina'i Diau galau .
42004021	Mangku Diau mulai ngiciak ngan ughangtu , katauNyau , " Saghini isi kitab Injil tadi la ditepati , satu kapu dighi ndengaghkanyau . "
42004022	Gegalau jemau itu nyetujui Yesus sampai kemangan , karnau katau-katau diau dikiciakkaNyautu iluak nianan , mangku ughangtu bekatau , " Ukanau Diauni anak Yusup ? "
42004023	Mangku Yesus ngiciak ngan ughangtu , katauNyau , " Cengki kapu dighi ka ngiciakka pepata ini ngan Aku , ' Duktur ghadukala diri kaba sendighi' , kerjaukala pulau di bada asal Kaba ini gegalaunyau diau kami dengagh Kaba kerjauka di Kapernaum . "
42004024	KatauNyau pulau , " Ngenian katauKu ini , nidau bediau nabi diau diregaui di dusunau .
42004025	Ingatkala , katauKu ini benagh pulau : Timpau nabi Elia banyak tinau merandau di Israil , timpau nidau bediau ujan selamau tigau taun enam bulan , timpau kemaghau panjang di gegalau nenggeritu , mangku nidau bediau makanan .
42004026	Empuak luak itu , Elia nidau diajung pegi njenguak sala sughang tinau jemau Israil itu , anyautu diau diajung njenguak sughang randau di Sarpat di nenggeri Sidun .
42004027	Luak itu pulau timpau nabi Elisa banyak jemau Israil buidapan ja'at diau mbayauka , anyautu nidau sughang kia jak di ughangtu dighaduka lain jak di Na'aman , jemau Siria itu . "
42004028	Ndengagh kici'anNyautu ughang di ghuma sembayang mara kematila .
42004029	Ughangtu betegak ngisitka Yesus keluagh , dibata'inyau pasigh badas , bada kuta itu ditegakka , endak ditulakkanyau ke badas .
42004030	Anyautu Yesus lalu di tetengaan jemau banyak itu , mangku Diau pegi .
42004031	Udim itu Yesus pegi ke Kapernaum , kuta di Galilia . Di situ Diau ngajagh di ghuma sembayang masau aghi Sabat .
42004032	Ughang di situ kemangan nian ndengagh ajaghanNyau , karnau Diau ngajagh ngan kuasau .
42004033	Di ghuma sembayang itu adau sughang jemau diau diarung iblis . Jemau itu tepekiak-pekiak ,
42004034	kataunyau , " Ui Kaba , Yesus , jemau Nasarit . Endak tuapau ngan kami ? Kaba ke sini endak mbenasauka kami ? Aku keruan Kaba . Kabani jemau suci diau diajung Allah . "
42004035	Mangku Yesus mbentak diau , katauNyau , " Diam , keluaghla jak di jemau ini ! " Iblistu mbanting-bantingka jemau tadi di pugan jemau banyak , mangku larat jak di jemautu , dikit kia nidau diapau-apauka .
42004036	Jemau kemangan galau , mangku ngiciak sughang ngan diau lain , kataunyau , " Ui , hibat nianan kici'anNyautu . Ngan kuasau Diau ngajung rua-rua ja'at keluagh , mangku diau ngeluagh pulau . "
42004037	Mangku ceritau Yesus itu tesiar di gegalau daira itu .
42004038	Udim itu Yesus ngeluagh jak di ghuma sembayang , mangku pegi ke ghuma Simun . Mentuau tinau Simun Pitrus dang buidapan demam , mangku Yesus dipintak nulungi diau .
42004039	Yesus pegi guak tinau itu endak meghaduka demamau , mangku demamautu ghadu . Tinautu bangun cecepat nepi'i mendahautu .
42004040	Matau-aghi la padam , banyak jemau mbatak jemau buidapan njenguak Yesus . Idapannyau bemecam-mecam . Yesus nepiakka tanganAu di bilang palak ughangtu , mangku diau ghadu .
42004041	Iblis-iblis pulau ngeluagh jak di banyak jemau sampai mekiak-mekiak , kataunyau , " Kaba Anak Allah . " Mangku Yesus marai iblis itu , nidau ngajung diau ngiciak , karnau iblistu keruan , bansau Diautu Rajau Penyelamat .
42004042	Matau-aghi la tumbua , Yesus ngeluagh dusun pegi ke bada diau suni . Anyautu jemau banyak ndala'i Diau . Mangku la betemu , ughangtu mintak , supayau Yesus jangan ninggalka ughangtu .
42004043	Anyautu Yesus bekatau , " Di dusun-dusun lain Aku mesti ngiciakka pulau ceritau iluak , bansau Allah laka merinta . Itula sangkan Aku diajung ke deniau . "
42004044	Mangku Diau ngiciakka ceritau iluak di ghuma-ghuma sembayang di gegalau daira Yudia .
42005001	Yesus dang betegak di tepi danau Genesarit , jemau banyak bererincitan endak ndengaghka ceritau jak di Allah .
42005002	Diau nginak duau bua perawu di tepi danau tadi . Tukang ndalak ikan la tughun jak di perawu mbasua jalaunyau .
42005003	Diau nayiak sebua perawu , perawu Simun , mangku ngajung diau nulakkanyau jawua dikit jak di tepi . Diau duduak mangku ngajagh jemau banyak tadi jak di perawutu .
42005004	La udim ngajagh , Diau ngiciak ngan Simun , " Bedayungla kaba ke guak dalam , kipaskala jalau kamu . "
42005005	" Pak , " katau Simun , " Semalam getau kami la keria bekerjau , nidau bulia tuapau-apau . Anyautu karnau Dighi ngajung , ka kukipaska agi . "
42005006	La udim dikerjaukanyau , banyak nian ughangtu bulia ikan , mangku jalaunyau laka cebagh .
42005007	Ughangtu mintak tulung ngan kantin-kantinau di perawu lain . Kantinautu datang , mangku diisi duau perawu penua ngan ikan , perawutu laka teghendam .
42005008	Nginak titu , Simun nunduak di adapan Yesus ngan bekatau , " Tinggalkala aku , Tuhan , karnau akuni jemau bedusau . "
42005009	Simun ngan kantinautu kemangan nginak pulian ikan banyak itu .
42005010	Luak itu pulau ngan kantinau Yakubus ngan Yuhanis , anak Sebedius . Yesus bekatau ngan Simun , " Nidau endak takut . Mulai mbak kini kaba njadi tukang ndalak jemau . "
42005011	Ughangtu naghiak perawu ke daghat , gegalaunyau ditinggalkanyau , mangku ngikut Yesus .
42005012	Yesus dang adau di kuta . Di situ adau sughang jemau lanang , badanau penua ngan idapan ja'at diau mbayauka . Satu nginak Yesus , diau nunduak di adapanNyau ngan mintak tulung , kataunyau , " Pak , amun Dighi endak , Dighi pacak meghadui aku . "
42005013	Yesus nyurungka tanganAu ngecakka jemau itu ngan bekatau , " Arau , ghadula kaba . " Masau itu pulau idapannyau ghadu .
42005014	Yesus nidau ngajung jemau itu ngiciakkanyau ngan sapau kila , mangku bekatau , " Pegila , kinakkala badan kaba ngan imam , enjuakkala kerban diau diperintaka Musa , buktiau ngan ughangtu , bansau kaba la ghadu . "
42005015	Ceritau Yesus tamba tesiar ke manau-manau , mangku banyak jemau datang endak ndengaghkaNyau ngan mintak dighaduka jak di idapannyau .
42005016	Anyautu Yesus rajin pegi ke bada diau suni endak bedu'a .
42005017	Yesus dang ngajagh , adau jemau Parisi ngan guru-guru ukum Taurat . Ughangtu datang jak di gegalau dusun di Galilia ngan Yudia , jak di Yerusalim pulau . Kuasau Tuhan adau di Yesus , mangku Diau pacak meghaduka jemau buidapan .
42005018	Adau jemau datang njagang sughang jemau mati sepiak di penjagang . Ughangtu ncubau mbata'au masuak endak nepiakka jemau mati sepiaktu di adapan Yesus .
42005019	Anyautu ughangtu nidau pacak mbata'inyau masuak , karnau jemau banyak di situ . Itula sangkanau jemau tadi nayiak atap ghuma , dibukakkanyau ataptu , ditughunkanyau jemau mati sepiak tadi ngan penjagangau di pugan jemau banyaktu tepat di adapan Yesus .
42005020	Satu nginak ughangtu percayau nian ngan Diau , Yesus bekatau , " Ui , kantinKu , dusau-dusau kaba la diabiska . "
42005021	Mangku guru-guru ukum Taurat ngan jemau jak di rumbungan jemau Parisi berupuak , " Sapau jemau ini diau beghani nian nggelakka Allah ? Nidau bediau diau pacak ngabisi dusau , selain Allah . "
42005022	Yesus ngeruani rupu'an ughangtu , mangku Diau bekatau , " Ngapau kapu dighi berupuak luak itu ?
42005023	Manau diau lebia mura , ngiciakka , ' Dusau kaba la diabiska , ' sangkan ngiciakka , ' Bangunla kaba bejalanla . ' ?
42005024	Anyautu Akuni ka ngajung jemau ini bangun , mangku kapu dighi keruan , bansau Anak Manusiau bekuasau di deniau ngabiska dusau . " Mangku Yesus ngiciak ngan jemau mati sepiak itu , katauNyau , " Bangunla kaba , katangkala penjagang kaba , mangku baliakla ke ghuma kaba ! "
42005025	Masau itula pulau jemau itu bangun di adapan jemau banyaktu , dikatangkanyau penjagangautu , mangku baliak ke ghumahau ngan ngagungka Allah .
42005026	Gegalau jemautu kemangan galau , mangku ngagungka Allah . Mangku ngan peghasauan takut ughangtu bekatau , " Saghini kitau la nginak setu diau nidau ka adau ! "
42005027	Udim itu Yesus ngeluagh , mangku nginak sughang tukang tagia cuki . Namaunyau Liwi . Diau dang duduak di kanturau . " Mela , ngikut Aku . " katau Yesus .
42005028	Liwi betegak , ninggalka gegalaunyau , mangku ngikut Yesus .
42005029	Mangku Liwi mantau makan Yesus di ghumahau . Banyak nian kantinau tukang tagia cuki ngan jemau lain ngikut makan serempak ngan Diau .
42005030	Jemau Parisi ngan guru-guru ukum Taurat bemumut mumuti anak-bua Yesus , kataunyau , " Ngapau kamu minum-makan ngan penagia cuki ngan jemau bedusau ? "
42005031	Yesus nimbal , katauNyau , " Jemau diau sihat nidau endak duktur , jemau diau buidapan ajau .
42005032	Aku datang ukan endak mantau jemau diau benagh , tapitu jemau diau bedusau , mangku diau ngubai jak di dusaunyau . "
42005033	Adau jemau diau bekiciak pulau ngan Yesus , kataunyau , " Anak-bua Yuhanis rajin bedu'a ngan puasau . Luak itu pulau anak-bua jemau Parisi . Anyautu anak-bua Kaba minum-makan . "
42005034	Yesus nimbal , " Apu kapu dighi pacak ngajung kantin pengantin puasau di jamuan nika , selamau pengantinan gi adau ? Cengki nidau !
42005035	Masaunyau ka sampai , pengantinantu ka diambiak jak di ughangtu . Masau itula ughangtu ka puasau . "
42005036	Mangku Yesus nceritauka cuntau ini , " Nidau bediau jemau diau ngambiak batan penampit jak di kain empai endak nampiti baju diau bughuak , karnau kain empai itu ka cebagh , lagi pulau kain penampit diau dicebaghka jak di kain empai nidau sesuai ngan kain baju diau bughuak tadi .
42005037	Luak itu pulau nidau bediau sughang kia diau ngisika ayiak anggur diau empai ke dalam kantung bawuak diau lamau , karnau ayiak anggur diau empaitu ka mecaka kantungtu , mangku anggurau tebuang ngan kantungtu rusak .
42005038	Ayiak anggur diau empai mesti dimasuakka ke dalam kantung diau empai pulau .
42005039	Lagi pulau nidau bediau jemau diau la minum ayiak anggur diau lamau endak minum ayiak anggur diau empai . Diau ka bekatau , ' Ayiak anggur diau lamau itu lemak . ' "
42006001	Masau aghi Sabat Yesus lalu di umau . Anak-buaHau ngambiak padi , dipinsalau di tanganau , dimakanau .
42006002	Adau jemau Parisi ngiciak , kataunyau , " Ngapau kamu ngerjauka setu diau nidau bulia dikerjauka aghi Sabat ? "
42006003	Mangku Yesus nimbali ughangtu , " Cengki kapu dighi la mbacau setu diau dikerjauka Daud , masau diau ngan anak-buahau lapagh .
42006004	Diautu masuak ke dalam Ghuma Allah , ngambiak ruti pesembahan , dimakanau , mangku dienjuakkanyau ngan anak-buahau pulau , awuak ruti itu nidau bulia dimakan , amun ukan imam . "
42006005	Mangku Yesus bekatau agi , " Anak Manusiau nguasaui aghi Sabat pulau . "
42006006	Aghi Sabat lainau Yesus pegi ngajagh di ghuma sembayang . Di situ adau jemau diau mati tangan kananau .
42006007	Guru-guru ukum Taurat ngan jemau Parisi ndalak sala Yesus endak ngadukaNyau , mangku diperatikanyau , apu Diau ka meghadui jemau itu masau aghi Sabat .
42006008	Yesus keruan rupu'an ughangtu , mangku ngiciak ngan jemau diau mati sebela tanganau , katauNyau , " Mela , betegak di sini . " Jemautu betegak di situ .
42006009	Mangku Yesus ngiciak ngan ughangtu , katauNyau , " Aku betanyau ngan kapu dighi , nurut agamau kitau tuapau diau bulia dikerjauka masau aghi Sabat , kerjau iluak apu kerjau ja'at , nyelamatka jemau apu ncelakaukanyau ? "
42006010	Udim itu Yesus ngina'i ughangtu galau , mangku ngiciak ngan jemau buidapan tadi , katauNyau , " Surungkala tangan kaba ! " Jemau itu nyurungkanyau , mangku tanganau ghadu .
42006011	Mangku guru-guru ukum Taurat ngan jemau Parisi tadi mara kematila mulai buijau ka diapauka Yesus .
42006012	Masau itu Yesus pegi nayiak bukit endak bedu'a . Di situ Diau bedu'a nyemba Allah semalam getau .
42006013	Aghi la siang dipantauNyau anak-buaHau , dipiliHau duau belas jak di ughangtu , diau dikiciakkaNyau pulau rasul .
42006014	Diau itu Simun diau pulau dinamaukaNyau Pitrus ngan Anderias adingau Simuntu , Yakubus ngan Yuhanis , Pilipus ngan Bartulumius ,
42006015	Matius ngan Tumas , Yakubus anak Alpius , ngan Simun diau dikiciakka jemau Silut ,
42006016	Yudas anak Yakubus , ngan Yudas Iskariut diau itula ka njualka Yesus .
42006017	Mangku Yesus tughun jak di bukit tadi , diikuti anak-buaHau mangku gheghadu di bada diau datagh . Di situ banyak jak di anak-buaHau ngan banyak jemau lain betunggal ngan Diau . Ughangtu asalau jak di dusun-dusun di Yudia , jak di Yerusalim , jak di daira tepi pantai Tirus ngan Sidun pulau .
42006018	Ughangtu datang endak ndengaghka Yesus , endak dighadui idapannyau . Jemau diau diarung rua-rua ja'at dighaduiNyau pulau .
42006019	Gegalau jemau banyaktu ncubau ngecakkaNyau , karnau adau kuasau ngeluagh jak di Diau , mangku gegalau ughangtu dighadukaNyau galau .
42006020	Mangku Yesus ngina'i anak-buaHau ngan bekatau , " Riangla kamu jemau serik , karnau Allah njadi rajau kamu .
42006021	Riangla kamu diau lapagh mbak kini , karnau kamu ka dikenyangka . Riangla kamu diau nangis mbak kini , karnau kamu ka tetawau .
42006022	Riangla kamu , amun kamu diluatka , ditulak , digelakka ngan diburuakka jemau karnau Anak Manusiau .
42006023	Nabi-nabi timpau senitu pulau la dibuati luak itu . Amun itu tejadi , injiakla kamu sampai nari ngan riang , karnau ngenian upa kamu besak di sergau .
42006024	Tapitu celakaula kamu diau kayau mbak kini , karnau kamu la meghasauka lemak .
42006025	Celakaula kamu diau kenyang mbak kini , karnau kamu ka lapagh . Celakaula kamu diau tetawau mbak kini , karnau kamu ka nangis berandaian .
42006026	Celakaula kamu , amun gegalau jemau muji kamu , karnau luak itu pulau niniak puyang ughangtu muji-muji cak nabi senitu . "
42006027	" Ngan kamu diau ndengaghka Aku , Aku bekatau : Sayangila musua kamu , kerjaukala diau iluak ngan jemau diau luat ngan kamu .
42006028	Mintak selamat batan endak jemau diau ndawaika kamu . Bedu'ala batan endak jemau diau nggelakka kamu .
42006029	Amun jemau nampagh kebual kamu diau sebela , ajung pulau nampagh kebual sebela lagi . Amun jemau ngambiak kain kamu , nengkela diau ngambiak baju kamu pulau .
42006030	Enju'ila bilang jemau diau mintak ngan kamu . Jangan mintak baliakka ngan jemau diau ngambiak barang kamu .
42006031	Mangku carau luak manau kamu endak jemau bebuat ngan kamu , luak itula pulau kamu bebuat ngan ughangtu .
42006032	Amun kamu nyayangi ajau jemau diau sayang ngan kamu , nidau bediau jasa batan endak kamu . Jemau bedusau pulau nyayangi jemau diau sayang ngan ughangtu .
42006033	Amun kamu iluak ajau ngan jemau diau iluak ngan kamu , nidau bediau jasa batan endak kamu . Jemau bedusau pulau iluak luak itu .
42006034	Mangku amun kamu minjamka ajau tanci ngan jemau diau pacak mbaliakkanyau , nidau bediau jasa batan endak kamu . Jemau bedusau pulau minjamka ngan jemau bedusau , mangku mintak itu dibaliakkanyau .
42006035	Anyautu kamu , sayangila musua kamu , iluakla ngan ughangtu . Pinjamkala ngan jangan ngaghapka dibaliakkanyau . Amun luak itu , upa kamu ka besak , mangku kamu ka njadi anak-anak Allah diau Mahatinggi . Karnau Allah iluak ngan jemau diau nidau tau beterimau-kasia , ngan jemau diau ja'at pulau .
42006036	Semestiau kamu iluak ati , luak Bapak kamu iluak atiAu . "
42006037	" Jangan kamu ngadili jemau , mangku kamu nidau diadili . Jangan kamu ngukum , mangku kamu nidau diukum . Ampunila jemau , mangku kamu diampuni .
42006038	Enjuakkala mangku kamu ka dienju'i . Takaran diau iluak diau la ditakari lenat lagi penua ka dienjuakka ngan kamu . Takaran diau kamu pakai ngan jemau ka dipakai pulau batan endak kamu . "
42006039	Yesus ngiciakka umpamau ini pulau ngan ughangtu , " Apu jemau butau pacak mbata'i jemau butau ? Cengki ughang duautu ka telabua masuak siring .
42006040	Anak murip nidau lebia jak di guruau . Anyautu amun diau la tamat pelajaghannyau , diau ka semegi ngan guruau .
42006041	Ngapau kamu nginak kempenan di matau kantin kamu , anyautu baluk di matau kamu nidau kamu keruani ?
42006042	Luak manau kamu pacak ngiciak ngan kantin kamu , ' Ui kaba , nengkela aku ngeluaghka kempenan diau di matau kaba . ' , anyautu baluk di matau kamu nidau kamu kina'i ? Kamu cak iluak ! Keluaghkala kudai baluk jak di matau kamu , mangku pengina'an kamu terang endak ngeluaghka kempenan tadi jak di matau kantin kamu . "
42006043	" Nidau bediau batang kayu diau iluak diau ngasilka bua nidau iluak , ngan pulau nidau bediau batang kayu diau nidau iluak ngasilka bua diau iluak .
42006044	Bilang batang kayu dikeruani jak di buahau . Di kayu bedughi nidau bediau bua aghau , di ghumput bedughi nidau bediau bua anggur .
42006045	Jemau iluak ngerjauka setu diau iluak , karnau atiau iluak nian . Jemau ja'at ngerjauka setu diau ja'at , karnau atiau ja'at nian . Tuapau diau dikiciakka mulut itula diau keluagh jak di atiau . "
42006046	" Ngapau kamu mantau aku , ' Tuhan , Tuhan ! ' , anyautu nidau ngerjauka setu diau Kukiciakka ngan kamu ?
42006047	Ngan sapau pacak kitau samauka jemau diau datang njenguak Aku ngan ndengagh kici'anKu mangku dikerjaukanyau ? Mela , Aku nunjuakka ngan kamu .
42006048	Jemau itu diumpamauka ngan jemau diau negakka ghuma . Jemautu nggali dedalam , masuakka batu batan pelapiak . Amun ghuma itu ditempur ayiak rawang , nidau ka rubua karnau tegua .
42006049	Tapitu jemau diau ndengagh kici'anKu , anyautu nidau dikerjaukanyau , diau diumpamauka jemau diau negakka ghuma nidau bepelapiak . Amun ditempur ayiak rawang , ghuma itu muda rubua , mangku banyak nian rusa'au . "
42007001	Udim Yesus ngiciakka ajaghanNyau itu ngan jemau banyak tadi , Diau pegi masuak Kapernaum .
42007002	Di situ adau sughang kepalak tentera Rum diau adau sughang budak belian diau disayanginyau nian . Budak itu dang buidapan laka mati .
42007003	Kepalak tentera tadi ndengagh ceritau Yesus , mangku ngajung pengulu-pengulu jemau Yahudi njenguak Yesus , mintak Diau datang meghadui buda'autu .
42007004	Ughangtu datang njenguak Yesus mintak tulung nian ,
42007005	kataunyau , " Jemau itu pantas Kaba tulung , karnau diau sayang ngan bangsau kitau . Diautu negakka ghuma sembayang batan endak kami . "
42007006	Mangku Yesus pegi serempak ngan ughangtu . La pasigh ngan ghumahau , kepalak tenteratu ngajung kantin-kantinau endak ngiciakka ngan Yesus luak ini , " Pak , nidau nanti kekerian , karnau aku nidau pantas nerimau Dighi di ghumaku .
42007007	Itu pulau sebapau aku nidau beghani njenguak Dighi . Kiciakka ajau sepata katau , mangku budakkutu ka ghadu .
42007008	Aku pulau sughang bawahan , mangku di bawa aku adau pulau tentera-tentera . Amun aku ngajung ngan sughang tentera ' Pegi ! ' , mangku diau pegi , ngan sughang agi , ' Ke sini ! ' , mangku diau datang , lagi ngan budakku , ' Kerjaukala ini ! ' , mangku dikerjaukanyau . "
42007009	Ndengagh kici'annyautu , Yesus kemangan nian , mangku Diau nulia ke jemau banyak diau ngikut Diau sampai bekatau , " Ngenian , di guak jemau Israil lum kekela Aku betemu jemau diau percayau nian luak jemau ini . "
42007010	Jemau diau diajung kepalak tentera tadi la baliak ke ghumahau , ditemuinyau budak itu la ghadu .
42007011	Nidau lamau udim itu Yesus pegi ke kuta Nain . Anak-buaHau pegi serempak ngan Diau ngan pulau jemau banyak bererumbungan .
42007012	Yesus la di mukau lawang kuta tadi , adau jemau mati diau dijagang keluagh kuta . Jemau diau matitu anak sughang randau diau gi sikuak itula . Banyak jemau jak di kuta itu ngikutka randau itu .
42007013	Satu Tuhan nginak randau itu , Diau sial ngina'au , mangku Diau bekiciak , katauNyau , " Jangan Dighi nangis agi . "
42007014	Udim itu dipasighiNyau , dikecakkaNyau penjagangautu , mangku jemau diau njagangau mendam . Udim itu Yesus bekatau , " Ui , budak bujang , Aku ngajung kaba bangun , bangunla ! "
42007015	Budak itu bangun , duduak ngan mulai ngiciak , mangku diseraka Yesus ngan endu'au .
42007016	Gegalau jemau ketakutan galau , mangku muji-muji Allah , kataunyau , " Sughang Nabi besak la datang di guak kitau . Allah la datang nulung umatAu . "
42007017	Mangku ceritau Yesus dikiciakka di gegalau Yudia ngan di ngepungannyau .
42007018	Gegalaunyautu dikiciakka anak-buahau ngan Yuhanis ,
42007019	mangku diau ngajung duau ughang jak di anak-buahau njenguak Tuhan ngan betanyau , " Apu Dighi jemau diau ka datangtu ? Apu kami mesti nantika jemau lain ? "
42007020	Ughang duautu sampai guak Yesus ngan bekatau , " Yuhanis Pembaptis ngajung kami betanyau ngan Dighi , ' Apu Dighi jemau diau ka datangtu , apu kami mesti nantika jemau lain ? ' "
42007021	Masau itu Yesus meghadui banyak jemau buidapan , ngisitka rua-rua ja'at , ngan ngenjuak pengina'an ngan banyak jemau butau .
42007022	Mangku katau Yesus , " Baliakla , kiciakkala ngan Yuhanis setu diau kamu kinak ngan dengagh : Jemau butau nginak , jemau lumpua bejalan , jemau buidapan ja'at ghadu , jemau tuli ndengagh , jemau mati ngulang idup , ngan ceritau iluak dikiciakka ngan jemau serik .
42007023	Mangku riangla jemau diau nidau keciwau ngan nidau nulak Aku . "
42007024	Ajungan Yuhanis la pegi , Yesus mulai ngiciakka ceritau Yuhanis ngan jemau banyak itu , katauNyau , " Ngapau kamu pegi ke padang bungin ? Apu kamu endak nginak ghumput diau digugak angin ? Cengki nidau !
42007025	Ngapau kamu pegi ? Endak nginak jemau bebaju alap ? Jemau diau bebaju alap ngan idup kayau adau di istana rajau .
42007026	Mangku ngapau kamu pegi ? Endak nginak sughang nabi ? Nyela , lebia jak di nabi diautu .
42007027	Ceritau Yuhanis la ditulis di Injil : ' Katau Allah , keruanila Aku ka ngajung ajunganKu ndului Kaba , diau ka mbukak jalan batan endak Kaba . '
42007028	Keruanila , nidau bediau jemau di deniau ini lebia besak jak di Yuhanis , anyautu jemau diau keciak sekali di bada Allah merinta , besakla jemautu sangkan Yuhanis . "
42007029	Gegalau jemau banyak diau ndengagh kici'an Yuhanis senitu ngan tukang tagia cuki pulau ngaku'i Allah itu benagh , mangku mintak dibaptiska .
42007030	Anyautu jemau Parisi ngan guru-guru ukum Taurat nidau nerimau kendak Allah batan endak diau . Ughangtu enggup dibaptiska Yuhanis .
42007031	Katau Yesus pulau , " Ngan tuapau jemau mbak kini diumpamauka ? Luak manau ughangtu ?
42007032	Ughangtu umpamau budak keciak diau duduak di tengalaman libagh , ngiciak sughang ngan diau lain , ' Kami nabua kelintang , anyautu kamu enggup nari . Kami berandaian , anyautu kamu enggup nangis . '
42007033	Yuhanis Pembaptis datang , diau nidau makan ruti ngan nidau minum anggur , mangku kamu kiciakka , ' Diau diarung iblis . '
42007034	Anak Manusiau datang , Diau minum-makan , mangku kamu kiciakka , ' Kina'ila , Jemau itu selak , pemabuak , kantin penagia cuki ngan kantin jemau bedusau . '
42007035	Empuak luak itu , kepintaran dibenaghka jemau diau nerimaunyau . "
42007036	Adau sughang jemau Parisi , namaunyau Simun . Diautu mantau Yesus makan di ghumahau . Yesus pegi ke ghumahau mangku makan .
42007037	Di kuta itu adau jemau tinau diau tekenal jemau jedit . Tinau itu ndengagh , bansau Yesus dang makan di ghuma jemau Parisi tadi , mangku diau datang mbatak kacau buisi minyak ghum .
42007038	Diau betegak pasigh keting Yesus ngan nangis sampai mbasuhi ketingAu ngan ayiak mataunyau , digusurinyau ngan gumba'au , mangku diciuminyau ngan diminyak-ghuminyau .
42007039	Jemau Parisi diau ngajak Yesus tadi nginak titu , mangku berupuak , " Amun Jemau ini nabi , cengki Diau keruan sapau jemau tinau itu diau ngecakka ketingAu . Cengki Diau keruan tinautu jemau jedit . "
42007040	Mangku Yesus ngiciak ngan diau , " Simun , adau diau endak Kukiciakka ngan kaba . " Timbal Simun , " Kiciakkala , Guru ! "
42007041	Katau Yesus , " Adau jemau diau minjamka tanci . Mangku adau duau ughang diau beghutang ngan jemautu . Diau sughang beghutang limau ratus ribu , diau sughangtu limau pulua ribu .
42007042	Ughang duau itu nidau pacak mbayighi utangau , mangku gegalau utangtu diabiska jemau diau minjamka tanci tadi . Sapau jak di ughang duautu ka sayang nian ngan jemau itu tadi ? "
42007043	Katau Simun , " Asauku jemau diau banyak sekali diabiska utangau . " Katau Yesus , " Nyela , pendapat kaba benagh . "
42007044	Mangku Yesus ngina'i tinau tadi sampai ngiciak ngan Simun , " Kaba nginak tinau ini ? Aku datang ke ghuma kaba , kaba nidau nyediauka ayiak batan endak mbasua ketingKu . Tinau ini mbasuhi ketingKu ngan ayiak mataunyau , digusurinyau ngan gumba'au .
42007045	Kaba nidau nyambut Aku ngan ciuman , tinau ini nidau mandak-mandak nciumi ketingKu jak Aku datang ke sini .
42007046	Kaba nidau minya'i palakKu , tinau ini minya'i ketingKu ngan minyak ghum .
42007047	Keruanila , dusaunyau diau banyak itu la diabiska . Kitau keruan , karnau diau la banyak ngerjauka setu diau iluak . Anyautu jemau diau diabiska dikit dusaunyau , dikit pulau diau ngerjauka setu diau iluak . "
42007048	Mangku Diau bekatau ngan tinau tadi , " Dusau kaba la diabiska . "
42007049	Mangku jemau lain diau makan serempak ngan Yesus mulai berupuak , " Sapau Diau ini , sampai pacak ngabiska dusau ? "
42007050	Anyautu Yesus ngiciakka ngan tinau itu , " Kaba diselamatka , karnau kaba percayau . Pegila ngan selamat . "
42008001	Nidau lamau udim itu , Yesus pegi ke kuta-kuta ke dusun-dusun ngiciakka ceritau iluak , bansau Allah laka merinta . Duau belas anak-buaHau ngikut serempak ngan Diau .
42008002	Luak itu pulau bebeghapau tinau diau la dighaduka jak di rua ja'at ngan idapan , diautu Maria Magdalina , tujua rua ja'at la dikeluaghka jak di diau ,
42008003	Yuhana , bunting Kusa , pegawai Herudis , Susana ngan banyak tinau lain . Tinau itu nulung Yesus ngan anak-buaHau pakai retaunyau sendighi .
42008004	Jemau banyak datang bererumbungan jak di dusun-dusun njenguak Yesus . Jemau la banyak betunggal , Yesus nceritauka ngan ughangtu umpamau ini .
42008005	" Adau jemau tani diau pegi endak ngamburka benia . Diau dang ngamburka benia , adau diau tumban di jalan . Separau tepijak ngan jemau , separau dimakan burung enggut abis .
42008006	Adau pulau benia diau tumban di tana bebatu-batu . Diau la tumbua mangku njadi keghing , karnau nidau buayiak .
42008007	Adau pulau benia diau tumban di pugan ghumput bedughi . Ghumputtu tumbua serempak ngan benia itu , mangku diincitkanyau enggut mati .
42008008	Adau pulau benia diau tumban di tana iluak , diau tumbua mangku ngasilka bua seratus kali . " Udim nceritauka umpamau itu , Yesus ngiciak agi , " Amun betelingau , ndengaghla ! "
42008009	Anak-bua Yesus nanyauka ngan Diau , tuapau retiau umpamau tadi .
42008010	Katau Yesus , " Ngan kamu la dinyatauka resiau ngeruani Allah njadi rajau ngan kekuasauanNyau . Anyautu ngan jemau lain dikiciakka ngan umpamau , mangku ughangtu nginak anyautu nidau kina'an , ughangtu ndengagh anyautu nidau terti .
42008011	Inila retiau umpamau tadi : Benia ibarat kici'an Allah .
42008012	Benia diau tumban di jalan ibarat jemau diau ndengagh kici'an itu , anyautu iblis datang merebutinyau jak di atiau , supayau diau jangan percayau ngan jangan diselamatka .
42008013	Benia diau tumban di tana bebatu-batu itu ibarat jemau diau ndengagh kici'antu , nerimaunyau ngan riang , anyautu ceritautu nidau mendam di atiau . Ughangtu percayau jerang ajau , mangku amun diuji , diau ngelipat agi .
42008014	Benia diau tumban di pugan ghumput bedughi ibarat jemau diau ndengagh kici'an itu . Anyautu diau ghegak ngan idupau , endak idup lemak ngan riang ajau di deniau ini . Mangku kici'an Allah nidau pacak mendam di atiau , mangku nidau ngasilka bua diau iluak .
42008015	Benia diau tumban di tana diau iluak ibarat jemau diau ndengagh ceritau itu , mangku dimasuakkanyau dalam atiau diau iluak . Diautu buasil karnau ta'an uji . "
42008016	" Amun jemau maghakka lampu , apu ditukupinyau ngan capa , apu ditepiakka di bawa katil ? Cengki nidau ! Anyautu ditepiakka di bada lampu , mangku jemau diau masuak pacak nginak terangau .
42008017	Gegalaunyau diau tebuni ka kina'an ngan gegalau resiau ka dikeruani .
42008018	Karnau itu peratikala iluak-iluak setu diau kamu dengagh . Karnau jemau diau buadau ka dienju'i agi , anyautu jemau diau nidau buadau , setu diau sangkau adau di diau ka diambiak pulau . "
42008019	Mak Yesus ngan adingAu datang njenguak Yesus . Anyautu ughangtu endiak pacak sampai guak Diau , karnau jemau banyak nianan .
42008020	Mangku adau jemau ngiciakka ngan Diau , kataunyau , " Mak Kaba ngan ading-beghading Kaba adau di luagh endak betemu ngan Kaba . "
42008021	Yesus nimbali ughangtu , katauNyau , " Jemau diau ndengaghka kici'an Allah ngan na'atinyau , ughang itula makKu ngan ading-beghadingKu . "
42008022	Adau saghi Yesus ngan anak-buaHau nayiak perawu . Katau Yesus , " Mela , kitau pegi ke beghang sanau . "
42008023	Mangku ughangtu belayar . Ughangtu dang belayar , Yesus tekelap . Mangku adau angin nyaghu , ngan ayiak masuak dalam perawu . Ughangtu dalam bayau laka tebenak .
42008024	Anak-buahau pegi mbangunka Yesus , kataunyau , " Guru , Guru , kitau laka tebenak ! " Yesus bangun mbentak angin ngan umbak besak itu , mangku angin ngan umbaktu mandak , danau itu diam .
42008025	Udim itu Yesus ngiciak ngan ughangtu , " Ngapau kamu nidau percayau ? " Ughangtu kemangan ngan penakut , mangku ngiciak sughang ngan diau lain , " Sapau sebenaghau Jemau ini ? Diau merintaka angin ngan umbak , mangku diau ghedam . "
42008026	Mangku Yesus ngan anak-buaHau sampai di daira jemau Gerasa diau di beghang danau Galilia .
42008027	Yesus la ndaghat , Diau didatangi sughang jemau lanang jak di kuta itu diau diarung iblis . Jemautu la lamau endiak bebaju . Diau enggup di ghuma , diau mendam di kuburan ajau .
42008028	Satu nginak Yesus , diau tegauk sampai terubua guak keting Yesus mangku ngiciak ngan suarau bias , " Endak tuapau ngan aku , ui Yesus , Anak Allah diau Mahatinggi . Aku mintak , jangan Dighi nyaraui aku . "
42008029	Diau ngiciak luak itu , karnau Yesus ngajung iblis itu ngeluagh jak di diau . Iblis rajin mbanting-bantingka diau . Tanganau dikebat ngan rantai ngan ketingau dighimpus , supayau nidau bejalan . Empuak luak itu , diau masia pacak pulau mutuska rantaitu , mangku dibata'i iblistu ke bada diau suni .
42008030	Yesus betanyau ngan diau , " Sapau namau kaba ? " Timbalau , " Banyak " , karnau diau diarung banyak iblis .
42008031	Mangku iblis itu mintak ngan Yesus , supayau jangan diajung masuak nerakau .
42008032	Pasigh itu banyak kaput ingunan dang ndalak makanan di bukit . Iblis itu mintak ngan Yesus , supayau diau diajung ngarung kaput itu , mangku diajungAu .
42008033	Iblis itu ngeluagh jak di jemau tadi ngarung kaput . Kaput diau banyak itu belaghi tumban jak di tepi badas masuak ke danau mangku mati tebenak .
42008034	Satu tukang-tukang sayia kaput nginak titu , ughangtu belaghi ngan nyiarka ceritau itu di kuta ngan di dusun-dusun .
42008035	Ughang diau ndengagh ceritau itu ngeluagh endak ngina'au mangku datang njenguak Yesus . Di situ ughangtu nginak jemau diau la ditinggalka iblis dang duduak guak Yesus . Diau la bekain ngan rupu'annyau la waras , mangku ughangtu penakut .
42008036	Ughang diau la nginak itu tadi ngiciakkanyau ngan ughangtu , luak manau jemau diau diarung iblistu la dighaduka .
42008037	Mangku gegalau jemau jak di daira Gerasa mintak Yesus pegi jak di bada itu , karnau takut kematila . Mangku Yesus nayiak perawu endak baliak .
42008038	Jemau diau la dighadui jak di iblistu mintak , supayau diau bulia ngikut . Anyautu Yesus ngajung diau baliak ,
42008039	katauNyau , " Baliakla , ceritaukala gegalaunyau diau la Allah buat ngan kaba . " Jemau itu pegi ngiciakka di gegalau kuta setu diau la Yesus buat ngan diau .
42008040	Yesus la baliak ke sebeghang , jemau rami nyambut Diau ngan riang , karnau dang nungguka Diau .
42008041	Adau sughang jemau datang , namaunyau Yairus . Diautu kepalak ghuma sembayang . Sampai nunduak di adapan Yesus , diau mintak Yesus datang ke ghumahau ,
42008042	karnau ana'au diau gi sikuak itula laka mati . Diautu la gadis , umurau kekirau duau belas taun . Yesus dang bejalan ke ghuma Yairus , jemau banyak bererincitan datang .
42008043	Adau sughang tinau diau buidapan bedagha la duau belas taun lamaunyau . Nidau bediau sughang kia diau pacak meghaduinyau .
42008044	Tinau itu masigh guak belakang Yesus , mangku mbibit bajuAu . Masau itu pulau daghahau mandak melilia .
42008045	Mangku Yesus betanyau , katauNyau , " Sapau mbibit Aku ? " Anyautu nidau bediau jemau diau ngaku'inyau . Karnau itu Pitrus bekatau , " Jemau banyak di guak Dighi ngincitka Dighi . "
42008046	Katau Yesus , " Tapitu adau jemau diau mbibit Aku . Aku keruan , karnau adau kuasau ngeluagh jak di Aku . "
42008047	Mangku tinau tadi keruan , bansau peremba'autu la dikeruani . Itula sebapau diau datang sampai gemetagh , mangku nunduak di adapan Yesus , diceritaukanyau ngan jemau banyaktu , tuapau sebapau diau mbibit Yesus , mangku masau itula pulau idapannyau ghadu .
42008048	Mangku Yesus bekatau ngan diau , " Kaba dighadui , karnau kaba percayau . Baliakla ngan selamat . "
42008049	Yesus gi ngiciak , adau jemau jak di ghuma Yairus datang ngiciak ngan Yairus , " Anak dighi la mati . Nidau nanti ngeriaka Guru agi . "
42008050	Yesus ndengagh titu , mangku ngiciak ngan Yairus , " Nidau endak takut . Percayaula ajau . Anak dighi ka ghadu . "
42008051	La sampai di ghuma Yairus , Yesus nidau ngajung sughang kia masuak serempak ngan diau lain jak di Pitrus , Yuhanis , Yakubus ngan enduak-bapak budak gadistu .
42008052	Gegalau jemau nangis berandaian nangisi budak gadis itu . Anyautu Yesus bekatau , " Jangan nangis , " katauNyau , " Budak gadis ini nidau mati . Diauni cuman tiduak . "
42008053	Ughangtu nawauka Yesus , karnau la keruan , bansau budak itu la mati .
42008054	Yesus ngecakka tangan budak gadis itu ngan bekatau , " Ui , bangunla kaba ! "
42008055	Nyawaunyau ngulang adau agi . Masau itula pulau budak gadistu bangun ngan betegak . La udim itu , Yesus ngajung ughangtu ngenju'i budak itu makan .
42008056	Enduak-bapa'au kemangan . Anyautu Yesus nidau ngajung ughang duautu ngiciakka ceritau itu ngan sapau kila .
42009001	Yesus mantau duau belas anak-buaHau , dienjuakkaNyau kuasau batan endak ngisitka iblis ngan meghadui idapan .
42009002	Mangku diajungAu pegi ngiciakka ceritau Allah merinta luak rajau ngan diajung meghadui jemau buidapan ,
42009003	sampai bekatau ngan ughangtu , " Jangan mbatak tuapau-apau , amun endak bejalan . Batak tungkat jangan , minggangan jangan , makanan jangan , tanci jangan , baju duau jangan .
42009004	Amun kamu la diterimau di ghuma jemau , mendamla di situ , enggut kamu melajuka pejalanan .
42009005	Amun endiak bediau jemau diau nerimau kamu , pegila jak di kuta itu , mangku kepaskala debu jak di keting kamu njadi peringatan batan endak ughangtu . "
42009006	Mangku anak-bua Yesus pegi ke dusun-dusun endak ngiciakka ceritau iluak itu ngan meghadui jemau buidapan di manau-manau .
42009007	Herudis , rajau daira itu , ndengagh gegalaunyau diau dikerjauka Yesus . Diau bingung , karnau adau jemau ngiciakka , Yuhanis la idup agi .
42009008	Adau pulau diau ngiciakka , Elia la nimbul agi . Adau pulau diau ngiciakka , sughang jak di nabi senitu la idup agi .
42009009	Herudis bekatau , " Amun Yuhanis , aku diau ngajung mancung liaghau . Sapau Diau ini ? " Mangku Herudis ncubau endak nginak Yesus .
42009010	Rasul-rasul itu baliak nceritauka ngan Yesus gegalaunyau diau dikerjauka ughangtu . Mangku Yesus ngajak ughangtu pegi serempak ngan Diau ngasing guak kuta Betsaida .
42009011	Anyautu jemau banyak la keruan ceritau itu , mangku ngikut pulau . Yesus nyambut ughangtu ngiciakka ceritau Allah merinta luak rajau mangku meghaduka jemau buidapan .
42009012	Aghitu la petang , duau belas anak-buaHau njenguak Yesus , ngan bekatau , " Ajungla jemau banyak ini pegi ke dusun-dusun pasigh ini ndalak makanan ngan bada temalam , karnau di sini suni . "
42009013	Yesus nimbal , " Kamunila ngenju'i ughang ini makan . " Anak-buaHau bekatau , " Diau adau di kami cuman limau bua ruti ngan duau ikuak ikan . Apu kami arus pegi mbeli makanan batan endak gegalau jemau ini ? "
42009014	Di situ kekirau limau ribu jemau lanang . Mangku Yesus bekatau ngan anak-buaHau , " Ajungla jemau banyak ini duduak bereruguak , limau pulua ughang seruguak . "
42009015	Anak-buaHau nurutiNyau , mangku ngajung jemau banyaktu duduak .
42009016	Udim itu Yesus ngambiak limau bua ruti ngan duau ikuak ikan tadi , mangku ncungak ke langit sampai bedu'a beterimau-kasia , dipiyak-piya'au rutitu , dienjuakkaNyau ngan anak-buaHau , supayau diagiaka ngan jemau banyak itu .
42009017	Ughangtu makan galau enggut kenyang , mangku ditunggalkanyau tigha ruti tadi , duau belas kinjagh banya'au .
42009018	Yesus dang bedu'a sughang , anak-buaHau njenguak Diau . Yesus betanyau ngan ughangtu , " Katau jemau , sapau Akuni ? "
42009019	Ughangtu nimbal , " Yuhanis Pembaptis . Adau diau ngiciakka , Elia . Adau pulau diau bekatau , sala sughang nabi timpau senitu diau idup agi . "
42009020	Mangku Yesus betanyau , " Pendapat kamutu , sapau akuni ? " Pitrus nimbal , " Dighila Almasih , Rajau Penyelamat , diau dijanjika Allah . "
42009021	Mangku Yesus nidau ngajung nian ughangtu ngiciakka ceritau itu ngan sapau kila .
42009022	Yesus bekatau , " Anak Manusiau mesti banyak nanggungka sengsarau . Diau nidau ka diterimau pengulu-pengulu , imam-imam bepangkat tinggi ngan guru-guru ukum Taurat . Diau ka dibunua , mangku la duau malam Diau ka idup agi . "
42009023	Mangku Yesus ngiciak ngan jemau banyak , katauNyau , " Jemau diau endak ngikut Aku jangan ndalak jalan idup batan endak diau sughang . Diau mesti mikul salipau idang aghi , mangku maju ngikut Aku .
42009024	Karnau jemau diau endak ngilakka nyawaunyau ka kelengitan nyawaunyau . Jemau diau kelengitan nyawaunyau karnau Aku ka selamat .
42009025	Tuapau untungau , amun jemau bulia gegalau deniau njadi retaunyau , anyautu diau ka benasau karnau diriau sendighi ?
42009026	Karnau amun jemau maluan ngaku'i Aku ngan ajaghanKu , Anak Manusiau pulau ka maluan ngaku'i jemau itu , masau Diau ka datang agi nanti ngan kuasauNyau ngan kuasau Bapa' Au ngan malaikat-malaikat suci .
42009027	Keruanila , jak di kamuni adau diau nidau ka mati , amun lum nginak Allah merinta luak rajau . "
42009028	La seminggu udim Yesus ngiciakka gegalau kici'anNyau tadi , Diau mbata'i Pitrus , Yuhanis ngan Yakubus ndaki gunung endak bedu'a .
42009029	Yesus dang bedu'a di situ , dayiAu beghuba ngan bajuAu njadi putia besinagh .
42009030	Mangku kina'an ughang duau ngan sinagh jak di sergau , diautu Musa ngan Elia . Ughang duautu ngiciak ngan Yesus ngiciakka kematianNyau diau ka dialamiNyau di Yerusalim .
42009031	
42009032	Penarau itu Pitrus ngan kantinau tekantuak , mangku ughang tigau itu tebangun nginak Yesus besinagh ngan ughang duau tadi betegak guak Diau .
42009033	Ughang duau itu laka pegi , Pitrus ngiciak ngan Yesus , kataunyau , " Guru , lemak nian kitau di sini , ajungla kami negakka tigau bua punduk di sini , sebua batan endak Dighi , sebua batan endak Musa , sebua batan endak Elia . " Pitrus ngiciak luak itu , endiak keruan retiau diau dikiciakkanyautu .
42009034	Diau dang ngiciak luak itu , adau aban mbayangi ughangtu , mangku ughang duau tadi masuak dalam aban itu , mangku anak-buaHau penakut .
42009035	Adau suarau jak di dalam aban diau bekatau , " Inila AnakKu diau la Kupilia . Dengaghkala Diau itu . "
42009036	Suarau itu la diam , Yesus sughang agi kina'an . Masau itu anak-buaHau diam , nidau ngiciakka setu diau la dikinak ngan sughang kia .
42009037	Pagi di aghiau Yesus ngan anak-buaHau ughang tigautu tughun jak di gunung , mangku jemau banyak njenguak Yesus .
42009038	Sughang jak di jemau banyaktu ngiciak ngan bias , kataunyau , " Guru , aku mintak tulung kina'i anakku , karnau anakku gi sikuak inila .
42009039	Kekadangan diau kenau gilau bangkai , mangku diarung iblis . Diau tepekiak-pekiak . Iblis itu ngguliak-guliakkanyau , mangku mulutau bebuwia . Iblis itu maju nyaraui diau , segau ninggalkanyau .
42009040	Aku la mintak anak-bua Dighi ngisitka iblis itu , anyautu nidau pacak . "
42009041	Katau Yesus , " Ui , kamuni jemau nidau percayau lagi sesat . Lamau beghapau agi Aku mesti guak kamu ngan ngaligh ngan kamu ? Batakla anak itu ke sini ! "
42009042	Budak keciak itu dang bejalan njenguak Yesus , iblis itu mbanting-bantingka diau ke tana , mangku diguliakkanyau . Yesus mbentak iblis itu sampai meghadui budak keciak tadi , mangku diserakaNyau ngan ba'au .
42009043	Jemau kemangan galau nginak kuasau Allah diau besak itu .
42009044	" Dengaghkala iluak-iluak katauKu ini : Anak Manusiau ka diseraka di tangan manusiau . "
42009045	Anak-buaHau endiak terti kici'anNyautu , karnau retiau nidau keruan ngan ughangtu , mangku ughangtu nidau terti kici'anNyautu . Ughangtu nidau beghani nanyauka retiau kici'anNyau tadi .
42009046	Mangku anak-bua Yesus bebala mbalaka , sapau jak di ughangtu diau penting sekali .
42009047	Yesus keruan rupu'an ughangtu , mangku Diau ngambiak sughang budak keciak , diajungAu betegak di peridinganNyau ,
42009048	mangku Diau bekatau , " Jemau diau nerimau sughang budak keciak luak diauni karnau Aku diau nerimau Aku . Mangku jemau diau nerimau Aku nerimau pulau Allah diau ngajung Aku . Karnau jemau diau nidau penting jak di kamu , diaula penting sekali . "
42009049	Yuhanis bekatau , " Guru , kami nginak jemau ngisitka iblis pakai namau Dighi , mangku kami negahi diau , karnau diau ukan anak-bua Dighi . "
42009050	Mangku katau Yesus , " Jangan kamu negahi diau , karnau jemau diau nidau melawan kamu , diaula kawan kamu . "
42009051	Mangku masaunyau laka sampai Yesus tuangkat ke sergau , Diau mutuska endak pegi ke Yerusalim .
42009052	Yesus ngajung jemau ndului Diau . Jemau diau diajungAutu pegi masuak dusun di Samaria endak nyediauka bada Yesus .
42009053	Anyautu jemau dusun itu enggup nerimau Yesus , karnau Diau dang ngancamka Yerusalim .
42009054	Yuhanis ngan Yakubus , anak-bua Yesustu , ndengagh ceritau itu mangku bekatau , " Cengki Dighi tetuju , amun kami ngajung api tughun jak di langit endak benasauka ughangtu . "
42009055	Anyautu Yesus nulia marai ughang duautu .
42009056	Mangku Yesus ngan anak-buaHau pegi ke dusun lain .
42009057	Yesus ngan anak-buaHau dang melajuka pejalananNyau , adau sughang ngiciak ngan Yesus , kataunyau , " Aku endak ngikut Dighi , ke manau kila Dighi pegi . "
42009058	Katau Yesus , " Landak adau lubangau , burung adau saghangau , anyautu Anak Manusiau endiak bediau badaHau . "
42009059	Mangku Yesus ngiciak ngan jemau lain , katauNyau , " Mela , ngikut Aku ! " Jemau itu bekatau , " Ajungla Aku baliak kudai endak nguburka bak kami . "
42009060	Yesus nimbal , " Nengkela jemau mati nguburka jemau mati , anyautu kaba pegila ngiciakka di manau-manau ceritau Allah la mulai merinta . "
42009061	Adau agi jemau lain bekatau , " Aku endak ngikut Dighi , anyautu ajungla aku baliak kudai endak pamit . "
42009062	Anyautu Yesus bekatau ngan jemautu , " Jemau diau dang manca sampai nulia ke belakang , jemautu nidau pantas njadi umat Allah . "
42010001	La udim itu Tuhan milia tujua pulua anak-bua agi , diajungAu pegi beduau-duau nduluiNyau ke bilang kuta bilang dusun diau endak dijengu' Au .
42010002	Diau bekatau ngan ughangtu , " Sawa libagh , jemau ngetam dikit . Karnau itu pintakla ngan Allah diau ngempu sawa , mangku Diau ngajung jemau ngetami padiAu .
42010003	Bejalanla , Aku ngajung kamu pegi luluak anak bebiri pegi di pugan setuau .
42010004	Kamu mbatak tanci jangan , mbatak unjut jangan , mbatak terumpa jangan . Jangan gheghadu ngiciak ngan sughang kia di tenga jalan .
42010005	Amun masuak ghuma , kiciakka kudai , ' Salam damai batan endak ghuma ini . '
42010006	Amun di situ adau jemau diau endak nerimau salam damaitu , mangku damaitu ka maju mendam ngan diau . Amun endiak bediau , damaitu ka ngulang ke kamu .
42010007	Mendamla di ghuma itu , makanla tuapau diau dienjuakka ngan kamu , karnau jemau diau bekerjau pantas nerimau upa . Jangan ngalia ghuma .
42010008	Amun kamu masuak kuta , mangku di situ kamu iluak diterimau , makanla tuapau diau ditepiakka ngan kamu .
42010009	Mangku ghaduila jemau buidapan di kuta itu , kiciakkala ngan jemau di situ , ' Allah laka merinta njadi rajau kamu . '
42010010	Anyautu amun kamu masuak kuta , mangku nidau diterimau jemau , pegila ke jalan kuta itu , kiciakkala ,
42010011	' Debu kuta kamu diau melekat di keting kami , kami kepaska njadi peringatan batan endak kamu . Anyautu keruanila , Allah endak merinta . '
42010012	Ingatkala , masau aghi kiamat banyakla tanggungan jemau kuta itu sangkan jemau Sudum . "
42010013	" Celakaula kamu , jemau Kurasim ! Celakaula kamu , jemau Betsaida . Misalau tandau nyelia diau dikerjauka guak kamu dikerjauka di Tirus ngan Sidun , cengki ughangtu la lamau ngubai peremba'au ngan mbaduki pala'au .
42010014	Masau aghi kiamat banyakla tanggungan kamu sangkan tanggungan jemau Tirus ngan Sidun .
42010015	Mangku kamu , jemau Kapernaum , apu kamu sangkau kamu ka ditinggika ke sergau ? Nidau ! Kamu ka dicapakka ke nerakau . "
42010016	Mangku Yesus bekatau ngan anak-buaHau , " Jemau diau ndengaghka kamu ndengagh Aku . Jemau diau nidau nerimau kamu nidau nerimau Aku , mangku jemau diau nidau nerimau Aku , nidau pulau nerimau Allah diau ngajung Aku . "
42010017	Tujua pulua anak-buaHautu baliak ngan riang nian sampai bekatau , " Tuhan , iblis pulau tunduak ngan kami , amun kami perintaka makai namau Dighi . "
42010018	Yesus nimbal , " Aku nginak pengulu iblis umban jak di langit luluak kilat .
42010019	Ingatkala , Aku la ngenjuakka kuasau ngan kamu mijakka ulagh ngan kalau , nguasaui gegalau musua , nidau bediau diau pacak ncelakauka kamu .
42010020	Empuak luak itu , jangan kamu keinji'an , karnau iblis tunduak ngan kamu . Iluakla kamu injiak , karnau namau kamu la tecatat di sergau . "
42010021	Masau itu pulau Yesus injiak nianan , karnau dikuasaui Rua Allah sampai bekatau , " Bak , Aku ngagungka Dighi , Tuhan langit ngan deniau , karnau gegalaunyautu Dighi resiauka ngan jemau pintar ngan jemau beilmu . Anyautu Dighi nyataukanyau ngan jemau biasau . Itula diau melemakka ati Dighi .
42010022	Gegalaunyau la dienjuakka Bapak ngan Aku . Nidau bediau sughang kia diau keruan Anak lain jak di Bapak . Nidau bediau pulau diau keruan Bapak lain jak di Anak ngan jemau diau dikenda'i Anak itu nyataukanyau . "
42010023	Udim itu Yesus nulia ke anak-buaHau sampai bekatau ngan ughangtu ajau , " Riangla jemau diau nginak setu diau kamu kinak .
42010024	Ingatkala , banyak nabi ngan rajau endak nginak setu diau kamu kinak , anyautu nidau kina'an . Ughangtu endak ndengagh setu diau kamu dengagh , anyautu nidau kedengaghan . "
42010025	Mangku adau sughang guru ukum Taurat datang endak nguji Yesus ngan betanyau , " Guru , tuapau diau mesti kukerjauka , mangku bulia idup selelamaunyau ? "
42010026	Yesus nimbal , " Tuapau ditulis di Injil ? Tuapau dighi bacau ? "
42010027	Katau jemautu , " Sayangila Tuhan , Allah kaba ngan sepenua ati kaba , ngan segenap jiwa kaba , ngan segenap kekuatan kaba , ngan segenap akal-budi kaba . Mangku sayangila kantin kaba luak kaba nyayangi diri kaba . "
42010028	Katau Yesus , " Timbal dighitu benagh . Kerjaukala titu , mangku dighi ka idup . "
42010029	Anyautu jemau tadi endak mbenaghka diriau , mangku diau betanyau , " Sapau kantinkutu ? "
42010030	Katau Yesus , " Adau sughang jemau diau tughun jak di Yerusalim ke Yiriku . Di tenga jalan diau disamun bandit , diambi'inyau gegalau dandanannyau , dilagauinyau , mangku diau laka mati ditinggalkanyau .
42010031	Betepatan adau sughang imam diau tughun pulau di situ . Diau nginak jemau itu , anyautu diau nyimpang .
42010032	Luak itu pulau sughang jemau pengadau Liwi sampai di guak bada jemau lukau tadi . Satu diau nginak jemautu , diau nyimpang pulau .
42010033	La udim itu adau sughang jemau Samaria dang bejalan sampai ke bada tadi . Mangku satu diau nginak jemau itu tadi , terupuak sial di atiau ,
42010034	mangku dijengu'au jemautu , diubatinyau lukaunyau ngan minyak ngan anggur , mangku dibalutau . La udim itu dinayiakkanyau jemautu ke kudaunyau , mangku dibata'au ke bada jemau temalam ngan disayiau .
42010035	Pagi di aghiau diau ngenjuakka tanci ngan jemau ngempu ghuma badahau temalam tadi ngan bekatau , ' Sayiala diauni . Amun tanci ini lum cukup , aku nambainyau , amun aku ngelipat ke sini nanti . ' "
42010036	Mangku Yesus ngudimi ceritauNyau ngan betanyau , " Pendapat dighi , sapau jak di ughang tigau itu njadi kantin batan endak jemau diau disamun itu ? "
42010037	Jemautu nimbal , " Jemau diau la nulung jemau tadi . " Katau Yesus , " Pegila , kerjaukala luak itu pulau ! "
42010038	Yesus ngan anak-buaHau melajuka pejalanannyau , mangku Diau sampai di sebua dusun . Di situ adau jemau tinau , namaunyau Marta . Martatu ngajak Diau ke ghumahau .
42010039	Marta adau ading tinau benamau Maria . Mariatu duduak guak Yesus ndengaghka kici'anNyau .
42010040	Anyautu Marta banyak kerjau nepi'i mendahautu . Diau masighi Yesus sampai bekatau , " Apu Dighi endiak nyanauka adingku ngenangka aku sughang bekerjau ? Ajungla diau nulungi aku . "
42010041	" Ui Marta , " katau Yesus , " Kaba ghegak ngan merupuakka ini-itu .
42010042	Sutiak diau penting . Maria la milia diau iluak diau nidau ka diambiak jak di diau . "
42011001	Adau saghi Yesus bedu'a . Udim bedu'a adau sughang anak-buaHau bekatau , " Tuhan , cubau ajaghi kami bedu'a luak Yuhanis ngajaghi anak-buahau bedu'a . "
42011002	Mangku Yesus bekatau ngan ughangtu , " Amun kamu bedu'a , kiciakka luak ini : Bapak , kami endak namau Dighi diregaui karnau Dighi suci . Kami endak Dighi merinta kami .
42011003	Enju'i kami idang aghi makanan kami secukupau .
42011004	Ngabiska dusau kami , karnau kami pulau ngabiska bilang jemau diau besala ngan kami . Mangku jangan ngenangka kami dicubaui . "
42011005	Mangku Yesus bekatau agi , " Misalau sughang jak di kamu pegi ke ghuma kantinau tenga malam ngan bekatau ngan diau , ' Minjam ruti tigau bua ,
42011006	karnau adau kantin singga di ghuma . Aku nidau bediau makanan . '
42011007	Baghia diau nimbal luak ini : ' Jangan ngeriaka aku . Duaghau la dikunci . Aku ngan anak-anakku la tiduak galau . Aku endiak pacak bangun ngenjuakka tuapau-apau ngan kaba . '
42011008	Mangku luak manau ? Aku bekatau , empuak diau nidau ka bangun ngenjuakka tuapau-apau ngan kaba karnau kaba kantinau , cengki karnau kaba nidau maluan maju mintak ngan diau , diau pulau ka bangun ngenju'i tuapau diau kaba enda'au .
42011009	Karnau itu aku bekatau : Pintakla , mangku kamu ka dienju'i . Bedalakla , mangku kamu ka bulia . Gagurla duaghau , mangku kamu ka dibuka'i duaghau .
42011010	Karnau jemau diau mintak ka dienju'i , jemau diau bedalak ka bulia , mangku jemau diau nggagur duaghau ka dibuka'i duaghau .
42011011	Apu adau jak di kamu diau ngenjuakka ulagh , amun ana'au mintak ikan ?
42011012	Apu diau ngenjuakka kalau , amun diau mintak telugh ? Cengki nidau !
42011013	Kinak luak itu , amun kamu jemau diau ja'at pacak ngenjuakka setu diau iluak ngan anak kamu , apau lagi Bapak kamu diau di sergau ! Diau ka ngenjuakka Rua Allah ngan jemau diau mintak ngan Diau . "
42011014	Adau saghi Yesus ngisitka iblis jak di sughang jemau bisu . Iblistu la ngeluagh , jemautu pacak ngiciak . Mangku jemau banyak kepagauan .
42011015	Anyautu adau diau ngiciak , " Diau ngisitka iblis ngan kuasau Bilsebul , pengulu iblis itu . "
42011016	Adau pulau diau mintak tandau nyelia jak di sergau endak nguji Diau .
42011017	Anyautu Yesus keruan rupu'an ughangtu , mangku Diau bekatau , " Amun nenggeri teceghai-beghai sangi bemusuan , nenggeritu nidau ka beta'an . Lagi pulau amun jemau seghuma nidau suijauan ngan bemusuan sughang ngan diau lain , diau ka kacau .
42011018	Luak itula pulau ngan iblis . Amun iblistu teceghai-beghai ngan sangi bemusuan , luak manau kuasauannyau pacak beta'an ? Kapu dighi ngiciak , Aku ngisitka iblis ngan kuasau Bilsebul .
42011019	Mangku amun Akuni ngisitka iblis ngan kuasau Bilsebul , ngan kuasau sapau anak-bua kapu dighi ngisitkanyau ? Anak-bua kapu dighitula nyatauka kapu dighi besala .
42011020	Anyautu amun Aku ngisitka iblis ngan kuasau Allah , mangku Allah la mulai merinta di pugan kapu dighi .
42011021	Misalau sughang diau kuat bepakaian lengkap nyayia ghumahau , gegalau retaunyau ka selamat .
42011022	Anyautu amun sughang diau lebia kuat melawan ngalakanyau , jemautu ka ngambiak gegalau pakaiannyau diau diandalkanyautu , mangku gegalau retau diagiakanyau .
42011023	Jemau diau nidau mihak ngan Aku melawan Aku , mangku jemau diau nidau nunggalka ngan Aku nceghai-beghaika . "
42011024	" Amun rua ja'at ngeluagh jak di jemau , diau ngidari ghimbau ndalak bada gheghadu , anyautu endiak dapat . Karnau itu diau bekatau , ' Aku endak ngulang agi ke ghuma diau kutinggalka tadi . '
42011025	La sampai di situ , diau nginak ghumatu la beresia ngan alap .
42011026	Mangku diau pegi ngajak tujua kantinau diau lebia ja'at agi . Rua itu masuak mendam di ghumatu , mangku udim-udimau jemautu lebia pansan jak di senitu . "
42011027	La udim Yesus ngiciak luak itu , adau sughang jemau tinau jak di jemau banyaktu diau tegauk , kataunyau , " Riang nian tinau diau melahirka ngan minumi Kaba . "
42011028	Anyautu Yesus nimbal , " Riangla jemau diau ndengaghka katau Allah ngan na'atinyau . "
42011029	Penarau jemau tamba banyak , Yesus ngiciak agi , katauNyau , " Alaka ja'at jemau mbak kini . Ughangtu mintak tandau nyelia , anyautu cuman ka bulia tandau nabi Yunus .
42011030	Nabi Yunus njadi tandau batan endak jemau Niniwi , luak itula pulau Anak Manusiau ka njadi tandau batan endak jemau mbak kini .
42011031	Aghi kiamat ratu jak di selatan ka diidupka serempak ngan jemau mbak kini , mangku diau ka mburuakka ughangtu , karnau ratu itu datang jak di ujung deniau endak ndengagh ajaghan Salumu diau bepengertian . Ngenian , diau adau di sini lebia besak jak di Salumutu .
42011032	Masau aghi kiamat jemau Niniwi ka ngeluagh serempak ngan jemau mbak kini , mangku ka mburuakka ughangtu , karnau jemau Niniwi ngubai peremba'au jak di dusaunyau , masau ndengagh kici'an Yunus . Ngenian , diau adau di sini lebia besak jak di Yunus . "
42011033	" Nidau bediau jemau diau maghakka lampu , mangku dibunikanyau ngan ditukupinyau . Lampu itu ka ditepiakka di badahau , supayau jemau diau masuak pacak nginak terangau .
42011034	Matau kamu umpamau lampu ati . Amun matau iluak , gegalau badan terang . Anyautu amun matau ja'at , gegalau badan keleman .
42011035	Karnau itu sepepadaula , supayau terang diau adau di ati kamu nidau njadi keleman .
42011036	Amun gegalau badan terang , nidau bediau diau keleman , mangku gegalaunyautu terang luak disinaghi lampu . "
42011037	Udim ngiciak luak itu , sughang Parisi mantau Yesus makan di ghumahau , mangku Yesus pegi makan di ghumahautu .
42011038	Jemau Parisi itu kemangan nginak Yesus makan nidau mbasua tangan kudai .
42011039	Karnau itu Yesus ngiciak ngan diau , katauNyau , " Nyela , kapu dighi jemau Parisi biasaunyau mbasua mangkuak ngan piring di luagh ajau , anyautu dalam ati kapu dighi penua kesela'an ngan keja'atan .
42011040	Ui , kapu dighitu bigal . Apu ukan Allah diau mbuat sebela luagh mbuat sebela dalam pulau ?
42011041	Anyautu enjuakkala isiau ngan jemau serik , mangku gegalaunyau ka beresia batan endak kapu dighi .
42011042	Celakaula kapu dighi , jemau Parisi , karnau gheghuku ngan tetaghuan kapu dighi enjuakka bagi sepulua sebagi , anyautu keadilan ngan kasia ngan Allah endiak disanauka . Awuak itula diau mesti kapu dighi kerjauka , diau lain pulau jangan dilalaika .
42011043	Celakaula kapu dighi , jemau Parisi , karnau kapu dighi galak duduak di bada duduak di mukau dalam ghuma sembayang ngan galak diregaui di pekan .
42011044	Celakaula kapu dighi , karnau kapu dighi luak kuburan nidau bediau tandau . Jemau endiak keruan , empuak mija'inyau . "
42011045	Adau sughang guru ukum Taurat diau bekatau ngan Yesus , " Pak Guru , ngan kici'an luak itu Dighi nggelakka kami pulau . "
42011046	Yesus nimbal , " Kapu dighi guru-guru ukum Taurat celakau pulau , karnau kapu dighi ngajung setu diau segau , ngenjuak peraturan diau segau dikerjauka , anyautu kapu dighitu dikit kia nidau endak nulung jemau ngerjaukanyau .
42011047	Celakaula kapu dighi , karnau kapu dighi mbuat kuburan nabi-nabi alap-alap , awuak nabitu dibunua niniak puyang kapu dighi .
42011048	Ngan carau luak itu kapu dighi mbenaghka perembak niniak puyang kapu dighi . Nyela , ughangtu mbunua nabitu , mangku kapu dighi mbuat kuburannyau alap-alap .
42011049	Luak ditulis dalam kitab Hikmat Allah , ' Aku ka ngajung nabi-nabi ngan ajungan-ajunganKu njenguak ughangtu . Separau ka dibunua , separau ka diluatka ngan disiksau . '
42011050	Allah ngerjauka titu , supayau jemau mbak kini diukum karnau pembunuan nabi-nabi diau dikerjauka jak deniau adau ,
42011051	mulai jak di pembunuan Habel enggut pembunuan Sakaria diau dibunua di entaghau mija bada bekerban ngan Ghuma Allah . Percayaula , jemau mbak kini cengki ka diukum , karnau gegalau perembak itu .
42011052	Celakaula kapu dighi , guru-guru ukum Taurat , karnau kapu dighi la ngambiak kunci batan duaghau ngeruani Injil . Anyautu kapu dighi sendighi nidau masuak ke dalam ngeruaninyau , lagi pulau kapu dighi ngalangi jemau lain diau endak masuak ngeruaninyau . "
42011053	La udim pegi jak di ghuma itu , guru-guru ukum Taurat ngan jemau Parisi purik kematila mangku maju nguji Yesus
42011054	ngan ninjau resiauNyau endak nangkap katau diau sala dikiciakkaNyau .
42012001	Beribu-ribu jemau bererincitan , sampai adau diau tepijak keting . Penarau ughangtu betunggal , Yesus ngiciak ngan anak-buaHau , katauNyau , " Sepepadaula ngan ghagi jemau Parisi , diautu cak alim .
42012002	Gegalaunyau diau tebuni ka kina'an ngan gegalaunyau diau diresiauka ka keruan .
42012003	Setu diau kamu kiciakka aghi malam ka kedengaghan aghi siang . Diau kamu bisiakka di telingau jemau dalam biliak tekatup ka dikiciakka jak di berendau . "
42012004	" Ingatkala , ui anak-buaKu , jangan kamu penakut ngan jemau diau cuman pacak mbunua badan . Udim itu nidau pacak ngapau-ngapaukanyau agi .
42012005	Nyela , Aku ka nunjuakka ngan kamu , sapau diau mesti kamu takuti . Takutla ngan Allah , karnau la udim ngambiak nyawau , Diau bekuasau pulau ncapakka dalam nerakau . Percayaula , Diautu mesti kamu takuti .
42012006	Ukanau burung pipit dijual limau ikuak seringgit ? Empuak luak itu , nidau sikuak kia dilupauka Allah .
42012007	Gumbak di palak kamu pulau la dibilangi galau . Karnau itu nidau nanti penakut . Beregaula kamu , sangkan burung pipit . "
42012008	" Ingatkala iluak-iluak , jemau diau ngaku'i Aku di mukau jemau , jemautu ka diaku'i Anak Manusiau di adapan malaikat-malaikat Allah .
42012009	Anyautu jemau diau nidau ngaku'i Aku di adapan manusiau , diau pulau nidau ka diaku'i di adapan malaikat-malaikat Allah .
42012010	Amun jemau ngiciakka setu melawan Anak Manusiau , diau ka diampuni . Anyautu amun jemau nggelakka Rua Allah , diau endiak pacak diampuni .
42012011	Amun kamu dibatak ke adapan gubernur ngan penguasau endak diadili , jangan kamu ghegak , luak manau ngan tuapau kamu kiciakka endak mbenaghka diri kamu ,
42012012	karnau setu diau mesti kamu kiciakka itu ka diajaghka Rua Allah ngan kamu masau itu pulau . "
42012013	Adau sughang jak di jemau banyak diau bekatau ngan Yesus , " Pak Guru , ajungla dang aku , mangku diau mbagi retau peninggalan bak kami ngan aku . "
42012014	Yesus nimbal , " Sapau njadika Aku akim ngan pembagi retau kamu ? "
42012015	Mangku katau Yesus lagi , " Dengaghkala ! Sepepadaula , supayau kamu jangan selak , karnau empuak sughang banyak kematila retaunyau , idupau nidau tegantung ngan kekayauannyautu . "
42012016	La udim itu cuntau ceritau ini diceritauka Yesus ngan ughang itu , katauNyau , " Adau sughang jemau kayau , tanahau ngasilka banyak nianan .
42012017	Mangku diau berupuak , ' Tuapau diau ka kukerjauka ? Karnau aku nidau bediau bada agi batan endak nepiakka asil tanaku . '
42012018	Mangku diau bekatau , ' Aku berencanau endak meleghak tengkiangku , mangku ka kutegakka besak-besak . Di tengkiang itula aku ka nepiakka gegalau padiku ngan gegalau retauku .
42012019	La udim itu aku ka berupuak , Kaba la lemak , gegalaunyau la adau galau , la telungguak batan endak betaun-taun nidau ka abis . Mbak kini tigha kari gheghadu , tiduak makan ngan beriang-riang ! '
42012020	Anyautu Allah bekatau ngan diau , ' Ui , jemau bigal ! Malam inila pulau nyawau kaba ka diambiak . Mangku retau diau la kaba lungguakka itu batan endak sapau ? '
42012021	Luak itula jemau diau melungguakka retau bendau batan endak diri sughang , amun diau nidau dianggap Allah kayau . "
42012022	Mangku Yesus bekiciak ngan anak-buaHau , " Itula sebapau Aku bekatau ngan kamu , jangan ghegak ngan pengidupan kamu , tuapau diau endak kamu makan ngan tuapau diau endak kamu pakai .
42012023	Karnau pentingla idup kamu sangkan makanan , ngan badan kamu sangkan baju .
42012024	Kina'ila burung kak . Diau nidau nanam , nidau ngetam , nidau bediau tengkiang . Anyautu Allah nyayia diau pulau . Jawua beregaula kamu sangkan banyak burung kak itu .
42012025	Empuak kamu ghegak , sapau jak di kamu pacak manjangka umurau empuak jerang ajau ?
42012026	Mangku setu diau keciak ajau kamu endiak pacak kerjauka , ngapau kamu ghegak ngan setu lain ?
42012027	Kina'ila bungau kelinyu . Diau nidau mintal , nidau nenun , anyautu rajau Salumu ngan gegalau kekayauannyau nidau bebaju sualap bungau itu .
42012028	Saghini ghumput di padang tumbua , pagi disilap abis . Empuak luak itu ghumputtu didandani Allah , apau lagi kamu . Ui , kamuni jemau diau nidau percayau nian .
42012029	Jadi , nidau nanti ghegak ngan bingung ngan setu diau endak kamu makan ngan kamu minum .
42012030	Gegalaunyautu didala'i jemau di deniauni diau nidau keruan Allah . Anyautu Bapak kamu keruan , bansau kamu mesti makan ngan minum .
42012031	Jangan ghegak , anyautu beusahala , supayau Allah merinta dalam idup kamu . Udim itu gegalaunyau ka dienjuakka ngan kamu . "
42012032	" Nidau nanti penakut , ui kamu diau dikit jemaunyau , karnau Bapak kamu riang njadika kamu rajau luak Diau .
42012033	Jualkala retau kamu , enjuakkala tanciau ngan jemau serik , buatla batan endak kamu dumpit diau nidau ka rusak njadi retau di sergau diau endiak ka abis . Retau luak itu nidau pacak diambiak pemaling ngan nidau pacak dipajua gegat .
42012034	Karnau di bada retau kamu adau , di situla pulau rupu'an kamu adau . "
42012035	" Kamu mesti maju siap bebaju ngan lampu kamu maju maghak .
42012036	Kamu mesti luak anak-bua diau nunggu tuanau baliak jak di tandang , mangku amun diau baliak ngan nggagur duaghau , cecepat dibukakkanyau batan endak diau .
42012037	Alaka riangau anak-bua diau dang nunggu , masau tuanau sampai . Percayaula , tuanautu ka siap , ngajung anak-buahau itu duduak makan , mangku ditepi'inyau .
42012038	Amun diau sampai tenga malam apu paghak siang , amun ughangtu masia nunggu , riangla ughangtu .
42012039	Ingatkala ini , amun tuan ghuma keruan , kebilau pemaling datang , diau ka nunggu ghumahau , mangku pemaling endiak masuak .
42012040	Luak itu pulau kamu mesti siap nyambut Anak Manusiau , karnau kamu nidau keruan , kebilau masaunyau Diau ka datang . "
42012041	Pitrus betanyau , " Apu kami diau Dighi kiciakka ngan ceritau tadi , apu gegalau jemau pulau ? "
42012042	Katau Tuhan , " Jadila luak budak diau iluak ngan pacak dipercayaui , mangku diau dijadika tuanau kepalak jak di gegalau buda'au , supayau ngenju'i ughangtu makanan padau masaunyau .
42012043	Amun tuanau baliak mangku nginak diau dang ngerjauka tugasau , alaka riang budaktu !
42012044	Percayaula , tuanautu ka nyeraka gegalau retaunyau ngan buda'autu .
42012045	Anyautu , amun budaktu ja'at ngan bekatau dalam atiau , ' Tuanku lum ka baliak-baliak ! ' , mangku mbaduki gegalau kantinau ngan makan-minum ngan mabuak .
42012046	Mangku tuanautu ka baliak , jam ngan aghiau diau nidau disangkau , mangku budaktu ka diukum beghat , dijadika senasip ngan jemau diau nidau percayau ngan Allah .
42012047	Budak diau tau kendak tuanau , anyautu nidau bedandan ngan nidau ngerjauka kendak tuanau , diau ka dilagaui banyak nian .
42012048	Anyautu jemau diau nidau keruan kendak tuanau , mangku ngerjauka setu diau mesti diukum , jemautu ka dibaduki dikit ajau . Jemau diau dienju'i banyak ka dituntut banyak pulau . Mangku jemau diau dipercayaui banyak dituntut lebia banyak lagi . "
42012049	" Aku datang endak maghakka api di deniau . Alaka ilu'au , amun apitu la maghak .
42012050	Adau sengsarau diau mesti Kualami . Mangku atiKu kelang-kedia nian , antak ka titu tejadi .
42012051	Apu kamu sangkau , Aku datang endak mbatak damai di deniau ? Nidau , ukan damai , tapitu pelawanan .
42012052	Mulai mbak kini limau ughang seghuma ka belawanan , tigau lawan duau , duau lawan tigau .
42012053	Ughangtu ka sangi bemusuan . Ba'au ka melawan ana'au diau lanang , anak lanang ka melawan ba'au . Ma'au ka melawan anak tinau , anak tinau ka melawan ma'au . Enduak mentuau ka melawan nantuau diau tinau , nantuau tinau ka melawan enduak mentuau . "
42012054	Yesus ngiciak pulau ngan jemau banyak , katauNyau , " Amun kapu dighi nginak aban itam di ara barat , kapu dighi bekatau , ' Ka ujan' . Nyela , ujan nian .
42012055	Amun adau angin jak di selatan , kapu dighi bekatau , ' Ka panas' . Nyela , panas nian .
42012056	Ui , kapu dighi jemau cak nidau terti . Tandau deniau kapu dighi pacak keruan , ngapau tandau saman ini kapu dighi endiak terti ?
42012057	Ngapau kapu dighitu nidau mutuska setu diau benagh ?
42012058	Amun sughang jak di kapu dighi diaduka jemau ke pengadilan , ncubau bedamai ngan diau penarau masia di jalan . Amun nidau , dibata'inyau ngadap akim . Akimtu ka nyeraka diau ngan anak-buahau mangku dimasuakka dalam jil .
42012059	Percayaula , kapu dighi nidau ka ngeluagh jak di jil , amun dendau lum kapu dighi bayighi lunas . "
42013001	Masau itu adau jemau ngiciakka ngan Yesus ceritau jemau Galilia diau dibunua Pilatus , masau ughangtu dang bekerban ngan Allah .
42013002	Mangku Diau ngiciak ngan ughangtu , " Kamu sangkau , ughangtu dibunua luak itu mbuktika , besakla dusau ughangtu sangkan gegalau jemau Galilia diau lain .
42013003	Nidau nian . Anyautu ingatkala , amun kamu nidau ngubai jak di dusau , gegalau kamu ka mati luak ughangtu .
42013004	Luak manau pulau ngan delapan belas ughang diau mati ditinggang mubungan ghuma besak pasigh Siluam ? Kamu sangkau besakla dusau ughangtu jak di gegalau jemau di Yerusalim .
42013005	Nidau nian . Sekali agi Kukiciakka , amun kamu nidau ngubai jak di dusau kamu , kamu ka mati galau luak ughangtu . "
42013006	Mangku Yesus nceritauka cuntau ceritau ini , " Adau jemau diau nanam sebatang aghau di kebunau . Mangku jemautu pegi ndala'i bua di batang aghautu , anyautu nidau bulia sebua kia .
42013007	Mangku diau ngiciak ngan tukang sayia kebunau , ' Kina'ila , la tigau taun aku ndala'i bua aghau di batang ini , anyautu nidau bulia sebua kia . Tebangla ajau aghau ini . Batan tuapau diau idup endiak bediau gatiau . '
42013008	Timbal tukang kebun , ' Enangka diau idup setaun agi . Aku ka mangkughi tana di sekitarau ngan mupu'au .
42013009	Asauku taun di mukau ka bebua . Amun nidau , aku ka nebangau . ' "
42013010	Adau saghi aghi Sabat , Yesus ngajagh di ghuma sembayang .
42013011	Di situ adau sughang jemau tinau diau la delapan belas taun buidapan . Adau rua ja'at di diau , mangku jemau tinautu la bungkuak , nidau pacak betegak agi .
42013012	Satu Yesus nginak tinau itu , dipantauNyau , dikiciakka ngan diau , katauNyau , " Idapan dighi la ghadu . "
42013013	Mangku Yesus nepiakka tanganAu di palak tinau itu . Masau itu pulau tinautu betegak lughus , mangku ngagungka Allah .
42013014	Kepalak ghuma sembayang itu mara , karnau Yesus meghadui jemau aghi Sabat . Mangku diau bekatau ngan ughang banyaktu , " Adau enam aghi batan endak bekerjau . Amun endak dighaduka , datangla aghi itu , jangan aghi Sabat . "
42013015	Tuhan nimbal , " Kapu dighini cak alim ! Ukanau kapu dighi meluputka sapi jak di sangkarannyau aghi Sabat , mangku diau pacak minum ?
42013016	Di sini adau sughang tinau , pengadau Abraham , diau la delapan belas taun dikuasaui iblis . Apu diau nidau bulia dibibaska jak di iblistu aghi Sabat ? "
42013017	Timbal Yesustu mbuat gegalau musua Yesus maluan nian . Gegalau jemau banyak lain injiak , karnau gegalau kerjau nyelia diau dikerjauka Yesustu .
42013018	Mangku Yesus bekatau , " Amun Allah merinta luak manau keadaannyau ? Ngan tuapau Aku pacak nyamaukanyau ?
42013019	Diau umpamau mulan sawi diau tumban di tana . Mulantu tumbua , njadi batang besak , mangku burung-burung mbuat saghang di cangkahau . "
42013020	Yesus bekatau agi , " Amun Allah merinta , ngan tuapau aku pacak nyamaukanyau ?
42013021	Diau luak ghagi diau diambiak sughang tinau , diundakka ngan ghebuak sekaling enggut kembang . "
42013022	Yesus melajuka pejalananNyau ke Yerusalim , Diau melalui kuta ngan dusun sampai ngajagh .
42013023	Mangku adau jemau diau betanyau , " Apu gi dikit ajau jemau diau ka diselamatka ? "
42013024	Yesus nimbal , " Beusahala , mangku masuak jalan duaghau supit , karnau ingatkala , banyak jemau ncubau endak masuak , anyautu nidau pacak .
42013025	Amun tuan ghuma la ngunci duaghau , kamu ka betegak di luagh sampai nggagur duaghau ngan bekatau , ' Tuan , buka'ila kami duaghau ! ' Mangku diau ka nimbal , ' Aku nidau keruan kamu jak di manau . '
42013026	Kamu ka nimbal , ' Kami la makan serempak ngan dighi . Dighi la ngajagh di dusun kami . '
42013027	Anyautu tuan itu ka bekatau agi , ' Aku nidau keruan kamu jak di manau . Pegila jak di sini , kamu diau ngerjauka setu diau ja'at ! '
42013028	Kamu ka nginak Abraham , Isak ngan Yakub ngan gegalau nabi keriangan di sergau , mangku kamu ka nangis ngan nerinit gigi , karnau purik kamu dilaratka keluagh .
42013029	Jemau bangsau lain ka datang jak di sebela matau-aghi idup sebela matau-aghi tumban , jak di utara ngan selatan , mangku ka duduak makan di sergau .
42013030	Ngenian , adau jemau diau mendian ka njadi dulu sekali , adau jemau diau dulu sekali ka njadi mendian . "
42013031	Masau itu pulau adau jemau Parisi datang ngiciak ngan Yesus , kataunyau , " Jangan mendam di sini . Pegila ke bada lain , karnau Herudis endak mbunua Kaba . "
42013032	Yesus nimbal , " Pegila , kiciakka ngan jemau calak itu , ' Aku ngisitka iblis ngan meghadui jemau buidapan mbak kini ngan pagi . Mangku lusau Aku ka ngudimi kerjauKu . '
42013033	Anyautu saghini , pagi ngan lusau Aku mesti neruska pejalananKu , karnau nidau pantas sughang nabi dibunua di luagh Yerusalim .
42013034	Ui jemau Yerusalim , nabi-nabi kamu bunua , ajungan Allah kamu sipati ngan batu enggut mati . La rajin aku endak nunggalka kamu , luak bai ayam nunggalka ana'au meghekupi di bawa sayapau , anyautu kamu enggup .
42013035	Ngenian , itula sebapau Allah nidau agi guak kamu . Keruanila , mulai mbak kini kamu nidau ka nginak Aku agi , antak ka kamu bekatau , ' Tepujila Jemau diau datang dalam namau Tuhan ! ' "
42014001	Adau saghi aghi Sabat , Yesus pegi makan di ghuma sughang pengulu jak di jemau Parisi . Di situ gegalau jemau neghagi ngina'i Yesus .
42014002	Mangku sughang jemau buidapan nyembap datang njenguak Yesus .
42014003	Mangku Yesus betanyau ngan guru-guru ukum Taurat ngan jemau Parisi diau adau di situ , katauNyau , " Apu bulia kitau meghadui jemau buidapan aghi Sabat apu nidau ? "
42014004	Guru-guru ukum Taurat ngan jemau Parisitu diam galau . Yesus mantau jemau tadi , dighadukaNyau , mangku diajungAu pegi .
42014005	Udim itu Yesus bekatau ngan ughangtu , " Misalau sughang jak di kapu dighi adau sughang anak madak sikuak sapi diau temasuak dalam pawuak aghi Sabat , apu nidau dikeluaghka aghi Sabat itu pulau ? "
42014006	Nidau bediau sughang kia diau pacak nimbali Yesus .
42014007	Yesus nginak menda diau milia bada diau iluak nian . Karnau itu Diau ngiciakka ceritau ini ngan gegalau ughangtu .
42014008	" Amun kapu dighi diaja'i ke jamuan jemau nika , jangan duduak di mukau sekali , karnau misalau adau jemau lain diau diaja'i pulau , pentingla diau sangkan kapu dighi ,
42014009	mangku tuan ghuma diau ngaja'i kapu dighi ngan jemau itu pulau tepasau pegi guak kapu dighi ngan bekatau , ' Ma'ap , bada ini la disediauka batan endak menda itu . ' Mangku kapu dighi ka maluan nian , tepasau duduak di belakang sekali .
42014010	Amun kapu dighi diaja'i , duduakla di belakang sekali . Asauku tuan ghuma ka njenguak kapu dighi ngan bekatau , ' Mela , duduak di mukau . ' Mangku kapu dighi diregaui di adapan gegalau menda diau lain .
42014011	Karnau jemau diau nganggap diriau lebia jak di jemau lain ka dimaluka , mangku jemau diau ngensianka diriau ka diregaui . "
42014012	Mangku Yesus ngiciak ngan jemau diau ngaja'iNyau tadi , katauNyau , " Amun dighi endak njamu , jangan ngajak kantin dighi , ading-beghading dighi , denga-sanak dighi , jemau sedusun diau kayau , karnau ughangtu ka ngaja'i dighi pulau . Ngan carau luak itu dighi ka nerimau balasan .
42014013	Amun dighi endak njamu , aja'ila jemau serik , jemau cacat , jemau lumpua ngan jemau butau .
42014014	Dighi ka riang , karnau ughangtu nidau ka bediau batan pembalasau keilu'an dighi . Keilu'an dighi ka dibalas Allah , masau jemau diau benagh diidupka jak di mati . "
42014015	Ndengagh titu sughang jak di mendatu bekatau ngan Yesus , " Riangla jemau diau dijamu Allah , amun Diau datang njadi rajau . "
42014016	Yesus bekatau ngan ughangtu , " Adau sughang jemau diau ngadauka jamuan besak . Diau banyak njeghumi jemau .
42014017	La masau endak mulai njamu , diau ngajung anak-buahau pegi njenguak jeghumannyau ngan bekatau , ' Mela , datangla . Gegalaunyau la siap . '
42014018	Anyautu gegalau ughangtu sejagh sughang mintak ma'ap . Diau dulu bekatau ngan anak-buatu , ' Aku empai mbeli tana . Aku mesti pegi merisaunyau . Ma'apkala aku . '
42014019	Diau lain bekatau , ' Aku empai mbeli sepulua ikuak sapi . Aku mesti pegi ncubau sapitu . Ma'apkala aku . '
42014020	Diau lain agi bekatau , ' Aku empai udim nika . Aku endiak pacak datang . '
42014021	Mangku anak-bua tadi baliak ngiciakka gegalaunyau ngan tuanau . Tuan itu mara nian , mangku bekatau ngan anak-buahau , ' Pegila gegasip ke bilang jalan ngan penyimpangan , bata'ila ke sini jemau serik , jemau cacat , jemau butau , jemau lumpua . '
42014022	Udim dikerjauka , anak-buahau ngiciakka ngan tuanau , ' Tuan , diau diperintaka dighi la kami kerjauka , anyautu gi adau bada . '
42014023	Mangku tuan itu bekatau agi , ' Pegila keluagh kuta , desakla jemau di jalan ngan jemau di penyimpangan datang , mangku ghumakuni rami .
42014024	Keruanila , nidau bediau sughang kiala jak di menda diau kujeghumitu ka meghasauka makanan jamuanni . ' "
42014025	Banyak kematila jemau bejalan serempak ngan Yesus . Sampai nulia , Yesus bekatau ngan ughangtu ,
42014026	" Jemau diau datang njenguak Aku endak njadi anak-buaKu , jemautu mesti nyayangi Aku lebia jak di ba'au , ma'au , buntingau , anak-ana'au , ading-beghadingau , lagi lebia jak di nyawaunyau sendighi . Amun nidau , diau endiak pacak njadi anak-buaKu .
42014027	Jemau diau nidau endak mikul salipau , mangku ngikut Aku , diau endiak pacak njadi anak-buaKu .
42014028	Misalau sughang jak di kamuni endak negakka ghuma besak , cengki diau ka ngitung anggarannyau kudai , mangku diau keruan , apu tanciau cukup apu nidau .
42014029	Awuak la udim pendasiau , endiak pacak ngudiminyau , mangku jemau tetawau nginak kerjaunyautu
42014030	ngan bekatau , ' Jemau itu endak negakka ghuma , endiak pacak ngudiminyau . '
42014031	Misalau sughang rajau endak pegi beperang ngan rajau lain , cengki diau ka merupuakka kudai , apu tenterahau diau sepulua ributu pacak melawani tentera duau pulua ribu diau ndatangi ughangtu .
42014032	Amun nidau pacak , diau ka ngajung anak-buahau semasau musuatu gi jawua endak nanyauka sarat bedamai . "
42014033	Yesus bekatau agi , " Luak itu pulau ngan kamu , sughang kia jak di kamu nidau pacak njadi anak-buaku , amun nidau ninggalka gegalau retaunyau .
42014034	Gagham itu iluak , anyautu amun gagham nidau buasau agi , apu pacak ngulang masin agi ? Cengki nidau !
42014035	Gaghamtu nidau begati agi , empuak di umau empuak batan pupuak . Nyela , dicapakka ajau . Amun betelingau , dengaghkala ! "
42015001	Tukang tagia cuki ngan jemau nidau iluak banyak datang njenguak Yesus .
42015002	Mangku jemau Parisi ngan guru-guru ukum Taurat bemumut , kataunyau , " Diautu nerimau jemau bedusau , mangku makan serempak ngan ughangtu . "
42015003	Karnau itu ceritau ini diceritauka Yesus ngan ughangtu :
42015004	" Misalau sughang jak di kapu dighi ngempu seratus ikuak bebiri , mangku kelengitan sikuak , apu diau nidau ninggalka diau sembilan pulua sembilan ikuak di padang ghumput , mangku pegi ndala'i diau lengittu enggut dapat ?
42015005	Mangku amun la dapat , dipikul , dibata'au baliak ngan riang .
42015006	La sampai di ghuma dipantaunyau jemau pasigh ghumahau ngan kantin lainau sampai bekatau ngan ughangtu , ' Mela , kitau beriang-riang , karnau bebiriku diau lengit itu la dapat . '
42015007	Ngenian , luak itula pulau besakla keinji'an di sergau , karnau sughang jemau diau bedusau la betubat , sangkan keinji'an , karnau sembilan pulua sembilan jemau diau iluak ngan berupuak nidau nanti betubat . "
42015008	" Misalau sughang tinau adau sepulua butiak tanci pirak , mangku lengit sutiak , apu diau nidau maghakka lampu , nyapu ghumahau mangku didala'inyau , enggut tanciautu dapat ?
42015009	Mangku tanciau la dapat , dipantaunyau jemau diau pasigh ghumahau ngan kantin lainau sampai bekatau , ' Mela kitau beriang-riang , karnau tanciku diau lengittu la dapat . '
42015010	Keruanila , luak itu pulau malaikat-malaikat Allah keriangan , karnau sughang jemau bedusau betubat . "
42015011	Yesus bekatau agi , " Adau sughang bapak , ana'au diau lanang adau duau ikuak .
42015012	Ngiciak diau bunsu ngan ba'au , kataunyau , ' Bak , enjuakkala ngan aku bagian retau kitau diau batan endak aku . ' Mangku ba'au mbagika retau bendaunyau ngan duau ana'autu .
42015013	Lum lamau udim itu , anak bunsu tadi njualka gegalau bagiannyautu , mangku pegi merantau ke bada diau jawua . Di situ diau ncecapa'i tanciau ngan idup bereruyalan .
42015014	Tanciau la abis galau , mangku adau kelapaghan diau pansan nian . Anak bunsu itu pulau ngalami sengsarau .
42015015	Mangku diau pegi upahan ngan sughang jemau kayau diau mendam di situ , diajungau ke talang nyayia ingunan kaput .
42015016	Anak bunsu itu endak ngisi busungau ngan ampau ngan dedak diau njadi makanan kaputtu , anyautu nidau sughang kia diau ngenjuakkanyau ngan diau .
42015017	Mangku diau nyadari idupau , kataunyau , ' Banyak nian jemau upahan ngan bak kami . Ughangtu keliwatan banyak makanan , anyautu aku di sini mati kelapaghan .
42015018	Aku endak baliak njenguak bakku ngan bekatau ngan diau : Bak , aku la bedusau ngan sergau ngan dighi pulau .
42015019	Aku nidau pantas agi dikiciakka anak dighi . Terimaula aku luluak jemau upahan ngan dighi . ' Mangku diau baliak njenguak ba'au .
42015020	Diau gi jawua , ba'au la kina'an diau , mangku ba'autu meghasau sial ngan diau . Ba'autu belaghi njengu'au , mangku disambutau ngan riang , dipelu'au ngan diciumau .
42015021	Katau ana'autu , ' Bak , akuni la bedusau ngan sergau ngan dighi pulau . Aku nidau pantas agi dikiciakka anak dighi . '
42015022	Anyautu ba'autu ngiciak ngan anak-buahau , ' Batakla ke sini gegasip baju diau alap sekali , surumka ngan diau , mangku kenaukala cincin ngan sepatuau .
42015023	Udim itu ambiakla anak sapi diau bunguak sekali , mangku sembeliala . Mela kitau njamu ngan bereriang ,
42015024	karnau anakku ini la mati mangku ngulang idup , diau la sesat mangku baliak agi . ' Mangku ughangtu mulai bereriang .
42015025	Masau itu ana'au diau tuau adau di umau , mangku diau baliak . La sampai pasigh ghumahau , diau ndengagh muni musik ngan nari .
42015026	Mangku diau mantau sughang anak-buahau ngan betanyau , ' Ngapau ghuma rami ? '
42015027	Anak-buahautu nimbal , ' Ading kaba la baliak , mangku bak kaba ngajung nyembelia anak sapi diau bunguak , karnau ana'au la baliak ngan selamat . '
42015028	Ana'au diau tuautu mara kematila , enggup masuak ke ghuma , mangku ba'au ngeluagh muji diau .
42015029	Anyautu diau nimbal , ' La betaun-taun aku bekerjau batan endak dighi , nidau kekela melawan . Anyautu sikuak kambing lum kekela dighi enjuakka ngan aku endak bereriang ngan kantin-kantinku .
42015030	Anak dighi itu la ngabiska retau dighi ngan tinau nakal . Satu diautu baliak , dighi nyembelia sapi bunguak batan endak diau . '
42015031	Katau ba'au , ' Nak , kaba maju di sini ngan aku . Gegalau retauku , retau kaba pulau .
42015032	Kitau pantas bereriang , karnau ading kaba la mati , mangku ngulang idup , diau la sesat , mangku baliak agi . ' "
42016001	Yesus ngiciak ngan anak-buaHau , katauNyau , " Adau sughang jemau kayau diau adau tukang nyimpani tanci . Jemau kayau itu ndengagh kici'an , mbak bansau tukang nyimpani tanci tadi ngabiska tanciau .
42016002	Mangku diau mantau tukang nyimpani tancitu , mangku bekatau ngan diau , ' Aku la ndengagh ceritau kaba . Mbak kini tulisla galau diau masuak diau ngeluagh , mangku serakala ngan aku . Kaba endiak pacak agi njadi tukang nyimpani tanciku . '
42016003	Tukang nyimpani tancitu berupuak , ' Tuapau diau kukerjauka mbak kini ? Tuanku endak mandakka aku jak di kerjauku . Mangkugh ? Aku endiak kuat . Mintak-mintak ? Aku maluan .
42016004	Adau akalku , mangku amun aku dipecat jak di kerjauku nyimpani tanci , adau kawan diau ka nerimau aku di ghumahau . '
42016005	Mangku tukang nyimpani tancitu mantau bilang jemau diau beghutang ngan tuanau . Ngan diau dulu sekali diau betanyau , ' Beghapau kaba beghutang ngan tuanku ? '
42016006	Jemautu nimbal , ' Seratus guci minyak manis . ' Mangku diau bekatau ngan jemautu , ' Ini surat utang kaba . Tulisla cecepat limau pulua . '
42016007	Mangku diau betanyau ngan diau lain , ' Beghapau utang kaba ? ' Timbal jemautu , ' Seratus pikul beghas . ' Diau bekatau ngan jemautu , ' Inila surat utang kaba . Tulisla delapan pulua . '
42016008	Mangku tuanau tadi muji tukang nyimpani tanciau diau nidau jujurtu , karnau diau buakal . Karnau pacakla jemau deniauni bekundang ngan jemau sangkan jemau diau idup dalam terang .
42016009	Dengaghkala katauKu ini : Pakaila kekayauan deniauni , mangku bulia kantin , mangku amun tancitu nidau begati agi , kamu diterimau di bada jemau mendam selelamaunyau .
42016010	Jemau diau pacak dipercayaui kerjau diau keciak , pacak pulau dipercayaui kerjau diau besak . Jemau diau nidau jujur ngan kerjau diau keciak , jemautu nidau pulau jujur ngan kerjau diau besak .
42016011	Mangku amun ngan kekayauan deniauni kamu nidau pacak dipercayaui , sapau ka endak nyeraka ngan kamu kekayauan diau di sergau ?
42016012	Amun kamu nidau pacak dipercayaui ngan retau jemau lain , sapau ka nyeraka hak kamutu ngan kamu ?
42016013	Nidau sughang kia pacak bekerjau ngan duau jemau , karnau diau ka sayang ngan diau sughang ngan luat ngan diau lain . Diau ka setia ngan diau sughang ngan melalaika kerjau diau lain . Luak itu pulau ngan kamu . Kamu nidau pacak bekerjau batan endak Allah , batan endak retau bendau pulau . "
42016014	Jemau Parisi ndengagh gegalaunyau diau dikiciakka Yesus , mangku nawaukaNyau , karnau ughangtu galak tanci .
42016015	Mangku Yesus bekatau ngan ughangtu , " Kapu dighini jemau diau endak kina'an benagh di mukau jemau , anyautu Allah keruan isi ati kapu dighi . Karnau setu diau dianggap manusiau iluak diluatka Allah .
42016016	Ukum Taurat ngan kitab nabi dituruti enggut masau Yuhanis datang . Jak masau itu ceritau iluak , mbak bansau Allah njadi rajau , maju dikiciakka , mangku jemau endak masau temasuak umat Allah .
42016017	Murala langit ngan deniau lengit sangkan sutiak urup dalam ukum Allah dilengitka .
42016018	Jemau diau nyagha'i biniau mangku bebunting ngan jemau lain jemautu bebuat ja'at . Jemau diau nika ngan tinau diau la disagha'i bebuat ja'at pulau . "
42016019	" Adau sughang jemau kayau . Diau bebaju alap diau besak regaunyau . Idupau bereruyalan idang aghi .
42016020	Di mukau duaghau ghumahau adau sughang mintak-mintak , namaunyau Lasarus . Badanau penua ngan bagha .
42016021	Diau endak ngisi busungau ngan ghima diau tumban jak di mija jemau kayau tadi . Lagi anjing datang njilat baghahautu .
42016022	Jemau serik-sarau itu mati , mangku dibata'i malaikat di guak Abraham . Jemau kayau tadi mati pulau , mangku dikuburka .
42016023	Di bada jemau mati diau sengsarau nian . Mangku diau nginak ke atas . Jak di jawua diau nginak Lasarus adau guak Abraham .
42016024	Mangku diau mintak tulung nian , kataunyau , ' Bapak Abraham , sialkala aku ! Ajungla Lasarus masuakka jaghiau ke ayiak mangku datang mbasai lidaku , karnau aku nanggung nian dalam api ini . '
42016025	Abraham nimbal , ' Ingatkala anakku , seumur idup kaba la meghasauka gegalaunyau diau lemak . Lasarus meghasauka gegalau diau madak . Mbak kini diau riang di sini , kaba sengsarau .
42016026	Lagi di entaghau kaba ngan kami adau badas diau dalam nian , mangku jemau jak di sini nidau pacak ke situ , jemau jak di situ nidau pacak ke sini . '
42016027	' Amun luak itu , ' katau jemau kayautu , ' Aku mintak nian dighi ngajung Lasarus ke ghuma bak kami .
42016028	Adau limau beghading agi di ghuma . Ajungka Lasarus ngingatka ughangtu , supayau jangan masuak ke bada sengsarau ini . '
42016029	Abraham bekatau , ' Ughangtu la adau kitab Musa ngan kitab nabi-nabi . Nengkela ughangtu nuruti setu diau ditulis dalam kitabtu . '
42016030	Jemau kayautu nimbal , ' Itu endiak cukup , Bapak Abraham . Anyautu amun adau jemau datang jak di jemau mati , ughangtu ka ngubai jak di dusaunyau . '
42016031	Anyautu Abraham bekatau , ' Amun ughangtu nidau nuruti perinta Musa ngan nabi-nabi , cengki ughangtu nidau ka percayau pulau , empuak adau jemau mati ka idup agi . ' "
42017001	Yesus ngiciak ngan anak-buaHau , katauNyau , " Cetau ka adau jemau diau mbuat jemau lain bedusau . Anyautu celakaula jemau diau ngerjaukanyau .
42017002	Iluakla batu besak digerintungka di liaghau , mangku dicapakka dalam laut , sangkan nyesatka sala sughang jemau diau litak .
42017003	Karnau itu , sepepadaula ! "
42017004	Lagi amun diau mbuat sala ngan kaba tujua kali saghi , mangku tujua kali diau datang njenguak kaba ngan bekatau , ' Ma'apkala aku , aku la besala , ' kaba mesti ma'apka diau . "
42017005	Mangku rasul-rasul mintak ngan Tuhan , " Teguakala iman kami . "
42017006	Tuhan nimbal , " Misalau kamu adau iman sebesak mulan sawi ajau , kamu pacak ngiciak ngan batang besak ini , ' Tecabutla mangku tetanamla di laut , ' mangku diau na'atinyau . "
42017007	" Misalau sughang jak di kamu adau budak diau ngerjauka sawa ngan nyayia bebiri . Amun budaktu baliak jak di sawa ngan jak di padangan , apu kamu ka ngiciakka , ' Mela , makan ! ' ?
42017008	Cengki nidau ! Tapitu kamu ka bekatau , ' Tepiakkala makanan batan endak aku . Surumla baju diau beresia , nepi'i aku , penarau aku makan . La udim itu kabatu makan . '
42017009	Cengki budaktu nidau nanti dipuji , karnau diau cuman nuruti perinta tuanau .
42017010	Luak itu pulau kamu . Amun kamu la ngerjauka gegalaunyau diau la diajungka ngan kamu , kiciakkala , ' Kamini anak-bua biasau . Kami cuman ngerjauka setu diau diajungka ngan kami . ' "
42017011	Yesus dang bejalan ngancamka Yerusalim , Diau melalui entaghau Samaria ngan Galilia .
42017012	Yesus dang masuak sebua dusun , Diau didatangi sepulua ughang buidapan ja'at . Ughangtu betegak jak di jawua ,
42017013	mangku tegauk , " Ui , Guru , Yesus , sialkala kamini ! "
42017014	Satu Yesus nginak ughangtu , Diau bekatau , " Pegila , ancakkala badan kamu ngan imam . " Ughangtu dang di jalan , idapannyau ghadu .
42017015	Sughang jak di ughangtu , satu nginak diau la ghadu , ngelipat ngan ngagungka Allah .
42017016	Mangku diau nunduak di adapan Yesus ngan beterimau-kasia ngan Diau . Jemau itu jemau Samaria .
42017017	Yesus bekatau , " Ukanau tadi sepulua ughang diau dighaduka ? Di manau diau sembilan agi ?
42017018	Ngapau cuman jemau asing ini diau ngelipat beterimau-kasia ngan Allah ? "
42017019	Mangku Diau bekatau ngan jemau tadi , " Betegakla , bejalanla . Kaba ghadu karnau percayau . "
42017020	Adau jemau Parisi betanyau ngan Yesus , " Kebilau Allah endak merinta ? " Yesus nimbal , " Amun Allah merinta , nidau kina'an ngan jemau ,
42017021	lagi pulau jemau nidau pacak bekatau , ' Mela nginak , ini diau ! ' ngan ' Di situ diau ! ' , karnau Allah la mulai merinta di guak kapu dighi . "
42017022	Udim itu Yesus bekatau ngan anak-buahau , " Ka sampai masaunyau kamu endak nginak saghi jak di aghi-aghi Anak Manusiau , anyautu kamu nidau pacak ngina'au .
42017023	Nantitu jemau ka ngiciakka ngan kamu , ' Kina'i di sini ! Kina'i di situ ! ' Jangan pegi ! Jangan ngikuti jemautu !
42017024	Karnau luak kilat diau besinagh jak di ujung ke ujung , luak itula nanti , amun Anak Manusiau ka datang .
42017025	Anyautu Diau mesti banyak penanggungan kudai ngan nidau diterimau jemau mbak kini .
42017026	Amun Anak Manusiau datang nanti , deniau ka semegi ngan saman Nua :
42017027	Jemau makan ngan minum , nika ngan dinikaka , enggut Nua masuak perawu besak , mangku ayiak merampus ngan jemau mati galau .
42017028	Luak itu pulau timpau saman Lut : Jemau makan-minum , njual-beli , nanam ngan negakka ghuma .
42017029	Anyautu satu Lut ngeluagh jak di Sudum , aghi itu ujan api ngan belirang tughun jak di langit , mangku jemau mati galau .
42017030	Luak itula pulau nanti , masau Anak Manusiau dinyatauka .
42017031	Aghi itu jemau diau dang duduak di berendau jangan masuak ke dalam endak ngambiak dandanannyau diau di dalam ghuma . Luak itu pulau jemau diau dang di sawa jangan baliak ke dusun .
42017032	Ingatkala ceritau bini Lut !
42017033	Jemau diau beusaha ngilakka nyawaunyau ka kelengitan nyawaunyau . Anyautu jemau diau kelengitan nyawaunyau ka nyelamatkanyau .
42017034	Percayaula , malam itu adau ughang duau dang tiduak sekatil , diau sughang ka dibata'i , diau sughang agitu ka ditinggalka .
42017035	Adau tinau ughang duau dang nutuak ghebuak setabangan , diau sughang ka dibata'i , diau sughang agi ka ditinggalka . [
42017036	Adau ughang duau dang ngerjauka sawa , diau sughang ka dibata'i , diau sughang agi ka ditinggalka . ] "
42017037	Anak-buahau betanyau ngan Yesus , " Tuhan , di manau titu tejadi ? " Yesus nimbal , " Di manau adau buntang di situ adau anjing . "
42018001	Udim itu Yesus ngiciakka cuntau ceritau endak ngajagh anak-buaHau , supayau ughangtu maju bedu'a jangan mura puas ,
42018002	katauNyau , " Di sebua kuta adau sughang akim diau nidau takut ngan Allah ngan nidau nyanauka jemau .
42018003	Di kuta itu adau pulau sughang randau diau rajin ngadap akimtu mintak pekaraunyau dibenaghka , kataunyau , ' Tulungla aku , ngadap lawanku ! '
42018004	Empai penembai akimtu enggup nulung randau itu . Anyautu udim-udimau akimtu berupuak , ' Empuak aku nidau takut ngan Allah lagi nidau nyanauka jemau ,
42018005	tapitu randau ini maju datang nyusaka aku , iluakla aku nulung diau . Amun nidau , diau ka maju datang ngeriaka aku ! ' "
42018006	Mangku Tuhan bekatau , " Peratikala setu diau dikiciakka akim diau nidau adil itu !
42018007	Apu Allah nidau ka mbenaghka umatAu diau mintak ngan Diau siang-malam ? Apu Diau melambatka masau endak nulung ughangtu ?
42018008	Percayaula , Diau ka cepat mbenaghka pekarau ughangtu . Anyautu amun Anak Manusiau datang , apu gi adau jemau di deniauni percayau ngan Diau ? "
42018009	Ceritau ini diceritauka Yesus ngan jemau diau nganggap diriau nidau besala ngan nganggap diriau lebia jak di jemau lain .
42018010	Katau Yesus , " Adau ughang duau diau pegi ke Ghuma Allah endak bedu'a . Sughang jak di rumbungan jemau Parisi , sughang tukang tagia cuki .
42018011	Jemau Parisitu betegak ngadap Allah ngan bedu'a dalam atiau , ' Allah , aku beterimau-kasia , karnau aku nidau luak jemau lain diau selak , nidau jujur , menaugawia , ngan pulau nidau luak tukang tagia cuki itu .
42018012	Akuni puasau duau kali seminggu , ngan pulau ngenjuakka ngan Dighi bagi sepulua sebagi jak di gegalau asilku . '
42018013	Anyautu tukang tagia cuki tadi betegak jejawua ngan nidau pulau beghani ncungak ke langit , sampai mbaduk pala'au diau bekatau , ' Allah , kesianila akuni , jemau bedusau . '
42018014	Nyela nian , " katau Yesus , " Tukang tagia cuki itu baliak ke ghumahau la diterimau Allah , ukan jemau Parisi tadi . Karnau jemau diau nganggap diriau lebia jak di jemau lain nidau ka diregaui . Mangku jemau diau ngensian ka diregaui . "
42018015	Mangku adau pulau jemau diau mbatak anak-ana'au diau gi keciak njenguak Yesus , supayau Diau natap budak-budak keciaktu . Nginak itu anak-buaHau marai ughangtu .
42018016	Anyautu Yesus mantau ughangtu mangku bekatau , " Nengkela budak-budak keciak datang njenguak Aku . Jangan dialangi , karnau jemau luak inila Allah pacak njadi rajau dalam idupau .
42018017	Ingatkala ! Jemau diau nidau nerimau Allah njadi rajau dalam idupau luluak sughang budak keciak diau nidau ka temasuak umat Allah . "
42018018	Adau sughang pengulu jemau Yahudi , diau betanyau ngan Yesus , kataunyau , " Pak Guru diau iluak , tuapau diau mesti kukerjauka , mangku bulia idup selelamaunyau ? "
42018019	Timbal Yesus , " Ngapau kaba ngiciakka Aku iluak ? Nidau bediau diau iluak lain jak di Allah .
42018020	Cengki kaba la keruan gegalau perinta Allah : Jangan menaugawia , jangan mbunua , jangan maling , jangan mbu'ung , regauila enduak-bapak kamu . "
42018021	Katau jemautu . " Gegalau perinta itu la kuturuti jak di keciak . "
42018022	Ndengagh kici'annyautu Yesus bekatau , " Masia adau semecam agi diau mesti kaba kerjauka : Jualkala gegalau retau kaba , enjuakka tanciautu ngan jemau serik , mangku kaba ka bulia retau di sergau . La udim itu datangla ke sini ngikut Aku . "
42018023	Ndengagh kici'anNyautu jemau itu kebingungan , karnau diau kayau nian .
42018024	Mangku Yesus ngina'i jemautu ngan bekatau , " Alaka segaunyau jemau kayau nerimau Allah njadi rajau dalam idupau .
42018025	Murala sikuak untau masuak tebuak jaghum sangkan jemau kayau masuak sergau . "
42018026	Mangku jemau diau ndengagh kici'an Yesus itu betanyau , " Amun luak itu , sapau diau pacak selamat ? "
42018027	Yesus bekatau , " Setu diau nidau pacak dikerjauka manusiau pacak dikerjauka Allah . "
42018028	Pitrus bekatau , " Kina'ila , kamini la ninggalka gegalau retau kami endak ngikut Dighi . "
42018029	" Percayaula , " katau Yesus , " Jemau diau ninggalka ghumahau , biniau , ading-beghadingau , pejadiau , anak-ana'au , karnau ta'at ngan Allah ,
42018030	jemautu ka nerimau agi lipat gandau masau ini pulau , mangku masau diau ka datang diau ka nerimau idup selelamaunyau . "
42018031	Yesus mantau duau belas anak-buaHau mangku bekatau ngan ughangtu , " Dengaghkala , mbak kini kitau ngancamka Yerusalim , mangku gegalaunyau diau ditulis nabi-nabi ceritau Anak Manusiau ka ditepati .
42018032	Diau ka diseraka ngan jemau diau nidau takut ngan Allah . Diau ka dipusiakka , digelakka , diludai ,
42018033	mangku dibaduki ngan dibunua . Mangku la duau malam Diau ka idup agi . "
42018034	Anak-buaHau dikit kia nidau terti gegalaunyautu . Reti kici'anNyau tadi diresiauka ngan ughangtu . Ughangtu nidau keruan tuapau diau dikiciakkaNyautu .
42018035	Yesus laka sampai di Yiriku . Di situ adau sughang butau dang duduak mintak-mintak di jalan .
42018036	Satu diau ndengagh jemau banyak lalu , diau betanyau , " Ngapau ramitu ? "
42018037	Katau ughangtu , " Yesus , jemau Nasarit , lalu . "
42018038	Mangku jemau butautu tegauk , kataunyau , " Yesus , Anak Daud , sialkala aku ! "
42018039	Ughang diau bejalan di adapanNyau mara ngajung diau diam . Tapitu diau tamba tegauk agi , " Anak Daud , sialkala aku ! "
42018040	Yesus gheghadu ngan ngajung jemau butautu dibatak guak Diau mangku betanyau ,
42018041	" Tuapau kekenda'an kaba ? " Jemau itu nimbal , " Tuhan , aku endak pacak nginak agi . "
42018042	Mangku Yesus bekatau , " Nginakla kaba ! Kaba la ghadu , karnau kaba percayau . "
42018043	Masau itu pulau jemautu pacak nginak , mangku diau ngikut Yesus sampai beterimau-kasia ngan Allah . Jemau banyak diau nginak titu ngagungka Allah pulau .
42019001	Yesus masuak ke kuta Yiriku . Diau maju bejalan melalui kuta itu .
42019002	Di situ adau sughang kepalak tukang tagia cuki , namaunyau Sakius . Diautu kayau nian .
42019003	Diau endak nginak , sapau Yesustu , anyautu nidau pacak , karnau diau pandak , lagi jemau di situ banyak nianan .
42019004	Mangku diau belaghi ndului jemau banyak . Udim itu nayiak batang aghau , mangku pacak nginak Yesus diau ka lalu di situ .
42019005	La sampai guak batang aghau tadi , mangku Yesus nginak ke atas sampai bekatau , " Sakius , tughunla gegancang , karnau saghini Aku endak singga di ghuma kaba . "
42019006	Sakius tughun gegancang nerimau Yesus ngan riang .
42019007	Anyautu gegalau jemau diau ngina'autu bemumut , kataunyau , " Diautu singga di ghuma jemau bedusau . "
42019008	La di ghumahau , Sakius betegak ngan ngiciak ngan Tuhan , " Tuhan , separau jak di retauku ka kuenjuakka ngan jemau serik . Amun adau jemau diau kutipuka , ka kubaliakka ngan diau empat kali lipat . "
42019009	Yesus bekatau , " Saghini jemau seghuma ini la diselamatka , karnau jemau ini pulau pengadau Abraham .
42019010	Anak Manusiau datang endak ndala'i jemau lengit ngan nyelamatka jemau sesat . "
42019011	Ngan jemau diau ndengagh kici'anNyautu , Yesus ngiciakka cuntau ceritau ini pulau . Masau itu Diau la pasigh Yerusalim , jemau nyangkau , Allah la endak njadi rajau di deniau ini .
42019012	Mangku Diau bekatau , " Adau sughang pengadau rajau pegi ke nenggeri diau jawua endak dijadika rajau , udim itu diau endak baliak .
42019013	Antak ka pegi , diau nunggalka sepulua ughang anak-buahau , dienju'inyau padau sughang sebutiak tanci emas ngan bekatau , ' Bedagangla pakai tanci ini , penarau aku pegi . '
42019014	Anyautu jemau di nenggeriautu luat ngan diau . Mangku jemau tadi la bejalan , ughangtu ngajung jemau , supayau ngiciakka , ' Kami enggup jemau itu njadi rajau kami . '
42019015	La udim jemautu dijadika rajau , diau baliak , mangku diau mantau anak-buahau diau dienju'inyau tanci tadi , endak ngeruani , beghapau asil dagangan ughangtu padau sughang .
42019016	Jemau diau dulu sekali datang bekatau , ' Tuan , sutiak tanci emas diau dighi enjuakkatu la njadi sepulua . '
42019017	Rajautu bekatau ngan anak-buahautu , ' Iluak , kaba anak-bua diau belagham . Setu diau keciak kaba pacak dipercayaui , karnau itu aku ka ngajung kaba nguasaui sepulua kuta . '
42019018	Anak-buahau diau keduau datang ngan bekatau , ' Tuan , sutiak tanci emas dighitu la njadi limau . '
42019019	Rajautu bekatau ngan anak-buahautu , ' Kaba ka nguasaui limau kuta . '
42019020	Mangku anak-buahau diau ketigau datang ngan bekatau , ' Tuan , ini tanci dighi . La kubunika dalam setangan .
42019021	Aku penakut ngan dighi , karnau dighi jemau kejam . Dighi ngambiak diau nidau kekela dighi kerjauka . Dighi ngetam diau nidau dighi tanam . '
42019022	Rajautu bekatau ngan anak-buahautu , ' Ui , kabanila ja'at ! Aku ka ngukum kaba nurut kici'an kabani . Kaba la keruan akuni jemau kejam . Aku ngambiak setu diau endiak kukerjauka ngan ngetam setu diau endiak kutanam .
42019023	Amun luak itu , ngapau tanciku endiak kaba masuakka di bang , mangku amun aku baliak , aku pacak ngambi'au ngan ana'au . '
42019024	Mangku diau bekatau ngan jemau guak diau , ' Ambiak tancitu jak di diau , enjuakka ngan jemau diau la adau tanci sepulua ? '
42019025	Ughangtu nimbal , ' Diau la adau sepulua . '
42019026	Rajautu bekatau , ' Ingatkala , jemau diau buadau ka dienjuakka agi , mangku jemau diau nidau bediau tuapau-apau , setu diau adau di diau ka diambiak pulau jak di diau .
42019027	Mangku mbak kini batakla ke sini musua-musuaku diau nidau tetuju aku njadi rajaunyau . Bunuala gegalau ughangtu di adapanku . ' "
42019028	Udim ngiciakka gegalaunyautu , Yesus bejalan di mukau ughangtu melajuka pejalananNyau ke Yerusalim .
42019029	La pasigh Betpagi ngan Betania di Bukit Saitun , Diau ngajung duau ughang anak-buaHau
42019030	ngan bekatau , " Pegila ke dusun diau di adapan kitau . Amun kamu masuak ke situ , kamu ka nginak sikuak anak keledai tetambang diau lum kekela dinayi'i jemau . Legha'ila tali keledaitu , mangku batak ke sini .
42019031	Amun adau jemau betanyau ngan kamu , ' Ngapau kamu melegha'i tali keledaitu ? ' kiciakkala luak ini , ' Tuhan enda'au . ' "
42019032	Duau ughang anak-buahautu pegi , mangku nginak gegalaunyau luak diau la dikiciakka Yesus .
42019033	Ughang duautu dang melegha'i tali anak keledai itu , jemau ngempuau bekatau , " Ngapau kamu melegha'i tali anak keledaitu ? "
42019034	Katau ughangtu , " Tuhan enda'au . "
42019035	Ughang duautu mbatak keledaitu guak Yesus , mangku ughang di situ mbentangka bajuau di belakang keledaitu ngan nayiakka Yesus di pucuak keledai .
42019036	Penarau Yesus nayiak keledaitu , jemau mbentangka bajuau di jalan .
42019037	Yesus laka sampai di Yerusalim , di jalan tebing Bukit Saitun , gegalau jemau rami diau ngikut Yesustu mulai tepekiak-pekiak ngagungka Allah ngan riang , karnau gegalau kerjauNyau diau nyelia diau la ughangtu kinak .
42019038	Katau ughangtu , " Tepujila Rajau diau datang dalam namau Tuhan . Damai di sergau . Tepujila Allah ! "
42019039	Adau bebeghapau jemau Parisi diau ngikut ngan jemau banyak itu ngiciak ngan Yesus , " Guru , ajungla anak-bua Kaba diam . "
42019040	Yesus nimbal , " Percayaula , amun ughangtu diam , batu-batu inila ka tepekiak . "
42019041	Mangku Yesus la pasigh ngan Yerusalim ngan nginak kuta itu , Diau nangisinyau ,
42019042	katauNyau , " Alaka ilu'au , amun mbak kini pulau kaba terti tuapau diau ndatangka damai batan endak kaba . Anyautu mbak kini kaba nidau pacak ngina'au .
42019043	Masau ka sampai musua kaba ka ngelilingi kaba ngan kandang . Ughangtu ka ngepung kaba ngan ngesakka kaba jak di manau-manau .
42019044	Ughangtu ka mbenasauka kaba ngan gegalau jemau diau adau di kaba . Di dinding kaba sutiak kia batu nidau ka bediau agi diau tepasang ngan batu lain , karnau kaba nidau ngeruani , masau Allah datang endak nyelamatka kaba ! "
42019045	Mangku Yesus masuak ke Ghuma Allah ngan mulai nundung jemau bedagang di situ .
42019046	Diau bekatau ngan ughangtu , " Di Injil Allah bekatau , ' Ghumaku ghuma du'a . ' Anyautu kamu njadikanyau saghang penyamun . "
42019047	Idang aghi Yesus ngajagh di dalam Ghuma Allah . Imam-imam bepangkat tinggi , guru-guru ukum Taurat ngan tuau-tuau jemau Yahudi pulau endak mbunua Diau .
42019048	Anyautu ughangtu nidau keruan , luak manau caraunyau , karnau gegalau jemau maju endak ndengaghka Diau .
42020001	Adau saghi Yesus dang ngajagh jemau banyak di Ghuma Allah ngan ngiciakka ceritau iluak , imam-imam bepangkat tinggi , guru-guru ukum Taurat ngan tuau-tuau jemau Yahudi datang ke situ .
42020002	Ughangtu bekatau ngan Yesus , " Cubau kiciakka ngan kami , pakai kuasau apau Kaba ngerjauka gegalaunyautu ? Mangku sapau ngajung Kaba ? "
42020003	Yesus bekatau , " Aku pulau endak betanyau ngan kapu dighi . Cubau kiciakka ngan Aku ,
42020004	baptisan Yuhanis itu asalau jak di sergau apu jak di manusiau ? "
42020005	Ughangtu mulai buijau , " Amun kitau kiciakka , ' Asalau jak di Allah' , Diau ka bekatau , ' Ngapau kapu dighi nidau percayau ngan diau ? '
42020006	Anyautu amun kitau kiciakka , ' Asalau jak di manusiau , ' gegalau jemau ka nyipati kitau ngan batu , karnau ughangtu percayau , bansau Yuhanistu sughang nabi . "
42020007	Mangku ughangtu nimbal , " Kami endiak keruan . "
42020008	Mangku Yesus bekatau ngan ughangtu , " Amun luak itu , Aku enggup pulau ngiciakka ngan kapu dighi ngan kuasau sapau Aku ngerjauka gegalaunyau ini . "
42020009	Yesus ngiciakka cuntau ceritau ini ngan jemau banyak , " Adau sughang diau mbukak kebun anggur . Udim dibukak , diparauka ngan bebeghapau jemau parauan . Mangku diau pegi ke nenggeri lain . Diau lamau mendam di situ .
42020010	La pangkaunyau , jemau ngempu kebun tadi ngajung sughang anak-buahau pegi njenguak jemau parauan tadi endak mintak bagian asil kebunau . Anyautu jemau parauantu mbaduki anak-buahau tadi , diajung baliak nidau bepulian .
42020011	Mangku jemau ngempu kebuntu ngajung sughang anak-buahau diau lain . Anyautu anak-buahautu dibaduki pulau , digelakka ughangtu , mangku diajung baliak nidau bepulian .
42020012	Udim itu diajungau anak-buahau diau ketigau . Anyautu anak-buahautu dilukaui pulau , mangku dicapakka keluagh kebun itu .
42020013	Mangku jemau ngempu kebun itu bekatau , ' Tuapau agi diau kubuat ? Aku ka ngajung anakku diau kusayangi . Cengki diautu ka diregaui ughangtu . '
42020014	Anyautu satu jemau parauan nginak anak jemau ngempu kebuntu , ughangtu buijau sampai bekatau , ' Diautu ka ngempu kebun ini nanti . Mela kitau mbunua diau , mangku kebun ini njadi kebun kitau . '
42020015	Ughangtu naghiak diau keluagh kebun , udim itu dibunuau . " Mangku Yesus betanyau , " Tuapau ka dibuat jemau ngempu kebun ngan jemau parauan tadi ?
42020016	Diau ka datang mbunua jemau parauantu , mangku nyeraka kebunau ngan jemau lain . " Ndengagh titu jemau banyak bekatau , " Jangan ! "
42020017	Yesus ngina'i ughangtu ngan bekatau , " Amun luak itu , tuapau retiau katau ini diau ditulis di Injil ? ' Batu diau dicapakka tukang negak ghuma la njadi pelapiak tiang . '
42020018	Jemau diau tumban di batu itu ka pata , mangku jemau diau ditinggang batu itu ka lulua . "
42020019	Guru-guru ukum Taurat ngan imam-imam bepangkat tinggi keruan , bansau cuntau ceritau itu ngenaui ughangtu . Itula sebapau ughangtu endak nangkap Yesus masau itu pulau . Anyautu ughangtu takut ngan jemau banyak .
42020020	Guru-guru ukum Taurat ngan imam-imam bepangkat tinggi ngengina'i Yesus . Ughangtu ngajung jemau diau ngerjauka luak kerjau jemau iluak endak betanyau ngan Yesus , supayau Diau sala ngiciak , mangku pacak nyerakaNyau ngan kekuasauan gubernur .
42020021	Ughangtu ngiciak luak ini , " Guru , kami keruan ajaghan ngan kici'an Dighi benagh . Dighi nidau milia jemau , tapitu ngajaghka kendak Tuhan ngan benagh .
42020022	Karnau itu kami endak betanyau ngan Dighi , apu bulia mbayigh cuki ngan Kaisar apu nidau ? "
42020023	Yesus keruan rencanau diau jedit itu , mangku Diau bekatau ,
42020024	" Cubau kinakka ngan Aku sutiak tanci pirak . Gambaran ngan tulisan sapau adau di situ ? " Ughangtu nimbal , " Gambaran Kaisar . "
42020025	" Amun luak itu , " katau Yesus , " Enjuakkala ngan Kaisar setu diau pantas ngan Kaisar . Mangku enjuakkala ngan Allah setu diau pantas ngan Allah ! "
42020026	Mangku ughangtu dikit kia nidau ndapatka katau diau sala di Yesus di mukau jemau banyaktu . Ughangtu kemangan ngan timbalAutu , mangku diam galau .
42020027	Jemau Saduki nidau percayau , bansau jemau mati ka ngulang idup agi . Mangku adau jemau Saduki datang njenguak Yesus ngan betanyau ,
42020028	" Pak Guru , Musa nuliska perinta ini batan endak kitau : ' Amun sughang jemau lanang mati lum adau anak , denga-sana'au mesti nika ngan randaunyau , mangku endak ngadauka jurai batan endak jemau diau la matitu . '
42020029	Na , adau jemau lanang tujua beghading . Diau tuau nika mangku mati , lum adau anak .
42020030	Mangku diau keduau nika ngan randaunyau . Diau mati pulau , nidau bediau anak .
42020031	Luak itu pulau diau ketigau enggut diau ketujua mati galau , nidau bediau anak .
42020032	Udim-udimau tinau itu mati pulau .
42020033	Luak manau ngan tinau itu masau jemau mati ka diidupka agi ? Bini sapau tinautu , karnau ughang tujuatu la nikainyau galau ? "
42020034	Yesus nimbal , " Jemau di deniau mbak kini belaki bebini .
42020035	Anyautu jemau diau pantas ngulang idup jak di mati di deniau diau ka datang , diautu nidau ka belaki bebini agi .
42020036	Ughangtu luak malaikat , nidau ka mati agi . Ughangtu anak Allah , karnau la diidupkaNyau agi .
42020037	Musa la ngiciakka , mbak bansau jemau mati ka diidupka agi . Di ceritau belukagh diau maghak itu diau ngiciakka , ' Tuhanla Allah Abraham , Allah Isak ngan Allah Yakub . '
42020038	Na , Allah ukan Allah jemau mati , anyautu Allah jemau idup , karnau di adapan Allah gegalau jemau idup . "
42020039	Ndengagh luak itu , guru-guru ukum Taurat bekatau , " Timbal kaba nendiau . "
42020040	Mangku ughangtu nidau beghani agi nanyaui Yesus .
42020041	Yesus betanyau ngan ughangtu , " Luak manau dikiciakka , bansau Rajau Penyelamat pengadau Daud ?
42020042	Awuak Daud itu la ngiciak dalam kitab Masmur , ' Allah bekatau ngan TuhanKu , Duduakla di sebela kananKu ,
42020043	enggut Aku mbuat musua Kaba tunduak ngan nyemba Kaba . '
42020044	Daud ngiciakka Rajau Penyelamat itu Tuhan , manau ka adau Diau pengadau Daud ? "
42020045	Penarau jemau banyak ndengagh Yesus ngiciak ngan anak-buaHau , Diau bekatau ,
42020046	" Sepepadaula ngan guru-guru ukum Taurat diau galak bejalan pakai baju lambing endak diregaui di pekan . Ughangtu galak duduak di mukau sekali di ghuma sembayang ngan di bada jemau njamu .
42020047	Ughangtu nipuka randau-randau ngan ngambiak ghumahau , mangku mbunika peremba'autu ngan bedu'a panjang-panjang . Beghatla ukuman ughangtu nanti sangkan jemau lain . "
42021001	Di Ghuma Allah Yesus ngina'i jemau kayau masuakka tanci dalam bada tanci batan endak Allah .
42021002	Diau nginak pulau sughang randau diau serik-sarau masuakka duau butiak tanci tembagau di bada itu .
42021003	Mangku Yesus bekatau , " Ngenian , banyakla randau serik ini masuakka tanci sangkan gegalau jemau lain tadi .
42021004	Gegalau ughangtu ngenjuakka tanci jak di belebihan retaunyau . Anyautu randau ini , empuak diau serik-sarau , ngenjuakka gegalaunyau diau adau di diau , diau mesti digunaukanyau batan endak idupau . "
42021005	Adau jemau diau ngiciakka kualapan Ghuma Allah diau diperiasi batu alap-alap ngan dandanan diau dienjuakka ngan Allah . Mangku Yesus ngiciak ngan ughangtu , katauNyau ,
42021006	" Nanti ka sampai masaunyau , gegalaunyau diau kamu kinak ini ka dirubuaka . Nidau bediau sutiak kia batu di sini diau ka tinggal tepasang di badahau . "
42021007	Anak-buaHau betanyau ngan Yesus , kataunyau , " Guru , kebilau titu ka tejadi ? Tuapau tandaunyau , bansau la masaunyau titu ka tejadi ? "
42021008	Yesus bekatau , " Sepepadaula , jangan kamu tetipu . Banyak jemau ka datang makai namauKu ngan bekatau , ' Akula diau' lagi , ' La masaunyau' . Jangan kamu ngikut ughangtu .
42021009	Amun ndengagh adau perang ngan pelawanan , jangan kamu tegagau . Gegalaunyautu mesti tejadi kudai . Empuak luak itu ukan retiau , deniau laka kiamat . "
42021010	Mangku Yesus neruska kici'anNyau , " Bangsau ka melawan bangsau , nenggeri diau sutiak melawan nenggeri diau lain .
42021011	Di manau-manau ka adau gempau diau besak kematila ngan idapan diau cepat minda ngan kelapaghan . Ka adau setu diau nakutka ngan tandau diau nyelia di langit .
42021012	Antak ka gegalaunyautu tejadi , kamu ka ditangkap , disiksau , mangku kamu ka diadili di ghuma sembayang ngan dimasuakka ke jil . Kamu ka dibata'i ngadap rajau ngan penguasau-penguasau , karnau kamu percayau ngan Aku .
42021013	Itula kesempatan kamu ngiciakka ceritau iluak jak di Allah .
42021014	Ingatkala nian : Jangan kamu ghegak ngan setu diau kamu kiciakka endak mbenaghka diri kamu .
42021015	Akunila ka ngenjuakka ngan kamu katau-katau ngan kepintaran , mangku nidau sughang kia jak di musua kamu pacak melawan ngan nyalaka kamu .
42021016	Mangku kamu ka diseraka enduak-bapak kamu , ading-beghading kamu , denga-sanak kamu , ngan kantin-kantin kamu . Separau jak di kamu ka dibunua .
42021017	Kamu ka diluatka gegalau jemau , karnau kamu percayau ngan aku .
42021018	Anyautu selambagh kia gumbak jak di palak kamu nidau ka diapau-apauka .
42021019	Amun kamu ka beta'an ngan sabar , kamu ka selamat . "
42021020	" Amun kamu nginak Yerusalim dikepung tentera , kamu ka keruan , bansau nidau lamau agi kutatu ka diancurka .
42021021	Masau itu jemau diau di Yudia mesti belaghi ke gunung . Jemau diau adau di kuta mesti ninggalka kuta . Jemau diau di dusun-dusun jangan masuak ke kuta ,
42021022	karnau itula masau pembalasan , mangku ditepati gegalaunyau diau ditulis dalam Injil .
42021023	Ka celakau tinau-tinau diau dang ngandung ngan tinau diau minumi budak keciak masau itu . Nenggeri ini ka adau sengsarau nian , karnau Allah ka ngukum bangsau ini .
42021024	Separau ka dibunua ngan pedang , separau agi ka dibata'i luak anak kawalan ke gegalau deniau . Yerusalim ka dipija'i jemau diau nidau percayau ngan Allah , enggut abis masau diau ditetapka Allah batan endak ughangtu . "
42021025	" Ka adau tandau-tandau di matau-aghi , di bulan ngan bintang-bintang . Di deniau bangsau-bangsau ka penakut ngan bingung ngadapi muni umbak laut .
42021026	Manusiau ka takut kematila , karnau setu diau ka tejadi di gegalau deniauni , karnau kuasau langit ka kacau-balau .
42021027	Masau itula jemau ka nginak Anak Manusiau datang dalam aban ngan kuasau ngan terang besak .
42021028	Amun gegalaunyautu mulai tejadi , bangunla ngan katangka palak kamu , karnau jerang agi kamu ka diselamatka . "
42021029	Mangku Yesus ngiciakka ngan ughangtu cuntau ini , katauNyau , " Kina'ila batang aghau ngan gegalau batang lain .
42021030	Amun di batang itu mulai kina'an daun mudau , kamu keruan , bansau laka musim panas .
42021031	Luak itu pulau , amun kamu nginak gegalaunyautu tadi tejadi , kamu ka keruan , bansau nidau lamau agi Allah ka merinta luak rajau .
42021032	Keruanila , gegalaunyautu ka tejadi , antak ka jemau mbak kini mati galau .
42021033	Langit ngan deniau ka lengit , tapitu kici'anku nidau ka lengit , ka tetap selelamaunyau . "
42021034	" Sepepadaula , jangan kamu banyak merupuakka kerjau deniauni , jamu-jamuan ngan memabu'an , mangku aghi Tuhan jangan ndatangi kamu endiak keruan . Karnau luak kenau perangkap ,
42021035	aghitu ka datang njenguak gegalau jemau di deniauni .
42021036	Sepepadaula ngan maju bedu'a , mangku kamu kuat ngadapi gegalaunyau diau ka tejaditu , mangku kamu pacak ngadap Anak Manusiau . "
42021037	Yesus ngajagh di Ghuma Allah aghi siang , mangku malamau Diau ngeluagh pegi ke Bukit Saitun ngan mendam di situ .
42021038	Idang akap banyak jemau datang ke Ghuma Allah endak ndengaghka Yesus ngajagh .
42022001	Aghi rerayau Ruti Nidau Beghagi diau dikiciakka Paska la pasigh .
42022002	Imam-imam bepangkat tinggi ngan guru-guru ukum Taurat dang ndalak jalan endak mbunua Yesus carau diam-diam , karnau ughangtu takut ngan jemau banyak .
42022003	Mangku Iblis la nguasaui Yudas diau pulau dikiciakka Iskariut . Diautu sughang jak di duau belas anak-bua Yesus .
42022004	Mangku Yudas pegi buijau ngan imam-imam bepangkat tinggi ngan kepalak penjagau Ghuma Allah , luak manau diau pacak nyeraka Yesus ngan ughangtu .
42022005	Ughangtu injiak nian , mangku bejanji endak ngenjuakka tanci ngan diau .
42022006	Yudas tetuju , mangku mulai ndalak jalan endak nyeraka Yesus ngan ughangtu , nidau dikina'i jemau banyak .
42022007	Mangku la sampai aghi rerayau Ruti Nidau Beghagi , aghi endak nyembelia bebiri batan endak makan Paska .
42022008	Mangku Yesus ngajung Pitrus ngan Yuhanis , katauNyau , " Pegila , sediaukala jamuan Paska batan endak kitau . "
42022009	Katau ughang duautu , " Di manau Dighi endak kami nyediaukanyau ? "
42022010	Yesus nimbal , " Amun kamu masuak ke kuta , kamu ka betemu ngan jemau lanang mbatak ayiak seguci . Ngikutla diau ke ghuma diau dimasu'inyau ,
42022011	mangku kiciakkala ngan jemau ngempu ghumatu , ' Guru betanyau , di manau badahau batan endak Aku makan jamuan Paska ngan anak-buaKu ? '
42022012	Mangku jemau ngempu ghumatu ka nunjuakka ngan kamu bada umbang di atas lagi la genap ngan dandanan . Sediaukala di situ . "
42022013	Mangku pegi ughang duautu , ditemuinyau gegalaunyau luak dikiciakka Yesus , mangku disediaukanyau jamuan Paska .
42022014	La masaunyau endak makan jamuan Paska itu , Yesus duduak makan serempak ngan rasul-rasul .
42022015	Mangku Yesus ngiciak ngan ughangtu , katauNyau , " Aku endak nian makan makanan Paska ini serempak ngan kamu , antak ka Aku sengsarau .
42022016	Percayaula : Aku nidau ka makanau agi , enggut reti jamuan ini dinyatauka di sergau . "
42022017	Udim itu Yesus ngambiak mangkuak besak , bedu'a beterimau-kasia mangku bekatau , " Ambiakla , gilirkala ngan kamu .
42022018	Keruanila , mulai mbak kini Aku nidau ka minum anggur ini agi , enggut Allah merinta . "
42022019	Udim itu Yesus ngambiak ruti , bedu'a beterimau-kasia , dipiya' Au rutitu , dienjuakkaNyau ngan ughangtu sampai bekatau , " Inila badanKu diau dienjuakka batan endak kamu . Kerjaukala ini batan endak meghingati Aku . "
42022020	Luak itu pulau udim makan dienjuakkaNyau mangkuak anggur ngan bekatau , " Mangkuak ini umpamau pejanjian Allah diau empai diau diteguaka ngan daghaKu diau melilia batan endak kamu .
42022021	Tapitu kina'ila ! Jemau diau njualka Aku duduak makan di sini serempak ngan Aku .
42022022	Nyela , Anak Manusiau ka mati nendiau , luak diau la ditetapka Allah . Anyautu celakaula jemau diau njualkaNyau ! "
42022023	Mangku ughangtu mulai betanyau-tanyau sughang ngan diau lain , sapau jak di ughangtu diau ka ngerjauka titu .
42022024	Mangku anak-bua Yesus bebala mbalaka sapau jak di ughangtu pacak dikiciakka penting sekali .
42022025	Yesus bekatau ngan ughangtu , " Rajau bangsau diau nidau takut ngan Allah nyaraui masarakatau , penguasaunyau endak dikiciakka ' penulung jemau ' .
42022026	Kamu jangan luak itu . Anyautu jemau diau penting sekali jak di kamu mesti njadi luak jemau diau mudau sekali , mangku pengulu mesti njadi luak anak-bua .
42022027	Sapau diau lebia penting ? Apu diau duduak makan , apu diau nepiakkanyau ? Cengki jemau diau duduak makan . Anyautu Aku adau di guak kamu luak sughang budak .
42022028	Dalam gegalau sengsarauKu kamutu maju guak Aku .
42022029	Bapak la ngenjuakka ngan Aku kuasau endak merinta . Luak itu pulau Akuni ka ngenjuakka kuasau itu ngan kamu ,
42022030	mangku kamu ka minum-makan serempak ngan Aku , amun Aku la njadi rajau . Mangku kamu ka duduak di kerusi rajau ngadili duau belas bangsau jemau Israil .
42022031	Simun , Simun , dengaghkala . Iblis la diajung nguji kamu , luak padi ditampi .
42022032	Anyautu Aku la bedu'a batan endak kaba , supayau kaba jangan ninggalka Aku . Mangku amun kaba la ngulang ngikut Aku , kaba mesti nguatka kantin-kantin kaba . "
42022033	Pitrus nimbal , " Tuhan , aku sukau masuak jil lagi mati serempak ngan Dighi . "
42022034	" Percayaula , Pitrus , " katau Yesus , " Malam ini antak ka ayam bekukuak , kaba la tigau kali ngiciakka nidau keruan Aku . "
42022035	Udim itu Yesus ngiciak ngan anak-buaHau , katauNyau , " Senitu , masau Aku ngajung kamu pegi nidau mbatak dumpit , unjut ngan terumpa , tuapau kamu kurangan ? " " Nidau ! " katau ughangtu .
42022036	" Mbak kini , " katau Yesus , " Amun adau unjut , batakla , pedang pulau . Amun nidau bediau , jualkala baju mangku beli pedang .
42022037	Percayaula , katau Injil ini mesti digenapi , ' Diau dikiciakka jemau ja'at' , karnau katau Injil ceritau Aku dang digenapi . "
42022038	" Tuhan , " katau anak-buaHau , " Ini duau bila pedang . " " Udimla . " katau Yesus .
42022039	Udim itu Yesus pegi jak di kuta , mangku luak idang malam Diau pegi ke Bukit Saitun . Anak-buaHau pegi pulau ngan Diau .
42022040	La sampai di situ , Yesus bekatau ngan ughangtu , " Bedu'ala , mangku kamu jangan bedusau , amun dicubaui . "
42022041	Diau pegi sughang njawua dikit jak di anak-buaHau , kekirau sejawua batu digutukka , mangku Diau nunduak ngan bedu'a , katauNyau ,
42022042	" Bak , amun pacak , jawuakala sengsarau itu jak di Aku . Anyautu jangan nurut kendakKu , tapitu kendak Dighi ajau . "
42022043	Mangku sughang malaikat datang jak di sergau nguatka Diau .
42022044	Yesus penakut nian , mangku tamba bedu'a nian . Pelua luak dagha titi'an ke tana .
42022045	La udim bedu'a Diau ngulang guak anak-buaHau , ditemuiNyau ughangtu dang tiduak , karnau madak ngan sial nian .
42022046	Mangku Yesus ngiciak ngan ughangtu , katauNyau , " Ngapau kamu tiduak ? Bangunla , bedu'ala , supayau kamu jangan bedusau , amun dicubaui . "
42022047	Penarau Yesus gi ngiciak , adau serumbungan jemau datang . Ughangtu dibata'i Yudas , sughang jak di anak-bua Yesus . Yudastu masighi Yesus endak nciumAu .
42022048	Yesus bekatau , " Ui , Yudas , apu ngan ciuman ini kaba endak nyeraka Anak Manusiau ? "
42022049	Satu anak-buaHau diau serempak ngan Yesus nginak , tuapau diau ka tejadi , ughangtu bekatau , " Tuhan , kami kapak ajau ngan pedang ? "
42022050	Mangku sughang jak di ughangtu ngapak anak-bua Imam Besak ngan pedang , mangku putus telingau kananau .
42022051	Anyautu Yesus bekatau , " Udimla . " Mangku Diau ngecakka telingau tadi , dighadukaNyau .
42022052	Udim itu Yesus ngiciak ngan imam-imam bepangkat tinggi , kepalak penjagau Ghuma Allah ngan tuau-tuau jemau Yahudi diau la datang ke situ endak nangkap Yesus , katauNyau , " Apu Akuni jemau ja'at , mangku kapu dighi datang mbatak pedang , mbatak pemaduk endak nangkap Aku ?
42022053	Idang aghi Aku adau guak kapu dighi di Ghuma Allah . Kapu dighi nidau nangkap Aku . Na , mbak kini masaunyau kapu dighi pacak ngerjaukanyau , masau iblis bekuasau . "
42022054	Mangku Yesus ditangkap , dibata'i ke ghuma imam besak . Pitrus ngikut jak di jawua .
42022055	Di tengalaman jemau maghakka api , bediang ngelilingi apitu . Mangku Pitrus pegi bediang pulau di situ .
42022056	Adau sughang budak tinau diau ngina'i Pitrus duduak di guak apitu . Tinautu ngengina'i Pitrus mangku bekatau , " Jemau ini pulau tadi serempak ngan Yesus . "
42022057	Pitrus nidau ngaku'iNyau , kataunyau , " Ukan , aku endiak keruan Jemau itu . "
42022058	Lum lamau udim itu , adau jemau lain nginak Pitrus ngan bekatau , " Kaba pulau sughang jak di ughangtu . " Pitrus nimbal , " Ukan , ukan aku ! "
42022059	Kekirau sepenanak udim itu , adau jemau lain agi bekatau rengak , " Nyela nian , jemau ini pulau anak-bua Yesus , karnau diau jemau Galilia pulau . "
42022060	Anyautu Pitrus nimbal , " Aku endiak terti kici'an dighi . " Masau itu pulau , penarau Pitrus gi ngiciak , ayam bekukuak .
42022061	Tuhan nulia ngina'i Pitrus . Mangku diau teghingat kici'an Tuhan tadi , " Antak ka ayam bekukuak malam ini , kaba la tigau kali nidau ngaku'i Aku . "
42022062	Mangku Pitrus ngeluagh jak di situ ngan nangis sesedanan .
42022063	Jemau diau njagaui Yesus musiakkaNyau ngan mbadukiNyau .
42022064	Ughangtu nukup matauNyau ngan betanyau , " Ui , Nabi , cubau kiciakka , sapau mbaduki kaba ? "
42022065	Banyak agi kici'an ughangtu nggelakka Diau .
42022066	Aghitu la siang , tuau-tuau jemau Yahudi ngan imam-imam bepangkat tinggi ngan guru-guru ukum Taurat betunggal , mangku Yesus dibata'i ngadap pengadilan agamau .
42022067	Katau ughangtu , " Amun kaba Mesias , Rajau Penyelamattu , kiciakkala ngan kami ! " Yesus nimbal , " Amun Aku ngiciakkanyau , kapu dighi nidau ka percayau .
42022068	Amun Aku betanyau , kapu dighi nidau nimbal .
42022069	Mulai mbak kini Anak Manusiau ka duduak di sebela kanan Allah diau Mahakuasau . "
42022070	Ughangtu bekatau galau , " Amun luak itu , Kabani Anak Allah ? " Yesus nimbal , " Nyela , kapu dighi nian la ngiciakkanyau . Akuni Anak Allah . "
42022071	Mangku katau ughangtu , " Nidau nanti dikiciakka jemau lain agi . Kitau la ndengagh Diau inila ngiciakkanyau . "
42023001	Udim itu gegalau pengadilan itu betegak mbatak Yesus ngadap Pilatus .
42023002	Di situ ughangtu mulai mburuakka Diau . Ughangtu bekatau , " Jemau ini nyesatka bangsau kami , nidau ngajung mbayighi cuki ngan Kaisar , ngan ngiciakka diriAu Keristus , sughang Rajau . "
42023003	Mangku Pilatus nanyaui Yesus , " Nyela , Kaba rajau jemau Yahudi ? " Yesus nimbal , " Au , luak katau dighitu . "
42023004	Mangku Pilatus ngiciak ngan imam-imam bepangkat tinggi ngan gegalau jemau banyak di situ , kataunyau , " Aku nidau nemuka sutiak kia sala di Jemau ini . "
42023005	Anyautu ughangtu tamba nyalakaNyau , kataunyau , " Ngan ajaghanNyau Diautu ngacauka jemau di gegalau Yudia . Empai penembai di Galilia , mbak kini la sampai pulau di sini . "
42023006	Ndengagh titu , Pilatus betanyau , " Apu Jemau ini jemau Galilia ? "
42023007	La udim dikiciakka , bansau Yesus asalau jak di Galilia , daira diau dikuasaui rajau Herudis , diau ngajung Yesus ngadap Herudis . Masau itu diau di Yerusalim pulau .
42023008	Herudis riang nian nginak Yesus , karnau la lamau diau ndengagh ceritau Yesus , mangku endak ngina' Au , lagi ngaghapka pacak nginak Yesus mbuat tandau nyelia .
42023009	Diau banyak betanyau ngan Yesus , anyautu sepata katau kia Yesus nidau nimbal .
42023010	Imam-imam bepangkat tinggi ngan guru-guru ukum Taurat adau pulau di situ , maju mburuakkaNyau nian .
42023011	Herudis ngan tenterahau musiakka , nggelakka Yesus ngan nyurumiNyau ngan baju rajau . Udim itu Herudis ngajung Diau ngulang ngadap Pilatus .
42023012	Mangku aghi itu pulau Herudis ngan Pilatus njadi sekantin , sebelumau ughang duautu bemusuan .
42023013	Udim itu Pilatus nunggalka imam-imam bepangkat tinggi , pengulu-pengulu ngan masarakat ,
42023014	mangku bekatau ngan ughangtu , " Kapu dighi mbatak Jemau ini njenguak aku ngan ngiciakka , bansau Diauni nyesatka jemau banyak . Kapu dighi la nginak aku merisauNyau , mangku buru'an kapu dighi diau nyalaka Diau dikit kia nidau kudapati di Diau .
42023015	Luak itu pulau Herudis , karnau diau la ngajung Jemau ini ngulang njenguak kami . Ngenian , Jemau ini nidau ngerjauka dikit kia diau pantas diukum mati .
42023016	Itula sebapau aku ka ngajung Diau dibaduki , mangku dibibaska . "
42023017	[ Idang taun masau aghi rerayau Paska Pilatus mesti mbibaska sughang kawalan nurut kendak masarakat . ]
42023018	Anyautu gegalau jemau tegauk , kataunyau , " Bunuala Diau . Bibaskala Barabas batan endak kami ! "
42023019	Barabastu dikawalka , karnau kekacauan di kuta melawan pemerinta ngan pembunuan .
42023020	Pilatus endak mbibaska Yesus , mangku diau ngulang ngiciak bebias ngan ughangtu .
42023021	Anyautu ughangtu tegauk , kataunyau , " Pakuka Diau di kayu salip ! Pakukala Diau ! "
42023022	Ketigau kaliau Pilatus bekatau ngan ughangtu , " Tuapau salaHau Jemau ini ? Nidau dikit kia salaHau kudapatka di Diau diau pantas diukum mati . Aku ka mbaduki Diau mangku dibibaska . "
42023023	Anyautu ughangtu maju tegauk sekuat tenaga mintak Yesus dipakuka di kayu salip . Ughangtu menang , karnau suarau bias .
42023024	Mangku Yesus diukum mati nurut kendak jemau banyaktu .
42023025	Mangku jemau diau ughangtu pintak dibibaska , jemau diau dikawalka karnau kekacauan ngan pembunuan tadi . Udim itu Yesus diserakanyau endak dibuati sekendak ughangtu .
42023026	Mangku Yesus dibatak ughangtu . Di tenga jalan ughangtu betemu ngan Simun jemau Kirini . Diau empai endak masuak kuta , mangku dipasau mikul salip itu ngikutka Yesus .
42023027	Banyak jemau ngikut bejalan ngan Yesus . Adau pulau tinau diau nangis berandaian nangisi Yesus .
42023028	Yesus nulia ughangtu ngan bekatau , " Ui , tinau-tinau Yerusalim , jangan nangisi Aku . Tangisila diri kapu dighi ngan anak-anak kapu dighi .
42023029	Keruanila , ka sampai masaunyau , jemau ka bekatau , ' Alaka untungau tinau diau endiak bediau anak ngan nidau kekela melahirka ngan nidau kekela minumi ana'au . '
42023030	Mangku jemau ka mulai bekatau ngan gunung-gunung , ' Tinggangla kami ! ' ngan bukit-bukit , ' Timbusila kami ! '
42023031	Amun kayu diau gi idup jemau la mbuati luak ini , tuapau pulau ka dibuat ughangtu ngan kayu mati ? "
42023032	Adau pulau duau ughang lain . Ughang duautu bandit . Diau dibata'i endak diukum mati serempak ngan Yesus .
42023033	Ughangtu la sampai di bada diau dikiciakka Kerungkang Palak . Di situ Yesus dipakuka di kayu salip ngan duau ughang sebela kidauNyau .
42023034	Yesus bekatau , " Bapak , ampunila ughangni , karnau ughangni nidau keruan tuapau diau dikerjaukanyautu . " Baju Yesus diagiaka ughangtu ngan disuntinkanyau .
42023035	Jemau banyak betegak di situ sampai nginak gegalaunyautu . Tuau-tuau jemau Yahudi nggelakka Yesus ngan bekatau , " Jemau lain diselamatkaNyau . Cubaula mbak kini Diau nyelamatka diriAu , amun Diau ngenian Mesias , Rajau Penyelamat , diau dipilia Allahtu . "
42023036	Tentera-tentera pulau nggelakka Diau . Ughangtu ngenjuakka anggur masam ngan Diau
42023037	ngan bekatau , " Amun Kaba rajau jemau Yahudi , selamatkala nyawau Kaba ! "
42023038	Di pucuak kayu salip Yesus adau dituliska luak ini , " Inila rajau jemau Yahudi . "
42023039	Sughang jak di bandit diau disalipkatu nggelakka Yesus pulau , kataunyau , " Kaba Rajau Penyelamat . Selamatkala Kaba ngan kami pulau ! "
42023040	Bandit diau sughangtu nengul kantinau , kataunyau , " Apu kaba endiak takut ngan Allah ? Kaba semegi diukum mati ngan Diau .
42023041	Nyela , kitau ughang duauni pantas diukum sesuai ngan perembak kitau . Anyautu Diauni dikit kia nidau besala . "
42023042	Mangku diau bekatau ngan Yesus , " Yesus , ingatkala aku , amun Dighi datang njadi Rajau . "
42023043	" Percayaula , " katau Yesus , " Saghini kaba ka adau ngan Aku di sergau . "
42023044	Kekirau tengaghi daira itu keleman galau selamau tigau jam ,
42023045	karnau matau-aghi nidau besinagh . Tabir di Ghuma Allah caghiak bela duau .
42023046	Mangku Yesus tegauk , katauNyau , " Bak , Aku nyeraka nyawauKu ngan Dighi . " Udim ngiciak luak itu , nyawauNyau putus .
42023047	Kumandan tentera nginak gegalau diau tejadi , mangku ngagungka Allah ngan bekatau , " Nyela nian , Diauni jemau benagh . "
42023048	Jemau banyak diau datang ke situ endak nginak tuapau diau tejadi tadi , baliak galau ngan peghasauan nyesal .
42023049	Gegalau kantin Yesus , temasuak jemau tinau diau ngikut Diau jak di Galilia , betegak jak di jawua nginak gegalaunyautu .
42023050	Adau sughang diau benamau Yusup , asalau jak di Arimatia di daira Yudia . Diautu jemau iluak ngan diregaui jemau . Diau pulau nantika masaunyau Allah mulai merinta njadi rajau . Empuak diau temasuak rumbungan pengadilan agamau , diau nidau tetuju ngan rencanau ngan keputusan pengadilan itu .
42023051	
42023052	Yusuptu pegi ngadap Pilatus mintak mayat Yesus .
42023053	Mangku diau nughunka mayat Yesustu jak di kayu salip , dibalutau ngan kain putia . Udim itu ditepiakkanyau dalam kuburan diau dibuat dalam bukit batu . Kuburan itu lum kekela dipakai .
42023054	Aghitu aghi Jumat , aghi bedandan , ngan aghi Sabat laka mulai .
42023055	Tinau-tinau diau datang serempak ngan Yesus jak di Galilia ngikut Yusup nginak kuburannyautu . Tinautu nginak pulau , luak manau mayat Yesus ditepiakka dalam kuburan .
42023056	Udim itu ughangtu baliak nyediauka rerempahan ngan minyak ghum endak minya'i Yesus . Masau aghi Sabat ughangtu gheghadu endak na'ati ukum Taurat .
42024001	Pagi di aghiau , aghi Minggu , akap-akap tinau-tinau itu pegi ke kuburan mbatak rerempahan diau la disediaukanyautu .
42024002	Di kuburan ughangtu tekinak batu penukup kuburan la teguliak .
42024003	Mangku ughangtu masuak dalam kuburantu , anyautu mayat Tuhan nidau tekinak agi di situ .
42024004	Penarau ughangtu gi betegak di situ ngan bingung merupuakkanyau , adau duau ughang betegak guak ughangtu , bajuau besinagh-sinagh .
42024005	Tinau tadi takut kematila , mangku nunduak enggut ke tana . Ughang duautu bekatau , " Ngapau kamu ndala'i jemau idup di guak jemau mati ?
42024006	Diautu nidau bediau di sini . Diau la ngulang idup . Ingatkala setu diau dikiciakkaNyau ngan kamu , timpau Diau gi adau di Galilia ,
42024007	bansau Anak Manusiau mesti diseraka ngan jemau bedusau , dipakuka di kayu salip , mangku la duau malam Diau ka ngulang idup . "
42024008	Mangku tinautu teghingat kici'an Yesus itu .
42024009	La baliak jak di kuburan tadi , ughangtu ngiciakka gegalaunyautu ngan sebelas anak-bua Yesus ngan gegalau kantin lainau .
42024010	Tinau itu Maria Magdalina ngan Yuhana ngan Maria , mak Yakubus . Mangku tinau lainau diau serempak ngan tinau tadi ngiciakkanyau pulau ngan rasul-rasul .
42024011	Anyautu rasultu sangkau kici'an tinau itu ceritau mbu'ung . Ughangtu nidau percayau ceritau tinau-tinau tadi .
42024012	Empuak luak itu , Pitrus betegak belaghi ke kuburan . La sampai di kuburan , diau nyubuak ke dalam , mangku tekinak kain pembalutau ajau di situ . Pitrus kemangan mangku baliak ngan betanyau dalam atiau , tuapau diau la tejadi .
42024013	Aghi itu pulau anak-bua Yesus duau ughang pegi ke dusun Imawus , kekirau bejalan duau jam jak di Yerusalim .
42024014	Sampai bejalan ughang duautu ngiciakka gegalaunyau diau la tejadi tadi .
42024015	Penarau ughangtu dang ngiciakkanyau , Yesus datang guak ughang duautu , bejalan serempak ngan ughangtu .
42024016	Ughang duautu nginak Yesus , anyautu adau diau ngalangi mataunyau , mangku nidau kecinauan Yesus .
42024017	Yesus bekatau , " Tuapau kamu kiciakka di tenga jalanni ? " Mangku ughangtu mendam ngan mangut .
42024018	Keliupas , sughang jak di ughang duautu , nimbal , " Apu Dighi sughang jemau asing di Yerusalim diau nidau keruan setu diau tejadi di situ empai ini ? "
42024019	" Tuapau titu ? " Katau Yesus . Ughang duautu nimbal , " Setu diau tejadi ngan Yesus , jemau Nasarittu . Diau sughang nabi diau ngajagh ngan bekerjau ngan kuasau di adapan Allah ngan manusiau .
42024020	Imam-imam bepangkat tinggi ngan tuau-tuau bangsau kitau nyeraka Diau endak diukum mati , mangku Diau la mati dipakuka di kayu salip .
42024021	Awuak kami senitu ngaghapka , bansau Diautu jemau diau ka datang endak mbibaska bangsau Israil . Mangku la duau malam jak gegalaunyautu tejadi .
42024022	Lagi pulau adau tinau-tinau jak di rumbungan kami diau mbuat kami tekejut . Gi akap nian tinautu la ke kuburan ,
42024023	anyautu mayat Yesus endiak ngina'au agi . Mangku ughangtu baliak ngiciakka , bansau ughangtu la nginak malaikat diau ngiciakka Yesus idup .
42024024	Adau kantin kami pegi ke kuburan mangku nginak , bansau setu diau dikiciakka jemau tinau tadi nyela luak itu . Anyautu ughang duautu nidau nginak Yesus . "
42024025	Mangku Yesus bekatau , " Ui , kamuni bigal . Kamuni lambat nian percayau gegalaunyau diau dikiciakka nabi-nabi .
42024026	Nyela , Rajau Penyelamat mesti meghasauka sengsarau itu kudai mangku diregaui . "
42024027	Mangku Yesus ngiciak nerangka ngan ughangtu ceritau diau ditulis di Injil ngiciakka diriAu jak di kitab Musa ngan gegalau kitab nabi .
42024028	Laka sampai ke dusun diau endak ughang duautu tuju , Yesus luak endak maju bejalan .
42024029	Anyautu ughang duautu ngajak nian , kataunyau , " Temalamla ngan kami , karnau aghi laka malam ngan matau-aghi laka tumban . " Mangku Yesus masuak endak temalam di bada ughangtu .
42024030	Diau dang duduak makan serempak ngan ughangtu , Diau ngambiak ruti , bedu'a beterimau-kasia , mangku dipiya' Au rutitu , dienjuakkaNyau ngan ughangtu .
42024031	Masau itu pulau ughangtu keruan , bansau Diautu Yesus . Anyautu Diau lengit jak di guak ughangtu .
42024032	Katau ughangtu sughang ngan diau lain , " Nyela , ati kitau riang tadi , masau Diau ngiciak ngan kitau di tenga jalan tadi , nerangka Injil ngan kitau . "
42024033	Masau itu pulau ughang duautu ngelipat ke Yerusalim . Di situ ughangtu betemu ngan sebelas anak-bua Yesus dang betunggal ngan kantin-kantinau .
42024034	Ughangtu bekatau , " Ngenian , Tuhan idup agi . Simun la ngina' Au . "
42024035	Mangku duau ughangtu nceritauka setu diau tejadi di tenga jalan tadi , luak manau ughangtu keruan Diau , masau Diau miyak-miyak ruti .
42024036	Ughangtu gi ngiciakka ceritau itu , Yesus betegak di guak ughangtu ngan bekatau , " Salam damai batan endak kamu ! "
42024037	Ughangtu tegagau ngan penakut , karnau sangkauannyau antu .
42024038	Anyautu Yesus bekatau , " Ngapau kamu penakut ? Ngapau asau-asau ?
42024039	Kina'ila tanganKu ngan ketingKu . Inila Aku nian . Kecakkala Aku ngan kina'ila , karnau antu nidau bedaging ngan nidau betulang luak Aku . "
42024040	Sampai ngiciak luak itu , Yesus nginakka tanganAu ngan ketingAu ngan ughangtu .
42024041	Ughangtu masia lum percayau , karnau keriangan igau ngan kemangan , mangku Yesus betanyau , " Apu kamu adau makanan di sini ? "
42024042	Mangku dienjuakka ngan Diau panggangan ikan setak .
42024043	Yesus ngambiak ikantu , dimakanAu di adapan ughangtu .
42024044	Udim itu Yesus bekatau ngan ughangtu , " Inila kici'anKu diau la Kukiciakka ngan kamu , timpau Aku gi seghundak ngan kamu , bansau gegalaunyau diau tetulis dalam kitab Taurat , kitab Nabi ngan kitab Masmur mesti tejadi . "
42024045	Udim itu Yesus mbukakka rupu'an ughangtu , mangku ughangtu ngerti ceritau Injil .
42024046	Katau Yesus , " Dalam Injil tetulis luak ini , ' Mesias , Rajau Penyelamat , mesti sengsarau , mangku la duau malam ngulang idup jak di mati . '
42024047	Ngan pulau , ' Atas namau Rajau Penyelamat itu arus dikiciakka ngan gegalau bangsau , bansau manusiau mesti ngubai jak di dusaunyau , mangku Allah endak ngabiska dusaunyau . ' Ceritau itu dikiciakka mulai jak di Yerusalim .
42024048	Kamunila nginak gegalaunyautu , mangku kamu mesti ngiciakkanyau .
42024049	Akuni ka ngighimka ngan kamu , setu diau dijanjika BapakKu . Anyautu kamu mesti nunggu di kuta ini , enggut kamu nerimau kuasau jak di Allah . "
42024050	Udim itu Yesus mbata'i anak-buaHau keluagh kuta pasigh Betania . Diau nyurungka tanganAu mangku ndu'aka ughangtu .
42024051	Diau dang ndu'aka ughangtu , Diau tuangkat ke sergau , mangku beceghai ngan anak-buaHautu .
42024052	Ughangtu nunduak nyemba Diau . Udim itu baliak ke Yerusalim ngan injiak nian .
42024053	Ughangtu maju betunggal di Ghuma Allah sampai ngagungka Allah .
43001001	Empai penembai adau Pirman . Pirmantu setunggal ngan Allah , mangku Pirmantu Allah .
43001002	Empai penembai Diau setunggal ngan Allah .
43001003	Gegalaunyau dijadikaNyau , mangku amun ukan Diau , sutiak kia nidau njadi .
43001004	Pirman itu ngenjuakka idup , mangku iduptu ngenjuakka terang ngan manusiau .
43001005	Terang itu besinagh di keleman , nidau pacak dipadamka kelemantu .
43001006	Adau sughang jemau diau diajung Allah , namaunyau Yuhanis .
43001007	Yuhanistu datang ngiciakka terang tadi , supayau gegalau jemau percayau , karnau kici'annyautu .
43001008	Yuhanis ukanau terang itu , tapitu diau endak ngiciakkanyau .
43001009	Terang diau sebenaghautu datang ke deniau nerangi gegalau manusiau .
43001010	Diau la adau di deniau . Deniau ini dijadikaNyau , anyautu deniauni nidau keruan Diau .
43001011	Diau datang ke nenggeriAu , anyautu jemau di nenggeriAutu nidau nerimauNyau .
43001012	Mangku bilang jemau diau nerimauNyau ngan percayau ngan Diau , dienjuakkaNyau hak njadi anak Allah .
43001013	Ughangtu njadi anak Allah ukan ngan carau manusiau , ukan pulau karnau dikenda'i sughang jemau lanang , anyautu idup itu asalau jak di Allah .
43001014	Pirman itu la njadi manusiau diau iluak nian ngan kitau . Di Diau kitau nginak diau benagh ceritau Allah . Diau mendam ngan kitau . Kitau la nginak keagunganNyau , keagungan diau dienjuakka ngan Diau , karnau Diautu Anak Bapak diau sughang itula .
43001015	Yuhanis ngiciakka Diau , kataunyau , " Inila Jemau diau kukiciakka : Diau ka datang la udim aku . Bekuasaula Diau sangkan aku , karnau antak ka aku adau , Diau la adau . "
43001016	Keilu'anNyau la banyak tegalau . Kitau maju meghasaukanyau .
43001017	Allah ngenjuakka ukum Taurat ngan Musa , anyautu keilu'anNyau ngan kebenaghanNyau diancakkaNyau di Yesus Keristus .
43001018	Nidau sughang kia kekela nginak Allah lain jak di Anak Allah diau gi sughang itula ngan maju seghundak ngan Bapak . Diau itula nyatauka Bapak ngan kitau .
43001019	Tuau-tuau jemau Yahudi di Yerusalim ngajung imam-imam ngan jemau pengadau Liwi pegi njenguak Yuhanis ngan nanyaui diau , " Sapau kabani ? "
43001020	Yuhanis ngaku'i ngan sebenaghau , diau nidau mbu'ung , kataunyau , " Akuni ukanau Mesias , Rajau Penyelamattu . "
43001021	" Amun luak itu " , katau ughangtu , " Sapau kabani ? Apu kaba Elia ? " " Ukanau " , katau Yuhanis . Mangku ditanyaui agi , " Apu kaba nabi diau ka datangtu ? " " Ukanau pulau " , katau Yuhanis .
43001022	" Amun luak itu " , katau ughangtu , " Kiciakkala ngan kami sapau kabani , mangku kami pacak nimbali jemau diau ngajung kami . Katau kaba , sapau kabani ? "
43001023	Mangku Yuhanis nimbal , kataunyau , " Akunila diau dikiciakka nabi Yesaya , ' Suarau jemau di padang bungin diau ngiciak ngan suarau bias : Lughuskala jalan batan endak Tuhan ! ' "
43001024	Jak di rumbungan jemau diau diajungtu adau jemau Parisi .
43001025	Ughangtu betanyau , kataunyau , " Amun kabani ukan Mesias , ukan Elia ngan pulau ukan nabi diau ka datangtu , ngapau kabani mbaptiska jemau ? "
43001026	Yuhanis nimbal , kataunyau , " Akuni mbaptis ngan ayiak , anyautu di guak kapu dighi adau Jemau diau nidau kecinauan ngan kapu dighi .
43001027	Diautu ka datang udim aku . Melegha'i tali sepatuAu aku nidau pantas . "
43001028	Gegalau kici'an tadi nyatau tejadi di Betania di sebela matau-aghi idup ayiak Yurdan . Di situla Yuhanis mbaptiska jemau .
43001029	Pagi di aghiau Yuhanis nginak Yesus datang njenguak diau , mangku Yuhanis bekatau , " Kina'ila , itu Anak Bebiri diau disediauka Allah endak ngabiska dusau deniau .
43001030	Diautu Jemau diau kukiciakka , Diau ka datang udim aku . Anyautu bekuasaula Diau sangkan aku , karnau Diau la adau antak ka aku adau .
43001031	Senitu aku lum keruan , sapau Diautu , mangku aku datang mbaptis ngan ayiak , supayau jemau Israil keruan , sapau Diau . "
43001032	Yuhanis ngiciakka luak ini pulau , kataunyau , " Aku nginak Rua Allah tughun jak di langit luak sikuak burung darau diau inggap di Yesus .
43001033	Senitu aku lum keruan sapau Diau . Anyautu Allah diau ngajung aku mbaptis ngan ayiak la ngiciak ngan aku : ' Amun kaba nginak Rua Allah tughun , mangku nginggapi sughang jemau , Diautu jemau diau ka mbaptis ngan Rua Allah . '
43001034	Aku la ngina'au nian , " katau Yuhanis , " Mangku aku ngaku'i , Diautu Anak Allah . "
43001035	Pagi di aghiau Yuhanis adau agi di badahau tadi serempak ngan duau anak-buahau .
43001036	Satu nginak Yesus lalu , diau bekatau , " Kina'ila , inila Anak Bebiri diau disediauka Allah ! "
43001037	Anak-buahau ndengagh kici'annyautu , mangku ngikut Yesus .
43001038	Yesus nulia ke belakang endak nginak duau ughangtu ngikut Diau , mangku betanyau , " Tuapau kamu dala'i ? " " Rabi , " katau ughang duautu , retiau guru , " Di manau bada Dighi ? "
43001039	" Mela , kina'ila ! " katau Yesus . Mangku ughang duautu pegi ngan Yesus endak nginak badaHau . Aghitu la petang , mangku ughangtu betunggal ngan Yesus .
43001040	Sala sughang jak di duau anak-bua Yuhanis tadi diau la ndengagh kici'annyautu ngan ngikut Yesus itu Anderias , ading Simun Pitrus .
43001041	Dulu sekali diau betemu ngan dangau Simun ngan bekatau , " Kami la betemu ngan Mesias . " Mesias semegi ngan Keristus , retiau Rajau Penyelamat .
43001042	Anderias ngantat Simun guak Yesus . Yesus ngina'i Simun , mangku bekatau ngan diau , " Kabani Simun , anak Yuna . Kaba ka dinamauka Kepas . " Kepas semegi ngan Pitrus basau Yunani , retiau batu batan pelapiak .
43001043	Pagi di aghiau Yesus mutuska endak pegi ke Galilia . Di situ Diau betemu ngan Pilipus , mangku ngaja'inyau , " Mela , ngikut Aku ! "
43001044	Asal Pilipus jak di Betsaida , bada Anderias ngan Pitrus .
43001045	Pilipus betemu ngan Natanail , mangku bekatau , " Kami la betemu ngan jemau diau dikiciakka Musa dalam buku Taurat ngan buku nabi-nabi . NamauNyau Yesus , anak Yusup , jak di Nasarit . "
43001046	Natanail nimbal , kataunyau , " Asauku nidau ka adau setu diau iluak jak di Nasarit . " " Mela , kina'ila ngan kaba ! " katau Pilipus .
43001047	Yesus nginak Natanail datang , mangku ngiciakka diau , katauNyau , " Kina'ila , diautu jemau Israil nian , diau nidau kekela nipu ! "
43001048	Natanail betanyau , " Kebilau Dighi keruan aku ? " Yesus nimbal , katauNyau , " Antak ka Pilipus mantau kaba , Aku la nginak kaba di bawa batang aghau . "
43001049	" Guru , " katau Natanail , " Dighitu Anak Allah ! Rajau jemau Israil ! "
43001050	Yesus bekatau , " Kaba percayau , karnau Aku la ngiciakka , bansau Aku la nginak kaba di bawa batang aghau tadi ? Kaba ka nginak setu diau lebia besak agi jak di itu tadi ! "
43001051	Mangku Yesus bekatau agi , " Percayaula nian ngan katauKu ini : Kaba ka nginak langit tebukak ngan malaikat-malaikat Allah nayiak tughun ke Anak Manusiau . "
43002001	Duau malam la udim itu adau jamuan nika di kuta Kana di Galilia . Mak Yesus adau di situ .
43002002	Yesus ngan anak-buaHau diaja'i pulau ke jamuan itu .
43002003	Mak Yesus nginak ayiak anggur la abis , mangku ngiciak ngan Yesus , kataunyau , " Ughangtu kurangan ayiak anggur . "
43002004	" Ngapau njenguak Aku , mak ? " katau Yesus . " Lum masaunyau Aku nyatauka kuasauKu . "
43002005	Anyautu Mak Yesus ngiciak ngan tukang-tukang katang , kataunyau , " Kerjaukala tuapau diau ka dikiciakkaNyau ngan kamu . "
43002006	Di situ adau enam guci diau disediauka batan pembasuan nurut adat lembagau jemau Yahudi . Dalam sebua gucitu isiau duau pulua tikau .
43002007	Katau Yesus ngan tukang-tukang katangtu , " Isila guci-guci ini ngan ayiak ! " Ughangtu ngisiau enggut penua .
43002008	La penua galau , mangku katau Yesus , " Mbak kini cidukla ayiak dikit , mangku batak ke tuau kerjau . " Ughangtu mbatak ayiaktu ke tuau kerjau ,
43002009	mangku tuau kerjautu ngecap ayiak itu diau la beghuba njadi ayiak anggur . Tuau kerjautu nidau keruan ayiak anggurtu jak di manau . Tukang katang ajau diau nciduk ayiaktu tadi ngeruaninyau . Mangku tuau kerjautu mantau pengantin
43002010	ngan ngiciak ngan diau , kataunyau , " Biasaunyau jemau nengaka ayiak anggur diau lemak kudai , mangku jemau la nyagu minum , ditengaka diau biasau ajau . Mangku ngapau kaba ngimpani anggur diau lemak enggut mbak kini ? "
43002011	Tandau diau dulu sekali ini dibuat Yesus di Kana di Galilia . Ngan tandau itu Diau nginakka kuasauNyau , mangku anak-buaHau percayau ngan Diau .
43002012	La udim itu Yesus pegi ke Kapernaum serempak ngan endu' Au , ading-adingAu ngan anak-buaHau Mangku ughangtu singga di situ bebeghapau aghi .
43002013	Aghi rerayau Paska jemau Yahudi la damping , mangku Yesus pegi ke Yerusalim .
43002014	Di tengalaman Ghuma Allah ditemukaNyau jemau bedagang sapi , kambing , bebiri ngan burung darau ngan pulau jemau penukar tanci duduak di situ .
43002015	Mangku Yesus mbuat semecam pemecit jak di tali , dikisitkaNyau gegalau ughangtu jak di Ghuma Allah ngan gegalau sapi ngan bebiritu . Mija-mija jemau penukar tanci dikangkangkaNyau , mangku tanciautu buamburan .
43002016	Mangku dikiciakkaNyau ngan jemau njual burung darau , " Batakla gegalaunyauni jak di sini . Jangan njadika Ghuma BapakKu bada bedagang ! "
43002017	Mangku teghingatla anak-buaHau , bansau adau tetulis di Injil , " Sayang ngan Ghuma Dighi luak api maghak dalam atiKu . "
43002018	Mangku tuau-tuau jemau Yahudi nantang Yesus , kataunyau , " Tuapau tandau buktiau Kaba behak beperembak luak itu ? "
43002019	Katau Yesus , " Legha'ila Ghuma Allah ini , mangku jangkau tigau aghi Aku ka negakkanyau agi . "
43002020	Katau jemau Yahuditu , " Manau ka adau Kaba negakka Ghuma Allah jangkau tigau aghi , awuak negakkanyau empaini empat pulua enam taun . "
43002021	Anyautu Ghuma Allah diau dikiciakkaNyautu badanAu itula .
43002022	La udim Yesus diidupka jak di mati , teghingatla anak-buaHau , bansau Diau la ngiciakka luak itu , mangku anak-buaHautu percayau ngan Injil ngan kici'an diau la dikiciakka Yesus .
43002023	Penarau Yesus di Yerusalim selamau aghi rerayau Paska , banyak jemau percayau ngan Diau , karnau la nginak tandau-tandau diau dikerjaukaNyau .
43002024	Anyautu Yesus nidau percayau ngan ughangtu , karnau Diau keruan gegalau jemau .
43002025	Nidau nanti dikiciakka nian ngan Yesus perembak jemau , karnau Diau la keruan setu diau adau dalam ati manusiau .
43003001	Adau sughang pengulu jemau Yahudi jak di rumbungan Parisi , namaunyau Nikudimus .
43003002	Adau semalam diau datang njenguak Yesus , kataunyau , " Rabi , kami keruan , Kaba sughang Guru diajung Allah , karnau nidau bediau sughang kia diau pacak mbuat tandau diau luak Kaba buat , amun ukan Allah diau ngenjuakka kuasau ngan diau . "
43003003	Yesus bekatau , " KatauKu ini benagh : Amun jemau nidau ngulang dilahirka , diau nidau pacak njadi angguta umat Allah . "
43003004	" Baghia jemau la besak pacak ngulang dilahirka , " katau Nikudimus . " Cengki nidau pacak masuak agi dalam busung endu'au , mangku ngulang dilahirka . "
43003005	Yesus nimbal , katauNyau , " KatauKu ini benagh : Amun jemau nidau dilahirka jak di ayiak ngan Rua Allah , diau nidau pacak njadi angguta umat Allah .
43003006	Badan kitau dilahirka pejadi , mangku rua kitau diidupka Rua Allah .
43003007	Janganla dighi kemangan , amun Aku bekatau : gegalau kapu dighi mesti ngulang dilahirka .
43003008	Adau angin di manau diau endak . Kitau ndengagh muniau , anyautu nidau keruan jak di manau angintu ngan endak ke manau . Luak itula jemau diau dilahirka Rua Allah . "
43003009	" Luak manau ka adau ? " tanyau Nikudimus .
43003010	Timbal Yesus , " Dighi sughang guru di Israil . Baghia dighi nidau keruan .
43003011	Percayaula : Kamini ngiciakka setu diau keruan ngan Kami ngan nceritauka setu diau la Kami kinak . Anyautu kapu dighi enggup percayau ngan kici'an Kami .
43003012	Kapu dighi nidau percayau , amun Aku nceritauka setu diau tejadi di deniauni . Luak manau kapu dighi pacak percayau , amun Aku nceritauka setu diau tejadi di sergau ?
43003013	Nidau bediau sughang kia diau la nayiak ke sergau lain jak di diau la tughun jak di sergau , diautu Anak Manusiau .
43003014	Luak Musa nayiakka ulagh ke kayu setak di padang bungin , luak itula pulau Anak Manusiau mesti dinayiakka ,
43003015	mangku bilang jemau diau percayau ngan Diau bulia idup empai selelamaunyau .
43003016	Karnau Allah sayang nian ngan deniauni , mangku Diau la ngenjuakka Ana' Au diau gi sughang itula , supayau bilang jemau diau percayau ngan Diau nidau benasau , tapitu bulia idup empai selelamaunyau .
43003017	Karnau Allah ngajung Ana' Au pegi ke deniau ukan endak ngadili , tapitu endak nyelamatkanyau karnau Diau .
43003018	Jemau diau percayau ngan Diau nidau ka diukum . Anyautu jemau diau nidau percayau la diukum Allah , karnau diau nidau percayau ngan Anak Allah diau gi sughang itula .
43003019	Diau dituntut karnau ceritau ini : Terang la datang ke deniauni , anyautu manusiau milia keleman , nidau galak di terang , karnau perembak ughangtu ja'at .
43003020	Jemau diau mbuat ja'at luat ngan terang , diau enggup njenguak terang , mangku peremba'au diau ja'attu nidau kina'an .
43003021	Anyautu jemau diau ngerjauka kendak Allah njenguak terang , mangku tenyatau setu diau dikerjaukanyautu dikerjaukanyau nurut kendak Allah . "
43003022	La udim itu Yesus ngan anak-buaHau pegi ke Yudia , mangku mendam di situ sampai mbaptis .
43003023	Yuhanis pulau mbaptis di Ainun , pasigh Salim , karnau di situ banyak ayiak , mangku jemau datang ke situ endak dibaptis .
43003024	Masau itu Yuhanis lum tekawal .
43003025	Mangku anak-bua Yuhanis bebala ngan jemau Yahudi pekarau ngambiak ayiak sembayang nurut adat lembagau Yahudi .
43003026	Mangku anak-buahau njenguak Yuhanis , kataunyau , " Guru , dighi masia teghingat Jemau diau serempak ngan dighi di sebeghang ayiak Yurdan diau dighi kiciakka ngan kami senitu ? Mbak kini Diau mbaptis pulau ngan banyak jemau pegi guak Diau . "
43003027	Yuhanis nimbal , kataunyau , " Sughang kia nidau pacak ngambiak tuapau-apau , amun nidau dienju'i Allah .
43003028	Kamu la ndengagh aku bekatau : Akuni ukan Mesias . Aku diajung nduluiNyau .
43003029	Jemau diau bebunting diautu pengantinan . Kantin pengantinantu ngantininyau ngan ndengaghkanyau ajau , mangku diau riang , amun ndengagh suarau pengantinantu . Luak itu pulau ngan aku . Mbak kini atiku riang nian .
43003030	KuasauNyau mesti tamba banyak , mangku kuasauku tamba dikit . "
43003031	Jemau diau datang jak di atas lebia gegalaunyau . Jemau diau datang jak di deniau temasuak jemau deniau , ngiciakka deniaunila . Jemau diau asalau jak di sergau lebia gegalaunyau .
43003032	Diau ngiciakka setu diau la dikina' Au ngan didengaghAu , anyautu nidau bediau sughang kia diau percayau ngan kici'anNyautu .
43003033	Jemau diau percayau ngan kici'anNyautu nyetujui Allah itu benagh .
43003034	Jemau diau diajung Allah , Diautu ngiciakka kici'an Allah , karnau Rua Allah dienjuakkaNyau galau ngan Diau .
43003035	Bapak nyayangi Ana' Au , mangku gegalau kuasau dienjuakka ngan Diau .
43003036	Jemau diau percayau ngan Ana' Autu bulia idup selelamaunyau . Anyautu jemau diau nidau ta'at ngan Ana' Autu nidau ka bulia idup empai . Jemautu maju diukum Allah .
43004001	Jemau Parisi ndengagh , banyakla Yesus bulia anak-bua sangkan Yuhanis , mangku dibaptiskaNyau .
43004002	Sebenaghau Yesus nidau mbaptis , anak-buaHau ajau diau mbaptis .
43004003	Jak Yesus keruan , bansau jemau Parisi ndengagh ceritau itu , Diau pegi jak di Yudia baliak ke Galilia .
43004004	Diau mesti lalu di Samaria .
43004005	Mangku Yesus sampai di sebua kuta di Samaria , namaunyau Sikar . Kutatu pasigh tana diau dienjuakka Yakub senitu ngan Yusup ana'au .
43004006	Di guak itu adau pawuak Yakub . Yesus kekerian , karnau la jawua bejalan , mangku Diau duduak di tepi pawuak . Aghi la tengaghi .
43004007	Anak-buaHau pegi masuak kuta endak mbeli makanan . Mangku sughang tinau Samaria datang endak ngambiak ayiak . Yesus bekatau , " Aku mintak minum . "
43004008	
43004009	Katau tinau Samaria itu , " Dighi jemau Yahudi , aku jemau Samaria . Ngapau Dighi mintak minum ngan aku ? " Karnau jemau Yahudi nidau seilu'an ngan jemau Samaria .
43004010	Timbal Yesus , " Amun kaba keruan , tuapau diau dienjuakka Allah , ngan sapau diau mintak minum ngan kaba , cengki kaba mintak ngan Diau , mangku Diau ka ngenju'i kaba ayiak diau ngenjuakka idup . "
43004011	Katau jemau tinautu , " Dighi nidau bediau timbau , lagi pulau pawuak ini dalam nianan . Jak di manau Dighi bulia ayiak diau ngenjuakka idup itu ?
43004012	Yakub , niniak puyang kami , ninggali kami pawuak ini . Diau ngambiak ayiak minum jak di sini , luak itu pulau anak-ana'au ngan benatang ingunannyau . Apu Dighi kirau , besakla Dighi sangkan Yakub ? "
43004013	Timbal Yesus , " Jemau diau minum ayiak ini ka aus agi .
43004014	Jemau diau minum ayiak diau ka Kuenjuakka nidau ka aus agi selelamaunyau . Ayiak diau Kuenjuakkatu ka njadi matau-ayiak dalam idupau diau maju mancagh , mangku ngenjuakka idup selelamaunyau ngan jemau itu . "
43004015	Katau tinautu , " Enju'ila aku ayiak itu , mangku aku nidau aus agi ngan nidau nanti ngulang ke sini endak ngambiak ayiak . "
43004016	Mangku katau Yesus , " Pegila , jenguakla laki kaba , mangku ngulang ke sini batak laki kaba . "
43004017	Tinautu nimbal , " Akuni nidau bediau laki . " " Awu , nyela nian , " katau Yesus ,
43004018	" Kaba la limau ikuak laki , mangku laki kaba mbak kini ukanau laki kaba . Nyela nian , kaba nidau bediau laki . "
43004019	" Mbak kini aku keruan Dighi sughang nabi " , katau tinautu .
43004020	" Niniak puyang kami nyemba Allah di bukit ini , anyautu jemau kapu dighi ngiciakka , di Yerusalim ajau bada jemau nyemba Allah . "
43004021	" Percayaula , " katau Yesus , " Masaunyau ka sampai jemau ka nyemba Bapak ukan di bukit ini , ukan pulau di Yerusalim .
43004022	Kamu jemau Samaria nyemba setu diau nidau keruan ngan kamu . Anyautu kami jemau Yahudi nyemba Allah diau keruan ngan kami , karnau keselamatan asalau jak di jemau Yahudi .
43004023	Masaunyau ka sampai , mangku la sampai mbak kini , jemau ka nyemba Bapak ngan kuasau Rua Allah luak Diau nyatauka diriAu . karnau Bapak endak disemba luak itu .
43004024	Allah itu Rua , mangku jemau diau nyemba Allah mesti nyemba Diau ngan rua luak Diau nyatauka diriAu . "
43004025	Tinautu nimbal , kataunyau , " Aku keruan Rajau Penyelamat diau pulau dikiciakka Keristus ka datang . Amun Diau datang , Diau ka ngiciakka gegalaunyau ngan kitau . "
43004026	Katau Yesus , " Akunila Diau , diau dang ngiciak ngan kaba . "
43004027	Masau itu anak-bua Yesus datang , mangku ughangtu kemangan nginak Yesus ngiciak ngan jemau tinau . Anyautu nidau bediau sughang kia diau betanyau ngan tinautu , " Kaba endak tuapau ? " ngan nidau bediau diau betanyau ngan Yesus , " Ngapau Dighi ngiciak ngan tinautu ? "
43004028	Mangku tinautu ninggalka guciau di situ pegi ke kuta mangku ngiciak ngan jemau di kutatu , kataunyau ,
43004029	" Mela , nginak jemau diau ngiciakka ngan aku gegalaunyau diau la kukerjauka . Asauku Diau itula Keristus ! "
43004030	Mangku ughangtu keluagh kuta pegi njenguak Yesus .
43004031	Penarau itu anak-buaHau ngajak Yesus makan , " Mela , makan " , katau ughangtu .
43004032	Yesus bekatau , " Aku adau makanan diau lum keruan ngan kamu . "
43004033	Mangku anak-buaHautu sangi tanyaui , " Apu adau jemau mbatak makanan batan endak Diau ? "
43004034	Katau Yesus , " MakananKu ngerjauka kendak Allah diau ngajung Aku , mangku ngudimi kerjau diau diserakaNyau ngan Aku .
43004035	Katau jemau : ' Empat bulan agi pangkau ngetam' , anyautu Aku bekatau ngan kamu : Kina'ila di sekitar kamu padi la nguning , la masak , la iluak diketam .
43004036	Mbak kini jemau diau ngetam la nerimau upahau , diau melungguakka asilau batan endak idup empai selelamaunyau , mangku jemau diau nanam ngan jemau diau ngetam semegi riangau .
43004037	Rimbayan ini benagh nian : ' Diau sughang nanam , diau lain ngetam . '
43004038	Akuni ngajung kamu ngetam di umau diau nidau kamu kerjauka . Jemau lain ngerjaukanyau , mangku kamu datang ngetam asil kerjau ughangtu . "
43004039	Banyak jemau Samaria jak di kuta itu percayau ngan Yesus , karnau kici'an tinau tadi , " Diau ngiciakka ngan aku gegalau perembak diau la kukerjauka itu . "
43004040	Jemau Samaria itu betemu ngan Yesus , mintak nian Diau mendam guak ughangtu . Mangku Diau temalam di situ duau malam .
43004041	Mangku banyak agi jemau diau percayau , karnau kici'an Yesus .
43004042	Ughangtu ngiciak ngan tinautu , kataunyau : " Mbak kini kami percayau , ukanau karnau kici'an kaba ajau , anyautu karnau kami la ndengagh ngan la keruan , Diau inila nian Penyelamat deniau . "
43004043	La udim duau malam Yesus pegi jak di situ ke Galilia .
43004044	Diau la ngiciak , bansau sughang nabi nidau diregaui di badahau sendighi .
43004045	Mangku la sampai di Galilia , jemau Galilia pulau nyambut Diau , karnau ughangtu la nginak gegalaunyau diau dikerjaukaNyau di Yerusalim masau aghi rerayau Paskatu , karnau ughangtu pulau adau di situ .
43004046	Mangku Yesus ngulang ke Kana di Galilia . Di situ Diau senitu nguba ayiak njadi anggur .
43004047	Diau la ndengagh , Yesus la sampai jak di Yudia ke Galilia . Diau pegi njenguak Yesus , mangku ngenda'i Diau datang meghadui ana'au , karnau ana'autu laka mati .
43004048	Yesus ngiciak ngan diau , katauNyau , " Nidau bediau jemau di sini diau endak percayau , amun nidau nginak tandau buktiau diau nyelia . "
43004049	Pekerjau rajautu bekatau , " Mela ke ghumaku , empungan anakku lum mati ! "
43004050	Katau Yesus , " Baliakla , anak dighitu la ghadu ! " Jemautu percayau nian ngan kici'an Yesus diau dikiciakkaNyautu , mangku baliak .
43004051	Diau gi adau di tenga jalan , mangku betemu ngan anak-buahau mbatak kebar , mbak bansau ana'au la adau jugau .
43004052	Mangku diau betanyau , kebilau diau adau jugau . Katau ughangtu , " Lingsir tengaghi kemaghi demamau ghadu . "
43004053	Mangku bapa'autu teghingat , bansau masau itula Yesus bekatau ngan diau , " Anak dighi la ghadu . " Mangku percayau diau . Diau seghuma percayau galau .
43004054	Inila tandau keduau diau dikerjauka Yesus , masau diau baliak ke Galilia jak di Yudia .
43005001	La udim itu adau aghi rerayau jemau Yahudi , mangku Yesus pegi ke Yerusalim .
43005002	Di Yerusalim guak mukau lawang Bebiri adau sutiak kulam , namaunyau Betesda dalam basau Ibrani . Di situ adau limau anggung-anggung .
43005003	Di anggung itu jemau banyak tebadai karnau buidapan . Adau jemau butau , jemau kincut , jemau lumpua pulau diau dang nungguka ayiak kulam tadi belimbang ,
43005004	karnau kekadangan malaikat Tuhan tughun ke kulamtu melimbangka ayiaktu . Mangku jemau buidapan diau dulu sekali masuak , la udim ayiak kulamtu dilimbangka , jemautu dighadui jak di gegalau idapannyau .
43005005	Di situ adau sughang jemau diau buidapan la tigau pulua delapan taun .
43005006	Yesus nginak jemautu tebadai di situ . Diau keruan , bansau jemau itu la lamau buidapan , mangku betanyau , " Apu dighi endak ghadu ? "
43005007	Jemau buidapan itu nimbal , kataunyau , " Nidau bediau jemau diau masuakka aku ke kulamtu , amun ayiak itu dang belimbang . Mangku penarau aku nuju kulamtu , jemau lain la ndului masuak . "
43005008	Katau Yesus , " Betegakla dighi , ambiakla tikagh dighi mangku bejalanla ! "
43005009	Masau itula pulau jemautu ghadu , Diau ngambiak tikaghau mangku bejalan . Aghitu aghi Sabat .
43005010	Karnau itu tuau-tuau jemau Yahudi ngiciak ngan jemau diau empai dighaduitu , kataunyau , " Aghi ini aghi Sabat . Nidau bulia kaba ngatangka tikagh . "
43005011	Katau jemau diau empai dighadui , " Jemau diau meghadui aku bekatau ngan aku : ' Ambiakla tikagh mangku bejalanla . ' "
43005012	Ughangtu betanyau , " Sapau diau ngajung kaba ngambiak tikagh ngan bejalan ? "
43005013	Anyautu jemau diau empai dighaduitu nidau keruan sapau jemautu , karnau Yesus la lengit di pugan jemau banyak diau adau di situ .
43005014	La udim itu Yesus betemu ngan jemau tadi di Ghuma Allah ngan bekatau ngan diau , " Mbak kini dighi la ghadu . Jangan dighi mbuat dusau agi , supayau dighi jangan ngalami setu diau lebia pansan . "
43005015	Mangku jemautu pegi nceritauka ngan tuau-tuau jemau Yahudi , bansau jemau diau meghaduinyautu Yesus .
43005016	Itula sebapau tuau-tuau jemau Yahudi mulai meluatka Yesus , karnau Diau meghadui jemau masau aghi Sabat .
43005017	Yesus ngiciak ngan ughangtu , katauNyau , " BapakKu maju nulung jemau enggut mbak kini , mangku Aku pulau nulungi jemau . "
43005018	Karnau kici'anNyautu tuau-tuau jemau Yahudi tamba beusaha endak mbunua Yesus . Ughangtu endak mbunua Yesus ukan ajau , karnau Diau melanggar adat lembagau aghi Sabat , anyautu pulau karnau Diau ngiciakka , bansau Allah itu Bapa' Au . Amun luak itu , Diau nyamauka diriAu ngan Allah .
43005019	Mangku Yesus ngiciak agi ngan ughangtu , katauNyau , " Nyela nian kici'anKu ini : Anak nidau pacak ngerjauka tuapau-apau ngan kenda' Au sendighi . Diau ngerjauka ajau setu diau dikina' Au diau dikerjauka Bapak , karnau setu diau dikerjauka Bapak , itula pulau dikerjauka Ana' Au .
43005020	Bapak nyayangi Ana' Au . Karnau itu Diau nunjuakka ngan Diau gegalaunyau diau dikerjaukaNyau . Diau ka nunjuakka ngan Diau agi kerjau diau lebia penting , mangku kapu dighi kemangan .
43005021	Karnau luak Bapak ngidupka jemau mati , mangku dienjuakkaNyau idup empai , luak itula pulau Anak ngenjuakka idup ngan jemau diau endak Anak enjuakka idup .
43005022	Bapak nidau ngadili sughang kia . Kuasau ngadili la dienjuakkaNyau galau ngan Ana' Au ,
43005023	mangku Anak diregaui gegalau jemau luak Bapak diregaui . Jemau diau nidau meregaui Anak itu , jemautu pulau nidau meregaui Bapak diau ngajung Ana' Au .
43005024	Kici'anKu ini benagh : Jemau diau ndengagh ngan nuruti kici'anKu , mangku percayau ngan Allah diau ngajung Aku , jemautu la ngempu idup empai selelamaunyau . Diau nidau ka diukum . Diau la ngalia jak di mati ke idup .
43005025	Percayaula , masaunyau ka sampai , mbak kini la sampai , jemau mati ka ndengagh suarau Anak Allah , mangku jemau diau ndengaghkanyau ka idup .
43005026	Karnau luak Bapak adau kuasau ngidupka , luak itula pulau Diau ngenjuakka ngan Ana' Au kuasau ngidupka .
43005027	Mangku Diau pulau la ngenjuakka ngan Diau kuasau ngadili , karnau Diautu Anak Manusiau .
43005028	Jangan kapu dighi kepagauan ngan kici'anKu tadi . Masaunyau ka sampai gegalau jemau mati ka ndengaghka suarauNyau ,
43005029	mangku ngeluagh jak di kuburan . Jemau diau la bebuat iluak ka ngeluagh , mangku bulia idup empai . Anyautu jemau diau bebuat ja'at ka ngeluagh nerimau ukuman . "
43005030	" Akuni nidau pacak ngerjauka tuapau-apau nurut kendakKu sendighi . Aku ngadili nurut setu diau la Kudengagh . Mangku keputusanKu benagh , karnau Aku nidau nuruti kendakKu sendighi , tapitu kendak Allah diau ngajung Aku .
43005031	Amun Aku ngiciakka diri Aku , kici'an itu nidau bediau buktiau .
43005032	Adau jemau lain diau ngiciakka Aku . Aku keruan kici'annyautu benagh .
43005033	Kapu dighi la ngajung jemau njenguak Yuhanis , mangku Yuhanis la ngiciakka Aku setu diau benagh .
43005034	Aku ngiciakka titu , ukan karnau Akuni endak tandau jak di jemau , anyautu supayau kapu dighi diselamatka .
43005035	Yuhanis luak lampu diau maghak ngan besinagh , anyautu kapu dighi riang ngan cayautu jerang ajau .
43005036	Anyautu Akuni adau tandau bukti lain pulau , pentingla diau sangkan kici'an Yuhanistu . Setu diau la dienjuakka Bapak ngan setu diau Kukerjauka mbak kini nyatauka Aku diajung Bapak .
43005037	Bapak la ngajung Aku . Diautu pulau nceritauka sapau Akuni . Kapu dighi lum kekela ndengaghka suarauNyau , lum pulau kekela nginak rupauNyau ,
43005038	mangku kici'anNyau nidau netap di ati kapu dighi , karnau kapu dighi nidau percayau ngan Ana' Au diau diajungAu .
43005039	Kapu dighi melajaghi Kitab Injil , sangkauan kapu dighi carau inila bulia idup empai selelamaunyau . Injiltu nceritauka Aku ,
43005040	anyautu kapu dighi enggup datang njenguak Aku , mangku bulia idup itu .
43005041	Aku ukan ndalak puji ngan jemau .
43005042	Aku keruan kapu dighi , Aku keruan kapu dighi nidau nyayangi Allah dalam ati .
43005043	Akuni datang dalam namau BapakKu , mangku kapu dighi enggup nerimau Aku . Amun adau jemau lain datang dalam namaunyau sendighi , kapu dighi endak nerimaunyau .
43005044	Kapu dighi ndalak puji jak di sughang ngan diau lain , nidau beusaha ndalak puji jak di Allah diau Esa . Luak manau kapu dighi pacak percayau ?
43005045	Jangan kapu dighi sangkau Aku ka nyalaka kapu dighi di adapan Bapak . Diau nyalaka kapu dighi itu Musa diau kapu dighi aghapka .
43005046	Amun kapu dighi percayau nian ngan Musa , cengki kapu dighi percayau pulau ngan Aku , karnau diau ngiciakka Aku .
43005047	Kapu dighi nidau percayau ngan setu diau ditulisau , luak manau kapu dighi endak percayau ngan setu diau Kukiciakka ? "
43006001	La udim itu Yesus pegi nyembeghang Danau Galilia diau dikiciakka pulau Danau Tiberias .
43006002	Jemau banyak ngikut Diau , karnau ughangtu la nginak tandau-tandau diau dikerjaukaNyau ngan meghadui jemau buidapan .
43006003	Yesus nayiak ke bukit mangku duduak di situ ngan anak-buaHau .
43006004	Masau itu laka Paska , aghi rerayau jemau Yahudi .
43006005	Yesus nginak jemau banyak nianan datang njenguak Diau , mangku ngiciak ngan Pilipus , katauNyau , " Di manau kitau mbeli makanan , mangku jemau banyak ini pacak makan ? "
43006006	Yesus ngiciak luak itu endak nguji Pilipus , karnau Diau la keruan setu diau endak dibuatAu .
43006007	Pilipus nimbal , kataunyau , " Makanan diau regau duau ratus ribu rupiah , empuak diagiaka dikit sughang lum kila ka cukup . "
43006008	Mangku Anderias , ading Simun Pitrus , sughang jak di anak-buaHau , bekatau ngan Diau ,
43006009	" Di sini adau sughang budak keciak diau mbatak limau bua ruti jak di njelai ngan duau ikuak ikan , anyautu tuapau gunaunyau batan endak jemau sebanyak ini ? "
43006010	Katau Yesus , " Ajungla jemau banyak ini duduak ! " Di situ banyak ghumput , mangku duduak jemau banyaktu , jemau lanang adau limau ribu ughang .
43006011	Diau la duduak galau , Yesus ngambiak ruti itu , bedu'a beterimau-kasia , mangku diagiakaNyau ngan jemau banyak itu . Luak itula pulau dibuatAu ngan ikan tadi , mangku ughangtu makan enggut kenyang .
43006012	Jemau la kenyang galau , mangku Yesus ngajung anak-buaHau , katauNyau , " Lungguakkala tigha ruti tadi , mangku jangan adau diau mbuang ! "
43006013	Mangku ughangtu melungguakka duau belas kinjagh penua tigha makanan tadi jak di limau bua ruti diau la dimakan jemau banyaktu .
43006014	Jemau banyaktu nginak tandau diau diadauka Yesus tadi mangku bekatau , " Nyela , Diaunila Nabi diau diaghapka ka datang ke deniau . "
43006015	Yesus keruan ughangtu endak datang endak masau Diau njadi rajau . Karnau itu Diau pegi sughang nyemuni ke gunung .
43006016	Aghitu la sangkup malam , mangku anak-bua Yesus pegi ke danau . Ughangtu nayiak perawu endak nyembeghangi danautu
43006017	endak ke Kapernaum . Aghi la keleman , anyautu Yesus lum kila datang njenguak ughangtu .
43006018	Mangku adau umbak besak karnau angin nyaghu .
43006019	La bedayung limau enam kilu ughangtu nginak Yesus bejalan di pucuak ayiak masighi perawutu , mangku ughangtu takut kematila .
43006020	Yesus ngiciak ngan ughangtu , " Jangan penakut ! Ini Aku ! "
43006021	Ughangtu riang nerimau Yesus dalam perawu , mangku masau itu pulau perawutu sampai ke bada diau dijenguak .
43006022	Pagi aghiau jemau banyak diau masia adau di sebeghang danautu nyadari , tadi gi adau sebua perawu di situ . Ughangtu keruan anak-bua Yesus pegi ngan perawutu , anyautu Yesus nidau ngikut .
43006023	Mangku adau perawu-perawu lainau datang jak di Tiberias nyunggut pasigh bada jemau banyak makan ruti tadi , udim Tuhan beterimau-kasia .
43006024	Ughangtu la nginak , bansau Yesus ngan anak-buaHau nidau bediau agi guak itu , ughangtu pulau nayiak perawu pegi ke Kapernaum endak ndala'i Yesus .
43006025	Jemau banyaktu la betemu ngan Yesus di beghang danautu , ughangtu betanyau ngan Diau , " Kebilau Dighi sampai di sini ? "
43006026	Yesus nimbal , " Ngenian , kapu dighi ndala'i Aku , ukan karnau la ngerti tandau-tandau diau Kukerjauka , tapitu karnau kapu dighi la makan ruti enggut kenyang .
43006027	Jangan bekerjau endak ngerjauka makanan diau ka busuak . Bekerjaula ajau endak makanan diau nidau ka busuak ngan ngenjuakka idup empai selelamaunyau . Makanantu ka dienjuakka Anak Manusiau ngan kapu dighi , karnau Diautu la ditetapka Allah Bapak . "
43006028	Mangku ughangtu betanyau ngan Diau , " Tuapau diau mesti kami kerjauka , mangku kami ngerjauka kendak Allah ? "
43006029	Yesus nimbal , " Inila diau dikenda'i Allah ngan kapu dighi : Percayaula ngan Aku diau diajung Allah . "
43006030	" Amun luak itu , " katau ughangtu , " Tuapau buktiau diau Dighi kerjauka , mangku kami pacak ngina'au ngan percayau ngan Dighi ? Tuapau diau ka Dighi kerjauka ?
43006031	Niniak puyang kami makan makanan Mana di padang bungin , luak ditulis dalam Injil : ' Ughangtu dienju'i makanan jak di sergau . ' "
43006032	Mangku Yesus ngiciak ngan ughangtu , katauNyau , " KatauKu ini benagh : Ukan Musa diau ngenju'i kapu dighi makanan jak di sergau , anyautu BapakKutu diau ngenju'i kapu dighi makanan diau ngenianau jak di sergau .
43006033	Karnau makanan diau jak di Allahtu makanan diau tughun jak di sergau diau ngenjuakka idup ngan deniauni . "
43006034	Mangku katau ughangtu , " Enju'ila kami makanan itu idang aghi ! "
43006035	Katau Yesus , " Akunila makanan diau ngenjuakka iduptu . Jemau diau datang njenguak Aku nidau ka lapagh agi , mangku jemau diau percayau ngan Aku nidau ka aus agi .
43006036	Benagh luak diau la Kukiciakka ngan kapu dighi : Empuak kapu dighi la nginak Aku , kapu dighi nidau kila percayau .
43006037	Gegalau jemau diau dienjuakka Bapak ngan Aku ka datang njenguak Aku , mangku jemau diau njenguak Aku , cetau nidau ka Kutulak .
43006038	Karnau Aku datang jak di sergau ukan batan endak ngerjauka kendakKunila , tapitu batan endak ngerjauka kendak Allah diau ngajung Aku .
43006039	Inila kendak Allah diau ngajung Aku : Supayau jak di gegalau jemau diau la dienjuakkaNyau ngan Aku sughang kia nidau ka lengit , tapitu ughangtu Kuidupka masau aghi kiamat .
43006040	Nyela , inila kendak BapakKu : Supayau gegalau jemau diau nginak Ana' Au ngan percayau ngan Diau bulia idup empai selelamaunyau , mangku Akunila ngidupkanyau masau aghi kiamat . "
43006041	Mangku jemau Yahudi mulai bemumut mumuti Yesus , karnau Diau ngiciakka , " Akunila makanan diau datang jak di sergau . "
43006042	Ughangtu bekatau , " Ukanau Diauni Yesus , anak Yusup ? Kitau keruan pejadiAu ! Ngapau Diau beghani ngiciakka Diau datang jak di sergau ? "
43006043	Katau Yesus , " Jangan agi kapu dighi bemumut !
43006044	Nidau sughang kia pacak datang njenguak Aku , amun ukan BapakKu diau ngajung Aku mbata'inyau njenguak Aku . Mangku jemau diau njenguak Aku ka Kuidupka masau aghi kiamat .
43006045	Dalam kitab nabi-nabi ditulis luak ini : ' Gegalau jemau ka diajagh Allah . ' Mangku jemau diau ndengagh Bapak ngan belajagh jak di Diau , jemautu ka datang njenguak Aku .
43006046	Aku nidau ngatauka , adau jemau diau la nginak Bapak lain jak di jemau diau datang jak di Allah . Diautu la nginak Bapak .
43006047	Ingatkala , jemau diau percayau bulia idup empai selelamaunyau .
43006048	Akunila makanan diau ngenjuakka idup .
43006049	Empuak niniak puyang kapu dighi makan makanan Mana di padang bungin , mangku ughangtu masia mati .
43006050	Anyautu nidau luak itu makanan diau jak di sergau . Jemau diau makan makanantu cetau nidau ka mati .
43006051	Akunila makanan diau ngenjuakka idup diau datang jak di sergau . Jemau diau makan makanan ini ka idup selelamaunyau . Makanan diau ka Kuenjuakka nyela dagingKu diau ka Kuenjuakka batan ngenjuakka idup ngan deniauni . "
43006052	Ndengagh titu jemau Yahudi bebala sughang ngan diau lain , kataunyau , " Luak manau jemau ini pacak ngenjuakka dagingAu ngan kitau batan makanan ? "
43006053	Mangku Yesus ngiciak ngan ughangtu , " Percayaula nian : Amun kapu dighi nidau makan daging Anak Manusiau ngan minum daghaHau , kapu dighi nidau ka pacak idup ngenianau .
43006054	Jemau diau makan dagingKu ngan minum daghaKu diautula bulia idup empai selelamaunyau , mangku Aku ka ngidupkanyau masau aghi kiamat .
43006055	DagingKu makanan nian , daghaKu minuman nian .
43006056	Jemau diau makan dagingKu ngan minum daghaKu , diautu seghundak ngan Aku , Aku ngan diau .
43006057	Bapak diau ngenjuakka iduptu ngajung Aku , mangku Aku pulau idup karnau Bapak . Luak itu pulau jemau diau makan dagingKu ka idup karnau Aku .
43006058	Inila makanan diau jak di sergau , ukanau luluak makanan diau dimakan niniak puyang kapu dighi , mangku kesudimannyau masia mati . Jemau diau makan makanan tadi ka idup selelamaunyau . "
43006059	Gegalaunyautu dikiciakka Yesus , masau Diau ngajagh di ghuma sembayang di Kapernaum .
43006060	La udim ndengagh gegalau kici'an Yesustu tadi , banyak jak di pengikut Yesus bekatau , " Kici'an ini segau igau ! Sapau ka pacak nerimaunyau ? "
43006061	Yesus keruan , bansau ughangtu bejijia karnau kici'anNyautu , mangku Diau bekatau , " Apu kapu dighi purik karnau kici'anKu tadi ?
43006062	Mangku luak manau , amun kapu dighi nginak Anak Manusiau baliak nayiak ke bada asalAu ?
43006063	Rua Allahtu diau ngenjuakka idup . Kekuatan manusiau nidau bediau gunaunyau . Kici'anKu ini diau Kukiciakka ngan kapu dighi asalau jak di Rua Allah diau ngenjuakka idup .
43006064	Anyautu adau jak di kapu dighi diau nidau percayau . " Yesus keruan jak di senitu jemau diau enggup percayau ngan jemau diau njualkaNyau .
43006065	Mangku Yesus bekatau agi , " Itula sebapau la Kukatauka ngan kapu dighi , nidau bediau sughang kia diau pacak datang njenguak Aku , amun nidau ditulung Bapak . "
43006066	Mulai masau itu banyak jemau ninggalka Diau , enggup agi ngikutiNyau .
43006067	Mangku Yesus betanyau ngan duau belas anak-buaHau , katauNyau , " Luak apau kamuni ? Apu kamu endak pegi pulau ninggalka Aku ? "
43006068	Katau Simun Pitrus , " Tuhan , amun kami pegi , kami njenguak sapau ? Kici'an Dighi ajau diau ngenju'i idup empai selelamaunyau !
43006069	Kami la percayau ngan la keruan , Dighitula ajungan Allah diau suci . "
43006070	Yesus nimbal , " Apu ukan Akuni diau milia kamu duau belas ughangni ? Anyautu sughang jak di kamutu jemau ja'at . "
43006071	Diau dikiciakka Yesustu Yudas , anak Simun Iskariut . Karnau empuak Yudas temasuak sughang jak di duau belas anak-buaHautu , diaula jemaunyau diau njualka Yesus .
43007001	La udim itu Yesus pegi ngidari Galilia . Diau enggup ke Yudia , karnau tuau-tuau jemau Yahudi di situ merencanauka endak mbunua Diau .
43007002	Masau itu laka masau aghi rerayau Punduk , aghi rerayau jemau Yahudi .
43007003	Mangku ading-beghadingAu ngiciak ngan Yesus , kataunyau , " Pegila jak di sini ke Yudia , mangku pengikut Dighi di situ nginak pulau setu diau Dighi kerjauka .
43007004	Karnau nidau bediau jemau diau mbunika setu diau dikerjaukanyau , amun diau endak , supayau jemau keruan sapau diau . Amun Dighi ngerjauka kerjau luak itu , gegalau deniau mesti keruan . "
43007005	Karnau ading-beghadingAu ajau nidau percayau ngan Diau .
43007006	Katau Yesus ngan ughangtu , " MasauKu lum sampai . Amun kamu pacak kebilau ajau .
43007007	Jemau di deniauni nidau ka adau meluatka kamu . Anyautu Aku diau diluatka jemau , karnau Aku maju ngiciakka ngan jemau , bansau peremba'au ja'at .
43007008	Pegila kamu ajau ke reramian itu . Akuni lum pegi , karnau lum masaunyau batan endak Aku . "
43007009	Luak itula kici'an Yesus ngan ading-beghadingAu , mangku Diau mendam di Galilia .
43007010	Ading-beghadingAu la bejalan ke jamuan aghi rerayau . Mangku ngan diam-diam Yesus pegi pulau ke situ , nidau keruan ngan jemau .
43007011	Selamau aghi rerayautu tuau-tuau jemau Yahudi ndala'i Yesus ngan betanyau , " Di manau jemau itu ? "
43007012	Mangku banyak jemau bebisi'an . Adau diau ngiciakka , " Diautu jemau iluak . " Adau pulau diau ngiciakka , " Nidau , Diautu nyesatka jemau banyak . "
43007013	Anyautu nidau bediau jemau diau beghani ngiciakka Diau ngan teterangan , karnau takut ngan tuau-tuau jemau Yahudi .
43007014	La mbelahan masau aghi rerayautu , Yesus masuak ke Ghuma Allah , mangku mulai ngajagh .
43007015	Tuau-tuau jemau Yahudi kemangan ngan bekatau , " Luak manau jemau ini pacak ngeruani Kitab Suci awuak endiak sekul ? "
43007016	Yesus nimbal , " Diau Kuajaghkani ukanau ajaghanKu , anyautu ajaghan Allah diau ngajung Aku .
43007017	Jemau diau endak nuruti kendak Allah ka keruan , apu ajaghanKuni asalau jak di Allah , apu jak di Aku .
43007018	Jemau diau ngajaghka ajaghannyau sendighi mintak diregaui batan endak diriau sendighi , anyautu jemau diau ndalak pujian batan endak jemau diau ngajungau diautu benagh , nidau endak nian mbu'ung .
43007019	Ukanau Musa la ngenjuakka ukum Taurat ngan kapu dighi ? Anyautu nidau bediau sughang kia diau nuruti ukum Taurat itu . Ngapau kapu dighi endak mbunua Aku ? "
43007020	Ughang banyaktu bekatau , " Kaba gilau . Sapau endak mbunua Kaba ? "
43007021	Mangku Yesus nimbal , katauNyau , " Empai semecam ajau diau Kukerjauka aghi Sabat , kapu dighi la kemangan galau .
43007022	Musa netapka peraturan besunat , mangku kapu dighi nyunatka anak aghi Sabat . Sebenaghau sunattu ukan asalau jak di Musa , tapitu jak di niniak puyang antak ka Musa .
43007023	Kapu dighi nyunatka masau aghi Sabat , mangku jangan melanggar ukum Musa . Amun luak itu , ngapau kapu dighi mara ngan Aku , karnau Aku meghadui gegalau badan sughang jemau masau aghi Sabat ?
43007024	Janganla ngadili nurut setu diau kina'an , tapitu adilila ngan carau diau benagh . "
43007025	Adau jemau Yerusalim diau betanyau , kataunyau , " Ukanau Diaunila jemau diau didala'i endak dibunua ?
43007026	Na , itu Diau . Diau ngiciak ngan sekenda' Au ajau di mukau jemau banyak , nidau bediau jemau diau ngiciakka tuapau-apau ngan Diau . Apu tuau-tuau kitau la nyadari , bansau Diaunila Keristus , Rajau Penyelamat ?
43007027	Amun Keristus datang , nidau bediau jemau diau keruan jak di manau asalau , anyautu kitau keruan jak di manau asal jemau ini . "
43007028	Masau Yesus ngajagh di Ghuma Allah , Diau ngiciak ngan suarau bias , katauNyau , " Nyela , kapu dighi keruan sapau Akuni ngan jak di manau asalKu . Aku ukan datang ngan kendak Akunila . Aku diajung Allah diau benagh . Anyautu kapu dighi nidau keruan Diau .
43007029	Akuni keruan Diau , karnau asalKu jak di Allah , Diautu ngajung Aku . "
43007030	Masau itu ughangtu endak nangkap Yesus , anyautu nidau bediau jemau diau beghani ngecakka Diau , karnau lum masauNyau .
43007031	Jak di jemau banyaktu banyak diau percayau ngan Diau . Ughangtu bekatau , " Amun Keristus datang , cengki nidau ka banyak tandau diau dikerjaukaNyau jak di diau dikerjauka jemau ini . "
43007032	Jemau jak di rumbungan jemau Parisi ndengagh jemau banyaktu mbisiakka Yesus luak itu . Karnau itu ughangtu ngan imam-imam bepangkat tinggi ngajung penjagau Ghuma Allah pegi nangkap Yesus .
43007033	Yesus ngiciak ngan jemau banyak di Ghuma Allah , katauNyau , " Tigha jerang agi Aku di guak kapu dighi . Udim itu Aku ka pegi njenguak diau ngajung Aku .
43007034	Kapu dighi ka ndala'i Aku , anyautu nidau ka betemu ngan Aku , karnau kapu dighi nidau pacak pegi ke bada di manau Aku adau . "
43007035	Mangku tuau-tuau jemau Yahudi sangi tanyaui , kataunyau , " Jemau ini endak pegi ke manau , mangku kitau nidau pacak betemu ngan Diau ? Apu Diau endak pegi njenguak jemau diau merantau bada jemau Yunani endak ngajagh jemau Yunani ?
43007036	Tuapau retiau kici'anNyauni : ' Kapu dighi ka ndala'i Aku , anyautu nidau ka betemu ngan Aku , ' lagi pulau : ' Kapu dighi nidau pacak pegi ke bada di manau Aku adau' ? "
43007037	Aghi pengabisan masau rerayautu , aghi diau penting sekali , Yesus betegak dalam Ghuma Allah mangku ngiciak ngan suarau bias , katauNyau , " Jemau diau aus , jenguakla Aku mangku minumla !
43007038	Jemau diau percayau ngan Aku dikiciakka dalam Injil luak ini : Jak di dalam atiau ka adau matau-ayiak melilia diau ka ngenjuakka idup . "
43007039	Kici'an Yesus tadi ngiciakka Rua Allah diau ka dienjuakkaNyau ngan jemau diau percayau ngan Diau . Masau itu Rua Allah lum dienjuakka , karnau Yesus lum dinayiakka ngan diagungka .
43007040	Jemau banyaktu ndengagh kici'an Yesustu , mangku adau diau ngiciak , " Jemau ini cetau Nabi diau ka datang . "
43007041	Diau lain bekatau , " Diauni Keristus , Rajau Penyelamattu . " Anyautu adau pulau diau bekatau , " Baghia Keristus datang jak di Galilia !
43007042	Dalam Injil ditulis , bansau Keristustu pengadau Rajau Daud , asalau jak di Betlihim , dusun Daud senitu . "
43007043	Mangku jemau banyaktu mulai bebala karnau Yesus .
43007044	Adau jemau diau endak nangkap Diau , anyautu nidau sughang kia beghani ngecakkaNyau .
43007045	Mangku penjagau Ghuma Allah diau diajung nangkap Yesus ngelipat agi . Imam-imam bepangkat tinggi ngan jemau Parisitu betanyau ngan ughangtu , kataunyau , " Ngapau kamu nidau mbata'i Diau ke sini ? "
43007046	Katau penjagautu , " Ui , lum kekela adau jemau ngiciak luak Diautu ! "
43007047	" Apu kamu pulau la disesatka jemau itu ? " katau jemau Parisi tadi .
43007048	" Apu adau jak di tuau-tuau kitau ngan jemau Parisi diau percayau ngan Diau ?
43007049	Jemau banyaktu nidau keruan ukum Taurat . Ughangtu la meghakau ! "
43007050	Nikudimus , sughang jak di jemau Parisi tadi diau senitu njenguak Yesus , ngiciak ngan jemau Parisi lainau , kataunyau ,
43007051	" Nurut ukum Taurat kitau sughang jemau nidau bulia diukum , amun pekaraunyau lum keruan ngan peremba'au lum diperisau . "
43007052	" Apu kaba pulau jak di Galilia ? " katau ughangtu . " Perisau ajaula Injil . Kaba ka keruan , nidau bediau nabi diau asalau jak di Galilia . "
43007053	Udim itu ughangtu baliak galau .
43008001	Mangku Yesus pegi ke bukit Saitun .
43008002	Pagi di aghiau akap nian Yesus pegi ke Ghuma Allah , banyak jemau datang njenguak Diau . Yesus duduak mangku mulai ngajagh .
43008003	Masau itu guru-guru ukum Taurat ngan jemau Parisi njenguak Yesus mbatak sughang jemau tinau diau kedapatan menaugawia . Ughangtu ngajung jemau tinautu betegak di tetengaan ,
43008004	mangku bekatau ngan Yesus , " Pak Guru , jemau tinau ini kedapatan dang bebuat ja'at .
43008005	Dalam ukum Taurat Musa ngiciakka , jemau tinau luak ini mesti disipati ngan batu enggut mati . Luak apau pendapat kaba ? "
43008006	Ughangtu betanyau luak ini endak ncubau nyalaka Yesus , mangku ughangtu pacak nyalakaNyau . Anyautu Yesus nunduak ajau ngan nuliska jaghiAu ke tana .
43008007	Karnau ughangtu maju betanyau , Yesus betegak sampai bekatau , " Jemau diau nidau bedusau jak di kapu dighi , gila diau dulu sekali nyipatka batu ke tinau ini . "
43008008	Mangku Yesus nunduak ngulang nulis agi di tana .
43008009	La udim ndengagh Yesus ngiciak luak itu , ughangtu pegi ninggalka bada itu sejagh sughang mulai ngan diau tuau . Udim-udimau tigha Yesus sughang di situ ngan jemau tinau tadi diau masia betegak di badahau .
43008010	Yesus betegak ngiciak ngan tinautu , " Ui , kaba , di manau gegalau jemau tadi ? Nidau bediau diau ngukum kaba ? "
43008011	" Nidau . " katau tinautu , " Iluakla , " katau Yesus , " Aku pulau nidau ngukum kaba . Mbak kini pegila , jangan mbuat dusau agi . "
43008012	Mangku Yesus bekiciak agi ngan jemau banyaktu , katauNyau , " Akunila terang deniau . Jemau diau ngikut Aku , nidau ka bejalan di keleman , anyautu diau la bulia terang diau ngenjuakka idup . "
43008013	Katau jemau Parisi , " Kabani ngiciakka Kaba itula . Kici'an Kaba nidau benagh . "
43008014	Yesus nimbal , " Empuak Aku ngiciakka diri Aku , kici'anKu itu benagh , karnau Aku keruan asalKu jak di manau ngan tujuanKu ke manau . Kapu dighi nidau keruan asalKu jak di manau ngan tujuanKu ke manau .
43008015	Kapu dighi ngadili jemau ngan carau manusiau , Akuni nidau ngadili sughang kia .
43008016	Anyautu misalau Aku ngadili jemau , keputusanKutu benagh , karnau Aku ukan sughang . Bapak diau ngajung Aku adau guak Aku .
43008017	Dalam ukum Taurat ditulis luak ini : Kici'an diau benagh kici'an jak di duau ughang .
43008018	Akuni ngiciakka diri Aku , mangku Bapak diau ngajung Aku ngiciakka Aku pulau . "
43008019	" Bak Kaba di manau ? " katau ughangtu . Yesus nimbal , " Kapu dighi nidau nian keruan sapau Aku ngan BapakKu . Amun kapu dighi keruan sapau Aku , cengki kapu dighi keruan pulau sapau BapakKu . "
43008020	Gegalaunyautu dikiciakka Yesus , masau Diau ngajagh di Ghuma Allah pasigh kas pesembahan . Anyautu nidau bediau sughang kia diau nangkap Yesus , karnau masauNyau lum sampai .
43008021	Mangku Yesus ngiciak agi ngan jemau banyak , katauNyau , " Aku ka pegi . Kapu dighi ka ndala'i Aku , anyautu kapu dighi ka mati dalam dusau . Ke bada Aku pegi kapu dighi nidau pacak datang . "
43008022	Katau jemau Yahuditu , " Diau bekatau , kami nidau pacak datang ke manau Diau pegi . Apu Diau endak mbunua diriAu ? "
43008023	Yesus bekatau agi ngan ughangtu , " Asal kapu dighi itu jak di bawa , asal Akuni jak di atas . Kapu dighi jak di deniauni , Akuni ukan jak di deniauni .
43008024	Itula sebapau Aku bekatau ngan kapu dighi , bansau kapu dighi ka mati dalam dusau kapu dighi . Cetau kapu dighi ka mati dalam dusau kapu dighi , amun nidau percayau , Akunila Diau . "
43008025	Mangku ughangtu betanyau , " Kabani sapau ? " " Tuapau gunaunyau agi Aku ngiciak ngan kapu dighitu ? " katau Yesus .
43008026	" Gi banyak diau endak Kukiciakka ngan ngadili kapu dighi . Diau ngajung Aku pacak dipercayaui , mangku setu diau Kudengagh jak di Diau , itula diau Kukiciakka ngan deniau . "
43008027	Ughangtu nidau terti , bansau Yesus dang ngiciakka Bapak ngan ughangtu .
43008028	Itula sebapau Yesus bekatau agi , " Amun kapu dighi la nayiakka Anak Manusiau , mangku kapu dighi ka keruan , bansau Akunila Diautu , nidau ngerjauka tuapau-apau jak di diriKu , anyautu Aku ngiciakka ajau setu diau diajaghka Bapak ngan Aku .
43008029	Diau ngajung Aku nyertaui Aku . Diau nidau kekela ngenangka Aku sughang , karnau Aku maju ngerjauka setu diau melemakka atiAu . "
43008030	La udim Yesus ngiciakka gegalaunyautu , banyak jemau percayau ngan Diau .
43008031	Mangku Yesus ngiciak ngan jemau Yahudi diau la percayau ngan Diau , katauNyau , " Amun kapu dighi idup nuruti ajaghanKu , kapu dighi njadi anak-buaKu nian .
43008032	Kapu dighi ka ngeruani Allah diau benagh , mangku Diau ka mbibaska kapu dighi . "
43008033	" Kamini pengadau Abraham , " katau ughangtu , " Lum kekela kami njadi budak belian ngan jemau . Ngapau Kaba ngiciakka , kapu dighi ka dibibaska ? "
43008034	Yesus bekatau ngan ughangtu , " Percayaula katauKu ini : Jemau diau bebuat dusau jemautu budak dusau .
43008035	Sughang budak nidau mendam di ghuma selelamaunyau , anyautu anak maju mendam di ghuma .
43008036	Mangku , amun Anak itu mbibaska kapu dighi , kapu dighi bibas nian . "
43008037	" Nyela , Aku keruan , kapu dighini pengadau Abraham . Anyautu kapu dighi endak mbunua Aku , karnau kapu dighi enggup nerimau ajaghanKu .
43008038	Aku ini ngiciakka setu diau la Kukinak di BapakKu . Kapu dighi pulau ngerjauka setu diau la kapu dighi dengaghka jak di bak kapu dighi . "
43008039	Ughangtu nimbal , " Bak kami Abraham . " Katau Yesus , " Misalau kapu dighi ngenian anak Abraham , cetau kapu dighi ngerjauka setu diau dikerjauka Abrahamtu .
43008040	Akuni ngiciakka ngan kapu dighi setu diau benagh diau Kudengagh jak di Allah , anyautu kapu dighi endak mbunua Aku . Perembak luak itu nidau dikerjauka Abraham .
43008041	Kapu dighi ngerjauka setu diau dikerjauka bak kapu dighitu . " Ughangtu nimbal , " Kamini ukanau anak kampang . Bak kami gi sughang , diautu Allah . "
43008042	Mangku Yesus bekatau ngan ughangtu , " Amun Allahtu bak kapu dighi , kapu dighi ka nyayangi Aku , karnau asalKu jak di Allah . Aku datang ukan karnau kendakKunila , tapitu Allah ngajung Aku .
43008043	Tuapau sebapau kapu dighi nidau ngerti setu diau Kukiciakka ? Karnau kapu dighi enggup nerimau kici'anKu .
43008044	Bak kapu dighi Iblis , mangku kapu dighi endak nuruti kendak bak kapu dighi . Iblistu pembunua manusiau jak di senitu . Diau nidau kekela idup benagh , karnau nidau bediau setu diau benagh di diau . Amun diau mbu'ung , itu biasau , karnau luak itula caraunyau , karnau diau pembu'ung ngan bak gegalau pembu'ung .
43008045	Empuak Akuni ngiciakka setu diau benagh ngan kapu dighi , kapu dighi nidau percayau ngan Aku .
43008046	Sapau jak di kapu dighi beghani ngiciakka Aku bedusau ? Mangku amun Aku ngiciakka setu diau benagh , ngapau kapu dighi nidau percayau ngan Aku ?
43008047	Jemau diau asalau jak di Allah ndengaghka kici'an Allah , anyautu asal kapu dighi ukan jak di Allah . Itula sebapau kapu dighi enggup ndengaghiNyau . "
43008048	Jemau Yahuditu nimbali Yesus , kataunyau , " Nyela katau kami , kaba jemau Samaria diau diarung iblis . "
43008049	Yesus nimbal , " Aku nidau diarung iblis . Aku meregaui BapakKu , anyautu kapu dighi nidau meregaui Aku .
43008050	Aku nidau ndalak puji batan endak Aku . Adau Sughang diau beusaha , mangku Aku diregaui . Diau pulau ngadili ngan benagh .
43008051	Ngenian katauKu ini : Jemau diau nuruti kici'anKu nidau ka mati selelamaunyau . "
43008052	Jemau Yahuditu bekiciak agi , " Mbak kini kami keruan Kabani diarung iblis nian . Abraham la mati , luak itu pulau gegalau nabi , anyautu Kaba ngiciakka , ' Jemau diau nuruti kici'anKu nidau ka mati selelamaunyau . '
43008053	Amun bak kami Abraham la mati ngan nabi la mati galau , Kabani sapau ? Baghia besakla Kaba sangkan Abraham ? "
43008054	Yesus nimbal , " Misalau Aku muji diriKu , dikit kiala nidau bediau gunaunyau . Diau muji Aku Bapak diau kapu dighi kiciakka Allah kapu dighi .
43008055	Anyautu kapu dighi nidau keruan Diau , tapitu Aku keruan Diau . Misalau Aku ngiciak , bansau Aku nidau keruan Diau , Aku semegi ngan kapu dighi jemau pembu'ung . Aku keruan Diau , mangku Aku nuruti kici'anNyau .
43008056	Abraham , bak kapu dighi , injiak nianan ka nginak aghi Aku datang , mangku la ngina'au , diau injiak . "
43008057	Jemau Yahudi tadi ngiciak ngan Yesus , " Umur Kaba lum bulia limau pulua taun . Baghia Kaba la nginak Abraham ? "
43008058	Yesus nimbal , katauNyau , " KatauKu ini benagh : Antak ka Abraham adau , Aku la adau . "
43008059	Mangku jemau Yahuditu ngambiak batu endak nyipati Yesus . Anyautu Yesus melengit ninggalka Ghuma Allah .
43009001	Yesus dang ngerayau , Diau nginak sughang jemau diau butau jak di kandungannyau .
43009002	Anak-buaHau betanyau ngan Yesus , kataunyau , " Pak Guru , tuapau sebapau jemau ini butau jak di keciak ? Apu ikak dusau diauni , apu ikak dusau pejadiau ? "
43009003	Yesus bekatau , " Diauni butau ukan ikak dusaunyau , ukan pulau ikak dusau pejadiau , tapitu supayau kuasau Allah nyatau dalam idupau .
43009004	Selamau aghi siang kitau mesti ngerjauka kerjau Allah diau ngajung Aku . Aghi laka malam , mangku sughang kia nidau pacak mbuat tuapau-apau .
43009005	Selamau Aku di deniau ini , Akunila terang deniau . "
43009006	La udim ngiciak luak itu , Yesus beluda ke tana , dikudakkaNyau ayiak liughAutu ngan tana , dikuyutka ke matau jemau butau tadi ,
43009007	mangku bekatau ngan diau , " Pegila , bebasuala kaba di kulam Siluam . " Siluam retiau " diajung " . Mangku jemautu pegi mbasua dayiau , udim itu baliak , mataunyau la nginak .
43009008	Jemau pasigh ghumahau ngan jemau diau rajin nginak diau mintak-mintak senitu bekiciak , " Ukanau diauni jemau diau rajin mintak-mintak ? "
43009009	Adau diau ngiciakka , " Nyela , diau . " Adau diau ngiciakka , " Ukan , diau cuman luluak jemau itu . " Jemau itu ngiciak , " Nyela , akunila diau . "
43009010	Ughangtu betanyau , " Luak apau mangku matau kaba pacak nginak ? "
43009011	Jemau tadi nimbal , " Jemau diau benamau Yesus mbuat licak dikit , dikuyutkaNyau di matauku , katauNyau , ' Pegila ke kulam Siluam , basuala dayi kaba . ' Mangku aku pegi . La udim aku mbasua dayiku , aku pacak nginak . "
43009012	Ughangtu betanyau , " Di manau jemau itu ? " " Aku endiak keruan agi . " katau jemau tadi .
43009013	Masau Yesus ngudak tana ngan ayiak liughAu batan endak meghadui matau jemau butau tadi pacak nginak , aghi itu aghi Sabat . Mangku jemau itu dibatak ke jemau Parisi .
43009014	
43009015	Ughangtu betanyau pulau ngan diau , luak manau diau pacak nginak . Jemautu nimbal , " Diau nguyutka licak ke matauku , aku mbasuhinyau , mangku aku pacak nginak . "
43009016	Adau jak di jemau Parisi diau ngiciak , " Nidau ka adau jemau diau ngerjauka ini asalau jak di Allah , karnau diau nidau nuruti adat lembagau aghi Sabat . " Adau diau lain ngiciak , " Manau ka adau jemau bedusau ngerjauka tandau luak ini ? " Mangku pendapat jemau Parisitu nidau semegi .
43009017	Ughangtu betanyau agi ngan jemau tadi , kataunyau , " Luak manau pendapat kaba ngan jemau diau mbuat kaba nginak ? " " Diautu sughang nabi . " katau jemau itu .
43009018	Anyautu jemau Yahudi tadi nidau percayau , bansau jemau itu butau sebelumau , mbak kini pacak nginak . Itula sebapau ughangtu ngajung njenguak pejadiau ,
43009019	mangku betanyau ngan pejadiautu , " Apu anak kapu dighi nian diauni , diau kapu dighi kiciakka butau jak di keciak ? Amun nyela nian , luak apau mangku pacak nginaktu ? "
43009020	Pejadiau nimbal , " Nyela , anak kami nian , diau nian butau jak di keciak .
43009021	Anyautu luak manau diau pacak nginak mbak kini , kami nidau keruan . Mangku sapau diau njegilka mataunyautu , kami pulau nidau keruan . Tanyauka ajau ngan diau . Diau la besak , diau pacak ngiciakkanyau . "
43009022	Pejadiau ngiciak luak itu karnau takut ngan jemau Yahudi , karnau jemau Yahudi la sepakat , mbak bansau jemau diau ngaku'i Yesustu Rajau Penyelamat nidau bulia agi masuak ghuma sembayang .
43009023	Itula sebapau pejadi jemau itu tadi ngiciakka , " Diau la besak , tanyauka ajau ngan diau . "
43009024	Mangku jemau Yahuditu tadi mantau jemau diau senitu butautu sekali agi , ngiciak ngan diau , " Besumpala , kaba ka ngiciakka diau benagh . Kami keruan jemau diau meghadui kaba jemau bedusau . "
43009025	" Apu Diau jemau bedusau , apu nidau , " katau jemautu , " Aku nidau keruan . Sutiak ajau aku keruan , senitu aku butau , mbak kini aku la nginak . "
43009026	Mangku ughangtu ngiciak agi ngan diau , kataunyau , " Tuapau dibuatAu ngan kaba ? Luak manau Diau mbuat matau kaba nginak ? "
43009027	Timbalau , " La kukiciakka ngan kapu dighi , anyautu kapu dighi nidau ndengaghkanyau . Ngapau kapu dighi endak ndengagh agi . Apu kapu dighi endak njadi pengikutAu pulau ? "
43009028	Mangku ughangtu nggelakka diau , kataunyau , " Kabatula pengikutAu , kamini pengikut Musa .
43009029	Kami keruan , Allah ngiciak ngan Musa . Asalau jemau itu kami nidau keruan . "
43009030	Jemau itu nimbal , kataunyau , " Luak manau titu ? Kapu dighi nidau keruan asalAu jemau itu jak di manau , awuak Diautula mbuat aku pacak nginak ?
43009031	Kitau keruan , Allah nidau ndengaghka jemau bedusau , tapitu jemau diau meregaui Allah ngan nuruti kenda' Au didengaghkaNyau .
43009032	Semenjak deniau adau lum kekela tedengagh adau jemau dighadui diau butau jak di keciak .
43009033	Amun asal jemau itu ukan jak di Allah , Diau nidau ka pacak mbuat tuapau-apau . "
43009034	Ughangtu nimbal , kataunyau , " Tuapau ? Kabani endak ngajagh kami ? Kaba diau penua ngan dusau jak di keciak ? " Mangku diau diajung kisit jak di ghuma sembayang .
43009035	Yesus la ndengagh , mbak bansau jemau butau tadi la diajung kisit , Diau ndala'i jemautu , mangku bekiciak , " Apu kaba percayau ngan Anak Manusiau ? "
43009036	Jemautu nimbal , " Sapau Diautu , Guru ? Kiciakkala , mangku aku percayau ngan Diau . "
43009037	Katau Yesus , " Kaba la nginak Diau , mangku jemau diau dang ngiciak ngan kaba , nyelala Diau . "
43009038	" Aku percayau , Tuhan ! " katau jemau tadi , mangku nunduak nyemba Yesus .
43009039	Mangku Yesus ngiciak agi , katauNyau , " Aku datang ke deniau ini batan endak ngadili jemau ; mangku jemau diau butau pacak nginak , jemau diau pacak nginak njadi butau . "
43009040	Adau jemau Parisi diau ndengagh Yesus ngiciak luak itu tadi , mangku ughangtu betanyau ngan Diau , " Kamini butau pulau ? "
43009041	Timbal Yesus , " Misalau kapu dighi butau , kapu dighi nidau bedusau . Anyautu karnau kapu dighi ngiciak , ' Kami nginak' , kapu dighi maju dalam dusau . "
43010001	" KatauKu ini benagh : Jemau diau masuak sangkaran bebiri nidau jalan duaghau , anyautu nayiak kandang , jemautu pemaling ngan perampuk .
43010002	Jemau diau masuak jalan duaghau diautu tukang sayia bebiri .
43010003	Penunggu sangkaran mbukakka duaghau , mangku tukang sayia masuak . Bebiri ka ndengagh suaraunyau , dipantaunyau bebiriau ngan namaunyau sikuak-sikuak , mangku dibata'inyau keluagh .
43010004	La udim bebiriautu dibata'i keluagh galau , diau bejalan di mukaunyau , mangku bebiri itu ngikut diau , karnau bebiritu kecinauan suaraunyau .
43010005	Jemau lain cetau nidau diikutkanyau . Diau ka larat jak di jemautu , karnau suaraunyau nidau kecinauan ngan diau . "
43010006	Yesus ngiciakka cuntau ceritau ini , anyautu jemau Yahudi nidau terti tuapau retiau Diau ngiciakka luak itu .
43010007	Mangku Yesus ngiciak agi , katauNyau , " Keruanila ini : Akuni umpamau duaghau masuak sangkaran bebiri itu .
43010008	Gegalau jemau lain diau datang antak ka Aku , jemautu pemaling ngan perampuk . Bebiri nidau ndengaghka ughangtu .
43010009	Akuni umpamau duaghau . Jemau diau masuak jalan Aku ka selamat , diau masuak ngeluagh mangku bulia makanan .
43010010	Risau datang endak maling , endak mbunua , endak merusak . Akuni datang , supayau kapu dighi bulia idup , idup sempernau ngan gegalaunyau adau .
43010011	Akunila tukang sayia bebiri diau iluak lagi ngarap . Tukang sayia bebiri diau iluak ngenjuakka nyawaunyau batan endak bebiriau .
43010012	Jemau upahan diau ukan tukang sayia ngan ukan ngempu bebiritu nginak setuau datang , ditinggalkanyau bebiritu , mangku larat . Mangku setuautu nerengkam sampai nceghaika bebiritu .
43010013	Jemau tadi larat , karnau diau jemau upahan , nidau nyanauka bebiritu .
43010014	Akunila tukang sayia bebiri diau iluak lagi ngarap . Aku keruan bebiriKu , bebiriKu keruan Aku .
43010015	Semegi luak Bapak keruan Aku , Aku keruan Bapak . Mangku Aku ngenjuakka nyawauKu batan endak bebiriKu .
43010016	Masia adau agi bebiri lain ngan Aku diau nidau masuak sangkaran ini . Bebiri itu mesti Kubatak pulau , mangku bebiritu ka ndengaghka suarauKu . Gegalau bebiritu ka njadi seghundak ngan sughang tukang sayia .
43010017	Bapak nyayangi Aku , karnau Aku ngenjuakka nyawauKu , mangku Aku ka nerimaunyau agi .
43010018	Sughang kia nidau pacak ngambi'au jak di Aku . Aku ngenjuakkanyau ngan kesukauan atiKu . Aku bekuasau ngenjuakkanyau ngan bekuasau ngambi'au agi . Kuasau itu Kuterimau jak di BapakKu . "
43010019	Mangku jemau Yahudi mulai bebala , karnau kici'an Yesus itu .
43010020	Banyak jemau ngiciakka , " Diauni diarung iblis , Diau gilau . Ngapau kamu ndengaghka Diau ? "
43010021	Adau pulau diau lain ngiciakka , " Itu ukanau kici'an jemau gilau . Iblis nidau pacak meghadui jemau butau ! "
43010022	Nidau lamau udim itu jemau Yahudi meringati aghi rerayau nyemak Ghuma Allah . Masau itu pangkau dingin .
43010023	Yesus ngenginak di berendau Suliman di Ghuma Allah .
43010024	Mangku jemau Yahudi nyeghundak guak Yesus ngan bekatau , " Lamau beghapau agi Kaba ngenangka kami asau-asauan . Amun Kabani Mesias , Rajau Penyelamat itu , kiciakkala ngan sebenaghau . "
43010025	Katau Yesus , " La Kukiciakka ngan kapu dighi , anyautu kapu dighi enggup percayau . Kerjau diau Kukerjauka atas namau BapakKu mbuktika sapau Aku .
43010026	Kapu dighini nidau percayau , karnau kapu dighi nidau temasuak bilangan bebiriKu .
43010027	Gegalau bebiriKu ndengaghka suarauKu . Aku keruan diau , mangku gegalaunyau ngikut Aku .
43010028	Aku ngenju'i diau idup selelamaunyau , mangku bebiritu nidau ka benasau enggut selelamaunyau . Nidau bediau sughang kia diau ka merebuti diau jak di sayianKu .
43010029	BapakKu la ngenjuakkanyau ngan Aku . Bekuasaula Diautu sangkan sapau kila . Mangku sughang kia nidau pacak merebutinyau jak di tangan BapakKu .
43010030	Aku ngan Bapak gi sughang . "
43010031	Mangku jemau Yahudi ngambiak batu agi endak nyipati Yesus .
43010032	Yesus ngiciak ngan ughangtu , katauNyau , " La banyak kerjau iluak jak di BapakKu diau Kukinakka ngan kapu dighi , mangku karnau perembak manau kapu dighi endak nyipati Aku ? "
43010033	Jemau Yahudi itu nimbal , " Ukan karnau perembak kaba diau iluak itu kami endak nyipati kaba ngan batu , tapitu karnau kaba nggelakka Allah . Kabani sughang jemau endak njadika diri Kaba Allah . "
43010034	Katau Yesus , " Ukanau ditulis dalam Kitab Taurat kapu dighi , ' Allah bekatau : Kamula allah' ?
43010035	Kitau keruan , setu diau ditulis dalam Injil nidau pacak diurungka . Amun Allah ngenjuakka namau allah ngan jemau diau nerimau kici'anNyau tadi ,
43010036	ngapau kapu dighi ngiciakka Aku nggelakka Allah , karnau Aku ngiciakka , Akuni Anak Allah , awuak Aku dipilia Bapak ngan diajungAu ke deniauni ?
43010037	Amun Akuni nidau ngerjauka gegalau kerjau BapakKu , kapu dighi jangan percayau ngan Aku .
43010038	Anyautu amun Aku ngerjaukanyau , percayaula ngan kerjauKu , empuak kapu dighi nidau percayau ngan Aku . Mangku kapu dighi keruan ngan ngerti , bansau Bapak adau di dalam Aku , Aku di dalam BapakKu . "
43010039	Mangku jemau Yahudi itu ncubau agi nangkap Yesus , anyautu Yesus luput jak di tangan ughangtu .
43010040	La udim itu Yesus pegi ke beghang ayiak Yurdan , bada Yuhanis mbaptis senitu , mangku Diau mendam di situ .
43010041	Banyak jemau datang njenguak Diau . Ughangtu bekatau , " Yuhanis nidau ngerjauka tandau sutiak kia , anyautu gegalaunyau diau dikiciakka Yuhanis ceritau Jemau ini benagh . "
43010042	Mangku jemau di situ banyak percayau ngan Yesus .
43011001	Lasarus mendam di Betania ngan kelawaiau Maria ngan Marta .
43011002	Mariatu tinau diau minya'i keting Tuhan ngan minyak ghum , dikusu'inyau ngan gumba'au .
43011003	Lasarus itu buidapan , mangku kelawaiautu ngajung jemau ngiciakka ngan Yesus , " Muanai kami diau Dighi sayangitu buidapan . "
43011004	Yesus ndengagh ceritau itu , Diau bekatau , " Idapan ini nidau ka mbatak nyawau . Ini tejadi , mangku Allah diagungka , Anak Allah pulau diagungka . "
43011005	Yesus sayang nian ngan Marta tigau beghadingtu .
43011006	Yesus la ndengagh ceritau tadi , bansau Lasarus buidapan , mangku Diau masia mendam di badaHau duau aghi agi .
43011007	La udim itu Diau ngiciakka ngan anak-buaHau , " Mela , kitau ngulang ke Yudia . "
43011008	Anak-buaHautu bekatau , " Senitu jemau Yahudi endak nyipati Dighi ngan batu . Mbak kini Dighi endak ngulang ke situ agi ? "
43011009	Katau Yesus , " Ukanau saghi duau belas jam ? Jemau diau bejalan aghi siang nidau tuantuak keting , karnau diau nginak terang deniau .
43011010	Jemau diau bejalan aghi malam , tuantuak keting , karnau nidau bediau terang ngan diau . "
43011011	Luak itula kici'an Yesus , mangku Diau bekatau agi , " Kantin kitau Lasarus la tiduak , anyautu Aku ka pegi mbangunka diau . "
43011012	Katau anak-buaHau , " Tuhan , amun Lasarus tiduak , diau ka ghadu . "
43011013	Sebenaghau diau dikiciakkaNyau tadi , Lasarus mati , anyautu anak-buaHau nyangkau diau dikiciakkaNyautu , Lasarus tiduak nian .
43011014	Mangku Yesus ngiciak ngan ughangtu ngan sebenaghau , katauNyau , " Lasarus la mati .
43011015	Anyautu Aku riang pulau , Aku nidau di situ masau itu , karnau iluakla batan endak kamu luak ini , mangku kamu belajagh percayau . Mbak kini mela kitau pegi ngaruaka diau . "
43011016	Tumas diau pulau dikiciakka " Gembagh " ngiciak ngan kantinau anak-bua Yesus lainau , kataunyau , " Mela kitau ngikut endak mati serempak ngan Diau . "
43011017	Yesus sampai di Betania , Lasarus la empat aghi dikuburka .
43011018	Betaniatu pasigh ngan Yerusalim , kekirau bejalan setenga jam jawuhau .
43011019	Banyak jemau Yahudi la datang nandangi Marta ngan Maria endak melemakka ati ughang duau beghadingtu , karnau muanaiautu la mati .
43011020	Marta ndengagh ceritau Yesus la datang , diau pegi njenguak Diau . Maria mendam di ghuma .
43011021	Mangku Marta ngiciak ngan Yesus , kataunyau , " Tuhan , misalau Dighi adau di sini , muanaiku cetau nidau mati .
43011022	Anyautu aku keruan , mbak kini pulau Allah ka ngenjuakka ngan Dighi gegalaunyau diau Dighi pintak ngan Diau . "
43011023	Katau Yesus , " Muanai kaba ka ngulang idup . "
43011024	Katau Marta , " Aku keruan , diau ka ngulang idup masau aghi kiamat . "
43011025	" Akunila ngenjuakka idup ngan mbuat jemau ngulang idup . " Katau Yesus , " Jemau diau percayau ngan Aku ka idup , empuak diau la mati .
43011026	Mangku jemau diau idup ngan percayau ngan Aku , nidau ka mati selelamaunyau . Apu kaba percayau tini ? "
43011027	" Au , Tuhan , " katau Marta , " Aku percayau Dighitu Almasih , Rajau Penyelamat , Anak Allah , diau ka datang ke deniau ini . "
43011028	La udim ngiciak luak itu , Marta pegi endak mantau Maria mbisi'inyau , " Guru adau di sini , nanyauka kaba . "
43011029	Satu ndengagh ceritau itu , Maria cecepatan betegak pegi njenguak Yesus .
43011030	Yesus lum masuak dusun , Diau gi adau di bada Marta ngiciak ngan Diau tadi .
43011031	Jemau Yahudi diau dang adau di ghumahau endak melemakka atiau nginak Maria cecepatan betegak pegi keluagh . Ughangtu ngikutka diau , karnau nyangkau diau pegi ke perantuan endak nangis di situ .
43011032	La sampai di bada Yesus tadi , Maria nginak Yesus , mangku nunduak di adapanNyau ngan bekatau , " Tuhan , misalau Dighi di sini , cetau muanaiku nidau mati . "
43011033	Satu Yesus nginak Maria nangis ngan jemau Yahudi diau ngikutkanyau nangis galau , atiAu sian nian ,
43011034	mangku Diau nanyauka , " Di manau bada diau dikuburka ? " Katau ughangtu , " Mela kina'ila , Tuhan ! "
43011035	Mangku Yesus nangis .
43011036	Jemau Yahuditu bekatau , " Kina'ila , ukan main sayangAu . "
43011037	Adau pulau diau bekatau , " Diauni mbuat jemau butau nginak . Cengki Diau pacak nulung , mangku Lasarus galak endiak ka mati . "
43011038	Yesus sial nian mangku pegi ke perantuan . Kuburantu tebuak besak , ditukup ngan batu .
43011039	Katau Yesus , " Guliakkala batu itu . " Marta , uau jemau mati itu , nimbal , kataunyau , " Tuhan , la empat aghi diauni dikuburka . Cetau la bembau . "
43011040	Yesus bekatau , " La Kukiciakka ngan kaba , ' Amun kaba percayau , kaba ka nginak kuasau Allah . ' "
43011041	Mangku ughangtu ngguliakka batu itu , Yesus ncungak ke langit ngan bekatau , " Terimau kasia , Bak , karnau Dighi la ndengaghka du'aKu .
43011042	Aku keruan Dighi maju ndengaghka du'aKu , anyautu Aku ngiciakka ini batan endak jemau banyak diau adau di sini , supayau ughangtu percayau , bansau Dighitu ngajung Aku . "
43011043	La udim ngiciakka luak itu , Yesus tegauk , katauNyau , " Lasarus , keluaghla ! "
43011044	Jemau diau la mati tadi ngeluagh . Keting tanganau masia bebalut ngan kain putia ngan dayiau ditukup ngan setangan . Mangku katau Yesus ngan ughang di situ , " Kelucungila kain pembalutau , mangku diau pacak bejalan . "
43011045	Banyak jak di jemau Yahudi diau nandangi Maria percayau ngan Yesus , karnau la nginak setu diau dibuatAutu .
43011046	Adau pulau diau pegi njenguak jemau Parisi ngiciakka ngan ughangtu setu diau la dibuat Yesustu .
43011047	Mangku imam-imam bepangkat tinggi ngan jemau Parisi ngajung pengadilan agamau betunggal , ngiciakka , " Tuapau diau mesti kitau kerjauka ? Jemau itu ngerjauka banyak tandau nyelia .
43011048	Amun kitau ngenangka Diau maju luak itu , gegalau jemau ka percayau ngan Diau , mangku penguasau jemau Rum ka datang merusakka Ghuma Allah ngan gegalau bangsau kitau . "
43011049	Mangku sughang jak di ughangtu , namaunyau Kayapas , imam besak taun itu , bekatau , " Kamuni endiak keruan tuapau-apau .
43011050	Apu kamu nidau ngeruani , iluakla batan endak kamu sughang mati sangkan gegalau bangsau kitau benasau ? "
43011051	Kayapas ngiciakka luak itu ukan jak di rupu'annyautula , tapitu karnau diau Imam Besak taun itu , diau meramalka , Yesus ka mati batan endak jemau Yahudi .
43011052	Diau ukan mati batan endak bangsau itu ajau , tapitu pulau endak nunggalka ngan nyatuka anak-anak Allah diau di bada lainau .
43011053	Mangku mulai aghitu pengulu-pengulu Yahudi sepakat endak mbunua Yesus .
43011054	Karnau itu Yesus nidau agi bejalan di mukau umum jemau Yahudi . Diau pegi jak di Yudia ke kuta Epraim diau pasigh ngan padang bungin . Di situla Yesus mendam ngan anak-buaHau .
43011055	Masau itu aghi rerayau Paska la pasigh . Banyak jemau la pegi ke Yerusalim endak njalanka adat lembagau pembasuan diri nurut adat Yahudi , antak ka aghi rerayau mulai .
43011056	Ughangtu ndala'i Yesus , mangku ughangtu dang betunggal di Ghuma Allah , sughang ngiciak ngan diau lain , kataunyau , " Luak manau pendapat kamu ? Asauku Yesus nidau ka datang ngikuti aghi rerayau ini . "
43011057	Imam-imam bepangkat tinggi ngan jemau Parisi la merintaka , bilang jemau diau keruan bada Yesus mesti ngiciakkanyau ngan ughangtu , supayau Yesus ditangkap .
43012001	Enam aghi antak ka aghi rerayau Paska Yesus pegi ke Betania , bada Lasarus diidupka jak di mati .
43012002	Di situ Yesus dijamu jemau dusun itu . Marta nepi'iNyau ngan Lasarus ngikut makan ngan Diau .
43012003	Mangku Maria mbatak minyak ghum segudu keciak diau besak nianan regaunyau , mangku diau minya'i keting Yesus , dikusu'inyau ngan gumba'au . Ghumatu ghum galau ngan minyak itu .
43012004	Mangku Yudas Iskariut , sughang jak di anak-bua Yesus diau njualkaNyau bekatau ,
43012005	" Ngapau minyak ghum ini nidau dijual ngan regau tigau ratus tanci pirak , mangku dienjuakka ngan jemau serik ? "
43012006	Yudas ngiciak luak itu , ukan karnau diau nyanauka jemau serik , anyautu karnau diau pemaling ngan maju ngambiak tanci ughangtu diau diimpaninyau .
43012007	Mangku katau Yesus , " Nengkela diauni ! Diau ngerjauka ini batan endak aghi penguburanKu .
43012008	Jemau serik maju guak kamu , anyautu Aku nidau maju guak kamu . "
43012009	Banyak jemau Yahudi ndengagh Yesus adau di Betania , mangku pegi ke situ . Ughangtu pegi ke situ ukan ajau endak nginak Yesus , tapitu karnau endak nginak Lasarus pulau diau la diidupka Yesus jak di mati .
43012010	Mangku imam-imam bepangkat tinggi merencanauka endak mbunua Lasarus pulau ,
43012011	karnau banyak jemau Yahudi ninggalka ughangtu karnau Lasarus , mangku percayau ngan Yesus .
43012012	Jemau banyak la datang endak merayauka Paska . Pagi aghiau ughangtu ndengagh , bansau Yesus dang bejalan ngancamka Yerusalim .
43012013	Ughangtu ngambiak daun paku bindu , mangku pegi ngampak Yesus ngan besurak-surak , kataunyau , " Husana ! Tepujila Jemau diau datang atas namau Tuhan . Tepujila Rajau Israil . "
43012014	Yesus dapat sikuak keledai mudau , dinayi'iNyau , mangku ditepati setu diau ditulis dalam Injil ,
43012015	" Nidau nanti takut , ui jemau Yerusalim . Kina'ila Rajau kamu datang nayiak sikuak anak keledai . "
43012016	Masau itu anak-bua Yesus lum ngerti gegalaunyau itu . Anyautu la udim Yesus ngulang idup ngan diagungka , anak-buaHau teghingat , bansau setu diau dikerjauka ughangtu ngan Diau la ditulis dalam Injil .
43012017	Jemau banyak diau la nginak Yesus ngajung Lasarus ngeluagh jak di kuburan diidupkaNyau jak di mati maju ngiciakka kejadian itu .
43012018	Itula sebapau jemau banyak pegi ndepatka Yesus di jalan , karnau ughangtu la ndengagh , bansau Diautu ngerjauka tandau nyelia itu .
43012019	Mangku jemau Parisi ngiciak sughang ngan diau lain , kataunyau , " Na , kamu la nginak , kitau nidau pacak mbuat tuapau-apau . Gegalau jemau deniauni datang ngikut Diau . "
43012020	Di antarau jemau diau datang ke Yerusalim endak sembayang masau aghi rerayau itu adau pulau jemau Yunani .
43012021	Ughangtu pegi njenguak Pilipus diau asalau jak di Betsaida di Galilia mangku bekatau , " Amun pacak , kami endak betemu ngan Yesus . "
43012022	Pilipus ngiciakkanyau ngan Anderias , mangku ughang duautu ngiciak ngan Yesus .
43012023	Katau Yesus ngan ughangtu , " Masaunyau la sampai Anak Manusiau diagungka .
43012024	Ngenian katauKu ini : Amun semughak padi nidau ditugalka ke tana , mangku nidau busuak , diau ka maju semughak itula . Anyautu amun mughaktu busuak karnau tumbua , mangku ka banyak asilau .
43012025	Jemau diau nyayangi nyawaunyau ka kelengitan nyawaunyau , mangku jemau diau nidau nyayangi nyawaunyau ka bulia idup empai selelamaunyau .
43012026	Jemau diau endak bekerjau batan endak Aku , diau mesti ngikut Aku , mangku anak-buaKu adau guak Aku di badaKu . Mangku jemau diau bekerjau batan endak Aku diregaui BapakKu . "
43012027	" Aku temas . Tuapau diau mesti Kukiciakka mbak kini ? Bak , selamatkala Aku jak di sengsarau ini ? Nidau , karnau batan endak itula Aku datang .
43012028	Bak , agungka namau Dighi ! " Mangku tedengagh suarau jak di sergau diau ngiciakka , " Aku la ngagungkanyau , mangku Aku ka ngagungkanyau agi . "
43012029	Jemau banyak diau di situ ndengagh suarau itu bekatau , " Itu gurua ! " Adau pulau diau ngiciakka , " Ukanau , malaikat ngiciak ngan Diau . "
43012030	Yesus bekatau ngan ughangtu , " Suarau itu ukan batan endak Aku , tapitu batan endak kapu dighi .
43012031	Mbak kini la masaunyau deniau diukum , mbak kini penguasau deniau ka dicapakka keluagh .
43012032	Amun Aku la dinayiakka jak di deniau , Aku ka ngajak gegalau jemau njenguak Aku . "
43012033	Yesus ngiciakka luak itu endak nyatauka carau Diau ka mati .
43012034	Jemau banyak itu ngiciak ngan Diau , kataunyau , " Kami la keruan jak di ukum Taurat , bansau Mesias , Rajau Penyelamattu , ka idup selelamaunyau . Luak manau Kaba pacak ngiciak , Anak Manusiau mesti dinayiakka . Sapau Anak Manusiau itu ? "
43012035	Katau Yesus agi ngan ughangtu , " Nidau ka lamau agi terang adau guak kapu dighi . Bejalanla empungan terang gi adau di kamu , mangku kapu dighi nidau bejalan di keleman . Jemau diau bejalan di keleman nidau keruan ke manau diau pegi .
43012036	Percayaula ngan terang itu , empungan terang itu gi adau di kapu dighi , mangku kapu dighi njadi jemau diau idup dalam terang . " Udim ngiciak luak itu Yesus pegi nyemuni , mangku nidau kina'an agi .
43012037	La banyak tandau nyelia dikerjauka Yesus di mukau ughangtu . Empuak luak itu ughangtu nidau kila percayau ngan Diau .
43012038	Mangku setu diau la dikiciakka nabi Yesaya la ditepati , " Tuhan , sapau ka percayau ngan ceritau kami ? Ngan sapau kuasau Tuhan dinyatauka ? "
43012039	Itula sebapau ughangtu nidau pacak percayau , karnau Yesaya la bekatau pulau , " Katau Allah ,
43012040	' Aku la mbutauka matau ughangtu ngan mbuat ughangtu keghas ati , supayau matau ughangtu jangan nginak ngan rupu'an ughangtu jangan terti , mangku ughangtu jangan ngulang njenguak Aku , mangku Aku jangan meghadui ughangtu . ' "
43012041	Yesaya la ngiciak luak itu , karnau la nginak kuasau Yesus , mangku dikiciakkanyau .
43012042	Empuak luak itu banyak pulau jemau jak di pengulu jemau Yahudi percayau ngan Diau . Anyautu ughangtu nidau beghani ngaku'iNyau ngan terang-terangan , karnau takut , kalu jemau Parisi nidau ngajung ughangtu agi masuak ghuma sembayang .
43012043	Ughangtu galakla dipuji manusiau sangkan dipuji Allah .
43012044	Mangku Yesus bekatau bias , " Jemau diau percayau ngan Aku , ukan percayau ngan Aku ajau , tapitu percayau pulau ngan Allah diau ngajung Aku .
43012045	Mangku jemau diau nginak Aku nginak Allah pulau diau ngajung Aku .
43012046	Akuni datang ke deniau ini umpamau terang , mangku bilang jemau diau percayau ngan Aku jangan maju mendam di keleman .
43012047	Amun adau jemau diau ndengagh kici'anKu , anyautu nidau nurutinyau , Aku nidau ka ngukumau , karnau Aku datang ukan endak ngukum deniau , tapitu endak nyelamatkanyau .
43012048	Jemau diau nidau nerimau Aku ngan nidau nuruti kici'anKu , akimau la adau . Kici'anKu diau la Kukiciakka , itula diau ka ngukumau masau aghi kiamat .
43012049	Karnau Aku nidau ngiciak nurut rupu'anKunila , tapitu Bapak diau ngajung Aku Diautu ngajung Aku ngiciakka setu diau mesti Kukiciakka .
43012050	Aku keruan perintaHau itu ngenjuakka idup empai selelamaunyau . Mangku setu diau Kukiciakka , Aku ngiciakka luak la dikiciakka Bapak ngan Aku . "
43013001	Mbak pagi di aghiau aghi rerayau Paska ka lasung , Yesus la keruan , bansau masauNyau la sampai Diau ninggalka deniau ini njenguak Bapa' Au . Yesus la nyayangi anak-buaHau , mangku Diau maju nyayangi ughangtu enggut pengabisanNyau .
43013002	Yesus ngan anak-buaHau dang makan malam . Iblis la mbisi'i Yudas Iskariut , anak Simun , supayau diau njualka Yesus .
43013003	Yesus keruan , bansau Bapa' Au la ngenjuakka gegalaunyau ngan Diau . Diau pulau keruan Diau asalau jak di Allah ngan baliak agi ke Allah .
43013004	Mangku Yesus betegak ngelucungka bajuAu . Diau ngambiak anduk , dikainkanyau .
43013005	La udim itu Diau ncughuaka ayiak dalam capa mangku mulai mbasua keting anak-buaHau , dikusu'iNyau ngan anduk diau dikainkatu .
43013006	Mangku Diau sampai di Simun Pitrus . Pitrustu bekatau , " Tuhan , baghia Dighi mbasua ketingku . "
43013007	Katau Yesus , " Mbak kini kaba lum ngerti setu diau Kukerjauka ini , nanti kaba ka terti . "
43013008	" Jangan , Tuhan , " Katau Pitrus , " Jangan Dighi gheghapati mbasua ketingku . " Katau Yesus , " Amun Aku nidau mbasua kaba , kaba nidau agi njadi anak-buaKu . "
43013009	Katau Simun Pitrus , " Amun luak itu , Tuhan , jangan keting ajau , tapitu tangan ngan palakku pulau . "
43013010	" Jemau diau la udim mandi la beresia gegalaunyau . " Katau Yesus . " Diau nidau nanti diberesiaka agi lain jak di ketingau . Kamu la beresia , anyautu nidau gegalau kamu . "
43013011	Yesus la keruan sapau ka njualkaNyau . Itula sebapau Diau ngiciakka , " Kamuni la beresia , anyautu nidau gegalau kamu . "
43013012	La udim Yesus mbasua keting anak-buaHautu , Diau nyurumka bajuAu agi , mangku duduak sampai ngiciak ngan anak-buaHautu , katauNyau , " Apu kamu terti setu diau empai Kukerjauka ngan kamuni ?
43013013	Kamu betutugh ngan Aku Guru ngan Tuhan . Nyela nian , kamutu benagh , karnau Akula Diau .
43013014	Amun Aku mbasua keting kamu , Akuni diau njadi Tuhan ngan Guru kamu , mangku kamu pulau sepantasau sangi mbasuhi keting .
43013015	Aku la mbuat penauan batan endak kamu , supayau kamu mbuat semegi luak aku buat ngan kamu .
43013016	Nyela nian katauKu ini : Sughang budak nidau lebia bekuasau jak di tuanau , mangku jemau diau diajung nidau lebia penting jak di jemau diau ngajungau .
43013017	Kamu la keruan gegalaunyauni . Riang kamu , amun dikerjauka .
43013018	Setu diau Kukiciakka , ukanau ngiciakka kamu gegalaunyau . Aku keruan , sapau-sapau diau la Kupilia . Anyautu setu diau ditulis di Injil mesti tejadi : ' Jemau diau la makan ngan Aku ka melawan Aku . '
43013019	Aku ngiciakkanyau ngan kamu mbak kini antak ka tejadi , supayau amun titu tejadi kelau , kamu percayau , bansau Akunila Diau .
43013020	Ngenian katauKu ini : Jemau diau nerimau jemau diau Kuajung , nerimau Aku . Mangku jemau diau nerimau Aku nerimau Allah diau ngajung Aku . "
43013021	La udim Yesus ngiciakka luak itu , peghasauanNyau madak nian , mangku Diau bekatau , " KatauKuni benagh nian : Sughang jak di kamuni ka njualka Aku . "
43013022	Anak-buaHau sangi kina'i ngan kemangan , karnau nidau keruan , sapau diau dikiciakkaNyautu .
43013023	Anak-bua diau disayangiNyau duduak di guak sebela kananAu .
43013024	Simun Pitrus ngenjuakka tandau ngan jemautu ngajungau betanyau ngan Yesus , sapau diau dikiciakkaNyautu .
43013025	Jemau diau duduak pasigh Yesustu nyelinga'iNyau sampai betanyau , " Sapau , Tuhan ? "
43013026	Mangku katau Yesus , " Jemau diau Kuenju'i ruti diau Kuceculka dalam pan , diautu jemaunyau . " Mangku Yesus ngambiak setepil ruti , diceculkaNyau dalam pan , dienjuakka ngan Yudas Iskariut , anak Simun .
43013027	La udim Yudas nerimau rutitu , iblis masuak dalam ati Yudas , mangku Yesus ngiciak ngan diau , katauNyau , " Setu diau endak kaba kerjauka , kerjaukala gegancang . "
43013028	Nidau sughang kia jak di ughangtu diau duduak makan di situ terti , ngapau Yesus ngiciak luak itu ngan Yudas .
43013029	Adau diau nyangkau Yesus ngajung Yudas mbeli setu diau digunauka batan aghi rerayau , ngan ngenjuakka tanci ngan jemau serik , karnau Yudas tukang nyimpani tanci ughangtu .
43013030	La udim Yudas ngambiak ruti tadi , diau gegasip ngeluagh . Aghitu la malam .
43013031	La udim Yudas pegi , Yesus bekatau , " Mbak kini Anak Manusiau diagungka , mangku Allah pulau diagungka karnau Diau .
43013032	Amun Allah diagungka karnau Diau , Allah ka ngagungka Diau pulau karnau diriAu . Nyela , Allah ka cepat ngagungkaNyau .
43013033	Ai , anak-buaKu , tigha jerang agi Aku adau guak kamu . Kamu ka ndala'i Aku . Luak Aku la ngiciak ngan jemau Yahudi , Aku ngiciak pulau ngan kamu mbak kini , ' Ke bada Aku pegi kamu nidau pacak datang . '
43013034	Aku ngiciakka perinta empai ngan kamu : Kamu sangi sayangila sughang ngan diau lain . Aku la nyayangi kamu . Luak itula pulau kamu mesti sangi sayangi .
43013035	Amun kamu sangi sayangi , gegalau jemau ka keruan , bansau kamu anak-buaKu . "
43013036	Mangku Simun Pitrus betanyau , " Tuhan , Dighi endak pegi ke manau ? " Katau Yesus , " Ke bada Aku pegi , kaba nidau pacak ngikut Aku mbak kini , anyautu nanti kaba ka ngikut Aku . "
43013037	Pitrus betanyau agi , " Tuhan , ngapau Aku nidau pacak ngikut Dighi mbak kini ? Aku endak ngenjuakka nyawauku batan endak Dighi ! "
43013038	Katau Yesus , " Luak manau kaba endak ngenjuakka nyawau kaba batan endak Aku ? Aku bekatau sebenaghau : Antak ka ayam bekukuak , kaba la tigau kali nidau ngaku'i Aku . "
43014001	" Janganla kamu temas . " Katau Yesus , " Percayaula ngan Allah , percayaula pulau ngan Aku .
43014002	Di ghuma BapakKu banyak bada . Amun nidau luak itu , cetau Aku nidau ngiciak ngan kamu , bansau Aku pegi endak nyediauka bada batan endak kamu .
43014003	La udim Aku pegi ke situ ngan nyediauka bada batan endak kamu , Aku ka ngulang agi , mangku mbatak kamu ke badaKu , supayau di manau badaKu , di situ pulau bada kamu .
43014004	Ke manau Aku pegi , kamu keruan jalan ke situ . "
43014005	Tumas ngiciak ngan Yesus , kataunyau , " Tuhan , kami nidau keruan , ke manau Dighi pegi . Luak manau kami keruan jalan ? "
43014006	Katau Yesus , " Akunila jalan ngeruani Allah ngan idup nian . Nidau sughang kia diau pacak njenguak Bapak , amun nidau karnau Aku .
43014007	Amun kamu keruan Aku , cetau kamu pulau keruan BapakKu . Mbak kini kamu la keruan Diau ngan kamu la nginak Diau . "
43014008	Katau Pilipus , " Tuhan , ancakka Bapaktu , jadila ngan kami . "
43014009	Katau Yesus , " Ui , Pilipus , Aku la lamau ngan kamu , mangku kaba lum kila keruan Aku ? Jemau diau nginak Aku la nginak Bapak . Ngapau kaba ngiciakka : Ancakka Bapaktu ngan kami ?
43014010	Apu kabani nidau percayau , Akuni di dalam Bapak , Bapak pulau di dalam Aku ? Setu diau Kukiciakka ngan kamu , asalau ukanau jak di Aku . Bapak diau mendam di dalam Aku ngerjauka gegalaunyau itu .
43014011	Percayaula ngan katauKu ini : Aku di dalam Bapak ngan Bapak di dalam Aku , senidau-nidaunyau percayaula ngan setu diau la Kukerjauka .
43014012	Ngenian katauKu ini : Jemau diau percayau ngan Aku ka ngerjauka setu diau la Kukerjauka , gi banyak setu diau lebia besak agi ka dikerjaukanyau . Aku pegi njenguak Bapak ,
43014013	mangku setu diau kamu pintak atas namauKu ka Kuenjuakka , mangku Bapak dipuji karnau Aku .
43014014	Tuapau kila diau kamu pintak atas namauKu ka Kuenjuakka . "
43014015	" Amun kamu nyayangi Allah , kamu ka nuruti gegalau perintaKu .
43014016	Aku ka mintakka ngan Bapak , mangku Diau ka ngenju'i kamu Penulung lain diau ka adau guak kamu selelamaunyau .
43014017	Diau itu Rua Allah diau ka nyatauka , sapau Allah sebenaghau . Deniau nidau pacak nerimau Diau , karnau deniau nidau nginak Diau ngan ngeruani Diau . Anyautu kamuni ngeruani Diau , karnau Diau di guak kamu ngan mendam dalam kamu .
43014018	Aku nidau ka ngenangka kamu njadi anak umang . Nanti Aku ka ngulang njenguak kamu .
43014019	Tigha jerang agi , deniau nidau ka nginak Aku agi , anyautu kamuni ka nginak Aku . Akuni idup , karnau itu kamu ka idup pulau .
43014020	Aghitu pulau kamu ka ngeruani , bansau Aku dalam BapakKu ngan kamu dalam Aku , Aku pulau dalam kamu .
43014021	Jemau diau nerimau perintaKu ngan nurutinyau , jemau itula nyayangi Aku . Mangku jemau diau nyayangi Aku ka disayangi BapakKu . Aku pulau ka nyayangi jemautu ngan nyatauka diriKu ngan diau . "
43014022	Yudas , ukan Yudas Iskariut , betanyau ngan Yesus , kataunyau , " Tuhan , tuapau sebapau Dighi endak nyatauka Dighi ngan kami , nidau ngan gegalau deniau ? "
43014023	Katau Yesus , " Amun jemau nyayangi Aku , diau ka nuruti kici'anKu . BapakKu ka nyayangi diau , mangku Kami ka njenguak diau ngan mendam ngan diau .
43014024	Jemau diau nidau nyayangi Aku nidau nuruti kici'anKu . Kici'an diau kamu dengaghtu ukan jak di Aku , tapitu jak di Bapak diau ngajung Aku .
43014025	Gegalaunyautu Kukiciakka ngan kamu , semasau Aku gi betunggal ngan kamu .
43014026	Anyautu Rua Allah , Penulung diau ka diajung Bapak atas namauKu , diautu ka ngajaghka gegalaunyautu ngan kamu ngan ngingatka gegalaunyau diau la Kukiciakka ngan kamu .
43014027	Aku mbuat ati kamu tenang . Keinji'anKu Kuenjuakka ngan kamu , mangku diau dienjuakka itu ukan luak diau dienjuakka deniau . Nidau nanti temas , ngan nidau nanti penakut .
43014028	Kamu la ndengagh Aku bekatau ngan kamu , Aku ka pegi , anyautu Aku ka ngulang agi njenguak kamu . Amun kamu nyayangi Aku , cetau kamu riang , karnau Aku pegi njenguak BapakKu , karnau pentingla Bapak sangkan Aku .
43014029	Aku ngiciakka titu ngan kamu mbak kini , antak ka gegalaunyautu tejadi , supayau kamu percayau , amun titu tejadi nanti .
43014030	Aku nidau ka ngiciak banyak agi ngan kamu , karnau la masaunyau penguasau deniauni datang . Anyautu diau nidau bekuasau ngan diriKu .
43014031	Anyautu gegalaunyautu mesti tejadi , supayau deniau keruan , bansau Aku nyayangi Bapak ngan ngerjauka gegalaunyau diau diajungka Bapak ngan Aku . Mela , kitau pegi jak di sini . "
43015001	" Akuni umpamau batang anggur diau asli , mangku BapakKu tukang sayiau .
43015002	Bilang cangka di Aku diau nidau bebua diteta' Au , mangku bilang cangka diau bebua diberesiaka , supayau buahau tamba lebat .
43015003	Kamu la diberesiaka karnau kici'anKu diau la Kukiciakka ngan kamu .
43015004	Mendamla kamu di Aku , mangku Aku mendam di kamu . Cangka nidau pacak bebua , amun nidau maju di batang anggur . Luak itula pulau kamu nidau pacak bebua , amun nidau mendam di Aku .
43015005	Akunila batang anggur , kamunila cangka-cangkahau . Jemau diau mendam di Aku ngan Aku di diau , jemautu ka banyak buahau . Amun Aku nidau nulung , kamu nidau pacak mbuat tuapau-apau .
43015006	Jemau diau nidau mendam di Aku dicapakka keluagh luak cangka , mangku njadi keghing . La udim ditunggalka jemau , dicapakka ke dalam api , mangku mutung .
43015007	Amun kamu maju mendam di Aku ngan kici'anKu maju di ati kamu , pintakla tuapau kila kamu endak , mangku kamu ka dienju'i .
43015008	Amun kamu bebua banyak , kamu njadi anak-buaKu nian . Ngan carau luak itu BapakKu diagungka . "
43015009	" Aku sayang ngan kamu luak Bapak sayang ngan Aku . Jangan nyimpang jak di sayangKu .
43015010	Amun kamu nuruti perintaKu , Aku maju sayang ngan kamu . Itu semegi ngan Aku nuruti perinta BapakKu , mangku Bapak maju sayang ngan Aku .
43015011	Gegalaunyau Kukiciakka ngan kamu , supayau keinji'anKu adau di ati kamu , mangku kamu injiak nianan .
43015012	Inila perintaKu : Kamu mesti sangi sayangi , luak Aku la nyayangi kamu .
43015013	Jemau diau sayang nianan ngan kantinau , jemau itu nyeraka nyawaunyau batan endak kantinau .
43015014	Kamuni kantinKu , amun kamu ngerjauka tuapau diau Kuperintaka ngan kamu .
43015015	Kamu nidau agi Kukiciakka budak , karnau budak nidau keruan , setu diau dikerjauka tuanau . Kamu Kukiciakka kantin , karnau gegalaunyau diau Kudengagh jak di Bapak la Kukiciakka ngan kamu .
43015016	Ukan kamuni diau milia Aku . Aku diau milia kamu . Aku ngajung kamu pegi ngan bebua banyak , bua diau ka ta'an . Mangku setu diau kamu pintak atas namauKu dienjuakka Bapak ngan kamu .
43015017	Inila perintaKu ngan kamu : Sangi sayangila kamu . "
43015018	" Amun deniau luat ngan kamu , keruanila , Aku jak di senitu la diluatka deniau .
43015019	Misalau kamu semegi ngan jemau di deniau , cengki deniau ka nyayangi kamu , karnau kamu semegi ngan deniau . Anyautu karnau Aku la milia kamu jak di deniauni , kamu ukan semegi ngan deniau . Itula sebapau deniau luat ngan kamu .
43015020	Ingatkala setu diau la Kukiciakka ngan kamu : Sughang budak nidau lebia bekuasau jak di tuanau . Amun ughangtu la nganiayau Aku , ughangtu ka nganiayau kamu pulau . Amun ughangtu la nuruti kici'anKu , ughangtu ka nuruti kici'an kamu pulau .
43015021	Gegalaunyau ka dikerjauka ughangtu ngan kamu , karnau kamu anak-buaKu , karnau ughangtu nidau keruan Allah diau ngajung Aku .
43015022	Misalau Aku nidau datang ngan nidau ngiciakka gegalaunyau ngan ughangtu , ughangtu nidau besala . Anyautu mbak kini nidau bediau tapakan agi batan dusau ughangtu .
43015023	Jemau diau meluatka Aku , meluatka BapakKu pulau .
43015024	Misalau di guak ughangtu Aku nidau ngerjauka setu diau lum kekela dikerjauka jemau , ughangtu nidau besala . Mbak kini ughangtu la nginak gegalaunyau diau Kukerjauka , anyautu ughangtu meluatka Aku ngan BapakKu .
43015025	Nyela , semestiau luak itu , mangku setu diau la ditulis dalam kitab Taurat ughangtu ditepati : ' Ughangtu meluatka Aku nidau bediau tapakan . '
43015026	Aku ka ngajung Penulung njenguak kamu diau asalau jak di Bapak . Diau ka nyatauka Allah sebenaghau . Amun Diau datang , Diau ka ngiciakka Aku .
43015027	Mangku kamu pulau mesti ngiciakka Aku , karnau kamuni la seghundak ngan Aku jak di senitu .
43016001	Gegalaunyautu la Kukiciakka ngan kamu , mangku kamu jangan mandak percayau ngan Aku .
43016002	Kamu ka dikeluaghka jak di ghuma sembayang , mangku ka sampai masaunyau , jemau diau mbunua kamu , nyangkau diau melemakka ati Allah .
43016003	Ughangtu ka ngerjauka gegalaunyautu , karnau ughangtu nidau keruan BapakKu ngan Aku .
43016004	Anyautu gegalaunyautu Kukiciakka ngan kamu , mangku amun masaunyau la sampai , kamu teghingat , bansau Aku la ngiciakkanyau ngan kamu . "
43016005	Mbak kini Aku ka pegi njenguak BapakKu diau ngajung Aku . Nidau sughang kia jak di kamu betanyau ke manau Aku pegi .
43016006	Mbak kini ati kamu njadi bingung , karnau Aku ngiciakka titu ngan kamu .
43016007	Mangku Kukiciakka diau benagh ngan kamu : Amun Aku pegi , begunau ngan kamu . Misalau Aku nidau pegi , Penulung itu nidau ka datang njenguak kamu . Anyautu amun Aku pegi , Aku ka ngajung Diau njenguak kamu .
43016008	Mangku amun Diau datang , Diau ka mbuktika deniau besala . Diau ka nyatauka Akuni benagh ngan Allah cetau ka ngukum deniau .
43016009	Diau ka nyatauka ughangtu besala , karnau nidau percayau ngan Aku .
43016010	Diau ka nyatauka Aku benagh , karnau Aku pegi njenguak Bapak , mangku kamu nidau nginak Aku agi .
43016011	Mangku Diau ka nyatauka pulau Allah la mulai ngukum , karnau penguasau deniauni la diukum .
43016012	Gi banyak diau endak Kukiciakka ngan kamu , anyautu mbak kini kamu lum ka ta'an nerimaunyau .
43016013	Amun Rua Allah itu datang , Diau nyatauka Allah itu benagh . Kamu ka dibimbingAu ngeruani gegalaunyau diau benagh . Diau nidau ka ngiciak jak di diriAu , anyautu Diau ka ngiciakka setu diau didengaghAu , mangku Diau ka ngiciakka ngan kamu setu diau ka tejadi nanti .
43016014	Diau ka ngagungka Aku , karnau setu diau dikiciakkaNyau ngan kamu diterimauNyau jak di Aku .
43016015	Gegalaunyau diau adau di Bapak adau pulau di Aku . Itula sebapau Aku bekatau : Setu diau dikiciakka Rua itu ngan kamu diterimauNyau jak di Aku . "
43016016	" Tigha jerang ajau kamu nidau nginak Aku agi , lagi pulau tigha jerang agi , kamu ka nginak Aku . "
43016017	Ndengagh titu anak-bua Yesus adau diau betanyau sughang ngan diau lain , " Tuapau retiau Diau ngiciak ngan kitau , ' Tigha jerang ajau kamu nidau nginak Aku agi' , lagi pulau , ' Tigha jerang agi , kamu ka nginak Aku' ? Tuapau pulau retiau , ' Aku pegi njenguak Bapak' ? "
43016018	Mangku katau ughangtu , " Tuapau retiau , ' Tigha jerang ajau' ? Kitau nidau terti Diau ngiciakka tuapau . "
43016019	Yesus keruan , bansau anak-buaHautu endak betanyau ngan Diau , mangku Diau bekatau , " Apu kamu sangi kiciakka setu diau Kukiciakka tadi , Tigha jerang ajau kamu nidau nginak Aku agi , lagi pulau , Tigha jerang agi , kamu ka nginak Aku ?
43016020	Kici'anKu ini benagh nian : Kamu ka nangis berandaian , anyautu deniau ka riang . Kamuni ka temas , anyautu temas kamutu ka beghuba njadi riang .
43016021	Amun jemau tinau endak merunggu diau temas , karnau la masaunyau diau kesakitan . Anyautu amun anak la adau , diau nidau teghingat agi kesakitannyautu , karnau riang kupiak la adau .
43016022	Luak itula pulau ngan kamu : Mbak kini kamu dukau , anyautu Aku ka betemu agi ngan kamu , mangku ati kamu ka riang , mangku nidau sughang kia pacak ngambiak keriangan kamu .
43016023	Aghi itu kamu nidau ka betanyau tuapau-apau agi ngan Aku . Ngenian katauKu ini : Tuapau kila diau kamu pintak ngan Bapak atas namauKu , titu ka dienjuakka Bapak ngan kamu .
43016024	Enggut mbak kini kamu lum mintak tuapau-apau atas namauKu . Pintakla , mangku kamu ka dienju'i , mangku kamu injiak nian . "
43016025	" Gegalaunyau itu Kukiciakka ngan kamu pakai cuntau . Masaunyau ka sampai Aku nidau pakai cuntau agi , tapitu Aku ka ngiciakka Bapak ngan sebenaghau .
43016026	Masau itu kamu ka mintak ngan Bapak atas namauKu . Aku nidau njanjika mintak ngan Bapak batan endak kamu ,
43016027	karnau Bapak pulau nyayangi kamu . Diau nyayangi kamu , karnau kamu nyayangi Aku ngan percayau , asalKu jak di Bapak .
43016028	Nyela , asalKu jak di Bapak , mangku Aku la datang ke deniau . Anyautu mbak kini Aku ninggalka deniauni endak baliak njenguak Bapak . "
43016029	Mangku anak-buaHau ngiciak ngan Yesus , kataunyau , " Mbak kini Dighi ngiciak ngan sebenaghau , nidau agi pakai cuntau .
43016030	Mbak kini kami keruan : Nidau nanti jemau betanyau ngan Dighi , karnau Dighi ngeruani gegalaunyau . Itula sebapau kami percayau asal Dighi jak di Allah . "
43016031	Katau Yesus , " Mbak kini kamu percayau ?
43016032	Ingatkala , masaunyau ka sampai mangku la sampai , gegalau kamuni ka larat , ka baliak ke ghuma sesughangan . Kamu ka ninggalka Aku sughang , anyautu Aku nidau sughang , karnau Bapak adau guak Aku .
43016033	Gegalaunyautu Kukiciakka ngan kamu , mangku kamu tenang sempernau , karnau seghundak ngan Aku . Di deniau kamu ka sengsarau , anyautu beghanikala ati kamu . Aku la ngalaka deniau . "
43017001	La udim ngiciak luak itu , Yesus ncungak ke langit , mangku bekatau , " Bak , masaunyau la sampai , agungkala Anak Dighi , mangku Anak Dighi ngagungka Dighi pulau .
43017002	Dighi la ngenjuakka kuasau ngan Diau nguasaui gegalau manusiau , mangku Diau ka ngenjuakka idup empai selelamaunyau ngan gegalau jemau diau la Dighi enjuakka ngan Diau .
43017003	Retiau idup empai selelamaunyau itula ngeruani Dighi , Allah diau sebenaghau diau gi sughang itula ngan ngeruani Yesus Keristus diau la Dighi ajung .
43017004	Aku la ngagungka Dighi di deniau ngan ngudimi kerjau diau la Dighi ajungka ngan Aku .
43017005	Bak , mbak kini agungka Aku di adapan Dighi ngan carau Aku diagungka , timpau Aku guak Bapak antak ka deniau adau .
43017006	Aku la nyatauka namau Dighi ngan gegalau jemau jak di deniauni diau la Dighi enjuakka ngan Aku . Dighitu ngempu ughangtu , mangku Dighi la ngenjuakka ughangtu ngan Aku . Ughangtu la nuruti kici'an Dighi .
43017007	Mbak kini ughangtu keruan , bansau gegalaunyau diau la Dighi enjuakka ngan Aku asalau jak di Dighi .
43017008	Kici'an diau Dighi kiciakka ngan Aku , la Kukiciakka ngan ughangtu , mangku ughangtu la nerimaunyau . Ughangtu keruan nian asalKu jak di Dighi , mangku ughangtu percayau , Dighitu ngajung Aku .
43017009	Aku ndu'aka ughangtu , Aku ukan ndu'aka deniau , anyautu Aku ndu'aka jemau diau la Dighi enjuakka ngan Aku , karnau Dighi ngempu ughangtu .
43017010	Gegalaunyau diau Kuempu itu , Dighi ngempuau pulau , mangku gegalaunyau diau Dighi empu itu , Aku ngempuau pulau . Aku la diagungka ughangtu .
43017011	Mbak kini Aku njenguak Dighi . Akuni nidau agi di deniauni , anyautu ughangtu gi adau di deniauni . Bak , diau suci , sayiala ughangtu ngan kuasau namau Dighi , namau diau la Dighi namauka ngan Aku , supayau ughangtu njadi seghundak luak Kitau .
43017012	Masau Aku gi adau guak ughangtu , Aku la nyayia ughangtu ngan kuasau namau Dighi , namau diau la Dighi namauka ngan Aku . Aku la njagaui ughangtu , mangku nidau sughang kia jak di ughangtu benasau lain jak di jemau diau semestiau benasau , mangku setu diau ditulis dalam Injil ditepati .
43017013	Mbak kini Aku njenguak Dighi . Gegalaunyau ini Kukiciakka , timpau Aku gi adau di deniau , mangku ughangtu meghasauka gegalau keinji'anKu .
43017014	La Kukiciakka ngan ughangtu kici'an Dighi , mangku deniau meluatka ughangtu , karnau ughangtu nidau jak di deniau , luak Aku pulau nidau jak di deniau .
43017015	Aku nidau mintak , supayau Dighi ngambiak ughangtu jak di deniauni , anyautu Aku mintak , supayau Dighi njagaui ughangtu jak di diau ja'at .
43017016	Ughangtu nidau jak di deniauni , luak Aku pulau nidau jak di deniauni .
43017017	Beresiakala ughangtu batan endak Dighi ngan Pirman Dighi diau benagh . Nyela , Pirman Dighitu benagh .
43017018	Aku ngajung ughangtu ke deniau , luak Dighi la ngajung Aku ke deniau .
43017019	Bak , batan endak ughangtu Aku nyeraka diriKu ngan Dighi , supayau ughangtu pulau nyeraka diriau nian batan endak Dighi .
43017020	Aku ukan ndu'aka ughang ini ajau . Aku pulau ndu'aka jemau diau ka percayau ngan Aku karnau kici'an ughang ini .
43017021	Bak , Aku mintak , supayau gegalau ughangtu njadi seghundak , luak Dighi seghundak ngan Aku , Aku seghundak ngan Dighi . Aku endak ughangtu seghundak ngan kitau , mangku deniau percayau , bansau Dighi ngajung Aku .
43017022	Akuni la ngagungka ughangtu ngan carau luak Dighi la ngagungka Aku , mangku ughangtu njadi seghundak , luak Kitau pulau la seghundak .
43017023	Aku seghundak ngan ughangtu , Dighi seghundak ngan Aku , mangku ughangtu seghundak nian . Mangku deniau keruan , Dighitu ngajung Aku , Dighi nyayangi ughangtu , luak Dighi nyayangi Aku .
43017024	Bak , Aku endak , supayau jemau diau Dighi enjuakka ngan Aku adau guak Aku di badaKu , mangku ughangtu nginak keagungan diau la Dighi enjuakka ngan Aku , karnau Dighi la nyayangi Aku antak ka deniau adau .
43017025	Bak diau adil , deniau nidau keruan Dighi , anyautu Aku keruan Dighi ngan ughangtu keruan , bansau Dighitu ngajung Aku .
43017026	Aku la nyatauka namau Dighi ngan ughangtu , Aku maju nyataukanyau , mangku sayang Dighi ngan Aku maju dalam ati ughangtu , mangku Aku seghundak ngan ughangtu . "
43018001	La udim Yesus bedu'a luak itu , Diau ngeluagh jak di badaHau tadi ngan anak-buaHau pegi ke beghang ayiak Kidrun . Di situ adau kebun , mangku Yesus ngan anak-buaHau masuak ke kebun itu .
43018002	Yudas , jemau diau njualka Yesus itu , keruan badaHau , karnau Yesus rajin betunggal ngan anak-buaHau di situ .
43018003	Mangku Yudas pegi ke situ mbata'i serumbungan tentera jemau Rum ngan penjagau Ghuma Allah diau diajung imam-imam bepangkat tinggi ngan jemau Parisi . Ughangtu mbatak pakaian ngan lampu ngan ubur .
43018004	Yesus la keruan gegalaunyau diau ka ditanggungkaNyau , mangku Diau masighi ughangtu ngan betanyau , " Kamutu ndala'i sapau ? "
43018005	Katau ughangtu , " Yesus , jemau Nasarit ! " Katau Yesus , " Akunila Diau . " Yudas , jemau diau njualka Yesustu , betegak pulau di situ ngan ughangtu .
43018006	Satu Yesus ngiciak , " Akunila Diau " , ughangtu mundur galau , mangku rubua ke tana .
43018007	Yesus betanyau agi ngan ughangtu , " Kamu ndala'i sapau ? " Katau ughangtu , " Yesus , jemau Nasarit ! "
43018008	" La Kukiciakka , Akunila Diau , " katau Yesus . " Amun kamutu ndala'i Aku nian , nengkela ughang ini pegi . "
43018009	Luak itu dikiciakkaNyau , mangku ditepati setu diau la dikiciakkaNyau tadi , " Jak di ughangtu diau Dighi enjuakka ngan Aku , nidau sughang kia diau Kuenangka benasau . "
43018010	Simun Pitrus diau mbatak pedang ncabut pedangautu , dikapakkanyau ngan budak Imam Besak mangku kutung telingau kananau . Namau budak itu Malkus .
43018011	Mangku Yesus bekatau ngan Pitrus , " Berangkaukala pedangtu ! Apu kaba terupuak , Aku nidau mesti nanggung sengsarau diau la ditetapka Bapak ngan Aku ? "
43018012	Mangku tentera-tentera Rum ngan kumandanau ngan penjagau-penjagau diau diajung jemau Yahudi tadi nangkap Yesus ngan dikebat tanganAu .
43018013	La udim itu Yesus dibata'i ngadap Hanas , karnau diau mentuau Kayapas diau njadi Imam Besak taun itu .
43018014	Kayapas itula diau senitu ngici'i pengulu jemau Yahudi , " Iluakla sughang mati batan endak gegalau jemau . "
43018015	Simun Pitrus ngan sughang kantinau ngikut Yesus . Anak-bua itu la kecinauan ngan Imam Besak , mangku diau ngikut Yesus masuak ke tengalaman ghuma Imam Besak tadi .
43018016	Anyautu Pitrus di luagh pasigh mukau lawang , mangku kantinau tadi diau kecinauan ngan Imam Besak itu pegi keluagh ngiciak ngan tinau diau nunggui mukau lawangtu , mangku mbatak Pitrus masuak .
43018017	Jemau tinau diau nunggui mukau lawangtu ngiciak ngan Pitrus , " Ukan kaba pulau anak-bua Jemau itu ? " " Ukan ! " Katau Pitrus .
43018018	Karnau malam itu dingin , budak-budak ngan penjagau-penjagau Ghuma Allah ningguakka api , mangku ughangtu bediang guak api itu . Pitrus bediang pulau guak ughangtu .
43018019	Mangku Imam Besak mulai nanyaui Yesus ceritau anak-buaHau ngan ajaghanNyau .
43018020	Yesus nimbal , katauNyau , " Aku maju ngiciak ngan terang-terangan di mukau jemau banyak . Aku maju ngajagh di ghuma sembayang ngan di Ghuma Allah pulau , bada jemau Yahudi betunggal . Nidau kekela Aku mbunika kici'anKu .
43018021	Ngapau dighi nanyaui Aku ? Tanyauila ughang diau la ndengagh Aku ngajagh . Cengki ughangtu keruan setu diau Kukiciakka . "
43018022	Yesus ngiciak luak itu , mangku sughang penjagau diau betegak di situ nampagh dayiAu ngan bekatau , " Beghani nian Kaba ngiciak luak itu ngan Imam Besak ! "
43018023	Yesus nimbal , " Amun Aku ngiciakka setu diau sala , kiciakkala tuapau salahau . Anyautu amun diau Kukiciakka itu benagh , ngapau kaba nampagh Aku ? "
43018024	Mangku Hanas ngajung jemau mbatak Yesus diau dikebat tanganAu ke Imam Besak Kayapas .
43018025	Simun Pitrus gi bediang di situ . Adau jemau diau ngiciak ngan diau , " Ukan kaba pulau anak-bua Jemau itu ? " Pitrus nidau ngaku'i Yesus , " Ukan ! " kataunyau .
43018026	Mangku sughang budak Imam Besak diau masia busuran ngan jemau diau telingaunyau dikapak Pitrus tadi bekatau , " Asauku aku nginak kaba di kebun tadi seghundak ngan Diau . "
43018027	Pitrus ngulang nidau ngaku'i Yesus , " Ukan ! " kataunyau . Mangku masau itula pulau ayam bekukuak .
43018028	Gi akap nian Yesus dibatak jak di ghuma Kayapas ke bada gubernur . Jemau Yahudi nidau masuak ke bada gubernur itu , mangku nidau aram , karnau ughangtu endak ngikut makan Paska .
43018029	Karnau itu Pilatus ngeluagh njenguak ughangtu ngan betanyau , " Tuapau sala Jemau ini ngan kapu dighi ? "
43018030	Ughangtu nimbal , " Amun Jemau ini nidau besala , nidau kami bata'i njenguak dighi . "
43018031	Pilatus bekatau ngan ughangtu , " Batakla Diauni , adilila nurut ukum Taurat kapu dighi ! " Jemau Yahudi itu nimbal , " Kami nidau bulia ngukum jemau ngan ukuman mati . "
43018032	Mangku luak itula kici'an Yesus ditepati ngiciakka caraunyau Diau ka mati .
43018033	La udim itu Pilatus masuak agi ke bada gubernur . Diau mantau Yesus mangku betanyau , " Kabani Rajau jemau Yahudi ? "
43018034	Yesus nimbal , " Apu kici'an dighitu nurut rupu'an dighi , apu jemau lain ngiciakka ngan dighi ceritau Aku ? "
43018035	Katau Pilatus , " Apu akuni jemau Yahudi ? Bangsau Kabatula ngan imam-imam bepangkat tinggi diau nyeraka Kaba ngan aku . Tuapau perembak Kaba ? "
43018036	Katau Yesus , " KekuasauanKu ukan jak di deniau ini . Misalau kekuasauanKu jak di deniauni , cetau anak-buaKu ka beusaha , supayau Aku jangan diseraka ngan pengulu jemau Yahudi . Tapitu kekuasauanKu ukan jak di deniau ini . "
43018037	Mangku Pilatus betanyau agi ngan Diau , " Amun luak itu , Kaba rajau ? " Timbal Yesus , " Nyela , katau dighi Akunila rajau . Aku lahir ngan datang ke deniau ini batan endak ngiciakka diau benagh . Bilang jemau diau asalau jak di diau benagh ndengaghka kici'anKu . "
43018038	Pilatus betanyau agi ngan Diau , " Tuapau retiau diau benagh itu ? "
43018039	Anyautu nurut kebiasauan kapu dighi idang taun masau aghi Paska aku mbibaska sughang kawalan . Kapu dighi tetuju aku mbibaska Rajau jemau Yahudi batan endak kapu dighi ? "
43018040	Ughangtu nimbal ngan tegauk-gauk , " Nidau ! Jangan Diau ! Barabas ajau ! " Barabastu sughang bandit .
43019001	La udim itu Pilatus ngajung jemau mbaduki Yesus ngan pemecit bedughi .
43019002	Tentera-tentera mbuat gitar jak di ghanting bedughi , dikenauka di palak Yesus , mangku disurumka baju rajau ngan Diau .
43019003	La udim itu ughangtu beulang-ulang masighiNyau ngan bekatau , " Idup , Rajau jemau Yahudi ! " Mangku ditampaghi dayiAu .
43019004	Pilatus ngeluagh agi ngan ngiciak ngan jemau banyak itu , " Kina'ila , aku mbatak Diau keluagh guak kapu dighi , supayau kapu dighi keruan , sutiak kia salaHau nidau kudapat di Diau . "
43019005	Yesus ngeluagh ngan begitar dughi ngan bebaju rajau . Katau Pilatus , " Kina'ila Jemau ini ! "
43019006	Nginak Yesus , imam-imam bepangkat tinggi ngan penjagau-penjagau tegauk-gauk , " Pakukala Diau ! Pakukala Diau di kayu salip ! " Katau Pilatus , " Batakla Diau ngan kapu dighi , pakukala di kayu salip . Akuni nidau kila dapat sutiak salaHau di Diau . "
43019007	Mangku jemau Yahudi itu nimbal , " Nurut ukum kami Diau mesti diukum mati , karnau Diau ngiciakka diriAu Anak Allah ! "
43019008	Ndengagh kici'an ughangtu , Pilatus tamba takut ,
43019009	mangku masuak agi ke bada pengadilan ngan betanyau ngan Yesus , " Asal Kaba jak di manau ? " Anyautu Yesus nidau nimbal .
43019010	Pilatus bekatau agi , " Kabani nidau nimbal ? Ingatkala , aku bekuasau mbibaska Kaba ngan bekuasau makuka Kaba di kayu salip . "
43019011	Yesus nimbal , " Dighi nidau bekuasau ngan Aku , amun kuasau itu nidau dienjuakka Allah ngan dighi . Karnau itu , besakla dusau jemau diau nyeraka Aku ngan dighi . "
43019012	Satu Pilatus ndengagh titu , diau beusaha mbibaska Yesus , anyautu jemau Yahudi tegauk-gauk , kataunyau , " Amun dighi mbibaska Diau , dighi ukan kawan Kaisar . Jemau diau nganggap diriau rajau jemautu musua Kaisar . "
43019013	La udim ndengagh kici'an itu , Yesus dibatak keluagh , mangku Pilatus duduak di kerusi pengadilan di bada diau benamau Dasagh Batu , basau Ibrani dikiciakka Gabata .
43019014	Aghi itu laka tengaghi , aghi bedandan batan endak aghi rerayau Paska . Pilatus bekatau ngan jemau Yahudi itu , " Inila Rajau kapu dighi ! "
43019015	Ughangtu tegauk-gauk , " Bunuala Diau ! Bunuala Diau ! Pakukala Diau di kayu salip ! " Katau Pilatus , " Aku mesti nyalipka Rajau kapu dighi ? " Timbal imam-imam bepangkat tinggi , " Kami nidau bediau rajau lain jak di Kaisar ! "
43019016	Mangku Pilatus nyeraka Yesus ngan ughangtu endak dipakuka di kayu salip . Mangku Yesus dibatak keluagh .
43019017	Yesus ngeluagh ngan mikul salipAu pegi ke bukit diau dikiciakka Kerungkang Palak , basau Ibrani dinamauka Gulguta .
43019018	Di situ Diau dipakuka di kayu salip serempak ngan duau jemau lain , sughang di sebela kidau , sughang di sebela kanan , Yesus di tetengaan .
43019019	Pilatus ngajung ngenauka tulisan di kayu salip itu , bacauannyau , " Yesus , jemau Nasarit , Rajau jemau Yahudi . "
43019020	Banyak jemau Yahudi mbacau tulisan itu , karnau bada Yesus dipakuka di kayu saliptu nidau jawua jak di kuta . Tulisan itu basau Ibrani , basau Latin ngan basau Yunani .
43019021	Imam-imam bepangkat tinggi ngiciak ngan Pilatus , kataunyau , " Jangan dighi nulis , ' Rajau jemau Yahudi' , tapitu tulisla , ' Jemau ini bekatau : Aku Rajau jemau Yahudi' ! "
43019022	Pilatus nimbal , " Diau la ditulis , nengkela ditulis ! "
43019023	La udim tentera itu makuka Yesus di kayu salip , ughangtu ngambiak bajuAu , dibagi empat padau sughang dapat sebagian . Ughangtu ngambiak kainAu pulau . KainAutu nidau bediau jayitannyau , ditenun galau jak di atas enggut ke bawa .
43019024	Karnau itu tentera ngiciak sughang ngan diau lain , " Jangan kitau ncebaghi kain ini . Mela kitau suntinka endak ngeruani sapau diau dapatau . " Luak itula ditepati diau tetulis di Injil , " Ughangtu mbagika bajuKu ngan nyuntinka kainKu . " Ngenian tentera itu la ngerjaukanyau .
43019025	Guak kayu salip itu betegak enduak Yesus , denga-sanak endu' Au , Maria bunting Kelupas , ngan Maria Magdalina .
43019026	Satu Yesus nginak endu' Au ngan anak-buaHau diau disayangiNyau di pasighau , Diau bekatau ngan endu' Au , " Mak , ini anak dighi ! "
43019027	La udim itu Yesus bekatau ngan anak-buaHautu , " Itu mak kaba ! " Mangku mulai masau itu anak-bua tadi nerimau tinau itu mendam di ghumahau .
43019028	Yesus keruan , mbak kini gegalaunyau la udim , mangku supayau ditepati setu diau ditulis di Injil Diau bekatau , " Aku aus ! "
43019029	Di situ adau mangkuak besak penua ngan ayiak anggur masam . Mangku sutiak bungau karang diceculka ke dalam ayiak anggur itu , dicucuakka ke tungkat , dijujuaka ke mulut Yesus .
43019030	La udim Yesus ngisap ayiak anggur itu , Diau bekatau , " La udim ! " Mangku Diau ngelintuakka pala' Au ngan nyeraka nyawauNyau .
43019031	Aghi itu aghi bedandan . Pengulu jemau Yahudi nidau endak mayat ughangtu maju tegantung di kayu salip masau aghi Sabat , apau agi aghi Sabat ini aghi rerayau besak . Karnau itu jemau Yahudi njenguak Pilatus mintak , supayau keting ughangtu dipataka , mangku mayatautu ditughunka .
43019032	Mangku tentera itu pegi mataka keting jemau diau sikuak ngan jemau diau lain diau disalipka serempak ngan Yesus .
43019033	Satu tenteratu sampai ke Yesus , ughangtu nginak , Diau la mati , mangku ketingAu nidau dipataka .
43019034	Sughang jak di tentera itu nuja ghusuak Yesus , mangku ngeluagh dagha undak ayiak .
43019035	Jemau diau nginak titu diautu ngiciakkanyau , supayau kamu percayau pulau . Kici'annyau itu benagh ngan diau keruan , bansau titu benagh .
43019036	Luak itula ditepati setu diau ditulis di Injil , " Nidau sutiak kia tulangAu ka dipataka . "
43019037	Mangku adau pulau ditulis , " Ughangtu ka ngina'i Jemau diau dituja . "
43019038	La udim itu Yusup jemau Arimatia mintak ngan Pilatus endak ngambiak mayat Yesus . Yusuptu pengikut Yesus , anyautu nidau ngan terang-terangan , karnau takut ngan pengulu jemau Yahudi . Pilatus ngajung nughunka mayat Yesustu , mangku Yusup pegi ngambiak mayat itu .
43019039	Nikudimus diau senitu pegi njenguak Yesus aghi malam pegi pulau ke situ . Diauni mbatak minyak ghum diau beundak rerempahan , kekirau tigau pulua kilu banya'au .
43019040	Ughang duautu ngambiak mayat Yesus , dibalutau ngan kain putia , diminya'inyau ngan minyak tadi nurut adat lembagau jemau Yahudi , amun nguburka jemau .
43019041	Pasigh bada Yesus disalipka adau kebun . Dalam kebun itu adau sutiak kuburan empai diau lum dipakai nguburka jemau .
43019042	Karnau aghi Sabat laka mulai ngan kuburantu pasigh , mangku mayat Yesus ditepiakka di situ .
43020001	Aghi minggu paghak siang butau Maria Magdalina pegi ke kuburan itu . La sampai di kuburan diau nginak batu penukup kuburan la teguliak jak di tebuak kuburantu .
43020002	Diau belaghi njenguak Simun Pitrus ngan anak-bua diau disayangi Yesus , mangku ngiciak ngan ughang duautu , kataunyau , " Tuhan la diambiak jemau jak di kuburan , anyautu kami nidau keruan di manau bada Diau ditepiakka . "
43020003	Mangku Pitrus ngan kantinau tadi pegi ke kuburan .
43020004	Ughang duautu belaghi , anyautu cepatla kantinau sampai di kuburan sangkan Pitrus .
43020005	Anak-bua itu nyubuak kuburan , mangku tekinak kain pembalutAu di situ . Anyautu diau nidau masuak .
43020006	La udim itu Simun Pitrus sampai pulau . Diau masuak ke kuburantu , mangku nginak kain pembalutAu di situ .
43020007	Anyautu setangan diau dikebatka di palak Yesus nidau bediau di pasigh kain tadi , la tegulung di bada lain .
43020008	Mangku anak-bua diau dulu sampai di kuburantu masuak pulau . Diau nginak mangku percayau .
43020009	Masau itu ughangtu lum ngerti setu diau ditulis dalam Injil , bansau Diau mesti ngulang idup jak di mati .
43020010	La udim itu duau ughang anak-bua Yesustu baliak ke badahau .
43020011	Maria Magdalina betegak guak kuburan sampai nangis . Diau dang nangis , nyubuak dalam kuburan ,
43020012	mangku tekinak duau ughang malaikat bebaju putia . Malaikat itu duduak di bada mayat Yesus ditepiakka senitu , diau sughang guak pala' Au , diau sughang agi di ketingAu .
43020013	Malaikat itu ngiciak ngan Maria , kataunyau , " Ngapau kaba nangis ? " Katau Maria , " Tuhanku diambiak jemau , aku nidau keruan di manau Diau ditepiakka . "
43020014	La udim ngiciak luak itu , diau nulia ke belakang , mangku tekinak Yesus betegak di situ , anyautu diau nidau keruan , bansau itu Yesus .
43020015	Yesus betanyau ngan diau , " Ngapau kaba nangis ? Kaba ndala'i sapau ? " Maria sangkau itu tukang sayia kebun , mangku diau ngiciak luak ini , " Amun dighi ngaliakaNyau , kiciakkala ngan aku , mangku aku pacak ngambi' Au . "
43020016	Katau Yesus , " Maria ! " Maria nulia ke Yesus , mangku bekatau basau Ibrani , " Rabuni ! " Retiau guru .
43020017	Katau Yesus , " Jangan ngecakka Aku , karnau Aku lum nayiak njenguak Bapak . Anyautu pegila njenguak anak-buaKu , kiciakkala ngan ughangtu , mbak kini Aku nayiak njenguak BapakKu diau pulau Bapak kamu , AllahKu diau pulau Allah kamu . "
43020018	Mangku Maria Magdalina pegi ngiciak ngan anak-bua Yesus , bansau diau la nginak Tuhan , lagi pulau bansau Yesus la ngiciakka gegalaunyautu ngan diau .
43020019	Aghi petamau minggu itu , satu aghitu la malam , anak-bua Yesus nunggal di sebua ghuma ngan duaghaunyau dikunci , karnau ughangtu takut ngan tuau-tuau jemau Yahudi . Mangku Yesus datang betegak di pugan anak-buaHautu ngan bekatau , " Salam damai batan endak kamu . "
43020020	La udim bekatau luak itu , Diau ngancakka telapak tanganAu ngan ghusu' Au . Mangku anak-buaHautu riang nian nginak Tuhan .
43020021	Yesus bekatau agi ngan ughangtu , " Salam damai batan endak kamu ! Luak Bapak ngajung Aku , luak itula pulau Aku ngajung kamu . "
43020022	La udim ngiciak luak itu , Yesus niupka nyawaunyau ngan ughangtu sampai bekatau , " Terimaula Rua Allah .
43020023	Amun kamu ngabiska dusau jemau , dusaunyau ka abis . Amun kamu nidau ngabiska dusau jemau , dusaunyau nidau ka abis . "
43020024	Anyautu Tumas , sughang jak di duau belas anak-buaHautu , diau dikiciakka " Gembagh " , nidau bediau guguak ughangtu , masau Yesus datang ke situ .
43020025	Mangku anak-buaHau tadi ngiciak ngan Tumas , kataunyau , " Kami la betemu ngan Tuhan ! " Anyautu Tumas bekatau , " Amun aku lum nginak engkas besipaku di tanganAu ngan lum ncucuakka jaghiku ke engkas besipakutu ngan ncucuakka tanganku ke ghusu' Au , aku nidau ka percayau . "
43020026	La udim seminggu anak-bua Yesus betunggal agi di ghuma itu ngan Tumas adau pulau di situ . Duaghau dang dikunci , mangku Yesus datang betegak di tetengaan ughangtu sampai bekatau , " Salam damai batan endak kamu . "
43020027	La udim itu Yesus ngiciak ngan Tumas , katauNyau , " Kina'ila tanganKu , tepiakka jaghi kaba di sini . Surungkala tangan kaba ngan cucuakka ke ghusuakKu . Mangku jangan kaba nidau percayau , anyautu percayaula . "
43020028	Mangku katau Tumas , " Dighila Tuhanku ngan Allahku ! "
43020029	Katau Yesus , " Kaba percayau , karnau la nginak Aku . Riangla jemau diau percayau empuak nidau nginak Aku . "
43020030	Gi banyak tandau nyelia lainau diau dikerjauka Yesus di adapan anak-buaHau , anyautu nidau tecatat dalam kitab ini .
43020031	Tapitu gegalaunyau diau temasuak di sini la ditulis , supayau kamu percayau , Yesus itula Keristus , Rajau Penyelamat , Anak Allah , mangku supayau kamu bulia idup , karnau percayau ngan Diau .
43021001	La udim itu Yesus ngancakka diriAu agi ngan anak-buaHau di Danau Tiberias . Luak inila ceritaunyau :
43021002	Di tepi danau itu adau Simun Pitrus , Tumas diau dikiciakka " Gembagh " , Natanail jemau Kana di Galilia , anak-anak Sebedius ngan duau anak-bua Yesus lainau .
43021003	Katau Simun Pitrus , " Aku endak pegi ndalak ikan ! " Katau ughangtu , " Kami endak pulau ngikut ! " Mangku ughangtu pegi nayiak perawu . Anyautu semalam getau itu ughangtu nidau bulia tuapau-apau .
43021004	Matau-aghi empai tumbua , Yesus betegak di tepi danau itu . Anak-buaHau nidau keruan , bansau itu Yesus .
43021005	Yesus ngiciak ngan anak-buaHau , " Ui , anak-buaKu . Apu kamu bulia ikan ? " Katau ughangtu , " Sikuak kia endiak bulia ! "
43021006	Katau Yesus ngan ughangtu , " Kipaskala jalau kamu di sebela kanan perawu , mangku kamu ka bulia ikan ! " Ughangtu ngipaska jalau itu , mangku nidau tetariak agi , karnau ikan tegalau banyak .
43021007	Anak-bua diau disayangi Yesus bekatau ngan Pitrus , " Itu Tuhan ! " Ndengagh itu Tuhan , Simun Pitrus nyurum bajuau karnau nidau bebaju , mangku melumpat ke danau .
43021008	Anak-buaHau diau lain ndaghat ngan perawu sampai nariak jalau diau penua ngan ikan . Ughangtu nidau jawua jak di daghat , kekirau enam pulua depau .
43021009	La sampai di daghat , anak-buaHau nginak adau panggangan ikan ngan ruti di api .
43021010	Katau Yesus , " Batak dikit ikan ke sini diau empai bulia . "
43021011	Simun Pitrus nayiak perawu tadi , mangku nariak jalau ke daghat . Jalau itu penua ngan ikan besak-besak . Gegalaunyautu adau seratus limau pulua tigau ikuak . Empuak banyak ikan luak itu , jalaunyau nidau cebagh .
43021012	Katau Yesus , " Mela , makan ! " Nidau sughang kia jak di anak-buaHau beghani betanyau , " Dighi sapau ? " Karnau ughangtu keruan Diautu Tuhan .
43021013	Udim itu Yesus masighi anak-buaHautu , diambi' Au rutitu , dienjuakka ngan ughangtu tadi . Luak itula pulau ngan ikan .
43021014	Inila diau ketigau kaliau Yesus ngancakka diriAu ngan anak-buaHau , la udim Diau ngulang idup jak di mati .
43021015	La udim makan Yesus ngiciak ngan Simun Pitrus , katauNyau , " Simun , anak Yuhanis , apu kaba nyayangi Aku lebia jak di gegalaunyau ini ? " " Au , Tuhan , " katau Pitrus , " Dighi keruan aku nyayangi Dighi . " Katau Yesus , " Sayiala anak bebiriKu ! "
43021016	Yesus betanyau keduau kaliau , " Simun , anak Yuhanis , apu kaba nyayangi Aku ? " " Au , Tuhan , " katau Pitrus , " Dighi keruan aku nyayangi Dighi . " Katau Yesus , " Sayiala bebiriKu . "
43021017	Diau ketigau kaliau Yesus betanyau ngan diau , " Simun , anak Yuhanis , " katau Yesus , " Apu kaba nyayangi Aku ? " Pitrus bingung , karnau Yesus betanyau ngan diau enggut tigau kali , " Apu kaba nyayangi Aku ? " Mangku Pitrus nimbal , " Tuhan , Dighi keruan gegalaunyau , Dighi keruan aku nyayangi Dighi . " Katau Yesus , " Sayiala bebiriKu !
43021018	Percayaula ngan katauKu ini : Masau kaba gi mudau , kabanila ngenauka bebat kaba , pegi ke manau ajau kaba endak . Amun kaba la tuau , kaba nyurungka tangan kaba , mangku jemau lain ngebat kaba , mbatak kaba ke bada kaba enggup pegi ! "
43021019	Ngan kici'an luak itu tadi Yesus nunjuakka carau Pitrus ka mati endak ngagungka Allah . La udim ngiciak luak itu , katau Yesus ngan Pitrus , " Ikutkala Aku ! "
43021020	Satu Pitrus nulia , diau nginak di belakangau anak-bua diau disayangi Yesus . Diautu duduak pasigh Yesus masau makan sampai betanyau ngan Yesus , " Tuhan , sapau jemau diau ka njualka Dighi ? "
43021021	Nginak diau , Pitrus betanyau ngan Yesus , " Tuhan , luak manau ngan diau ini ? "
43021022	Katau Yesus , " Misalau Aku endak diau maju idup , enggut Aku datang , itu ukan kerjau kaba . Anyautu kabani , mela ngikut Aku ! "
43021023	Mangku tesiar ceritau di pugan anak-buaHau , mbak bansau anak-bua itu nidau ka mati . Anyautu Yesus nidau ngiciakka , bansau anak-buaHautu nidau ka mati , tapitu , " Misalau Aku endak diau maju idup , enggut Aku datang , itu ukan kerjau kaba . "
43021024	Anak-bua itula diau ngiciakka gegalau ceritau ini , diau pulau la nulisau . Kami keruan , tuapau diau dikiciakkanyautu benagh .
43021025	Gi banyak kerjau lain agi diau dikerjauka Yesus . Misalau gegalaunyau itu ditulis sejagh sutiak , asauku nidau ka cukup bada di gegalau deniau batan endak muatka gegalau kitab diau ka ditulis itu .
44001001	Tiupilus diau diregaui . Di kitab aku senitu la kutulis gegalaunyau diau dikerjauka ngan diajaghka Yesus
44001002	enggut aghi Diau tuangkat ke sergau . Antak ka Diau tuangkat , ngan kuasau Rua Allah Diau ngajung rasul-rasul diau la dipilia itu .
44001003	La udim Diau mati , Diau ngancakka diriAu ngan rasul itu , mangku ngan banyak carau Diau mbuktika , bansau Diau idup nian . Selamau empat pulua aghi Diau rajin ngancakka diriAu ngan nceritauka luak manau kekuasauan Allah .
44001004	Masau Diau betunggal ngan ughangtu , diajungAu luak ini , " Jangan kamu pegi jak di Yerusalim . Tunggula di sini , enggut BapakKu ngenjuakka setu diau dijanjikaNyau diau la Kukiciakka ngan kamu senitu .
44001005	Yuhanis mbaptiska ngan ayiak . Anyautu nidau lamau agi kamu ka dibaptis ngan Rua Allah . "
44001006	Mangku rasul diau betunggal ngan Yesus betanyau , " Apu mbak kini Dighi endak negakka agi pemerinta bangsau Israil ? "
44001007	Yesus nimbal , " BapakKu itula netapka masau ngan aghiau . Itu nidau nanti kamu keruani , karnau titu hak Bapak .
44001008	Kamuni ka nerimau kuasau , amun Rua Allah nguasaui kamu , mangku kamu ka nceritauka ngan jemau gegalaunyau diau kamu keruani ceritau Aku . Kebarka ngan kamu di Yerusalim , di gegalau Yudia ngan Samaria enggut sampai ke ujung deniau . "
44001009	La udim ngiciak luak itu Yesus tuangkat ke sergau dikina'i ughangtu , mangku adau aban ngalangi ughangtu ngina'i Diau .
44001010	Ughangtu gi nginak ke langit , ngina'i Diau dang tuangkattu , mangku adau duau ughang bebaju putia betegak guak ughangtu
44001011	sampai bekatau , " Ui jemau Galilia , ngapau kamu ncungak ke langit ? Yesus ini diau kamu kina'i tuangkat ke sergautu , ka ngulang agi ngan carau luak diau la kamu kina'i tadi . "
44001012	La udim itu rasul-rasul baliak ke Yerusalim jak di bukit Saitun . Jawua bukittu kekirau sekilu jak di Yerusalim .
44001013	La sampai di kuta , ughangtu nayiak ke bada ughangtu numpang temalam . Rasul itu Pitrus , Yuhanis , Yakubus , Anderias , Pilipus , Tumas , Bartulumius , Matius , Yakubus , anak Alpius , Simun jemau Silut ngan Yudas , anak Yakubus .
44001014	Gegalau rumbungan itu maju seghundak ngan rajin bedu'a . Ughangtu bedu'a ngan tinau-tinau , ngan pulau Maria , mak Yesus , ngan ading-beghading Yesus .
44001015	Masau itu Pitrus betegak endak ngiciak ngan kantin-kantinau diau dang betunggal itu , kekirau seratus duau pulua ughang . Katau Pitrus ,
44001016	" Ui , adiak-sanak , setu diau ditulis dalam Injil mesti tejadi . Senitu Rua Allah ngan Daud ngiciakka Yudas diau ngajung jemau nangkap Yesustu .
44001017	Diautu senitu kantin kitau , diau pulau dipilia bekerjau serempak ngan kitau . " --
44001018	Yudastu la mbeli sebidang tana ngan tanci jak di keja'atannyautu . Diau telabua teterukup , tegebur peghut laju mati .
44001019	Gegalau jemau di Yerusalim keruan ceritau itu . Mangku tana itu dinamauka Akaldama , retiau " Tana dagha " . --
44001020	" Karnau di kitab Masmur ditulis luak ini , ' Nengkela badahau njadi suni . Jangan sughang kia mendam di dalamau . ' Adau pulau ditulis luak ini , ' Nengkela pangkatau diambiak jemau lain . '
44001021	Na , kitau mesti milia penggenti Yudas jak di ughang diau maju betunggal ngan kitau , timpau Yesus gi adau di guak kitau .
44001022	Jemau itu mesti seghundak ngan kitau jak di aghi Yesus dibaptis enggut Diau tuangkat ke sergau , mangku ngiciakka ngan jemau , bansau Yesus ngulang idup jak di mati . "
44001023	Mangku jemau diau adau di situ milia duau ughang , diautu Matius ngan Yusup diau dinamauka pulau Barsabas ngan pulau dipantau Yustus .
44001024	Mangku ughangtu bedu'a , kataunyau , " Tuhan , Dighi keruan gegalau ati jemau . Tunjuakkala ngan kami , sapau jak di duau ughang ini diau Dighi pilia
44001025	batan endak penggenti Yudas diau la ninggalka tugasau ngan la mati . "
44001026	La udim itu namau ughang duautu diundi . Diau dipilia Matias , mangku diau njadi rasul seghundak ngan sebelas rasul lain .
44002001	Aghi Pentakusta la sampai , mangku gegalau jemau diau percayau ngan Yesus betunggal sebada .
44002002	Adau muni kedengaghan jak di langit luak angin deghas . Muniautu pacak didengagh di gegalau ghuma bada ughangtu betunggal .
44002003	Mangku tekinak luak lida api diau njilat-njilat , mangku nginggapi ughangtu galau .
44002004	Ughangtu dikuasaui Rua Allah , mangku mulai ngiciak ngan serbau basau . Ughangtu ngiciak luak la dienjuakka Ruatu .
44002005	Masau itu banyak jemau Yahudi diau alim jak di gegalau nenggeri di deniauni ngerayau ke Yerusalim . Ughangtu jemau diau ta'at ngan Allah .
44002006	Ndengagh munitu tadi , banyak kematila jemau datang . Ughangtu tegagau galau , karnau ndengagh rasul itu ngiciak ngan basau sesughangan .
44002007	Ughangtu kepagauan nian , mangku bekatau , " Apu ukan jemau diau ngiciak ini jemau Galilia galau ?
44002008	Luak manau kitau pacak ndengagh ughangtu ngiciak ngan basau kitau sesughangan , basau diau kitau pakai di nenggeri asal kitau .
44002009	Kitau jak di Partia , Midia , Ilam , jak di Mesuputamia , Yudia ngan Kapadukia , jak di Puntus ngan Asia ,
44002010	jak di Perigia ngan Pampilia , jak di Mesir ngan daira Libia pasigh Kirini . Adau pulau diau datang jak di Rum .
44002011	Adau jemau Yahudi , adau jemau bangsau lain diau la masuak agamau Yahudi . Adau pulau diau datang jak di Kerita ngan Arab . Gegalau kitauni ndengagh ughangni ngiciak ngan basau kitau sesughangan ngiciakka setu diau nyelia diau dikerjauka Allah . "
44002012	Ughangtu kemangan ngan kepagauan galau , mangku sangi tanyaui , " Tuapau retiautu ? "
44002013	Adau pulau jemau nyindir , " Ughangtu mabuak . "
44002014	Pitrus betegak ngan sebelas rasul itu , mangku ngiciak ngan jemau banyaktu . Ngan suarau bias diau bekatau , " Ui , gegalau kapu dighi diau adau di Yerusalim . Dengaghkala iluak-iluak kataukuni .
44002015	Jemau ini nidau mabuak luak kapu dighi sangkautu , karnau mbak kini gi akap .
44002016	Inila diau la dipesan Allah ngan nabi Yuil ,
44002017	' Allah bekatau : Masau pengabisan saman Aku ka ngenjuakka RuaKu ngan gegalau manusiau . Mangku anak-anak kamu empuak lanang empuak tinau ka ngiciakka katau Allah . Budak bujang ka nginak pengina'an , jemau tuau ka bemimpi mimpika ceritau Allah .
44002018	Jugau ngan anak-buaKu empuak lanang empuak tinau ka Kuenjuakka RuaKu masau itu , mangku ughangtu ka ngiciakka katau Allah .
44002019	Aku ka ngerjauka setu diau nyelia di langit ngan tandau di deniau , ka adau dagha ngan api ngan asap bekabut .
44002020	Matau-aghi ka njadi keleman , bulan ka njadi abang luak dagha , antak ka aghi Tuhan datang , aghi besak diau nyelia itu .
44002021	Mangku jemau diau ka mintak tulung ngan Tuhan ka diselamatka . '
44002022	Ui , kapu dighi , dengaghkala kataukuni . Yesus , jemau Nasarit itu , la dipilia Allah . Itu dinyatauka ngan kapu dighi ngan tandau-tandau ngan setu diau nyelia diau dikerjauka Yesus guak kapu dighi ngan kuasau Allah , luak kapu dighi la keruan galau .
44002023	Nurut rencanauNyau Allah la nyeraka Diau , la kapu dighi bunua ngan ngajung jemau ja'at makuka Diau di kayu salip .
44002024	Anyautu Allah ngidupka Diau jak di mati , dilepaskaNyau jak di sengsarau maut , karnau nidau ka adau Diau maju dalam kuasau mauttu .
44002025	Karnau Daud ngiciakka Diau , ' Aku maju nginak ke Tuhan . Diau guak Aku , mangku Aku nidau mundur .
44002026	Itula sebapau atiKu riang ngan mulutKu ngagungka Tuhan , mangku badanKu ka mendam tenang ngaghapka Tuhan .
44002027	Dighi nidau ka ngenangka Aku di bada jemau mati . Dighi nidau ngenangka mayat Budak Dighi diau ta'at njadi busuak .
44002028	Dighi nunjuakka ngan Aku jalan diau nuju idup . Aku injiak nianan , karnau Dighi adau guak Aku . '
44002029	Aku endak ngiciak ngan kapu dighi terang-terangan ngiciakka ceritau Daud , bapak bangsau kitau . Diautu mati , mangku dikuburka . Kuburannyautu gi adau guak kitau enggut mbak kini .
44002030	Daudtu sughang nabi , mangku keruan , Allah la bejanji ngan besumpa , mbak bansau sughang jak di pengadau Daud ka dijadika Allah rajau luak diau .
44002031	Itula sebapau diau la keruan ngan ngiciakka Mesias , Rajau Penyelamattu , ka ngulang idup ngan ngiciakka , bansau Diau nidau ditinggalka di bada jemau mati ngan badanAu nidau ka busuak .
44002032	Yesus itula diau Allah idupka agi jak di mati . Kami gegalaunyau la ngina'au nian ngan ngiciakkanyau .
44002033	Diau diangkat Allah di sebela kananAu , mangku nerimau Rua Allah diau la dijanjika Bapak . Mangku setu diau la kapu dighi dengagh ngan kinak mbak kini , itu Rua Allah diau la dienjuakka ngan kami .
44002034	Daud itu nidau nayiak ke sergau . Diautu bekatau , ' Allah bekatau ngan TuhanKu ,
44002035	duduakla di sebela kananKu , enggut Aku mbuat musua Kaba nyemba Kaba . '
44002036	Mangku gegalau jemau Israil mesti keruan nian , Yesus diau kapu dighi salipkatu dijadika Allah Tuhan ngan Rajau Penyelamat . "
44002037	Satu ndengagh kici'annyautu , ughangtu nyesal nian ngan bingung , mangku betanyau ngan Pitrus ngan rasul lainau , " Tuapau diau mesti kami kerjauka ? "
44002038	Pitrus nimbal , " Ubaila perembak kapu dighi jak di dusau ngan mintak dibaptis ngan namau Yesus Keristus , mangku dusau kapu dighi diabiska , mangku kapu dighi ka dienju'i Rua Allah .
44002039	Karnau inila setu diau dijanjika Allahtu batan endak kapu dighi ngan pengadau kapu dighi ngan batan endak jemau diau di bada jawua diau ka dipilia Allah , Tuhan kitautu . "
44002040	Luak itula Pitrus ngiciak ngan ughangtu . Mangku ngan banyak katau lain diau ngajung ughangtu nian , supayau njawuaka diriau jak di jemau ja'attu diau ka diukum Allah .
44002041	Banyak jemau percayau ngan kici'an Pitrus , mangku mintak dibaptis . Gegalau jemau diau percayau aghi itu kekirau tigau ribu ughang .
44002042	Ngan rajin jemau diau percayautu belajagh jak di rasul ngan maju seghundak . Ughangtu makan , makan jamuan Tuhan ngan bedu'a seghundak .
44002043	Banyak nian tandau nyelia diau dikerjauka rasul itu , mangku gegalau jemau kepagauan ngan penakut .
44002044	Gegalau jemau diau percayau maju seghundak , mangku setu diau adau di ughangtu dienjuakka ngan jemau diau nidau bediau .
44002045	Adau jemau diau njualka retau bendaunyau , mangku tanciau dienjuakka ngan jemau nurut kepentingannyau sesughangan .
44002046	Idang aghi ughangtu maju seghundak di Ghuma Allah . Ughangtu makan , makan jamuan Tuhan jak di ghuma ke ghuma ngan riang ngan tulus ati .
44002047	Ughangtu maju ngagungka Allah , mangku gegalau jemau riang ngan ughangtu . Mangku idang aghi ughangtu maju betamba , karnau Tuhan ngenju'i jemau diau diselamatkaNyau .
44003001	Adau sepetang Pitrus ngan Yuhanis pegi ke Ghuma Allah endak sembayang .
44003002	Di situ adau sughang jemau lanang diau lumpua jak di keciak . Idang aghi jemau itu dibata'i ke situ , ditepiakka pasigh mukau lawang Ghuma Allah diau dikatauka Mukau Lawang Alap endak mintak sedeka ngan jemau diau masuak Ghuma Allah .
44003003	Satu jemautu nginak Pitrus ngan Yuhanis endak masuak , diau mintak sedeka ngan ughang duautu .
44003004	Ughang duautu ngina'i diau , mangku Pitrus bekatau , " Kina'ila kami ! "
44003005	Mangku jemautu ngina'i ughang duautu ngaghapka sedeka .
44003006	Katau Pitrus , " Aku nidau bediau tanci dikit kiala . Anyautu tuapau diau adau di aku ka kuenjuakka ngan dighi . Ngan kuasau Yesus Keristus , jemau Nasarit itu , bejalanla ! "
44003007	Mangku Pitrus ngecakka tangan kanan jemau lumpuatu , ditegakkanyau . Masau itu pulau ketingau njadi kuat nianan .
44003008	Diautu melumpat betegak ngan mulai bejalan ke situ ke sini , mangku masuak Ghuma Allah serempak ngan Pitrus ngan Yuhanis . Sampai bejalan diau melumpat-lumpat ngan ngagungka Allah .
44003009	Gegalau jemau nginak jemau diau bejalan ngan benyanyi ngagungka Allahtu ,
44003010	mangku ughangtu jagau , bansau diau itula jemau mintak-mintak duduak pasigh Mukau Lawang Alap di Ghuma Allah . Ughangtu kemangan nian ngan kepagauan nginak setu diau la tejadi ngan diau .
44003011	Jemau tadi maju ngikut Pitrus ngan Yuhanis , mangku gegalau jemau banyak diau kemangan itu datang ngina'i ughangtu di anggung diau benamau Anggung Salumu .
44003012	Pitrus nginak jemau banyak itu mangku bekatau , " Ui , kapu dighi . Ngapau kapu dighi kemangan nginak titu ? Ngapau kapu dighi ngina'i kami ? Apu kapu dighi kirau , kami mbuat jemautu bejalan , karnau adau kuasau di kamini ngan kamini alim nian ?
44003013	Allah niniak puyang kitau Abraham , Isak ngan Yakub la ngagungka Buda' Au Yesus . Yesus itula diau kapu dighi seraka ngan penguasau enggup nerimau Diau , empuak Pilatustu endak melepaskaNyau .
44003014	Diautu iluak lagi beresia . Anyautu kapu dighi enggup nerimau Diau , mangku ngajung Pilatus , supayau sughang pembunua dilepaskanyau batan endak kapu dighi .
44003015	Luak itula kapu dighi mbunua Diau , awuak Diautu pacak ngenjuakka idup nian ngan jemau . Allah la ngidupka Diau jak di mati . Kamini la ngina' Au mangku ngiciakkanyau .
44003016	Ngan kuasau namau Yesus itula jemau lumpuatu pacak bejalan . Karnau percayau ngan Yesus , mangku jemautu la ghadu ngan kuat luak kapu dighi la ngina'au .
44003017	Na , kapu dighi , aku keruan , kapu dighi ngan tuau-tuau kitau ngerjauka titu , karnau nidau terti tuapau diau dikerjaukatu .
44003018	Ngan carau luak itula la ditepati tuapau diau la dikatauka Allah senitu ngan nabiAu , mbak bansau Mesias , Rajau Penyelamat , mesti ka meghasauka sengsarau .
44003019	Karnau itu ubaila perembak ngan dusau kapu dighi , datangla ngan Allah , mangku dusau kapu dighi diabiskaNyau .
44003020	Mangku kapu dighi ka diteguaka Tuhan dalam rua , mangku Yesus ka diajung njenguak kapu dighi , Yesustu diau la ditetapka njadi Rajau Penyelamat batan endak kapu dighi .
44003021	Diau mesti mendam di sergau , enggut gegalaunyau dijadika empai , luak la dikiciakka Allah ngan nabiAu diau beresia senitu .
44003022	Nyela , Musa la bekatau , ' Tuhan Allah ka ngajung sughang jak di bangsau kamu njadi Nabi semegi ngan aku : Dengaghkala gegalaunyau diau dikiciakkaNyau ngan kamu . '
44003023	Mangku jemau diau nidau ndengagh Nabitu ka diasingka jak di umat Allah mangku benasau .
44003024	Nabi-nabi diau la nyampaika pesan Allah , mulai jak di nabi Samuil ngan nabi lainau diau datang udim diau , gegalaunyau ngiciakka masau ini .
44003025	Janji-janji Allah diau la dikiciakka nabi senitu dijanjika batan endak kamu . Dalam janji diau la dibuat Allah ngan niniak puyang kitau Allah bekatau ngan Abraham luak ini , ' Karnau pengadau kaba Aku ka iluak ngan gegalau bangsau di deniauni . '
44003026	Itula sebapau Allah netapka Buda' Au mangku ngajung Diau datang dulu guak kapu dighi , mangku Diau iluak ngan kapu dighi ngajung kapu dighi ngubai jak di perembak diau ja'at . "
44004001	Penarau Pitrus ngan Yuhanis gi ngiciak ngan jemau banyaktu diau didatangi imam-imam ngan kumandan penjagau Ghuma Allah ngan jemau Saduki .
44004002	Ughangtu mara , karnau Pitrus ngan Yuhanis ngiciakka ngan jemau banyak , bansau Yesus la diidupka jak di mati , mangku titu mbuktika , bansau jemau mati ngulang idup .
44004003	Ughang duautu ditangkap , mangku dimasuakka di jil . Karnau aghi laka malam , diau mendam di situ enggut pagi di aghiau .
44004004	Jak di jemau diau la ndengagh kici'an rasul tadi banyak diau percayau , mangku gegalau jemau percayau njadi limau ribu ughang .
44004005	Pagi di aghiau pengulu-pengulu ngan tuau-tuau jemau Yahudi ngan guru-guru ukum Taurat betunggal di Yerusalim
44004006	ngan Imam Besak Hanas , Kayapas , Yuhanis , Aliksandar ngan jemau lain diau temasuak pemili Imam Besaktu .
44004007	Mangku Pitrus ngan Yuhanis dibatak ngadap sidang itu , mangku diperisau ngan petanyauan ini , " Luak manau caraunyau kamu meghaduka jemau lumpua itu ? Pakai kuasau apau ngan namau sapau kamu ngerjauka titu ? "
44004008	Mangku katau Pitrus , " Ui , pengulu-pengulu ngan tuau-tuau bangsau kitau ,
44004009	kami saghini diperisau , karnau meghaduka jemau lumpua , mangku kapu dighi endak ngeruani , luak manau titu dikerjauka .
44004010	Kapu dighi ngan bangsau kitau pulau mesti keruan galau , bansau jemau ini ghadu karnau kuasau Yesus Keristus , jemau Nasarit itu . Yesus itu diau la kapu dighi pakuka di kayu salip la diidupka Allah jak di mati .
44004011	Yesus itula batu diau dicapakka tukang negakka ghuma , tukangtu kapu dighitula . Anyautu Diautula njadi batu pelapiak diau penting nian .
44004012	Nidau bediau jemau lain diau pacak nyelamatka lain jak di Diautu , karnau di deniau di guak manusiau nidau bediau sughang kia diau dapat kuasau jak di Allah diau nyelamatka lain jak di Yesus Keristus . "
44004013	Jemau diau ngikut sidangtu kemangan nginak Pitrus ngan Yuhanis ngiciak ngan beghani nian , apau agi ughangtu keruan ughang duautu jemau biasau , nidau sekul , mangku ughangtu keruan , bansau ughang duautu kantin Yesus senitu .
44004014	Ughangtu nidau pacak ngiciakka tuapau-apau , karnau nginak jemau diau la dighadukatu betegak di guak Pitrus ngan Yuhanis .
44004015	Ughang tigautu diajung keluagh jak di bada sidang , mangku jemau sidangtu buijau ,
44004016	kataunyau , " Tuapau diau ka kitau buat ngan ughangtu ? Jemau di Yerusalim la keruan galau , bansau setu diau nyelia dikerjauka ughang duautu . Kitau nidau pacak ngiciakka ' Nidau bediau' .
44004017	Mangku , supayau setu diau tejaditu nidau tesiar agi ke manau-manau ngan jemau banyak , mela kitau ngancam ughang duautu , supayau jangan ngiciak agi ngan sughang kia pakai namau Yesus itu . "
44004018	Mangku ughang duautu dipantau masuak agi , dikiciakkanyau , bansau nidau bulia agi ngiciak ngan ngajagh pakai namau Yesus .
44004019	Anyautu Pitrus ngan Yuhanis nimbal , " Rupuakkala ngan kapu dighi , tuapau diau benagh di adapan Allah , na'ati perinta kapu dighi , apu na'ati perinta Allah ?
44004020	Karnau kami ini nidau pacak mandak ngiciakka setu diau la kami kinak ngan diau la kami dengagh . "
44004021	Rumbungan sidangtu nidau dapat salahau endak ngukum Pitrus ngan Yuhanis . Ughangtu tamba ngancam duau rasultu mangku dilepaskanyau . Jemau banyak ngagungka Allah karnau kejadian itu .
44004022	Jemau diau la ghadu ngan tandau nyeliatu umurau la lebia empat pulua taun .
44004023	La udim dilepaska , Pitrus ngan Yuhanis pegi njenguak kantin-kantinau ngan nceritauka gegalaunyau diau la dikiciakka imam-imam ngan tuau-tuau tadi .
44004024	Ndengagh ceritau itu , ughangtu bedu'a suati , kataunyau , " Tuhan , Dighitu njadika langit ngan deniau , laut ngan gegalau isiau .
44004025	Ngan Rua Allah Dighi la ngiciak ngan niniak puyang kami Daud , budak Dighi . Katau Dighi , ' Ngapau jemau diau nidau keruan Tuhan mara kematila ? Ngapau bangsau-bangsau merencanauka setu diau nidau ka buasil ?
44004026	Rajau-rajau deniau bedandan endak beperang . Pengulu-pengulu betunggal endak melawan Tuhan ngan Rajau Penyelamat . '
44004027	Nyela , rajau Herudis ngan Puntius Pilatus la betunggal di kuta ini ngan jemau diau nidau keruan Tuhan ngan jemau Israil pulau . Ughangtu melawan Yesus , Budak Dighi diau beresia , diau la Dighi tetapka njadi Rajau Penyelamat .
44004028	Ughangtu betunggal endak ngerjauka gegalaunyau diau la Dighi tetapka jak di senitu , karnau kuasau ngan kendak Dighi .
44004029	Mbak kini , Tuhan , kina'ila luak manau ughangtu ngancam kami . Beghanikala kami diau njadi budak Dighi ngiciakka ceritau Dighi .
44004030	Nyataukala kuasau Dighi , mangku jemau buidapan dighaduka ngan tandau nyelia karnau kuasau namau Yesus , Budak Dighi diau beresia itu . "
44004031	La udim ughangtu bedu'a , bada ughangtu betunggal begugak , gegalau ughangtu dikuasaui Rua Allah , mangku ughangtu ngiciakka ceritau Allah ngan beghani nianan .
44004032	Jemau percayau suati serupu'an galau . Nidau bediau sughang kia diau bekiciak , bansau setu diau adau di diautu retaunyau diau sughang , gegalaunyau sesamau ngempuau .
44004033	Ngan kuasau diau besak rasul-rasul ngiciakka ceritau Tuhan Yesus diau ngulang idup , mangku Allah iluak nian ngan gegalau ughangtu .
44004034	Nidau bediau jemau jak di ughangtu diau kurangan , karnau gegalau jemau diau adau tana ngan ghuma dijualau , mangku tanciau dibatak ,
44004035	diserakanyau ngan rasul , mangku diagiakanyau ngan jemau diau nidau bediau .
44004036	Luak itula pulau Yusup . Diau pulau njualka tanahau , mangku tanciau dibata'au , diserakanyau ngan rasul . Yusuptu pengadau Liwi , asalau jak di Siprus . Diau pulau diadaki Barnabas , retiau jemau diau meriangka .
44004037	
44005001	Adau sughang diau benamau Ananias ngan biniau , namaunyau Sapira . Ughang duautu njualka sebidang tanahau pulau .
44005002	Tanciau separau dibunika batan endak diau , separau diserakanyau ngan rasul . Biniau pulau keruan .
44005003	Mangku Pitrus ngiciak ngan diau , kataunyau , " Ananias , ngapau kaba enangka iblis nguasaui ati kaba ? Ngapau kaba mbu'ungi Rua Allah ngan mbunika separau tanci regau tanatu ?
44005004	Selamau tanatu lum dijual , itu hak kaba . La udim dijual , tanciau hak kaba pulau . Ngapau kaba endak mbuat luak itu ? Kaba ukan mbu'ungi manusiau , tapitu mbu'ungi Allah . "
44005005	Satu ndengagh kici'an itu , Ananias rubua mangku mati . Jemau diau ndengagh kejadian itu takut galau .
44005006	Mangku budak bujang datang , dibalutau mayattu , dibatak keluagh endak dikuburkanyau .
44005007	La tigau jam udim itu , bini Ananias datang . Diau lum keruan tuapau diau empai tejadi .
44005008	Katau Pitrus ngan diau , " Kiciakkala ngan aku . Apu sebesak itula tana itu kamu jual ? " " Au , nyela . " katau tinautu .
44005009	Katau Pitrus , " Ngapau kaba ngan laki kaba sepakat endak nguji Rua Tuhan ? Keruanila , jemau diau empai nguburka laki kaba la baliak , mangku ka mbata'i kaba pulau keluagh . "
44005010	Masau itu pulau tinautu rubua mati di adapan Pitrus . Budak bujang tadi masuak , nginak diautu la mati , mangku dibata'inyau keluagh , dikuburka pasigh lakiau tadi .
44005011	Mangku gegalau jemau percayau takut nian , ngan jemau diau ndengagh ceritau itu takut galau .
44005012	Rasul-rasul banyak ngadauka tandau nyelia di guak jemau banyak . Ngan sepakat gegalau jemau percayau maju seghundak di Ghuma Allah di anggung diau benamau Salumu .
44005013	Jemau lain nidau bediau diau beghani nyeghundak ngan ughangtu , empuak ughangtu diregaui jemau banyak .
44005014	Tamba lamau tamba banyak jemau diau percayau empuak lanang empuak tinau .
44005015	Mangku jemau buidapan dibata'i ke jalan ghedang , ditiduakka belapiak tikagh , mangku amun Pitrus lalu , senidau-nidaunyau kenau bayangau .
44005016	Mangku jemau datang bererumbungan jak di dusun-dusun di ngepungan Yerusalim , dibata'inyau jemau buidapan ngan jemau diau diarung sitan . Ughangtu dighadui galau .
44005017	Mangku Imam Besak ngan anak-buahau diau jak di rumbungan jemau Saduki sengit nian ,
44005018	mangku rasul-rasul ditangkap , dimasuakka dalam jil .
44005019	Malamautu sughang malaikat Tuhan mbukakka duaghau jil , mangku rasultu dibata'inyau keluagh . Malaikattu bekatau ,
44005020	" Pegila , betegak di Ghuma Allah ngan kiciakka ngan jemau banyak ceritau idup empai . "
44005021	Mangku rasultu nuruti pesan malaikattu . Gi akap nianan ughangtu masuak Ghuma Allah mangku mulai ngajagh di situ . Penarau itu Imam Besak ngan anak-buahau ngajung gegalau pengulu-pengulu jemau Yahudi betunggal endak ngadauka sidang pengadilan agamau . Mangku ughangtu ngajung jemau njenguak rasul tadi di jil endak dibatak ngadap sidangtu .
44005022	Jemau diau diajungautu la sampai di jil , anyautu rasultu nidau tekinak agi ngan ughangtu , mangku ughangtu ngelipat , dikiciakkanyau .
44005023	" Kami la sampai di jil , " katau ughangtu , " Kami temuni duaghau jiltu tekunci iluak . Gegalau penjagau adau di badahau di mukau duaghau , anyautu la udim dibukakkanyau , nidau bediau sughang kia diau kami kinak di dalamau . "
44005024	Kumandan penjagau Ghuma Allah ngan imam-imam ndengagh kici'antu , ughangtu temas ngan nanyauka , tuapau diau la tejadi ngan rasul tadi .
44005025	Mangku adau jemau datang njenguak ughangtu ngan ngiciakka , " Ndengaghla , jemau diau kapu dighi masuakka dalam jil , adau di Ghuma Allah ngajagh jemau banyak . "
44005026	Mangku kumandan penjagau pegi ngan anak-buahau ke Ghuma Allah endak mbata'i rasul itu , anyautu nidau ngan carau masau , karnau ughangtu takut , kalu disipati jemau banyak .
44005027	Rasultu dibatak masuak ngadap pengadilan , mangku Imam Besak merisau nanyaui rasultu ,
44005028	kataunyau , " Kami nidau nian ngajung kamu agi ngajagh pakai namau Jemau itu . Anyautu mbak kini tenyatau , kamu la nyiarka ajaghan kamu di gegalau Yerusalim , mangku kamu mburuakka kami mbunua Jemau itu . "
44005029	Pitrus ngan rasul lain nimbal , " Kami mesti nuruti kendak Allah , ukan kendak manusiau .
44005030	Yesus itu diau kamu bunua ngan pakuka di kayu salip la diidupka Allah diau niniak puyang kitau semba .
44005031	Diautu la ditinggika Allah di sebela kananAu , dijadikaNyau Penguasau ngan Rajau Penyelamat , supayau jemau Israil pacak ngubai ngan dusaunyau diabiska .
44005032	Kamini la ngeruani ngan ngiciakka gegalau ceritau itu , kami ngan Rua Allah diau dienjuakka Allah ngan gegalau jemau diau na'ati Diau . "
44005033	Ndengagh kici'antu , ughangtu mara kematila endak mbunua rasul-rasul itu .
44005034	Anyautu adau sughang Parisi jak di angguta pengadilan agamautu , namaunyau Gamali'il . Diautu guru ukum Taurat ngan diregaui gegalau jemau . Diau betegak ngan mintak , supayau rasul tadi diajung keluagh jerang .
44005035	Mangku diau bekiciak ngan sidangtu , " Ui , kapu dighi , rupuakkala iluak-iluak , tuapau diau endak kapu dighi buat ngan ughangtu .
44005036	Senitu adau Tiudas diau nganggap diriau jemau penting . Anak-buahau adau kekirau empat ratus ughang . Diautu dibunua , anak-buahau teceghai-beghai mangku abis .
44005037	La udim itu , masau jemau didaptarka adau Yudas , jemau Galiliatu . Banyak jemau dijadikanyau anak-buahau . Anyautu diau pulau dibunua , mangku gegalau anak-buahautu teceghai-beghai .
44005038	Mbak kini dengaghkala kataukuni : Jangan diapau-apauka ughangtu , dienangka ajau . Amun ajaghan ngan kerjau ughangtu asalau jak di manusiau , cengki ka abis .
44005039	Amun itu asalau jak di Allah , kapu dighi nidau pacak ngabiska ughangtu . Asauku ka tenyatau , bansau kapu dighi melawan Allah . " Mangku petua Gamali'iltu diterimau .
44005040	Rasul tadi dipantau , dibaduki ngan pemecit ngan ditegahi agi ngajaghka dalam namau Yesus . Udim itu dilepaskanyau .
44005041	Rasul itu pegi jak di pengadilantu ngan riang , karnau pantas sengsarau karnau namau Yesus .
44005042	Mangku idang aghi ughangtu maju ngajagh , empuak di Ghuma Allah empuak di ghuma jemau , ngiciakka ceritau Yesus , Diaula Almasih ngan Rajau Penyelamat .
44006001	Anak-bua Yesus tamba lamau tamba banyak . Mangku jemau Yahudi diau bebasau Yunani bemumut mumuti jemau Yahudi asli , karnau randaunyau nidau dapat bagian luak diau dienjuakka ngan randau lain batan makanan idang aghi .
44006002	Mangku duau belas rasultu ngajung gegalau anak-buahau betunggal ngan bekatau , " Nidau iluak , amun kami lalai ngiciakka katau Allah , karnau ngurus makanan randau-randau .
44006003	Jadi , kapu dighi piliala tujua ughang jak di kapu dighi diau iluak ngan dikuasaui Rua Allah lagi bepengertian , mangku kami njadika ughangtu pengurus makanan tadi .
44006004	Mangku tugas kamini bedu'a ngan nceritauka katau Allah . "
44006005	Pendapat itu diterimau gegalau ughangtu . Mangku ughangtu milia Setipanus diau percayau nian ngan dikuasaui Rua Allah , ngan Pilipus , Perukurus , Nikanur , Timun , Parmenas ngan Nikulaus , jemau Antiukia diau masuak agamau Yahudi .
44006006	Tujua ughangtu diadapka ngan rasul , mangku rasultu ndu'akanyau ngan nepiakka tanganau di palak ughangtu .
44006007	Luak itula ceritau jak di Allah maju tamba tesiar ngan anak-bua Yesus di Yerusalim maju tamba banyak ngan banyak pulau imam percayau ngan Yesus .
44006008	Allah iluak nian ngan Setipanus , mangku dienjuakka kuasau ngerjauka banyak tandau nyelia di guak jemau banyak .
44006009	Anyautu adau jemau diau melawan Setipanus . Ughangtu asalau jak di Kirini ngan Aliksanderia . Ughangtu sembayang di ghuma sembayang diau dinamauka Libertini . Ughangtu ngan jemau Yahudi jak di Kilikia ngan diau jak di Asia bebala ngan Setipanus .
44006010	Anyautu ughangtu nidau pacak melawan kici'an Setipanustu , karnau Rua Allah ngenjuakka pengertian nian ngan diau .
44006011	Mangku ughangtu nyuduk jemau batan endak ngiciakka , " Kami la ndengagh jemautu nggelakka Musa ngan Allah . "
44006012	Ngan carau luak itula ughangtu ngasung jemau banyak ngan tuau-tuau jemau Yahudi ngan guru-guru ukum Taurat . Mangku Setipanus ditangkap , dibata'i ngadap pengadilan agamau .
44006013	Mangku ughangtu ngajung jemau diau ngiciakka setu mbu'ung , kataunyau , " Jemau ini maju nggelakka Ghuma Allah ini ngan ukum Taurat .
44006014	Karnau kami la ndengagh diau ngiciakka , bansau Yesus , jemau Nasarittu , ka merubuaka bada ini ngan endak nguba adat lembagau diau diajaghka Musa ngan kitau . "
44006015	Gegalau jemau diau adau dalam sidang pengadilan agamau itu ngina'i Setipanus . Masau itu dayiau kina'an luak dayi sughang malaikat .
44007001	Imam Besak betanyau , " Nyela , luak itu ? "
44007002	Katau Setipanus , " Ui , kapu dighi gegalaunyau , dengaghkala . Allah diau Mahabesak la datang njenguak Abraham , niniak puyang kitau , masau diau di Mesuputamia , antak ka mendam di Haran .
44007003	Allahtu bekatau , ' Tinggalkala nenggeri ini ngan adiak-sanak kaba , pegila ke nenggeri diau ka Kutunjuakka ngan kaba . '
44007004	Abrahamtu ninggalka nenggeri Kasdim , mangku mendam di Haran . Ba'au la mati , Allah ngajung diau ngalia jak di situ ke nenggeri ini , bada kapu dighi mendam mbak kini .
44007005	Masau itu sebagi kia nenggeri ini lum Allah enjuakka ngan Abraham njadi retaunyau ngan retau pengadaunyau , dijanjika ajau , empuak masau itu diau lum adau anak .
44007006	Luak ini katau Allah ngan diau , ' Pengadau kaba ka njadi jemau asing di nenggeri jemau . Ughangtu ka dibudakka ngan dibuati ngan kejam selamau empat ratus taun .
44007007	Anyautu Aku ka ngukum bangsau diau mbudakka ughangtu , ' katau Allah . ' La udim itu ughangtu ka ngeluagh jak di nenggeritu , mangku ka nyemba Aku di bada ini . '
44007008	La udim ngiciakka luak itu , janjitu diteguaka Allah ngan carau sunat . Isak , anak Abraham , la adau , mangku Abraham nyunatkanyau masau umurau tujua malam . Udim itu Isak njadi bak Yakub , mangku Yakub njadi bak duau belas ana'au , niniak puyang kitau .
44007009	Niniak puyang kitau sengit ngan adingau Yusup , mangku dijualkanyau njadi budak di Mesir . Anyautu Allah njagaui diau ,
44007010	dilepaskaNyau jak di gegalau sengsaraunyau , dienjuakkaNyau pengertian , masau ngadap Piraun , rajau Mesirtu . Mangku Piraun ngenjuakkanyau kuasau nguasaui nenggeri Mesir ngan ngurus gegalau istana Pirauntu .
44007011	Udim itu adau kelapaghan di nenggeri Mesir ngan Kanaan , mangku jemau banyak sengsarau . Mangku niniak puyang kitau nidau bulia makanan .
44007012	Satu Yakub ndengagh , adau banyak padi di Mesir , diau ngajung ana'au , niniak puyang kitau , pegi ke situ . Itula empai penembai ughangtu pegi ke Mesir .
44007013	Timpau ughangtu pegi ke duau kaliau , Yusup ngiciakka ngan ughangtu , bansau diautu Yusup , ading ughangtu . Mangku Piraun keruan , asal-mulaunyau Yusup .
44007014	Mangku Yusup ngajung nepatka Yakub , ba'au ngan anak-beghanak cucung-becucung ; gegalaunyau tujua pulua limau ughang .
44007015	Mangku Yakub ngalia ke Mesir . Di situla diau mati ngan niniak puyang bangsau kitau mati pulau di situ .
44007016	Mayat ughangtu dibatak ke Sikim , dikuburka di kuburan diau dibeli Abraham jak di jemau Himur di Sikim .
44007017	Laka masaunyau Allah endak nepati janjiAu diau dijanjika ngan Abraham senitu , jemau bangsau kitau di Mesir la tamba banyak .
44007018	Mangku adau sughang rajau lain merinta di Mesir diau nidau keruan Yusup .
44007019	Rajau itu nipuka bangsau kitau . Diau kejam ngan niniak puyang kitau , dipasaunyau ncapakka ana'au diau empai adau , mangku bangsau kitau jangan betamba .
44007020	Masau itu Musa lahir . Kupiak itu alap nianan . Selamau tigau bulan diau disayia di ghuma ba'au .
44007021	Mangku diau dicapakka , anyautu anak gadis Piraun ngambi'au , mangku disayiau luak ana'au sendighi .
44007022	Musatu diajagh gegalau ilmu jemau Mesir , mangku diau njadi jemau bekuasau , empuak kici'annyau empuak kerjaunyau .
44007023	Umur Musa la empat pulua taun , diau terupuak endak pegi nginak adiak-sana'au , jemau Israil .
44007024	Masau itu diau nginak sughang jak di ughangtu disiksau , mangku diau endak mbenaghka jemautu ngan mbunua jemau Mesir tadi .
44007025	Musa sangkau adiak-sana'au ka terti , bansau Allah dang makai diau endak melepaska ughangtu . Anyautu ughangtu nidau terti .
44007026	Pagi di aghiau diau nginak pulau duau ughang jemau Israil belagau , mangku ncubau endak ndamaika ughang duautu , kataunyau , ' Kamuni sebangsau . Ngapau kamu belagau ? '
44007027	Anyautu jemau diau mbaduk kantinautu nulakka Musa ngan bekatau , ' Sapau diau njadika kaba pengulu ngan akim kami ?
44007028	Apu kaba endak mbunua aku pulau , luak kaba mbunua jemau Mesirtu kemaghi ? '
44007029	Ndengagh kici'annyautu , Musa larat jak di Mesir , mangku mendam luak jemau asing di Midian . Di situ diau adau duau ughang ana'au .
44007030	La udim empat pulua taun di situ , Musa tekinak sughang malaikat di padang bungin di pasigh Bukit Sinai . Malaikattu adau dalam maghak api di pugan dughi itu .
44007031	Musa kemangan ngina'autu , mangku diau masigh ke situ endak ngeruaninyau , mangku diau ndengagh suarau Tuhan diau bekatau ,
44007032	' Akunila Allah niniak puyang kaba , Allah Abraham , Isak ngan Yakub . ' Musa gemetagh ketakutan , mangku nidau beghani agi ngina'i apitu .
44007033	Mangku Tuhan bekatau , ' Paculila terumpa diau kaba pakaitu , karnau bada kaba betegaktu bada beresia .
44007034	Aku la nginak nian kesengsarauan umatKu di Mesir . Aku la ndengagh ughangtu nyempit , mangku Aku la datang endak melepaska ughangtu . Mbak kini pegila , Aku ngajung kaba ngulang ke Mesir agi . '
44007035	Musa itula diau nidau diterimau jemau Israil itu ngan kici'an luak ini , ' Sapau diau njadika kaba pengulu ngan akim kami ? ' Musa itula diajung Allah njadi pengulu ngan penyelamat , ditulung malaikat diau kina'an dalam maghak api di pugan dughi tadi .
44007036	Diautu mbatak jemau Israil keluagh jak di Mesir ngan ngadauka banyak tandau nyelia di Mesir , di Laut Abang ngan di padang bungin selamau empat pulua taun .
44007037	Musa itu pulau ngiciak ngan jemau Israiltu , ' Sughang nabi luak akuni ka dienjuakka Allah jak di bangsau kamuni . '
44007038	Musatu adau ngan jemau Israil diau betunggal di padang bungin . Diautu adau di situ ngan malaikat di Bukit Sinai ngan niniak puyang kitau . Diautu nerimau katau Allah diau nunjuakka jalan idup , mangku disampaika ngan kitau .
44007039	Empuak luak itu niniak puyang kitau nidau endak ta'at ngan diau . Ughangtu nidau nerimaunyau , endak baliak ke Mesir ajau .
44007040	Ngan Harun ughangtu bekatau , ' Buatla patung batan endak kami , mangku patungtu mimpin kami . Karnau kami nidau keruan agi , tuapau diau tejadi ngan Musa diau mbata'i kami keluagh jak di Mesir . '
44007041	Masau itu ughangtu mbuat sikuak anak sapi , mangku bekerban ngan patung itu ngan keriangan lagi ngagungka buatan diau dibuat ughangtu .
44007042	Mangku Allah ninggalka ughangtu ngan ngenangka ughangtu nyemba setu di langit luak ditulis dalam kitab nabi-nabi , ' Ui , kapu dighi , apu batan endak Aku kamu ngerbanka benatang selamau empat pulua taun di padang bungin ?
44007043	Nidau nian . Kima diwau Muluk diau kamu batak-bataktu ngan bintang diwau Ripan , patung-patung diau kamu buattu endak kamu semba . Karnau itu Aku ka ncapakka kamu jawua , sampai ke beghang Babil . '
44007044	Kima , bada Tuhan nyatauka diriAu ngan manusiau , adau di niniak puyang kitau di padang bungin . Kimatu dibuat karnau diperintaka Allah luak cuntau diau la Musa kinak .
44007045	Mangku kima itu dibatak niniak puyang kitau masuak ke nenggeri ini , masau ughangtu pegi ngan Yusua merebut nenggerini jak di kuasau bangsau diau la dilaratka Allah . Kimatu adau di situ enggut saman Daud .
44007046	Daud melemakka ati Allah , mangku mintak , supayau diau diajung negakka ghuma batan endak Allah .
44007047	Mangku Salumu negakka ghuma itu batan endak Allah .
44007048	Anyautu Allah diau Mahabesak nidau mendam dalam ghuma diau dibuat manusiau , luak ditulis dalam kitab nabi ,
44007049	' Langit bada duduak Aku , deniau alas ketingKu . Ghuma apau diau kamu tegakka batan endak Aku ? Di manau bada Aku gheghadu ?
44007050	Apu ukan Akunila diau njadika gegalaunyau diau adau ? Luak itula katau Allah . '
44007051	Ui , kapu dighi maju melawan , enggup ta'at ngan Allah . Amun ndengagh katau Allah , telingau kapu dighi tuli kematila . Kapu dighi luak niniak puyang kapu dighi , maju melawan Rua Allah .
44007052	Gegalau nabi diluatka niniak puyang kapu dighi . Lagi ughangtu mbunua jemau diau senitu la ngiciakka , mbak bansau Jemau Benaghtu ka datang . Diautu kapu dighi celakauka ngan bunua empaini .
44007053	Kapu dighi la nerimau ukum Taurat diau disampaika malaikat , anyautu kapu dighi nidau na'atinyau . "
44007054	Ndengagh kici'an Setipanustu , gegalau angguta pengadilan agamau mara kematila .
44007055	Anyautu Setipanus dikuasaui Rua Allah ncungak ke langit , mangku nginak terang Allah ngan Yesus betegak di sebela kanan Allah .
44007056	" Ngenian , " katau Setipanustu , " Aku nginak langit tebukak ngan Anak Manusiau betegak di sebela kanan Allah . "
44007057	Ughangtu nekup telingau sampai tegauk-gauk , mangku serempak nganduni diau ,
44007058	ditaghiak keluagh kuta , disipati ngan batu . Ughangtu nyeghumaka bajuau ngan sughang budak bujang , namaunyau Saulus .
44007059	Setipanus dang disipati , diau bedu'a , kataunyau , " Tuhan Yesus , terimaula ruaku . "
44007060	Mangku diau nunduak ngan tegauk , " Tuhan , dusau ini jangan ditanggungka ngan ughangni . " Udim ngiciakka luak itu diau mati .
44008001	Saulus pulau tetuju Setipanus dibunua . Mulai aghi itu jemau percayau di Yerusalim banyak dianiayau , mangku gegalau ughangtu lain jak di rasul teceghai-beghai ke gegalau Yudia ngan Samaria .
44008002	Jemau diau takut ngan Allah nguburka Setipanus ngan nangis berandaian nangisi diau .
44008003	Mangku Saulus maju beusaha endak ngacauka jemau percayau . Diau masu'i bilang ghuma , tinau lanang diau percayau ditaghi'au keluagh endak dijilka .
44008004	Jemau diau teceghai-beghai pegi ngiciakka ceritau iluak jak di Allah di manau-manau .
44008005	Pilipus pegi ke kuta Samaria ngiciakka ceritau Rajau Penyelamat ngan jemau di situ .
44008006	Ughang banyak di situ ndengagh kici'an Pilipus ngan nginak tandau-tandau diau dibuatau , mangku ughangtu nerimau setu diau dikiciakka Pilipustu ,
44008007	karnau jak di banyak jemau diau diarung iblis rua ja'at ngeluagh ngan tepekiak-pekiak ngan jemau lumpua ngan jemau kincut pulau banyak diau dighadukanyau .
44008008	Mangku jemau Samaria riang nianan .
44008009	Di kuta itu adau sughang lanang , namaunyau Simun . Jak di senitu diau njadi dukun besak . Jemau Samaria kemangan nginak kerjaunyau ngan laga'au luak jemau nian .
44008010	Mangku gegalau jemau di kuta itu , besak-keciak , nuruti diau ngan bekatau , " Jemauni adau kuasau Allah diau dikiciakka ' Kuasau Besak' itu . "
44008011	Ughangtu la lamau kepagauan nginak kerjaunyau ngan nurutinyau .
44008012	Mbak kini ughangtu percayau ngan Pilipus diau ngiciakka ceritau Allah njadi rajau ngan ceritau Yesus Keristus , Rajau Penyelamat , mangku ughangtu , tinau lanang mintak dibaptis .
44008013	Simuntu pulau percayau . Diau dibaptis mangku maju seghundak ngan Pilipus . Diau kepagauan nginak tandau nyelia diau dibuat Pilipustu .
44008014	Rasul-rasul di Yerusalim ndengagh , mbak bansau jemau Samaria nerimau katau Allah , mangku diajungau Pitrus ngan Yuhanis ke situ .
44008015	La sampai di situ , ughang duautu bedu'a du'aka jemau Samariatu , mangku bulia Rua Allah ,
44008016	karnau Rua Allah lum nguasaui sughang kia jak di ughangtu . Ughangtu empai dibaptis dalam namau Tuhan Yesus ajau .
44008017	Mangku ditepiakkanyau tanganau di pucuak palak jemau Samariatu , mangku ughangtu nerimau Rua Allah .
44008018	Simun pulau nginak , mbak bansau jemau nerimau Rua Allah , karnau Pitrus ngan Yuhanis nepiakka tanganau di ughangtu , mangku diau endak ngenjuakka tanci ngan ughang duautu ,
44008019	sampai bekiciak , " Enju'ila aku kuasau itu pulau , mangku amun aku nepiakka tanganku di jemau , diau nerimau Rua Allah . "
44008020	Katau Pitrus , " Benasaula dighi ngan tanci dighi . Dighi sangkau , pengenjuak Allah pacak dibeli ngan tanci ?
44008021	Dighi nidau behak endak ngikut kerjau kami , karnau ati dighi nidau lughus di adapan Allah .
44008022	Karnau itu , ubaila perembak dighi diau ja'attu , mintak ngan Tuhan , supayau Diau ngabiska rupu'an diau ja'attu .
44008023	Aku keruan , dighi sengit nian ngan ati dighi ja'at . "
44008024	Simun nimbal , " Tulung du'aka aku mintak ngan Tuhan , mangku setu diau kaba kiciakkatu jangan tejadi ngan aku . "
44008025	La udim Pitrus ngan Yuhanis ngiciakka setu diau ughang duautu keruan ceritau Tuhan Yesus ngan nyampaika katau Tuhan , ughang duautu baliak ke Yerusalim . Di jalan ughangtu ngiciakka ceritau iluak itu di dusun-dusun Samaria .
44008026	La udim itu sughang malaikat Tuhan ngiciak ngan Pilipus , kataunyau , " Pegila ke selatan , nurut jalan tughun jak di Yerusalim ke Gasa . " Jalantu suni .
44008027	Mangku Pilipus pegi . Adau sughang pegawai istana , pangkatau tinggi . Diautu kepalak retau bendau Kandaki , ratu nenggeri Itiupia . Tadi diau pegi ke Yerusalim endak sembayang di situ .
44008028	Mbak kini diau dang baliak ke nenggeriau , duduak dalam pelangkinau sampai mbacau kitab nabi Yesaya .
44008029	Rua Allah bekatau ngan Pilipus , " Pegila , masighi pelangkin itu . "
44008030	Pilipus pegi masighi pelangkintu , mangku ndengagh jemau itu mbacau kitab nabi Yesaya . Pilipus betanyau , " Apu dighi ngerti diau dighi bacautu ? "
44008031	Jemautu nimbal , " Luak manau aku terti , amun nidau bediau jemau diau meretikanyau ngan aku ? " Mangku diau ngajak Pilipus nayiak pelangkin duduak guak diau .
44008032	Diau dibacaunyautu muniau luak ini , " Luak sikuak bebiri Diau ditaghiak endak disembelia . Luak anak bebiri Diau nidau ngembiak , amun buluau digunting , luak itula Diau nidau ngiciakka sepata katau kia .
44008033	Diau digelakka ngan dibuati nidau adil . NyawauNyau diambiak jak di deniau , mangku sughang kia nidau bediau diau pacak ngiciakka pengadauNyau . "
44008034	Pegawai jak di Itiupiatu bekatau ngan Pilipus , " Cubau kiciakka ngan aku , sapau diau dikiciakka nabitu . Apu ngiciakka diriau , apu ngiciakka jemau lain ? "
44008035	Mangku Pilipus ngiciak . Mulai ngan katau nabi tadi diau ngiciakka ceritau Yesus , ceritau iluaktu ngan jemau tadi .
44008036	Di tenga jalan ughangtu sampai ke bada diau adau ayiak . Pegawai itu bekatau , " Kina'ila , itu adau ayiak . Tuapau agi alangan aku dibaptiska ? "
44008037	Katau Pilipus , " Amun dighi percayau nian , bulia dibaptis . " " Aku percayau Yesus Keristustu Anak Allah . " Katau pegawai itu .
44008038	Mangku diau ngajung pelangkinautu mendam . Pilipus ngan pegawaitu tughun ke ayiak , mangku pegawaitu dibaptis .
44008039	Ughang duautu la keluagh jak di ayiak , Pilipus diambiak Rua Allah . Mangku pegawai jak di Itiupiatu nidau nginak diau agi . Diautu melajuka pejalanannyau ngan riang .
44008040	Tenyatau Pilipus la adau di Asdud . Diau lalu di daira itu ngan ngiciakka ceritau iluak di gegalau kuta ngan dusun enggut ke Kaisaria .
44009001	Masau itu Saulus maju ngancam endak mbunua anak-bua Tuhan Yesus . Diau pegi ngadap Imam Besak ,
44009002	mintak surat kuasau endak dibatak ke kepalak ghuma sembayang jemau Yahudi di Damsik , supayau amun diau betemu di situ jemau diau percayau ngan Tuhan Yesus , pacak diau tangkap ughangtu , tinau lanang , mangku dibata'inyau ke Yerusalim .
44009003	Ngancamka Damsik , Saulus la pasigh ngan kuta itu , adau sinagh jak di langit di ngepungannyau .
44009004	Diau rubua ke tana , mangku ndengagh suarau diau bekatau ngan diau , " Ui , Saulus , tuapau sebapau kaba nganiayau Aku ? "
44009005	Saulus betanyau , " Sapau Dighi , Tuhan ? " Suarau itu nimbal , " Akunila Yesus diau kaba aniayau .
44009006	Mbak kini betegakla mangku pegi masuak kuta itu . Di situ ka dikiciakka ngan kaba tuapau diau mesti kaba kerjauka . "
44009007	Kantin-kantin diau bejalan serempak ngan Saulustu kemangan , karnau ndengagh suarau tadi , anyautu nidau nginak sughang kia .
44009008	Saulus betegak ngan mbukak mataunyau , anyautu mataunyau nidau pacak nginak tuapau-apau , mangku diau dipapa masuak ke Damsik .
44009009	Tigau aghi diau nidau pacak nginak . Selamau itu diau nidau makan nidau minum dikit kiala .
44009010	Di Damsik adau sughang anak-bua Tuhan Yesus , namaunyau Ananias . Tuhan bekatau ngan diau dalam pengina'an , " Ananias ! " Timbalau , " Ngapau , Tuhan ? "
44009011	Katau Tuhan , " Mela , pegi ke ghuma Yudas di Jalan Lughus . Tanyauka di situ jemau benamau Saulus diau asalau jak di Tarsus . Diautu dang bedu'a .
44009012	Dalam pengina'annyau diau nginak sughang lanang benamau Ananias njenguak diau , nepiakka tangan ke pucuak pala'au , supayau diau pacak nginak agi . "
44009013	Ananias nimbal , " Tuhan , aku la ndengagh banyak jemau ngiciakka jemau itu . Banyak kematila perembak diau ja'at dikerjaukanyau ngan jemau diau percayau di Yerusalim .
44009014	Mbak kini diau la datang ke sini mbatak surat kuasau jak di imam-imam bepangkat tinggi endak nangkap gegalau jemau diau percayau ngan Dighi . "
44009015	Katau Tuhan , " Pegila ajau , karnau Aku la milia diau bekerjau batan endak Aku , ngiciakka Aku ngan bangsau-bangsau ngan rajaunyau ngan jemau Israil pulau .
44009016	Akunila ka nunjuakka ngan diau banyak sengsarau diau mesti dighasaukanyau karnau Aku . "
44009017	Mangku Ananias pegi ke situ masuak ghumatu , ditepiakkanyau tanganau di pucuak palak Saulus . Katau Ananias , " Tuhan Yesus diau kaba kinak di tenga jalan masau kaba endak ke sini , Diau ngajung aku njenguak kaba , supayau kaba pacak nginak agi ngan dikuasaui Rua Allah . "
44009018	Masau itu pulau setu diau luak sisiak ikan di matau Saulus pacul , mangku pacak nginak agi . Udim itu diau dibaptis .
44009019	Diau makan mangku diau kuat agi . Saulus mendam bebeghapau aghi di Damsik ngan anak-bua Yesus .
44009020	Diau pegi ke ghuma sembayang ngan ngiciakka , bansau Yesus itula Anak Allah .
44009021	Gegalau jemau kemangan ndengagh kici'annyautu ngan bekatau , " Diau inila asauku di Yerusalim mbunua gegalau jemau diau percayau ngan Yesus itu . Mangku diau datang ke sini endak nangkap ughangtu , dibata'inyau ngadap imam-imam bepangkat tinggi . "
44009022	Anyautu Saulus tamba bekuasau mbuktika , Yesus itula Almasih , Rajau Penyelamat , mangku jemau Yahudi diau mendam di Damsiktu nidau pacak agi nimbal .
44009023	Lum lamau udim itu , jemau Yahudi sepakat endak mbunua Saulus .
44009024	Rencanau diau ja'attu keruan ngan diau . Siang-malam ughangtu nunggu di mukau lawang kuta endak mbunua diau .
44009025	Empuak luak itu , adau semalam anak-buahau ngambiak Saulus , mangku ditughunkanyau jak di dinding kuta pakai kinjagh .
44009026	Saulus pergi ke Yerusalim . Di situ diau ncubau nyeghundak ngan anak-bua Yesus . Anyautu ughangtu penakut galau ngan diau , karnau lum percayau nian , bansau Saulus la njadi anak-bua Yesus pulau .
44009027	Mangku Barnabas nulung diau , dibata'inyau njenguak rasul-rasul , dikiciakkanyau ngan ughangtu ceritau Saulus nginak Tuhan di tenga jalan ngan Tuhan ngiciak ngan diau . Dikiciakka pulau ceritau Saulus diau beghani nian ngajagh di Damsik pakai namau Yesus .
44009028	Mangku Saulus mendam ngan ughangtu di Yerusalim ngajaghka namau Tuhan ngan beghani .
44009029	Diau pulau ngiciak ngan bebala ngan jemau Yahudi diau bebasau Yunani . Anyautu ughangtu maju ncubau endak mbunua diau .
44009030	Jemau percayau la keruan ceritau itu , mangku Saulus diantat ke Kaisaria . Jak di situ diau diajung pegi ke Tarsus .
44009031	Mangku jemau percayau di gegalau Yudia , Galilia ngan Samaria njadi tenang . Rua Allah nulung ughangtu njadi kuat ngan tamba banyak , karnau ughangtu idup takut ngan Tuhan .
44009032	Masau itu Pitrus pegi ke manau-manau nandangi jemau percayau , mangku diau pulau nandangi jemau diau percayau di Lida .
44009033	Di situ diau betemu jemau lanang benamau Inias . Diautu lumpua , nidau mbangun-bangun jak di bada tiduak la delapan taun .
44009034	Katau Pitrus ngan diau , " Inias , Yesus Keristus meghaduka dighi . Betegakla , gulungkala bada tiduak dighi ! " Masau itu pulau Inias betegak .
44009035	Gegalau jemau di Lida ngan Sarun nginak diau , mangku ughangtu percayau ngan Tuhan .
44009036	Di Yupi adau sughang tinau jemau percayau , benamau Tabita . Basau Yunani itu Durkas , retiau ghusau . Diau maju ngerjauka setu diau iluak , nulungi jemau serik .
44009037	Masau itu diau buidapan mangku mati . La udim mayattu dimandika , diau ditepiakka di biliak pucuak .
44009038	Yupi nidau jawua jak di Lida . Masau ndengagh Pitrus adau di Lida , jemau percayau di Yupi ngajung duau ughang pegi njenguak Pitrus ngan ngiciakka , " Cepatla datang ke sini . "
44009039	Pitrus bedandan mangku pegi serempak ngan ughang duautu . La sampai di situ , diau dibata'i ke biliak bada mayat tadi . Gegalau randau di situ ngelilingi diau sampai nangis , diancakka ngan diau baju-baju diau dijayit Durkas tadi , masau gi idup .
44009040	Pitrus ngajung gegalau ughangtu keluagh , mangku diau nunduak ngan bedu'a . Udim itu diau ngadapi mayattu ngan bekatau , " Tabita , bangunla ! " Mangku Tabita mbukak mataunyau . Satu nginak Pitrus , diau duduak .
44009041	Pitrus ngecakka tanganau ngan nulung diau betegak . Udim itu dipantaunyau jemau percayau di situ ngan randau tadi , diserakanyau tinau diau la ngulang idup tadi ngan ughangtu .
44009042	Ceritau itu dikiciakka di gegalau Yupi , mangku banyak jemau percayau ngan Yesus .
44009043	Udim itu Pitrus mendam di situ bebeghapau aghi agi di ghuma Simun diau sughang tukang bawuak .
44010001	Di Kaisaria adau sughang jemau lanang , namaunyau Kurnilius . Diautu ngepala'i seratus tentera jak di rumbungan Italia .
44010002	Jemau itu alim . Diau ngan gegalau jemau di ghumahau takut ngan Allah . Diautu banyak ngenjuakka tanci ngan jemau Yahudi diau serik ngan rajin bedu'a ngan Allah .
44010003	Adau saghi kekirau jam tigau petang , Kurnilius nginak pengina'an . Adau sughang malaikat Allah datang njenguak diau mangku mantaunyau , " Kurnilius ! " kataunyau .
44010004	Kurniliustu nginak malaikattu , mangku takut sampai bekatau , " Ngapau , Tuhan ? " Malaikattu bekatau , " Gegalau du'a kaba ngan keilu'an kaba la diterimau Allah , mangku Allah teghingat ngan kaba .
44010005	Mbak kini ajungla jemau pegi ke Yupi njenguak Simun diau pulau dikiciakka Pitrus .
44010006	Diautu dang di ghuma Simun sughang tukang bawuak . Badahau di tepi laut . "
44010007	Malaikat diau ngiciak ngan diautu la pegi , dipantaunyau duau ughang anak-buahau ngan sughang tenterahau diau alim ngan maju guak diau ,
44010008	dikiciakkanyau gegalaunyau diau tejadi tadi , mangku diajungau ughang tigautu pegi ke Yupi .
44010009	Pagi di aghiau penarau ughang tigautu gi di jalan , laka sampai di Yupi , aghitu kekirau tengaghi , Pitrus nayiak ke pucuak ghuma endak bedu'a .
44010010	Diautu la lapagh endak makan . Makanan dang disediauka , Pitrus bepengina'an .
44010011	Diautu nginak langit tebukak , mangku adau setu luak kain libagh diau ditughunka tegerintung di empat jughuau .
44010012	Di kain itu adau serbau mecam benatang beketing empat , benatang njalagh ngan burung .
44010013	Mangku adau suarau diau bekatau , " Ui , Pitrus , mela , sembeliala ngan makanla . "
44010014	Timbal Pitrus , " Nidau , Tuhan . Lum kekela aku makan setu diau aram ngan najis . "
44010015	Suarau itu bekiciak agi ngan diau , " Setu diau dinyatauka Allah alal , jangan kaba kiciakka aram . "
44010016	Suarautu ngiciakka titu tigau kali , mangku kaintu tuangkat ke langit .
44010017	Pitrus merupuakka tuapau reti pengina'annyautu . Penarau Pitrus gi merupuakkanyau , ughang tigau diau diajung Kurnilius tadi la sampai di ghuma Simun , la adau di mukau duaghau .
44010018	Mangku ughangtu mantau jemau ngan betanyau , " Apu adau jemau diau numpang temalam di sini , diau benamau Simun Pitrus ? "
44010019	Pitrus masia merupuakka reti pengina'annyau tadi , Rua Allah bekatau ngan diau , " Ui , Pitrus , adau ughang tigau diau dang ndala'i kaba .
44010020	Tughunla cepat . Jangan asau-asau ngikut ughangtu , karnau Akunila diau ngajung ughangtu ke sini . "
44010021	Mangku tughun diau ke bawa , ngiciak ngan ughangtu , " Aku diau kamu dala'i ? Kamu datang endak ngapau ? "
44010022	Ughangtu nimbal , " Kurnilius diau ngepala'i seratus tentera ngajung kami ke sini . Diautu jemau iluak ngan takut ngan Allah , lagi pulau diregaui nian ngan jemau Yahudi . Dalam pengina'an diau nginak sughang malaikat Allah ngajung diau pegi njenguak dighi , supayau dighi datang ke ghumahau , mangku diau pacak ndengaghka setu diau ka dighi ceritauka . "
44010023	Mangku Pitrus ngajak ughangtu masuak temalam di ghuma itu . Pagi di aghiau Pitrus pegi serempak ngan ughang tigautu . Adau pulau jemau percayau jak di Yupi ngantini diau .
44010024	Saghi udim itu ughangtu sampai di Kaisaria . Di situ ughangtu la ditunggu Kurnilius . Diautu la ngajung denga-sana'au ngan kantin-kantinau betunggal .
44010025	Satu Pitrus sampai , Kurnilius nyungsung nyambut diau ngan nunduak di adapannyau sampai ke tana nyemba diau .
44010026	Pitrus ngajung diau betegak , kataunyau , " Betegakla , aku pulau manusiau biasau . "
44010027	Sampai ngiciak ngan Kurnilius , diau masuak ke ghuma , mangku nginak banyak jemau betunggal .
44010028	Diau bekatau ngan ughangtu , " Kapu dighi la keruan , bansau jemau Yahudi nidau diajung agamaunyau tandang ngan sekantin ngan jemau diau jak di bangsau lain . Anyautu Allah la nyatauka ngan aku , bansau aku nidau bulia nganggap sughang kia najis ngan aram .
44010029	Karnau itu aku nidau bekebeghatan , masau dighi ngajung aku datang . Mbak kini aku endak keruan , tuapau sebapau dighi ngajung aku datang . "
44010030	Katau Kurnilius , " Tigau malam diau la udim , kekirau aghi luak ini , jam tigau petang , aku dang bedu'a di ghuma , mangku adau sughang betegak di guak aku . Bajuautu besinagh-sinagh .
44010031	Diautu bekatau , ' Kurnilius , Allah la ndengagh du'a kaba , ngan ngingatka keilu'an ati kaba .
44010032	Ajungla jemau ke Yupi njenguak Simun Pitrus . Diautu dang temalam di ghuma tukang bawuak benamau Simun , ghumahautu di tepi laut . '
44010033	Mangku aku ngajung jemau cepat pegi njenguak dighi , mangku dighi la datang ke sini ngan riang . Mbak kini gegalau kami la betunggal galau di sini di adapan Allah endak ndengaghka gegalaunyau diau Allah ajung dighi kiciakka ngan kami . "
44010034	Mangku Pitrus bekatau , " Mbak kini aku la keruan nian , bansau gegalau manusiau semegi di adapan Allah .
44010035	Bilang jemau , amun percayau ngan takut ngan Allah ngan ngerjauka diau benagh , diterimau Allah . Diautu nidau milia rupau .
44010036	Kapu dighi la keruan katau Allah diau dikiciakkaNyau ngan bangsau Israil . Katau itu ngiciakka ceritau iluak , jalan damai ngan Allah karnau Yesus Keristus . Diautu Tuhan gegalau manusiau .
44010037	Kapu dighi keruan pulau gegalaunyau diau la tejadi di gegalau Yudia , mulai jak di Galilia , la udim baptisan diau diajung Yuhanis .
44010038	Kapu dighi la keruan katau Yesus , jemau Nasarittu , mbak bansau Diautu dipilia Allah ngan dienjuakkaNyau Rua Allah ngan kuasau , mangku Diautu pegi ke manau-manau endak ngerjauka setu diau iluak ngan meghadui gegalau jemau diau diarung iblis , karnau Allah nyertaui Diau .
44010039	Kamini la nginak gegalaunyau diau dikerjaukaNyau di Yerusalim ngan gegalau Yudia . Empuak luak itu , ughangtu mbunua Diau ngan makuka Diau di kayu salip .
44010040	La udim duau malam , Diautu diidupka agi . Mangku Allah ngajung Diau nginakka diriAu ,
44010041	ukan ngan gegalau jemau , cuman ngan kami diau la dulu dipilia Allah , supayau ngiciakkanyau . La udim Diau ngulang idup jak di mati , kamini la makan ngan Diautu .
44010042	Mangku Diau ngajung kami ngiciakkaNyau ngan gegalau bangsau ngan nceritauka , bansau Diautu dijadika Allah akim jemau diau gi idup ngan jemau diau la mati .
44010043	Gegalau nabi pulau ngiciakka ceritau Diau . Ughangtu bekatau , mbak bansau gegalau jemau diau percayau ngan Yesus ka diabiska dusaunyau karnau Diau . "
44010044	Penarau Pitrus gi ngiciakka gegalaunyautu , Rua Allah tughun nguasaui gegalau jemau diau ndengagh ceritautu .
44010045	Mangku gegalau jemau Yahudi diau percayau diau ngantini Pitrus kemangan galau nginak Allah ngenjuakka Rua Hau ngan jemau bangsau diau ukan jemau Yahudi .
44010046	Ughangtu ndengagh jemau itu ngiciak ngan bemecam-mecam basau ngan ngagungka Allah . Katau Pitrus ,
44010047	" Kina'ila , ughang ini la bulia Rua Allah luak kitau ! Amun luak itu , apu pacak jemau ngalangi ughangni dibaptis ngan ayiak ? "
44010048	Mangku diau ngajung ughangtu dibaptis dalam namau Yesus Keristus . La udim itu ughangtu mintak , supayau Pitrus maju seghundak ngan ughangtu bebeghapau aghi agi .
44011001	Rasul-rasul ngan jemau percayau di gegalau Yudia ndengagh , mbak bansau jemau diau ukan Yahudi nerimau pulau katau Allah .
44011002	Mangku Pitrus la sampai di Yerusalim , jemau jak di rumbungan besunat bebala ngan Pitrus .
44011003	Katau ughangtu , " Ngapau kaba masuak ghuma jemau diau nidau besunat , lagi makan ngan ughangtu ? "
44011004	Mangku Pitrus nceritauka ngan ughangtu gegalaunyau diau la tejadi jak di penembai , kataunyau ,
44011005	" Aku dang bedu'a di kuta Yupi , mangku aku nginak pengina'an . Adau setu luak kain libagh tughun jak di langit tegerintung di empat jughuau , mangku mandak guak aku .
44011006	Aku ngina'inyau , mangku di kaintu aku nginak serbau mecam benatang diau jinak ngan diau belia , benatang njalagh ngan pulau burung .
44011007	Mangku aku ndengagh suarau bekatau ngan aku , ' Ui , Pitrus . Mela , sembeliala mangku makanla ! '
44011008	Tapitu aku nimbal , ' Nidau , Tuhan . Lum kekela aku makan makanan aram ngan najis . '
44011009	Anyautu suarau itu ngiciak agi jak di langit , kataunyau , ' Setu diau la dinyatauka Allah alal , jangan kaba kiciakka aram ! "
44011010	Titu tejadi tigau kali . Udim itu gegalaunyau tuangkat ke langit .
44011011	Masau itu pulau adau tigau ughang jak di Kaisaria la sampai di mukau ghuma , bada kami temalam . Ughangtu diajung njenguak aku .
44011012	Mangku Rua Allah ngajung aku pegi serempak ngan ughangtu ngan nidau asau-asau . Ughang enam ini ngantini aku ke Kaisaria , mangku kami masuak ghuma Kurnilius .
44011013	Kurniliustu nceritauka ngan kami , luak manau diau nginak sughang malaikat betegak di ghumahau ngan bekatau , ' Ajungla jemau ke Yupi njenguak Simun Pitrus .
44011014	Diautu ka ngiciakka ngan kaba ceritau diau ka nyelamatka kaba ngan jemau di ghuma kaba . '
44011015	Penarau aku dang ngiciak , Rua Allah tughun nguasaui ughangtu semegi luak diau nguasaui kitau senitu .
44011016	Mangku aku teghingat ngan kici'an Tuhan , ' Yuhanis mbaptiska ngan ayiak , tapitu kamu ka dibaptiska ngan Rua Allah . '
44011017	Jadi , amun Allah la ngenjuakka pulau ngan jemau ukan Yahudi setu diau semegi luak dienjuakka ngan kitau , masau kitau empai percayau ngan Yesus Keristus , mangku manau ka adau aku negahi Allah ? "
44011018	La udim ndengagh kici'annyautu , ughangtu mandak bebala , mangku ngagungka Allah kataunyau , " Amun luak itu , jemau ukan Yahudi pulau dienjuakka Allah masau ngubai jak di dusaunyau mangku bulia idup . "
44011019	La udim Setipanus mati dibunua , jemau diau percayau ngan Yesus mulai meghasauka sengsarau , mangku ughangtu teceghai-beghai ke manau-manau . Adau diau belaghi sampai ke Penisia , adau diau sampai ke Siprus ngan Antiukia . Ughangtu ngiciakka ceritau iluak jak di Allah cuman ngan jemau Yahudi ajau .
44011020	Anyautu jak di ughangtu adau pulau jemau Siprus ngan jemau Kirini diau pegi sampai ke Antiukia ngiciakka ceritau iluak ngan jemau diau ukan jemau Yahudi , bangsau Yesus itula Tuhan .
44011021	Kuasau Tuhan adau di ughangtu , mangku banyak jemau njadi percayau ngan ta'at ngan Tuhan .
44011022	Ceritau jemau Antiukia itu pulau sampai di Yerusalim , didengagh jemau percayau di situ , mangku Barnabas diajung pegi ke Antiukia .
44011023	Barnabas la sampai di Antiukia , diau nginak Allah iluak ngan ughangtu , mangku diau riang nian . Diau ngajung , supayau ughangtu maju ta'at ngan Tuhan ngan setia .
44011024	Barnabastu jemau iluak atiau , lagi dkuasaui Rua Allah ngan percayau nian ngan Tuhan , mangku banyak jemau ngikut Tuhan .
44011025	La udim itu Barnabas pegi ke Tarsus ndala'i Saulus . La betemu dibata'inyau ke Antiukia .
44011026	Ughang duautu nyeghundak ngan jemau percayau di Antiukia setaun lamaunyau , sampai ngajagh banyak jemau . Di Antiukia itula jemau percayau dulu sekali dinamauka jemau Keristen .
44011027	Masau itula adau bebeghapau nabi diau datang jak di Yerusalim pegi ke Antiukia .
44011028	Jak di ughangtu adau sughang benamau Agabus . Diautu diajung Rua Allah ngiciakka , mbak bansau di gegalau deniau ka adau kelapaghan diau pansan . Titu tejadi masau Kaisar Kelaudius merinta .
44011029	Mangku jemau Keristen sepakat endak ngumpulka tanci nurut kerilaan sesughangan , endak dikighimka ke jemau percayau diau adau di Yudia .
44011030	Titu pulau dikerjauka , mangku Barnabas ngan Paulus diajung ngantatka tancitu ngan pengulu-pengulu jemau Keristen .
44012001	Timpau itu pulau rajau Herudis mulai nganiayau bebeghapau jak di jemau percayau .
44012002	Diau ngajung mbunua Yakubus , dang Yuhanis , pakai pedang .
44012003	Satu diau nginak , bansau kerjaunyautu meriangka ati jemau Yahudi , diau tamba ja'at ngan ngajung nangkap Pitrus pulau . Masau itu aghi rerayau Ruti Nidau Beghagi .
44012004	La udim ditangkap , diau dimasuakka dalam jil , dijagaui empat rumbungan tentera dalam serumbungan empat ughang . Rencanaunyau la udim Paska diadili di mukau jemau banyak .
44012005	Luak itula Pitrus dijilka . Anyautu jemau percayau maju ndu'akanyau ngan ngenian .
44012006	Malam antak ka Herudis endak ngadapkanyau ngan jemau banyak , Pitrus tiduak di antarau duau tentera , dikebat ngan duau rantai . Di duaghau jil adau pulau tentera lain diau njagauinyau .
44012007	Mangku adau malaikat Tuhan betegak di guak Pitrus mangku adau cayau di badahautu . Malaikattu nggugak Pitrus enggut bangun sampai bekatau , " Ui , bangunla cepat ! ? " Mangku rantai di tangan Pitrustu pacul .
44012008	Udim itu malaikattu bekatau , " Bebebatla , surumkala terumpa kaba ! " Pitrus nurutinyau . Katau malaikat agi , " Surumkala baju kaba mangku ngikut aku ! "
44012009	Mangku Pitrus ngikut malaikat itu pegi jak di jil . Anyautu diau nidau keruan , bansau setu diau dang dikerjauka malaikattu tejadi nian . Diau sangkau diau mimpi .
44012010	Malaikat ngan Pitrus la lalu di bada penjagauan petamau ngan diau keduau , mangku ughang duautu sampai ke mukau lawang besi diau nuju ke kuta . Mukau lawang itu tebukak sendighi . Mangku ughangtu ngeluagh ngan bejalan ke ujung jalan , mangku malaikattu lengit .
44012011	La udim itu , Pitrus jagau , tuapau diau la tejadi di diau , kataunyau , " Mbak kini aku la keruan , Tuhan ngajung malaikatAu endak melepaska aku jak di kuasau Herudis ngan gegalaunyau diau endak dibuat jemau Yahudi ngan aku . "
44012012	La jagau , mangku Pitrus pegi ke ghuma Maria , mak Yuhanis diau pulau dinamauka Markus . Di situ banyak jemau dang betunggal ngan bedu'a .
44012013	Diautu nggagur duaghau luagh , mangku sughang budak jemau tinau benamau Rudi datang endak ngeruani , sapau diau nggagur duaghau itu .
44012014	Diau kecinauan suarau Pitrus , mangku karnau diau riang nian diau nidau mbukakka duaghau , tapitu cecepat masuak agi ke tenga endak ngiciakka , mbak bansau Pitrus adau di mukau duaghau .
44012015	Katau ughangtu , " Kici'an kaba endiak benagh agi . " Anyautu diau maju ngiciakka , bansau nyela nian luak itu . Katau ughangtu , " Titu antuau ! "
44012016	Pitrus maju nggagur duaghau . Satu ughangtu mbukak duaghau ngan nginak Pitrus , ughangtu kemangan nian .
44012017	Pitrus ngenjuakka tandau ngan tanganau , supayau tenang , mangku diceritaukanyau , luak manau Tuhan mbata'inyau keluagh jak di jil , kataunyau , " Kiciakkala ceritau ini ngan Yakubus ngan kantin kitau lain . " La udim itu , diau pegi ke bada lain .
44012018	Pagi di aghiautu tentera-tentera ganau ngan bingung nian , karnau setu diau la tejadi ngan Pitrus .
44012019	Herudis ngajung jemau ndala'i Pitrus , anyautu nidau dapat . Mangku Herudis ngajung , supayau tentera itu ditanyaui mangku dibunua . Udim itu Herudis pegi jak di Yudia mendam di Kaisaria .
44012020	Herudis mara kematila ngan jemau Tirus ngan jemau Sidun . Mangku ughangtu serempak datang ngadap diau . Ughangtu muji Belastus , diau ngeruani istana rajau , mangku diau mihak ughangtu . Ughangtu endak ngadap Herudis endak mintak bedamai , karnau nenggeri ughangtu ngandalka makanan jak di nenggeri rajautu .
44012021	Adau saghi diau la ditetapka , Herudis nyurum baju rajau ngan duduak di kerusi rajau mangku mulai pidatau di mukau jemau banyak .
44012022	Jemau banyak diau dang ndengaghkanyau bekatau , " Itu suarau allah , ukan manusiau . "
44012023	Masau itula pulau malaikat Tuhan nampagh Herudis , karnau diau nidau ngagungka Allah . Herudis mati dimakan biagh .
44012024	Mangku katau Allah tamba tesiar ngan tamba banyak jemau percayau .
44012025	Barnabas ngan Saulus la ngudimi tugasau di Yerusalim , ughang duautu baliak ngan mbata'i Yuhanis diau pulau dinamauka Markus serempak ngan ughangtu .
44013001	Di jemau Keristen di Antiukia adau bebeghapau nabi ngan guru agamau . Namaunyau Barnabas , Simiun diau pulau dikiciakka Nigir , Lukius , jemau Kirini , ngan Menahim diau diajagh serempak ngan gubernur Herudis , ngan Saulus .
44013002	Adau saghi ughangtu dang sembayang ngan puasau , mangku Rua Allah bekatau ngan ughangtu , " Piliala Barnabas ngan Saulus batan endak Aku , supayau ughang duau itu ngerjauka kerjau diau la kutetapka batan endak ughang duautu . "
44013003	Ughangtu puasau ngan bedu'a , ditepiakkanyau tanganau di palak ughang duautu , mangku diajungau pegi .
44013004	Barnabas ngan Saulus pegi ke Selukia , karnau diajung Rua Allah , mangku jak di situ ughangtu belayar ke pulau Siprus .
44013005	La sampai di Salamis , ughangtu ngiciakka katau Allah di ghuma sembayang jemau Yahudi . Yuhanis Markus ngikut pulau ngan nulungi ughangtu .
44013006	Gegalau pulau itu diidari ughangtu enggut ke Papus . Di situ ughangtu betemu ngan sughang jemau Yahudi , benamau Baryisus . Jemau itu dukun diau ngaku'i diriau nabi .
44013007	Diautu sekantin ngan gubernur pulau itu . Gubernurtu namaunyau Sergius Paulus , diautu calak . Diau mantau Barnabas ngan Saulus , karnau endak ndengagh katau Allah .
44013008	Anyautu ughang duautu dilawan Ilimas , dukun tadi . Ilimas namaunyau basau Yunani . Diautu ncubau , supayau gubernur jangan percayau ngan Yesus .
44013009	Saulus diau diadaki Paulus dikuasaui Rua Allah , mangku ngina'i dukun tadi ,
44013010	kataunyau , " Ui , kabani anak iblis . Kaba penipu ngan penja'at . Kaba musui gegalaunyau diau benagh . Kaba nidau mandak merusakka rencanau Allah diau endak nyelamatka manusiau .
44013011	Mbak kini keruanila , Tuhan ka ngukum kaba . Kaba ka njadi butau . Kaba nidau ka nginak matau-aghi selamau bebeghapau aghi . " Masau itula pulau Ilimastu teghasau adau luak aban itam ngalangi mataunyau , mangku diau bejalan beghabal-ghabal ndala'i jemau batan endak mapa diau .
44013012	Nginak setu diau tejaditu , gubernur tadi percayau ngan Tuhan . Diautu kepagauan nian ngan ajaghan Tuhan .
44013013	Paulus ngan kantin-kantinau pegi jak di Papus belayar ke Perga di Pampilia . Di situ Yuhanis Markus ninggalka rumbungan itu pegi ke Yerusalim .
44013014	Jak di Perga ughangtu melajuka ke Antiukia daira Pisidia . Aghi Sabat ughangtu pegi ke ghuma sembayang mangku duduak .
44013015	Ukum Taurat ngan kitab nabi la dibacauka , petugas ghuma sembayangtu ngajung nanyauka ughang duautu , " Amun kamu adau pesan diau nguatka ughang ini , kiciakkala ngan kami . "
44013016	Paulus betegak , mangku ngenjuakka tandau ngan tanganau ngan bekatau , " Ui , kapu dighi jemau Israil ngan kapu dighi jemau diau takut ngan Allah , dengaghkala aku !
44013017	Allah jemau Israil la milia niniak puyang kitau ngan njadika bangsau kitau besak , timpau ughangtu mendam di Mesir njadi jemau asing di situ . Mangku ngan kuasau diau besak Allah mbata'i ughangtu keluagh jak di nenggeri itu .
44013018	Selamau empat pulua taun Diau ngaligh ngan perembak ughangtu di padang bungin .
44013019	Tujua bangsau diancurkaNyau di nenggeri Kanaan , mangku diagiakaNyau nenggeritu ngan ughangtu njadi hak ughangtu .
44013020	Gegalaunyautu tejadi jangkau empat ratus limau pulua taun . La udim diagiakaNyau nenggeritu , dienjuakkaNyau akim enggut ke nabi Samuil .
44013021	La udim itu ughangtu mintak sughang rajau , mangku Allah ngenjuakka Saul , anak Kis , jak di jungku Benyamin , njadi rajau ughangtu selamau empat pulua taun .
44013022	La udim itu Allah nukar Saul ngangkat Daud njadi rajau ughangtu , mangku nceritauka Daud luak ini , ' Aku la keruan Daud , anak Isai , jemau diau melemakka atiKu ngan ngerjauka gegalau kendakKu . '
44013023	Mangku jak di pengadaunyau Allah la ngenjuakka ngan jemau Israil sughang Rajau Penyelamat luak la dijanjikaNyau . Yesus itula Rajau Penyelamat itu .
44013024	Yesustu la datang endak mulai kerjauNyau , Yuhanis la ngiciakka ngan gegalau bangsau , supayau ngubai jak di dusaunyau ngan mintak dibaptis .
44013025	Mangku Yuhanis laka ngudimi kerjaunyau , diau bekatau , ' Akuni ukan jemau diau kamu sangkau . Jemau itu ka datang la udim aku . Melegha'i tali sepatuAu aku nidau pantas . '
44013026	Ui , kapu dighi pengadau Abraham ngan kapu dighi diau lain diau ta'at ngan Allah . Ceritau keselamatan la dikiciakka ngan kitau .
44013027	Jemau Yerusalim ngan penguluau nidau ngaku'i Yesus . Ughangtu ngukum Yesus ngan ukuman mati , mangku kici'an nabi-nabi diau dibacauka idang aghi Sabat ditepati .
44013028	Empuak ughangtu nidau nemuka salaHau diau pantas diukum mati , ughangtu mintak ngan Pilatus , supayau Diau dibunua .
44013029	La udim dikerjauka gegalaunyau diau la ditulis ceritau Diau , Diautu ditughunka jak di kayu salip , mangku dimasuakka dalam kuburan .
44013030	Anyautu Allah ngidupkaNyau agi jak di mati .
44013031	Selamau empat pulua aghi Diau ngancakka diriAu ngan jemau diau la ngikut Diau jak di Galilia ke Yerusalim . Mbak kini ughang itula ngiciakka Diau ngan bangsau Israil .
44013032	Jadi , mbak kini kamini ngiciakka ceritau iluak itu ngan kapu dighi : Diau la dijanjika Allah ngan niniak puyang kitau ,
44013033	la ditepatiNyau ngan kitau , ngan ngidupka Yesus jak di mati , luak ditulis di Masmur duau , ' Kaba anakKu . Mbak kini Aku njadi Bak Kaba . '
44013034	Allah la ngidupka Diau jak di mati . Mbak kini Diau nidau ka mati agi dalam kuburan . Titu dikiciakka Allah ngan katau ini , ' Aku ka nepati janji diau suci ngan pacak dipercayaui diau la Kukiciakka ngan Daud . '
44013035	Luak itu pulau la dikiciakka di Masmur lain , ' Dighi nidau ngenangka mayat Budak diau ta'at bembau . '
44013036	Daud ngerjauka kendak Allah mangku mati ngan dikuburka guak niniak puyangau . Nyela , mayatau busuak .
44013037	Anyautu Yesus diau diidupka agi jak di mati nidau busuak .
44013038	Jadi , keruanila kapu dighi , karnau Yesus mangku dikiciakka ngan kapu dighi ceritau , mbak bansau dusau pacak diabiska .
44013039	Karnau Diautu bilang jemau diau percayau pacak dilepaska jak di gegalau dusaunyau . Titu nidau pacak dikerjauka ukum Musa .
44013040	Itula sebapau kapu dighi mesti njagaui iluak-iluak , supayau jangan tejadi ngan kapu dighi setu diau la dikiciakka nabi ,
44013041	' Ingatkala iluak-iluak , kamu diau galak nggelak . Kamu ka kemangan , mangku mati ! Karnau masau kamu gi idup mbak kini , Aku ka ngerjauka kerjau diau nidau ka kamu percayaui , empuak dikiciakka ngan kamu . ' "
44013042	Satu Paulus ngan Barnabas ngeluagh jak di ghuma sembayang , ughang duautu dipintak ngiciakka ceritau itu agi aghi Sabat di mukau .
44013043	La udim jemau ngeluagh jak di ghuma sembayangtu , banyak jemau Yahudi ngan jemau lain diau takut ngan Allah ngikut Paulus ngan Barnabas . Mangku rasultu ngajagh ughangtu , diajungau , supayau maju percayau ngan keilu'an Allah .
44013044	Aghi Sabat di mukau laka sekuta itu datang betunggal endak ndengaghka katau Allah .
44013045	Anyautu , satu nginak jemau banyak itu , jemau Yahudi sengit nianan , mangku nggelakka Paulus ngan melawan kici'an Paulustu .
44013046	Ngan beghani Paulus ngan Barnabas ngiciak terang-terangan , kataunyau , " Katau Allah mesti dikiciakka ngan kapu dighi kudai . Anyautu kapu dighi nidau nerimaunyau , mangku kapu dighi nidau dianggap pantas bulia idup selelamaunyau . Mangku kami pegi ke bangsau lain .
44013047	Inila diau diperintaka Allah ngan kami , ' Aku la netapka kaba njadi terang batan endak bangsau lain diau nidau keruan Allah , mangku karnau kaba gegalau deniau pacak diselamatka . ' "
44013048	Ndengagh kici'an itu gegalau jemau diau ukan Yahudi riang nian ngan ngagungka ceritau jak di Tuhan . Mangku gegalau jemau diau la ditetapka Allah batan endak idup selelamaunyau percayau ngan Tuhan Yesus .
44013049	Mangku kici'an Tuhan tesiar di gegalau daira itu .
44013050	Anyautu pengulu-pengulu kuta itu ngan tinau-tinau diau diregaui ngan takut ngan Allah diasung jemau Yahudi , supayau ughangtu nganiayau Paulus ngan Barnabas , mangku ughang duautu dilaratka jak di daira itu .
44013051	Rasul itu ngepaska debu di ketingau di adapan ughangtu njadi peringatan ngan ughangtu , mangku pegi ke Ikunium .
44013052	Jemau percayau di Antiukia riang nianan ngan dikuasaui Rua Allah .
44014001	Di Ikunium pulau setu diau semegi dighasauka rasul itu . Ughang duautu masuak ghuma sembayang ngan ngajagh ngan carau endak nian , mangku banyak jemau Yahudi ngan jemau Yunani percayau ngan Yesus .
44014002	Anyautu jemau Yahudi diau enggup percayau ngasung jemau bangsau lain , mangku ughangtu mara lagi luat ngan jemau percayautu .
44014003	Karnau itu Paulus ngan Barnabas lamau mendam di situ . Ngan beghani ughang duautu ngiciakka ceritau Tuhan . Mangku Tuhan pulau mbuktika , bansau ceritau iluak itu benagh . Diau ngenjuakka kuasau ngan ughang duautu ngadauka tandau nyelia .
44014004	Mangku jemau kuta itu nidau semegi pendapat . Adau diau mihak ngan jemau Yahudi , adau diau mihak ngan rasul tadi .
44014005	Mangku jemau Yahudi ngan jemau bangsau lain diau nidau keruan Allah ngan penguluau sepakat endak mbunua rasultu ngan nyipati ughang duautu ngan batu .
44014006	Anyautu rasultu ngeruani rencanau itu , mangku nyingkir ke kuta di daira Likaunia , diautu Listera , Derbi ngan daira di sekitarau .
44014007	Di situla ughang duautu ngiciakka ceritau iluak .
44014008	Di Listera adau sughang jemau lanang diau duduak ajau ngan lum kekela pacak bejalan , karnau ketingau nidau mayau jak di keciak .
44014009	Diautu duduak ndengagh Paulus ngiciak . Paulus nginak , bansau jemautu percayau , mangku pacak dighaduka . Diau ngina'i jemautu ,
44014010	bekatau ngan suarau bias , " Betegakla ! " Jemau itu melumpat betegak mangku bejalan .
44014011	Satu jemau banyak nginak setu diau dikerjauka Paulus , ughangtu tegauk pakai basau Likaunia , " Diwau-diwau la tughun guak kitau luluak badan manusiau . "
44014012	Barnabas dikiciakka diwau Sius , Paulus dikiciakka diwau Hermis , karnau diautu tukang ngiciak .
44014013	Mangku imam diwau Sius datang . Keramatau adau di luagh kuta . Imamtu mbatak sapi karai ngan bungau ke mukau lawang kuta endak bekerban nyemba rasul itu serempak ngan jemau banyak tadi .
44014014	Satu Barnabas ngan Paulus ndengagh setu diau dikerjauka ughangtu , ughang duautu ncebaghka bajuau , karnau nidau tetuju ngan peremba'autu , mangku belaghi ke pugan jemau ramitu sampai tegauk ,
44014015	" Ui , kapu dighi . Ngapau kapu dighi ngerjauka ini ? Kamini pulau manusiau luak kapu dighi . Kami ke sini endak ngiciakka ceritau iluak ngan kapu dighi , supayau kapu dighi ninggalka kerjau diau nidau begunau ini , mangku datang njenguak Allah diau idup , diau njadika langit ngan deniau , laut ngan gegalau isiau .
44014016	Timpau dulu Allah ngenangka gegalau bangsau idup nurut kenda'au ajau .
44014017	Empuak luak itu , Diau nidau kelingauan mbuktika diriAu ngan kerjau diau iluak . Diautu ngenjuakka ujan jak di langit ngan asil tana padau pangkaunyau . Diau ngenjuakka makanan ngan kapu dighi ngan nyenangka ati kapu dighi . "
44014018	Empuak ngiciak luak itu , masia segau rasultu negahi ughang banyaktu bekerban batan endak ughang duautu .
44014019	Adau jemau Yahudi datang jak di Antiukia ngan Ikunium . Ughangtu muji jemau Listera , mangku jemau banyak mihak ngan ughangtu . Ughangtu nyipati Paulus ngan batu , mangku naghiak diau keluagh kuta , karnau disangkau ughang diau la mati .
44014020	Anyautu jemau percayau di situ betegak ngelilingi diau . Diautu bangun masuak agi ke kuta . Pagiau diau pegi ke Derbi serempak ngan Barnabas .
44014021	Di Derbi Paulus ngan Barnabas ngiciakka ceritau iluak , mangku banyak jemau percayau ngan Yesus . Udim itu ughang duautu ngulang ke Listera , udim itu ke Ikunium mangku ke Antiukia .
44014022	Di kuta itu duau rasultu neguaka ati jemau diau percayau ngan Yesus ngan ngajung ughangtu , supayau maju percayau . Rasultu bekatau , " Kitau mesti sengsarau kudai , mangku kitau pacak njadi angguta umat Allah . "
44014023	Di bilang kumpulan jemau Keristen duau rasultu netapka pengulu-pengulu batan endak ughangtu . Mangku sampai puasau ngan bedu'a rasultu nyeraka pengulutu ngan Tuhan diau ughangtu percayauitu .
44014024	La udim itu Paulus ngan Barnabas melajuka pejalanannyau . Ughang duautu wuan daira Pisidia , mangku sampai di Pampilia ,
44014025	dikiciakkanyau katau Allah di Perga , mangku pegi ke Atalia .
44014026	Jak di situ ughang duautu belayar agi ke Antiukia . Kuta itu bada ughang duautu senitu diseraka ngan Allah , supayau ughangtu ngerjauka kerjau diau mbak kini la diudimi .
44014027	La sampai di situ , ughangtu ngajung jemau percayau betunggal , mangku ughang duautu nceritauka gegalaunyau diau la Allah kerjauka ngan ughangtu , luak manau Allah la nyatauka , supayau bangsau lain pulau pacak percayau ngan Allah .
44014028	Rasul itu lamau betunggal ngan jemau percayau di situ .
44015001	Adau bebeghapau jemau jak di Yudia datang ke Antiukia ngajagh jemau Keristen di situ , kataunyau , " Amun kapu dighi nidau disunat nurut ukum Musa , kapu dighi nidau pacak diselamatka . "
44015002	Paulus ngan Barnabas melawan nian ngan bebala , mbalahi pendapat ughangtu . Udim-udimau ditetapka , supayau Paulus ngan Barnabas ngan jemau lain jak di Antiukia pegi ke Yerusalim endak ngiciakka sual itu ngan rasul-rasul ngan pengulu-pengulu di situ .
44015003	Jemau Keristen di Antiukia ngantat ughangtu sampai keluagh kuta , mangku ughangtu pegi wuan Penisia ngan Samaria . Di situ ughangtu nceritauka , mbak bansau jemau bangsau lain diau nidau keruan Allah la percayau ngan Allah . Ceritau itu meriangka nian jemau percayau di situ .
44015004	La sampai di Yerusalim , ughangtu diterimau ngan iluak ngan jemau Keristen ngan rasul-rasul ngan pengulu-pengulu , mangku diceritauka gegalaunyau diau dikerjauka Allah ngan ughangtu .
44015005	Adau jemau jak di rumbungan Parisi diau la percayau betegak ngan bekatau , " Jemau bangsau lain mesti disunat ngan diwajibka nuruti ukum Musa . "
44015006	Mangku rasul-rasul ngan pengulu-pengulu betunggal endak ngiciakka sual itu .
44015007	Lamau nianan ughangtu buijau . Kesudimannyau Pitrus betegak ngan bekatau , " Ui , kapu dighi . Kapu dighi keruan , bansau jak di senitu Allah milia aku jak di kapu dighi batan endak ngiciakka ceritau iluak ngan jemau bangsau lain , supayau ughangtu pulau ndengagh ngan percayau .
44015008	Allah keruan ati manusiau . Diau nunjuakka , mbak bansau Diau nerimau ughangtu ngan ngenjuakka ngan ughangtu Rua Allah , luak dienjuakkaNyau ngan kitau pulau .
44015009	Allah nidau nian mbidaka kitau ngan ughangtu . Diau mberesiaka ati ughangtu , karnau ughangtu percayau .
44015010	Amun luak itu , ngapau kapu dighi endak nguji kesabaran Allah ngan ngajung ngerjauka ukum diau beghat diau nidau pacak kitau turuti ngan niniak puyang kitau pulau nidau pacak .
44015011	Kitau percayau ngan diselamatka karnau keilu'an Tuhan Yesus Keristus . Luak itu pulau ughangtu . "
44015012	Jemau diau betunggal di situ diam galau , mangku ndengaghka Paulus ngan Barnabas nceritauka gegalau tandau nyelia diau la Allah kerjauka ngan ughang duautu di guak jemau bangsau lain .
44015013	La udim Paulus ngan Barnabas ngiciak , Yakubus bekatau , " Ui , kapu dighi , dengaghkala aku .
44015014	Empai jerangnila Simun la nceritauka , luak manau Allah penembaian iluak ngan bangsau lain , endak milia jemau jak di ughangtu njadi umatAu .
44015015	Nabi-nabi senitu la ngiciakka titu di Injil luak ini ,
44015016	' La udim itu Aku ka datang agi , katau Tuhan . Aku ka negakka agi ghuma Daud diau la rubua itu . Aku ka ngilu'i runtuannyau , mangku negakkanyau agi ,
44015017	supayau gegalau tigha jemau lain ndala'i Tuhan ngan gegalau bangsau lain diau nidau keruan Allah , la Kupilia njadi umatKu . Luak itula katau Tuhan diau ngerjauka gegalaunyautu . '
44015018	Jak di senitu titu la dikiciakka .
44015019	Jadi , " katau Yakubus , " Pendapatku , jangan kitau nyusaka jemau jak di bangsau lain diau la percayau ngan Allah .
44015020	Kitau mesti besurat ngan ughangtu , supayau jangan makan makanan diau la disiwauka , jangan menaugawia , jangan makan daging benatang diau ditekiak ngan jangan makan dagha .
44015021	Karnau jak di senitu ukum Musa la dikiciakka di bilang kuta ngan dibacauka idang aghi Sabat di ghuma sembayang . "
44015022	Mangku rasul-rasul ngan pengulu-pengulu jemau Keristen ngan gegalau jemau percayau mutuska endak milia bebeghapau ughang jak di ughangtu diau ka diajung ke Antiukia serempak ngan Paulus ngan Barnabas . Mangku ughangtu milia Silas ngan Yudas diau pulau dikiciakka Barsabas . Ughang duautu diregaui nian di guak jemau percayau di Yerusalim .
44015023	Ngan ughang duautu diseraka surat muniau luak ini , " Batan endak gegalau jemau percayau diau asalau jak di bangsau lain diau adau di Antiukia ngan Siria ngan Kilikia . Salam jak di rasul-rasul ngan pengulu-pengulu , kantin-kantin kamu .
44015024	Kami la ndengagh ceritaunyau adau jemau jak di kami pegi njenguak kapu dighi ngan ngacauka kapu dighi ngan ajaghannyau . Kami nidau ngajung ughangtu ngerjauka titu .
44015025	Itula sebapau kami la buijau , mangku gegalaunyau tetuju galau endak milia bebeghapau ughang ngajung ughangtu pegi njenguak kapu dighi serempak ngan kantin kitau Paulus ngan Barnabas diau kami sayangi .
44015026	Ughang duautu jemau diau la cakap nyeraka nyawaunyau karnau Tuhan kitau Yesus Keristus .
44015027	Mangku kami la ngajung Yudas ngan Silas njenguak kapu dighi . Ughang duautu ka ngiciakka pulau ngan kapu dighi setu diau ditulis dalam surat ini .
44015028	Rua Allah la netapka mangku kami pulau nyetujuinyau , supayau kapu dighi jangan telampau banyak nanggungka beban lain jak di diau penting ini :
44015029	Jangan kapu dighi makan makanan diau la disiwauka , jangan makan dagha ngan daging benatang diau mati ditekiak ngan jangan menaugawia . Amun kapu dighi njawuaka diri jak di kerjau itu , kapu dighi la bebuat iluak . Inggan ini ajau . Salam kami . "
44015030	La udim pamit , Yudas ngan Silas bejalan ke Antiukia . Di situ ughangtu mantau jemau diau percayau ngajung ughangtu betunggal , mangku surat itu dienjuakka ngan ughangtu .
44015031	La udim dibacaukanyau surattu , ughangtu riang nian , karnau isi surat tadi melemakka ati ughangtu .
44015032	Yudas ngan Silas diau pulau nabi lamau bekiciak ngan jemau percayau , melemakka ngan neguaka ati ughangtu .
44015033	La lamau jugau ughang duautu di situ , mangku jemau percayau di Antiukia ngajung ughangtu baliak nyampaika salam ngan jemau diau ngajung ughang duautu senitu .
44015034	[ Anyautu Silas maju endak mendam di Antiukia . ]
44015035	Paulus ngan Barnabas pulau lamau mendam di Antiukia . Di situ ughang duautu ngajagh ngan ngiciakka katau Tuhan ngan banyak jemau lain pulau .
44015036	Nidau lamau udim itu , Paulus ngiciak ngan Barnabas , kataunyau , " Mela kitau ngaruaka kantin-kantin kitau di bilang kuta , bada kitau ngiciakka katau Tuhan senitu , mangku kitau keruan , luak manau ughangtu . "
44015037	Barnabas endak mbata'i Yuhanis Markus .
44015038	Anyautu Paulus meghasau nidau lemak mbatak jemau diau senitu numangka ughang duautu di Pampilia , nidau endak maju bekerjau ngan ughangtu .
44015039	Paulus ngan Barnabas bebala nian , mangku ughang duautu beceghai . Barnabas mbata'i Markus , mangku belayar ke Siprus .
44015040	Paulus milia Silas . Ughang duautu didu'aka jemau percayau ngan diseraka ngan keilu'an Tuhan ,
44015041	mangku pegi ngidari Siria ngan Kilikia sampai neguaka ati jemau percayau di situ .
44016001	Paulus la pegi sampai di Derbi ngan Listera . Di situ adau sughang percayau , namaunyau Timutius . Endu'au jemau Yahudi diau la percayau pulau . Ba'au jemau Yunani .
44016002	Timutius tekenal iluak di guak jemau percayau di Listera ngan Ikunium .
44016003	Paulus endak mbata'i Timutius , mangku diau nyunatka diau karnau jemau Yahudi di daira itu . Ughangtu keruan galau , bansau ba'au jemau Yunani .
44016004	Di bilang kuta diau didatangi Paulus ngan Silas , dikiciakkanyau setu diau la ditetapka rasul-rasul ngan pengulu-pengulu di Yerusalim ngan ngajung ughangtu na'atinyau .
44016005	Mangku jemau percayau di situ diteguaka atiau , supayau maju percayau . Idang aghi tamba banyak jemau diau percayau .
44016006	Rua Allah nidau ngajung Paulus ngan Silas ngiciakka kici'an Allah di perupinsi Asia , mangku ughangtu melajuka pejalanannyau ke daira Perigia ngan Galatia .
44016007	La sampai di Misia ughangtu ncubau masuak ke daira Bitinia , anyautu Rua Yesus nidau ngajung ughangtu ke situ .
44016008	Ughangtu wuan Misia mangku sampai di Teruas .
44016009	Malamau Paulus adau pengina'an . Diau nginak jemau Makedunia betegak di situ mantau diau , kataunyau , " Mela , nyembeghangla ke sini , mangku tulung kami ! "
44016010	La udim Paulus nginak pengina'antu , kami bedandan endak pegi ke Makedunia , karnau kami la percayau ngan mutuska , bansau Allah ngajung kami ngiciakka ceritau iluak ngan jemau di situ .
44016011	Mangku kami pegi jak di Teruas belayar ke Samuteraki . Pagi aghiau kami sampai di Niapulis .
44016012	Jak di situ kami ke Pilipi , kuta di daira petamau Makedunia itu . Itu kuta perantauan jemau Rum . Di situ kami mendam bebeghapau aghi .
44016013	Aghi Sabat kami pegi keluagh kuta ke tepi ayiak , karnau kami kirau adau bada sembayang jemau Yahudi di situ . Kami duduak , mangku ngiciak ngan tinau-tinau diau betunggal di situ .
44016014	Adau sughang jak di tinautu , namaunyau Lidia , asalau jak di Tiatira . Diautu tukang dagang kain ungu diau besak regaunyau . Diautu nyemba Allah . Tuhan mbukakka atiau , mangku diau nerimau kici'an Paulus ,
44016015	mangku diau seghuma dibaptis galau . La udim dibaptis , diau ngajak kami ke ghumahau , kataunyau , " Amun kamu meghasau , aku la percayau nian ngan Tuhan Yesus , mela singga kudai di ghumaku . Aku ngajung temalam nian . " Mangku kami ngikut diau .
44016016	Adau saghi kami dang pegi ke bada sembayang tadi , mangku kami betemu ngan sughang budak belian jemau tinau . Tinau itu dikuasaui rua sitan , mangku diau pacak meramalka . Ngan meramalka nasib jemau , tuan-tuanau bulia tanci banyak .
44016017	Tinautu ngikut Paulus ngan kami sampai ngiciak ngan suarau bias , kataunyau , " Ughang ini budak Allah diau Mahabesak . Ughangni ngiciakka ngan kapu dighi , luak manau caraunyau kapu dighi pacak selamat . "
44016018	Bebeghapau aghi tinautu maju ngiciak luak itu . Mangku Paulus nidau ta'an agi ndengaghau . Diau nulia ngan bekatau ngan rua itu , " Ngan kuasau Yesus Keristus aku ngajung kaba keluagh jak di tinau ini . Keluaghla kaba ! " Masau itu pulau rua itu ngeluagh .
44016019	Satu tuan-tuan tinau tadi nginak , bansau aghapan ka bulia tanci nidau bediau agi , ughangtu nangkap Paulus ngan Silas , ditaghiak ke tengalaman pengadilan endak diadapka ngan penguasau kuta .
44016020	Ughang duautu la dibata'i ngadap pengulu-pengulu kuta , ughang tadi bekatau , " Ughang duau ini jemau Yahudi . Diau ngacau di kuta kitau .
44016021	Ughang duautu ngajaghka adat lembagau diau belawanan ngan ukum kitau . Kitau ini jemau Rum . Kitau nidau pacak nerimau ngan nurutinyau . "
44016022	Jemau banyak pulau ngikut melawan Paulus ngan Silas . Mangku pengulu-pengulu kutatu ngajung ncebaghka baju ngan mbaduki ughang duautu .
44016023	Ughang duautu la dibaduki enggut jeghia , mangku dimasuakka dalam jil . Kepalak jil diajung njagaui nian ughang duautu .
44016024	Karnau diajung luak itu , kepalak jiltu masuakka ughangtu di bada diau di tetengaan sekali , mangku ughangtu dimasuakka ke belukan .
44016025	Kekirau tenga malam Paulus ngan Silas bedu'a ngan benyanyi ngagungka Tuhan . Jemau lain diau di jil pulau ndengaghi ughang duautu benyanyi .
44016026	Mangku adau gempau diau besak kematila , sampai pendasi jil itu begugak galau . Masau itu pulau tebukak gegalau duaghau jil ngan belukan ngan pasungan pacul galau .
44016027	Kepalak jil tadi tegagau ngan bangun . Diau nginak duaghau jil tebukak galau , mangku diau ncabut pedangau endak mbunua diriau , karnau disangkaunyau anak kawalan la belaghi galau .
44016028	Anyautu Paulus tegauk , kataunyau , " Jangan bunua diri . Kami gi adau galau di sini ! "
44016029	Kepalak jiltu ngajung mbatak lampu , mangku belaghi ke dalam . Ngan gemetagh diau nunduak di adapan Paulus ngan Silas .
44016030	La udim itu diau mbata'i ughang duautu keluagh mangku bekatau , " Tuapau diau mesti kukerjauka , mangku aku selamat ? "
44016031	Ughang duautu nimbal , " Percayaula ngan Tuhan Yesus , mangku dighi selamat , dighi seghuma ka selamat galau . "
44016032	Mangku Paulus ngan Silas ngiciakka katau Tuhan ngan kepalak jiltu ngan gegalau jemau diau adau di ghumahau .
44016033	Tenga malamtu pulau kepalak jil itu mbatak ughang duautu mangku ngubati lukaunyau . Mangku jemau seghumatu dibaptis galau .
44016034	La udim dibaptis , Paulus ngan Silas dibata'inyau ke ghumahau , ditepiakka makanan batan endak ughang duautu . Ughang seghuma riang nian , karnau la percayau ngan Allah .
44016035	Pagi di aghiau pengulu-pengulu kuta ngajung pelisi pegi ke kepalak jil ngan ngiciakka , " Lepaskala ughang duau itu ! "
44016036	Kepalak jiltu ngiciakkanyau ngan Paulus , kataunyau , " Pengulu-pengulu kuta la ngajung kamu dilepaska . Mbak kini baliakla ! "
44016037	Anyautu Paulus ngiciak ngan pelisi tadi , kataunyau , " Kamini jemau behak di nenggeri Rum . Ngan nidau diadili kami la dibaduki di mukau jemau banyak ngan dimasuakka dalam jil . Mbak kini ughangtu ngajung kami pegi , nidau keruan ngan jemau . Kami enggup luak itu ! Ajungla pengulu-pengulu kuta ke sini melepaska kami . "
44016038	Pelisi itu ngiciakka gegalaunyautu ngan pengulu-pengulu kuta . Satu ughangtu ndengagh , mbak bansau Paulus ngan Silas jemau behak di nenggeri Rum , ughangtu penakut .
44016039	Mangku ughangtu pegi mintak dima'apka duau rasultu ngan ngantat ughang duautu keluagh jil mangku mintak , supayau ughang duautu pegi jak di kuta itu .
44016040	Paulus ngan Silas ninggalka jil tadi pegi ke ghuma Lidia . Di situ ughang duautu betemu ngan jemau percayau ngan neguaka ati ughangtu . La udim itu ughang duautu pegi .
44017001	Paulus ngan Silas melajuka pejalanannyau wuan Ampipulis ngan Apulunia mangku sampai di Tesalunika . Di situ pulau adau ghuma sembayang jemau Yahudi .
44017002	Luak biasaunyau Paulus masuak ke ghuma sembayang itu . Tigau aghi Sabat beturut-turut diau ngiciakka isi Injil ngan ughang di situ .
44017003	Diau nerangka ngan mbuktika , mbak bansau Mesias , Rajau Penyelamattu , mesti sengsarau mangku ngulang idup jak di mati , kataunyau , " Inila Mesias , Rajau Penyelamattu , Yesus diau kukiciakka ngan kapu dighi . "
44017004	Adau jemau diau percayau mangku ngikut Paulus ngan Silas . Banyak jemau Yunani diau takut ngan Allah ngan banyak jugau tinau diau diregaui diau percayau .
44017005	Anyautu jemau Yahudi sengit . Ughangtu mantau jemau ja'at di jalan ngan mbuat rumbungan pengacau , mangku ughangtu ngacau di gegalau kuta itu ngan masu'i ghuma Yasun endak mbata'i Paulus ngan Silas ngadap jemau banyaktu .
44017006	Anyautu karnau ughangtu nidau betemu ngan ughang duau itu , ditaghi'au Yasun ngan bebeghapau jemau percayau lainau ke pengulu-pengulu kuta , sampai tegauk , kataunyau , " Jemau diau ngacau di manau-manau la datang ke sini pulau .
44017007	Yasun ini nerimau ughangtu di ghumahau . Ughangtu melanggar ukum diau la ditetapka Kaisar . Ughangtu ngiciakka adau rajau lain , diautu Yesus . "
44017008	Ndengagh kici'annyautu jemau banyak ngan pengulu-pengulu kutatu ganau .
44017009	Mangku Yasun ngan jemau percayau lainau diajung mbayighi tanci penebusau . La udim itu ughangtu dilepaska .
44017010	Malam itu pulau jemau percayau di situ ngajung Paulus ngan Silas pegi ke Beria . La sampai di situ ughang duautu pegi ke ghuma sembayang jemau Yahudi .
44017011	Jemau Yahudi di kuta itu nerimau nian kici'an Paulus , ukan luak jemau Tesalunika . Ngan riang ughangtu ndengaghka ceritau Yesus . Idang aghi ughangtu melajaghi nian Injil endak ngeruani , apu gegalaunyau nyela luak itu .
44017012	Banyak jak di ughangtu percayau ngan Yesus , ngan banyak pulau jemau Yunani diau diregaui , empuak tinau empuak lanang .
44017013	Anyautu jemau Yahudi di Tesalunika ndengagh , bansau di Beria pulau Paulus la ngiciakka katau Allah . Ughangtu datang pulau ke situ ngasung jemau banyak mbuat rumbungan pengacau .
44017014	Jemau diau percayau di situ cecepat ngantat Paulus ke pantai . Silas ngan Timutius masia mendam di Beria .
44017015	Jemau diau ngantat Paulus ngantini diau sampai di Atina . Mangku ughangtu baliak ke Beria mbatak pesan jak di Paulus , supayau Silas ngan Timutius cecepat njenguak diau .
44017016	Penarau Paulus nunggu Silas ngan Timutius di Atina , diau madak nian nginak kuta itu penua ngan patung .
44017017	Karnau itu Paulus peragau di ghuma sembayang ngan jemau Yahudi ngan jemau lain diau takut ngan Allah . Luak itula pulau di pekan idang aghi diau ngiciak ngan jemau diau adau di situ .
44017018	Adau pulau guru-guru ajaghan Ipikurus ngan Setua diau peragau ngan Paulus . Adau jemau diau bekatau , " Tuapau diau endak dikiciakka tukang mbu'ung ini ? " Adau pulau jemau lain diau bekatau , " Upaunyau diauni ngiciakka diwau bangsau lain . " Karnau Paulus ngiciakka ceritau Yesus ngan ceritau ngulang idup jak di mati .
44017019	Mangku ughangtu mbatak Paulus ngadap sidang Ariupagus ngan ngiciakka , " Kami endak keruan ajaghan empai diau dighi kiciakka itu .
44017020	Karnau dighi ngiciakka setu diau lum kekela kami dengagh ka adau . Itula sebapau kami endak keruan retiau gegalaunyau itu . "
44017021	Adau banyak jemau Atina ngan jemau bangsau lain diau mendam di situ , kerjaunyau cuman ndengagh ngan ngiciakka ceritau diau empai .
44017022	Mangku Paulus betegak di adapan jemau diau betunggal di Ariupagustu ngan bekatau , " Ui , kapu dighi jemau Atina . Aku nginak kapu dighi buagamau nian .
44017023	Aku la ngerayau ngidari kuta kapu dighi , mangku aku ngina'i bada sembayang kapu dighi . Aku nginak pulau sutiak bada bekerban . Di bada itu ditulis luak ini , ' Batan endak Allah diau nidau kami keruani ! ' Allah diau kapu dighi semba , anyautu nidau kapu dighi keruani , Diau itula kukiciakka ngan kapu dighi .
44017024	Allah diau njadika deniau ini ngan gegalau isiau , Diautu Tuhan ngan nguasaui langit ngan deniau . Diau nidau mendam di keramat diau dibuat manusiau .
44017025	Diau pulau nidau kurang tuapau-apau endak ditulung manusiau , karnau Diau itula ngenjuakka manusiau idup ngan nyawau ngan gegalaunyau .
44017026	Jak di sughang jemau ajau Diau mbuat gegalau bangsau ngan ngajung ughangtu mendam di gegalau deniau . Diau pulau netapka jak di penembai , kebilau ngan di manau ughangtu bulia idup .
44017027	Gegalaunyautu dikerjauka Allah , supayau ughangtu ndala'i Diau , kalu-kalu betemu ngan Diau , amun didala'i , empuak Allah sebenaghau nidau jawua ngan kitau .
44017028	Luak itu pulau dikiciakka jemau , ' Kitau idup , kitau bekerjau , kitau adau di deniau ini karnau Diau . ' Semegi pulau ngan setu diau dikiciakka tukang pengarang kapu dighi , kataunyau , ' Gegalau kitau pengadau Allah . '
44017029	Karnau asal kitau jak di Allah , kitau nidau bulia nganggap sipat Allah semegi ngan patung diau dibuat jak di emas , pirak ngan batu , diau dibuat ngan kepandaian manusiau .
44017030	Masau kitau nidau keruan nidau diingatka Allah agi . Mbak kini Allah ngajung gegalau jemau di deniau ngubai jak di peremba'au diau ja'attu .
44017031	Diau la netapka aghi endak ngadili deniau ini ngan adil . Titu ka dikerjauka Sughang diau dipilia Allah . Mangku Allah la mbuktika titu ngan ngidupka Jemau itu jak di mati . "
44017032	Satu ughangtu ndengagh , bansau jemau mati ka ngulang idup , adau diau nawauka Paulus . Adau pulau diau bekatau , " Nanti ajau kami ndengagh kici'an kaba agi . "
44017033	Mangku Paulus pegi ninggalka ughangtu .
44017034	Anyautu adau pulau bebeghapau jemau diau ngikut Paulus ngan percayau ngan Yesus . Di antaraunyau adau Diunisius , angguta sidang Ariupagus ngan sughang tinau , namaunyau Damaris ngan bebeghapau jemau lain agi .
44018001	La udim itu , Paulus ninggalka Atina mangku pegi ke Kurintus .
44018002	Di situ diau betemu ngan sughang jemau Yahudi , namaunyau Akwila , asalau jak di Puntus . Akwila empai datang jak di Italia ngan biniau Periskila , karnau Kaisar Kelaudius la ngajung jemau Yahudi pegi jak di Rum galau . Paulus berayak ke ghuma ughang duautu .
44018003	Ughang duautu tukang kima semegi ngan Paulus . Karnau itu Paulus mendam di situ ngan bekerjau ngan ughangtu .
44018004	Idang aghi Sabat Paulus pegi ke ghuma sembayang ngiciak ngan jemau Yahudi ngan jemau Yunani di situ , ngici'i ughangtu supayau percayau ngan Yesus .
44018005	Silas ngan Timutius la sampai jak di Makedunia , kerjau Paulus cuman ngiciakka ceritau jak di Allah ngan jemau Yahudi , mbak bansau Yesus itula Mesias , Rajau Penyelamat itu .
44018006	Anyautu ughangtu melawan ngan nggelakkanyau , mangku Paulus ngepaska debu jak di bajuau , tandau batan endak ngingatka sala ughangtu ngan bekatau , " Amun kapu dighi celakau , itu sala kapu dighi itula . Aku belepas tangan . Mulai mbak kini aku ka pegi ke bangsau lain . "
44018007	Mangku diau ninggalka ughangtu pegi ke ghuma Titius Yustus . Jemautu nyemba Allah , ghumahau guak ghuma sembayang tadi .
44018008	Anyautu Kerispus , kepalak ghuma sembayang itu ngan jemau di ghumahau percayau ngan Tuhan Yesus , ngan banyak pulau jemau Kurintus lainau ndengagh kici'an Paulus . Ughangtu percayau mangku dibaptis .
44018009	Adau semalam Paulus adau pengina'an , mangku Tuhan bekatau ngan diau , " Jangan penakut ! Kiciakkala maju katau Allah . Jangan mandak ,
44018010	karnau Aku ngantini kaba . Nidau bediau sughang kia diau pacak ngerjauka setu diau ja'at ngan kaba . Karnau umatKu di kuta ini banyak . "
44018011	Mangku Paulus mendam di Kurintus tenga duau taun . Diau ngajaghka katau Allah ngan ughangtu .
44018012	Mangku Galiu njadi gubernur di Akaya . Masau itu jemau Yahudi sepakat melawan Paulus , mangku dibata'inyau ngadap pengadilan .
44018013	Katau ughangtu , " Jemau ini ngajung jemau nyemba Allah ngan carau diau belawanan ngan ukum Taurat . "
44018014	Satu Paulus endak nimbal , Galiu bekatau ngan jemau Yahudi , " Ui , jemau Yahudi , amun diau diaduka ini pelanggaran ngan keja'atan , sepantasau aku ndengagh aduan kapu dighi .
44018015	Anyautu ikak bebala mbalaka katau-katau ngan namau ngan ukum kapu dighi , mangku kapu dighila mesti ngurusau . Aku enggup ngadili pekarau luak itu . "
44018016	Udim itu diau melaratka ughangtu .
44018017	Mangku ughangtu nangkap Sustenis , kepalak ghuma sembayang , ngan mbadukinyau di guak pengadilan . Anyautu Galiu nidau nyanaukanyau .
44018018	La udim itu Paulus masia lamau di Kurintus , mangku diau pamit ngan jemau percayau di situ . Diau belayar ke Siria serempak ngan Periskila ngan Akwila . Di Kengkeria Paulus ncukur gumba'au diau la dienangkanyau panjang , karnau niatau ngan Tuhan .
44018019	La sampai di Ipisus , Paulus beceghai ngan Periskila ngan Akwila . Diau masuak ghuma sembayang , peragau ngan jemau Yahudi .
44018020	Ughangtu mintak , supayau diau lamau mendam ngan ughangtu , anyautu diau enggup .
44018021	Diau laka bejalan , diau bekatau , " Amun Allah ngenda'i , aku ka ngulang agi ke sini . " La udim ngiciak luak itu , diau belayar ninggalka Ipisus .
44018022	Diau ndaghat di Kaisaria , mangku pegi endak betemu ngan jemau Keristen . La udim itu diau pegi ke Antiukia .
44018023	La lamau jugau di situ , diau pegi agi ngidari gegalau daira Galatia ngan Perigia endak neguaka iman jemau percayau .
44018024	Penarau itu , adau sughang jemau Yahudi datang ke Ipisus . Jemautu asalau jak di Aliksanderia , namaunyau Apulus . Diautu pintar ngiciak ngan keruan gegalau isi Injil .
44018025	Diau la diajagh ajaghan Tuhan Yesus , mangku ngan riang nian diau ngajagh ngan neghagi ngajaghka ceritau Yesus , empuak diau empai ngeruani baptisan Yuhanis ajau .
44018026	Ngan beghani diau mulai ngajagh di ghuma sembayang . Periskila ngan Akwila ndengagh diau . Ughang duautu mbata'inyau ke ghuma , mangku diterangkanyau ngan neghagi ceritau Allah nyelamatka manusiau .
44018027	La udim itu , Apulus endak pegi ke Akaya . Mangku jemau percayau di Ipisus nyurati jemau diau percayau di Akaya , supayau ughangtu nerimau Apulus ngan riang . Apulus la sampai di Akaya , mangku nulung nian jemau percayau karnau keilu'an Allah .
44018028	Karnau ngan kuasau diau ngiciak di mukau jemau banyak , nyalaka jemau Yahudi ngan mbuktika , mbak bansau Yesusla Mesias , Rajau Penyelamat .
44019001	Penarau Apulus gi adau di Kurintus , Paulus ngidari daira itu , mangku sampai di Ipisus . Di situ diau betemu ngan bebeghapau jemau diau percayau ngan Yesus .
44019002	Diau betanyau ngan ughangtu , " Apu kapu dighi la nerimau Rua Allah , masau kapu dighi percayau ngan Tuhan Yesustu ? " Ughangtu nimbal , " Lum , kami nidau kekela ndengaghau , bansau adau Rua Allah . "
44019003	" Amun luak itu , " Katau Paulus , " Ngan baptisan apau kapu dighi dibaptiska ? " Timbal ughangtu , " Ngan baptisan Yuhanis . "
44019004	Mangku katau Paulus , " Yuhanis mbaptiska jemau diau endak nyatauka , bansau diau la ngubai peremba'au jak di dusaunyau . Yuhanis pulau ngiciakka ngan jemau banyak , bansau ughangtu mesti percayau ngan Jemau diau ka datang la udim diau , diautu Yesus . "
44019005	Satu ndengagh titu , ughangtu mintak dibaptiska atas namau Tuhan Yesus .
44019006	Penarau Paulus nepiakka tanganau di palak ughangtu , ughangtu dikuasaui Rua Allah , mangku mulai ngiciak ngan basau Rua ngiciakka ceritau Allah .
44019007	Gegalau ughangtu kekirau duau belas ughang .
44019008	Selamau tigau bulan Paulus maju pegi ke ghuma sembayang ngajagh jemau di situ ngan beghani . Ngan ajaghannyautu diau ngajung ughangtu percayau ngan kici'annyau ceritau Allah endak merinta .
44019009	Anyautu adau bebeghapau jemau diau enggup ndengagh kici'annyautu ngan enggup percayau , lagi di mukau jemau banyak ughangtu nggelakka kici'annyau ceritau jalan Tuhan . Itula sebapau Paulus ninggalka ughangtu , mangku pegi ke sekul Tiranus serempak ngan jemau diau percayau ngan Yesus . Idang aghi diau peragau ngan jemau di situ .
44019010	Diau ngerjauka titu selamau duau taun , mangku gegalau jemau diau mendam di daira Asia ndengagh katau Allah , empuak jemau Yahudi , empuak jemau bangsau lain . Ughangtu ndengagh katau Allah galau .
44019011	Paulus ngerjauka banyak tandau nyelia karnau Allah .
44019012	Lagi setangan ngan kain diau la dipakai Paulus dibatak jemau , ditepiakka di jemau buidapan , mangku idapannyau ghadu ngan rua sitan ngeluagh jak di ughangtu .
44019013	Adau pulau bebeghapau dukun jemau Yahudi diau pegi ke manau-manau di daira itu . Ughangtu ncubau ngisitka iblis pakai namau Tuhan Yesus . Ughangtu bekatau , " Atas namau Yesus diau dikiciakka Paulus itu aku ngajung kaba keluagh . "
44019014	Dukun itu tujua anak Sekiwa . Diautu sughang imam bepangkat tinggi jemau Yahudi .
44019015	Anyautu iblis tadi nimbal ngan ughangtu , kataunyau , " Yesus aku keruan , Paulus aku keruan pulau , anyautu kamuni sapau ? "
44019016	Mangku jemau diau diarung iblistu nerengkam ughangtu , dibaduki ngan dikalakanyau . Mangku ughangtu belaghi jak di ghumahau ngan telanjang ngan lukau-lukau .
44019017	Gegalau jemau Yahudi ngan jemau bangsau lain di Ipisus ndengagh ceritau itu . Ughangtu penakut galau , mangku namau Yesus tamba dipuji-puji .
44019018	Banyak jemau diau la percayau ngan Yesus datang ngaku'i di mukau jemau banyak setu diau la dikerjaukaNyau .
44019019	Banyak pulau jak di ughangtu diau ngerjauka kuasau gelap nunggalka buku-buku mangku disilap di mukau jemau banyak . Regau bukutu kekirau limau pulua ribu tanci pirak .
44019020	Ngan carau luak itu katau Tuhan tamba tesiar ngan tamba bekuasau .
44019021	La udim gegalaunyau itu , Paulus merencanauka endak pegi ke Makedunia ngan Akaya mangku ke Yerusalim . Kataunyau , " La udim pegi ke situ , aku mesti pegi pulau ke Rum . "
44019022	Mangku diau ngajung duau ughang anak-buahau , Timutius ngan Irastus , dulu pegi ke Makedunia , penarau diautu gi mendam di Asia .
44019023	Kekirau masau itula adau keributan besak karnau ajaghan ceritau Yesus .
44019024	Di situ adau sughang tukang pirak , namaunyau Dimetrius . Diau mbuat cak ghuma diwau Artemis jak di pirak . Kerjaunyautu ngasilka banyak tanci batan endak tukangau .
44019025	Diautu nunggalka anak-buahau ngan tukang pirak lainau , mangku bekatau , " Kamuni keruan , ngan kerjau ini kitau dapat pengidupan .
44019026	Mbak kini kamu la nginak ngan ndengagh galau setu diau dikerjauka Paulus itu . Diau ngiciakka , bansau diwau diau dibuat jemau ukan diwau ngan nidau bediau kuasau . Mangku diau la buasil mbuat banyak jemau percayau ngan ajaghannyautu , ukan cuman di Ipisus , tapitu laka di gegalau Asia pulau .
44019027	Bayaunyau , kerjau kitauni ka digelakka jemau . Ukan itu ajau , ghuma diwau Artemis pulau nidau ka bediau retiau agi . Mangku Artemistu ka kelengitan keagungannyau , awuak diautu disemba ngan dipuji gegalau jemau di Asia ngan gegalau deniau . "
44019028	Ndengagh titu , ati ughangtu besak , mangku ughangtu tegauk-gauk , kataunyau , " Idup Artemis , diwau jemau Ipisus ! "
44019029	Gegalau kuta itu kacau-balau , mangku ughangtu rami-rami pegi ke balai petemuan . Ughangtu nangkap Gayus ngan Aristarkus , jemau Makedunia , kantin Paulustu , mangku ditaghiak ke balaitu .
44019030	Paulus endak masuak ngikut ughangtu , anyautu jemau percayau di situ nidau ngajung diau .
44019031	Lagi bebeghapau pengulu daira Asia itu diau la sekawan ngan Paulus ngajung jemau ngiciakka ngan Paulus , supayau jangan pegi ke balai itu .
44019032	Penarau itu , jemau diau betunggal di balai tadi tegauk-gauk . Diau sughang ngiciakka luak itu , diau sughang ngiciakka luak ini . Gegalaunyautu kacau-balau . Kebanya'an jak di ughangtu nidau keruan , ngapau ughangtu betunggal .
44019033	Separau jak di ughangtu ngirau Aliksandar njadi kepala'au , karnau diautu diajung jemau Yahudi ke mukau jemau banyak . Mangku Aliksandar ngenjuakka tandau ngan tanganau endak ngiciak mbenaghka diriau di adapan jemau banyak itu .
44019034	Anyautu satu ughangtu nginak , mbak bansau diautu jemau Yahudi , ughangtu serempak tepekiak-pekiak selamau duau jam , kataunyau , " Idup Artemis , diwau jemau Ipisus ! "
44019035	Udim-udimau tukang tulis kuta itu pacak nenangka jemau banyak itu , kataunyau , " Ui , jemau Ipisus . Bilang jemau di gegalau deniau keruan , bansau kuta Ipisus inila nyayia ghuma diwau Artemis ngan batuau diau tumban jak di langit .
44019036	Titu nidau pacak dibanta . Karnau itu tenangla , jangan ngerjauka setu ngan nidau sepadau .
44019037	Kamu mbatak ughang ini ke sini , empuak ughangtu nidau merampuk ghuma diwau kitau ngan nidau nggelakka namaunyau .
44019038	Amun Dimetrius ngan anak-buahau adau aduan , apu nidau bediau pengadilan ngan gubernur ? Nengkela ughangtu mbatak pekaraunyautu ke pengadilan .
44019039	Amun gi adau agi setu lainau diau kamu kenda'i , titu mesti dikiciakka di sidang jemau banyak diau sah .
44019040	Karnau setu diau tejadi saghini mbayauka kitau . Kitau ka diburuakka ngacauka pemerinta , karnau nidau bediau tapakan diau pacak kitau kiciakka endak mbenaghka kekacauan ini . "
44019041	Ngan kici'an luak itu diau ngajung jemau banyaktu baliak .
44020001	La udim Ipisus tenang agi , Paulus nunggalka jemau percayau ngan neguaka ati ughangtu . Mangku diau pamit endak pegi ke Makedunia .
44020002	Diau berayak ke daira itu . Ngan banyak petua diau neguaka ati jemau percayau di situ . Mangku diau pegi ke Yunani .
44020003	Selamau tigau bulan diau mendam di situ , mangku diau endak belayar ke Siria . Anyautu adau ceritau , bansau jemau Yahudi sepakat endak mbunua diau . Itula sebapau diau mutuska endak pegi wuan Makedunia .
44020004	Diau dikantini Supatar , anak Pirus , jemau Beria , ngan Aristarkus ngan Sekundus , jemau Tesalunika , ngan pulau Gayus , jemau Derbi , ngan Timutius , ngan Tikikus ngan Terupimus , jemau Asia .
44020005	Ughangtu pegi ndului kami , mangku nunggu kami di Teruas .
44020006	La udim aghi rerayau Ruti Nidau Beghagi , kami ninggalka Pilipi belayar ke Teruas . Limau aghi udim itu , kami la sampai di Teruas nunggal agi ngan ughangtu . Kami singga di situ seminggu .
44020007	Malam minggu kami betunggal makan , makan jamuan Tuhan , mangku Paulus beketuba ngan jemau percayau di situ enggut tenga malam , karnau pagiau diau endak bejalan agi .
44020008	Kami betunggal di luan di pucuak . Di situ banyak lampu dimaghakka .
44020009	Adau budak bujang , namaunyau Iutikus . Diautu duduak di awangan . Mangku karnau Paulus lamau nian ngiciak , budak bujangtu tekantuak mangku tekelap , mangku tumban jak di tingkat tigau . Satu diau dikatangka , diau la mati .
44020010	Paulus tughun ke bawa , mangku meluak budak bujangtu , kataunyau , " Jangan ghegak . Diauni gi idup . "
44020011	La udim itu diau nayiak agi ke pucuak , diau ngagiaka ruti mangku makan jamuan Tuhan . La udim makan diau ngulang ngiciak , enggut paghak siang , mangku diau bejalan .
44020012	Budak bujang tadi diantat baliak ke ghumahau , ughangtu riang galau .
44020013	Kami ndulu pegi ke kapal endak belayar ke Asus . Di situ kami endak ndepatka Paulus ke kapal . Diau endak luak itu , karnau diau ka ke situ jalan daghat .
44020014	La betemu kami di Asus , diau nayiak kapal , mangku kami belayar ke Metilini .
44020015	Jak di situ kami belayar agi , pagiau kami lalu di bada tipatan Kius . Pagi di aghiau kami ke Samus , mangku pagi di aghiau agi kami sampai di Militus .
44020016	Paulus la mutuska nidau ka singga di Ipisus , supayau jangan lamau di Asia , karnau diau endak cecepat sampai di Yerusalim , amun pacak antak ka aghi rerayau Pentakusta .
44020017	Di Militus Paulus ngajung jemau pegi ke Ipisus mintak pengulu jemau Keristen datang ke Militus .
44020018	Ughangtu la sampai , mangku Paulus bekatau , " Kapu dighi keruan , luak manau carau idupku selamau ini di guak kapu dighi , jak di petamau aku sampai di Asia .
44020019	Ngan ngensian aku bekerjau batan endak Tuhan . Aku banyak ngeluaghka ayiak-matau ngan banyak meghasauka penanggungan jak di jemau Yahudi diau endak mbunua aku .
44020020	Aku nidau mandak ngiciakka setu diau begunau ngan kapu dighi . Gegalaunyautu kukiciakka ngan ajaghka , empuak di mukau jemau banyak empuak di ghuma kapu dighi .
44020021	Empuak jemau Yahudi empuak jemau Yunani aku maju ngingatka nian , supayau ughangtu ngubai peremba'au , datang ngan Allah ngan percayau ngan Tuhan kitau Yesus Keristus .
44020022	Mbak kini aku pegi ke Yerusalim , karnau endak na'ati Rua Allah . Aku nidau keruan , tuapau diau ka tejadi ngan akuni di situ .
44020023	Aku cuman keruan , setu diau dinyatauka Rua Allah di bilang kuta , bansau aku ka masuak jil ngan sengsarau .
44020024	Anyautu aku nidau nyanauka idupkuni , asal aku pacak ngudimi kerjauku diau la ditugaska Tuhan Yesus ngan aku ngan setia enggut mati , ngiciakka ceritau keilu'an Allahtu .
44020025	Aku la nandangi kapu dighi galau ngan la ngiciakka pulau ceritau Allah merinta njadi Rajau . Mbak kini keruanila , kapu dighi nidau ka betemu agi ngan aku .
44020026	Itula sebapau kukatauka ngan kapu dighi mbak kini , amun adau jak di kapu dighi diau benasau , itu ukan salaku agi .
44020027	Karnau nidau kekela aku malas ngerjauka kerjauku ngiciakka ngan kapu dighi gegalau rencanau Allah .
44020028	Jagauila diri kapu dighi ngan jagauila pulau gegalau jemau Keristen diau la dipercayauka Rua Allah ngan kapu dighi , supayau dijagaui , karnau kapu dighi la dijadika tukang sayia jemau Keristen . Allahtu diau njadika ughangtu hak Allah , karnau Ana' Autu la mati batan endak ughangtu .
44020029	Aku keruan , amun aku la pegi , setuau diau ganas ka datang guak kapu dighi , mangku jemau diau kapu dighi jagauitu ka njadi makanan setuautu .
44020030	Lagi jak di kapu dighini pulau ka adau jemau diau ka ngiciakka ceritau diau nidau benagh . Ughangtu ngerjauka titu , mangku jemau diau la percayau ngan Yesus ka sesat ngan ngikut ughangtu .
44020031	Karnau itu , sepepadaula ! Ingatkala , mbak bansau aku ngajagh kapu dighi siang malam selamau tigau taun ngan banyak ayiak matau .
44020032	Mangku mbak kini aku nyeraka kapu dighi ngan Allah , supayau Diau njagaui kapu dighi ngan kapu dighi na'ati ceritau keilu'an Allah . Allahtu bekuasau nguatka kapu dighi ngan ngenjuakka setu diau iluak diau la disediauka batan endak gegalau umatAu .
44020033	Nidau kekela aku endak pirak ngan emas ngan baju jak di jemau .
44020034	Kapu dighini keruan , mbak bansau aku rajin bekerjau ngan tangankunila batan endak pengidupanku ngan kantin-kantinku diau ngikut aku .
44020035	Ngan gegalaunyautu aku la ngenjuakka penauan ngan kapu dighi , bansau ngan kerjau luak itula kitau mesti nulung jemau diau nidau kuat . Kitau mesti ngingatka katau Tuhan Yesus diau dikiciakkaNyautu , ' Iluakla ngenjuak sangkan nerimau ! ' "
44020036	La udim ngiciak luak itu , Paulus ngan gegalau jemau itu nunduak mangku bedu'a .
44020037	Ughangtu nangis sesedanan galau , mangku sampai besalaman ngan Paulus , ngiciakka , " Bejalanla ! "
44020038	Ughangtu kemada'an nian , karnau diau ngiciak , ughangtu nidau ka betemu ngan diau agi . Mangku ughangtu ngantat diau ke kapal .
44021001	La udim pamit , kami beceghai ngan ughangtu , mangku belayar ke pulau Kus . Pagiau kami sampai di Rudus , mangku jak di situ kami belayar ke Patara .
44021002	Di Patara kami dapat kapal diau endak ke Pinisia . Kami nayiak kapal itu mangku belayar .
44021003	Mangku kina'an Siprus di sebela kidau . Kami maju belayar nuju ke Siria , mangku kami ndaghat di Tirus , karnau isi kapaltu endak dibungkar di kuta itu .
44021004	Di situ kami tandang ngan jemau diau percayau ngan Yesus , mangku singga ngan ughangtu seminggu . Ngan petunjuak Rua Allah ughangtu ngici'i Paulus , supayau jangan pegi ke Yerusalim .
44021005	Anyautu la abis masaunyau , kami pegi jak di situ melajuka pejalanan kami . Gegalau ughangtu ngan anak-biniau ngantat kami inggan luagh kuta . Di tepi pantai di situ kami nunduak galau ngan bedu'a .
44021006	La udim itu , kami salaman mangku nayiak kapal . Ughangtu baliak ke ghumahau .
44021007	Kami maju belayar jak di Tirus ke Petulemais . Di situ kami tandang ngan jemau percayau , mangku kami seghundak ngan ughangtu semalam .
44021008	Pagi di aghiau kami pegi mangku sampai di Kaisaria . Di situ kami pegi ke ghuma Pilipus , penginjiltu , mangku mendam di ghumahau . Diautu sala sughang jak di tujua ughang diau dipilia di Yerusalim senitu .
44021009	Pilipustu adau empat ughang anak gadisau diau pacak ngiciak luak nabi .
44021010	La bebeghapau aghi kami di situ , adau sughang nabi datang jak di Yudia , namaunyau Agabus .
44021011	Diau datang njenguak kami , ngambiak bebat Paulus , mangku ngebat keting ngan tanganau sendighi ngan bekatau , " Luak inila diau dikiciakka Rua Allah , ' Jemau diau ngempu bebat ini ka dikebat jemau Yahudi luak ini di Yerusalim , mangku diseraka ngan jemau bangsau lain . ' "
44021012	Ndengagh titu kami ngan jemau percayau di situ mintak nian , supayau Paulus jangan pegi ke Yerusalim .
44021013	Anyautu Paulus nimbal , " Ngapau kapu dighi nangis galau ? Ngan carau luak itu kapu dighi mbuat aku madak ajau . Karnau aku sukau ukan ajau endak dikebat , tapitu pulau endak mati di Yerusalim karnau namau Tuhan Yesus . "
44021014	Paulus enggup ndengaghka kami , mangku kami mandak negahinyau . Katau kami , " Nengkela kendak Tuhan ajaula diau tejadi . "
44021015	La bebeghapau aghi kami singga di Kaisaria , kami bedandan mangku pegi ke Yerusalim .
44021016	Adau bebeghapau jemau percayau jak di situ pegi pulau serempak ngan kami . Ughangtu ngantat kami ke ghuma Manasun . Diautu jemau Siprus ngan la lamau jugau percayau . Kami ka numpang di ghumahau .
44021017	Satu kami sampai di Yerusalim , kami diterimau jemau percayau ngan riang .
44021018	Pagi di aghiau kami pegi serempak ngan Paulus nandangi Yakubus . Gegalau pengulu jemau Keristen adau pulau di situ .
44021019	Paulus ngiciakka pesan jak di jemau Keristen lain , mangku nceritauka ngan neghagi nian gegalaunyau diau dikerjauka Allah di guak jemau bangsau lain karnau kerjau Paulus .
44021020	Ndengagh ceritau Paulustu ughangtu ngagungka Allah galau . Mangku ughangtu bekatau ngan Paulus , " Paulus , kaba la keruan , mbak bansau beribu-ribu jemau Yahudi la percayau . Ughangtu maju na'ati ukum Taurat .
44021021	Ughangtu la ndengagh ceritau kaba , bansau kaba ngajagh gegalau jemau Yahudi diau di guak bangsau lain , supayau jangan na'ati ukum Musatu , karnau kaba ngiciakka , supayau ughangtu nidau nyunatka ana'au ngan nidau nuruti adat lembagau kitau .
44021022	Jemau Yahudi diau percayau cengki ka ndengagh , bansau kaba la adau di sini . Mbak kini luak manau ?
44021023	Iluakla kaba nuruti katau kamini : Adau empat ughang di sini diau la beniat ngan Tuhan .
44021024	Bata'ila ughangtu ngan kerjaukala pembasuan nyucika diri serempak ngan ughangtu , mangku bayighila bayighan ughangtu , supayau gumba'au pacak dicukur . Mangku gegalau jemau ka keruan , bansau gegalaunyau diau ughangtu dengagh ceritau kaba nidau benagh nian , karnau kabatu pulau nuruti ukum Taurat .
44021025	Ceritau jemau bangsau lain diau percayau ngan Tuhan , kami la ngighimka surat ngan ughangtu ceritau pendapat kami , mbak bansau ughangtu jangan makan makanan diau la disiwauka , jangan makan dagha ngan daging benatang diau mati ditekiak ngan jangan menaugawia . "
44021026	Pagiautu Paulus pegi ngadauka pembasuan diri serempak ngan empat ughangtu . Udim itu ughangtu pegi masuak Ghuma Allah endak ngiciakka , kebilau pembasuantu ka udim , mangku kerban batan endak bilang ughangtu ka dikerbanka .
44021027	Jangkau tujua aghi itu laka udim , jemau Yahudi jak di Asia nginak Paulus dalam Ghuma Allah , mangku ughangtu ngasung jemau banyak , udim itu ditangkap
44021028	sampai tegauk , kataunyau , " Ui , jemau Israil , mela tetulungan ! Inila jemaunyau diau ngajagh di manau-manau , ngajaghka gegalau jemau melawan bangsau kitau , melawan ukum Taurat ngan Ghuma Allah ini . Mbak kini diau mbata'i pulau jemau Yunani masuak dalam Ghuma Allah , mangku ngumuhi bada diau suci ini . "
44021029	Ughangtu ngiciak luak itu , karnau la nginak Terupimus jak di Ipisus ngan Paulus di kuta , mangku ughangtu sangkau , Paulus la mbatak diau masuak Ghuma Allah .
44021030	Gegalau kuta njadi kacau-balau . Jemau banyak datang rami-rami begumbul , mangku ughangtu nangkap Paulus , ditaghi'au keluagh jak di Ghuma Allah . Masau itu pulau mukau lawang Ghuma Allah dikatupka galau .
44021031	Penarau ughangtu endak mbunua diau , la dikiciakka ngan kumandan tentera Rum , bansau gegalau kuta dang kacau-balau .
44021032	Kumandantu cecepat mbatak tenterahau pegi ke guak jemau banyak tadi . Satu jemau banyaktu nginak kumandan ngan tenterahautu , ughangtu mandak mbaduki Paulus .
44021033	Kumandantu pegi guak Paulus nangkap diau , mangku ngajung anak-buahau ngebat diau ngan duau rantai ngan betanyau , " Sapau jemau ini ? Tuapau la dikerjaukanyau ? "
44021034	Separau jak di jemau banyaktu tegauk luak ini , separau luak itu . Ughangtu ganau , mangku kumandantu nidau pacak ngeruani , tuapau sebenaghau diau la tejadi . Mangku diau ngajung Paulus dibatak ke binting .
44021035	La sampai di tanggau , jemau banyaktu mara kematila , mangku Paulus tepasau diinjungka tentera .
44021036	Jemau banyaktu ngikut sampai tegauk , " Bunuala diau ! "
44021037	La endak masuak dalam binting , Paulus bekiciak ngan kumandan tadi , " Bulia aku ngiciak jerang ngan dighi ? " Katau kumandantu , " Kaba pacak basau Yunani ?
44021038	Amun luak itu , kaba ukan jemau Mesir diau empaini ngadauka kekacauan , mangku belaghi mbatak empat ribu ughang pengacau bepakaian ke padang bungin ? "
44021039	Paulus nimbal , " Akuni jemau Yahudi , asalku jak di Tarsus , kuta diau pentingtu di Kilikia . Ajungla aku ngiciak ngan jemau banyak ini . "
44021040	La udim diajung ngiciak , Paulus betegak di tanggau , mangku ngenjuakka tandau endak ngiciak . Jemau banyaktu la diam , diau mulai ngiciak pakai basau Ibrani , kataunyau ,
44022001	" Gegalau adiak-sanak , dengaghkala kataukuni . Aku endak mbenaghka diriku . "
44022002	Satu jemau banyaktu ndengagh Paulus ngiciak pakai basau Ibrani , ughangtu tamba diam . Paulus bekatau ,
44022003	" Akuni jemau Yahudi , lahir di Tarsus di perupinsi Kilikia , mangku aku besak di Yerusalim ini . Aku diajagh guru Gamali'il ngan neghagi belajagh ukum Taurat niniak puyang kitau , mangku aku galak kerjau batan endak Allah semegi ngan kapu dighi mbak kini .
44022004	Aku nganiayau jemau diau ngikut ajaghan empai enggut mati . Tinau lanang kutangkap dimasuakka dalam jil .
44022005	Imam Besak ngan gegalau pengulu kitau pacak nceritauka , bansau aku nidau mbu'ung . Ughang itula la ngenjuakka surat kuasau ngan aku batan endak nangkap jemau diau ngikut ajaghan empaitu diau adau di Damsik . Mangku aku pegi ke situ endak nangkap jemau diau ngikut ajaghan empaitu diau adau di situ , mangku mbata'i ughangtu ke Yerusalim endak diukum . "
44022006	" Aku dang bejalan , laka sampai di Damsik , kekirau tengaghi , adau cayau diau terang nianan besinagh jak di langit di sekitar aku .
44022007	Aku rubua ke tana , mangku aku ndengagh suarau ngiciak ngan aku , ' Ui , Saulus , ngapau kaba nganiayau Aku ? '
44022008	Aku betanyau , ' Sapau Dighi , Tuhan ? ' Kataunyau , ' Akuni Yesus , jemau Nasarittu , diau kaba aniayau . '
44022009	Kantin-kantinku nginak cayautu pulau , anyautu nidau ndengagh suarau diau ngiciak ngan aku .
44022010	Mangku aku betanyau agi , ' Tuapau mesti kukerjauka , Tuhan ? ' Katau Tuhan , ' Betegakla ngan pegila ke Damsik . Di situ nanti ka dikiciakka ngan kaba gegalaunyau diau Allah ajungka ngan kaba . '
44022011	Mangku aku njadi butau , karnau cayau diau nyilauka itu . Mangku kantin-kantinku mapa aku masuak Damsik .
44022012	Di situ adau sughang benamau Ananias . Diautu alim , ta'at ngan ukum Taurat , lagi diregaui jemau Yahudi di Damsik .
44022013	Diau datang njenguak aku , betegak guak aku ngan bekatau , ' Ui , Saulus , nginakla agi kaba . ' Masau itu pulau aku ncega , mangku matauku nginak agi .
44022014	Mangku kataunyau agi , ' Allah niniak puyang kitau la netapka kaba , supayau kaba ngeruani kenda' Au ngan nginak Jemau diau suci diau ngerjauka kendak Allah ngan ndengagh suarauNyau ,
44022015	karnau kaba mesti ngiciakka ngan gegalau jemau setu diau la kaba kinak ngan kaba dengagh .
44022016	Mbak kini jangan agi kaba asau-asau . Mintakla dibaptis . Ngiciakla ngan Tuhan , mintak supayau dusau kaba diabiska . ' "
44022017	" Aku ngulang ke Yerusalim , mangku aku dang bedu'a di Ghuma Allah , aku dikuasaui Rua Allah .
44022018	Aku nginak Tuhan diau bekatau ngan aku , ' Pegila , tinggalkala cecepat Yerusalim , karnau jemau di sini nidau ka nerimau kici'an kaba ceritau Aku . '
44022019	Aku bekatau , ' Tuhan , ughangtu keruan nian , bansau akuni pegi ke ghuma-ghuma sembayang endak nangkap jemau diau percayau ngan Dighi , mangku dimasuakka dalam jil ngan dibaduki .
44022020	Mangku satu Setipanus diau ngiciakka ceritau Dighi dibunua , aku pulau adau di situ nyetujui pembunuan itu , lagi akuni nunggui pekakas jemau diau ngerjaukanyautu . '
44022021	Anyautu Tuhan bekatau agi , ' Pegila , Aku ka ngajung kaba ke bada diau jawua jak di sini njenguak jemau bangsau lain . ' "
44022022	Jemau banyaktu maju ndengaghka Paulus ngiciak , anyautu satu ndengagh katau itu , ughangtu tegauk-gauk , kataunyau , " Bunuala diau ! Diauni nidau pantas idup ! "
44022023	Ughangtu maju tegauk-gauk , sampai ngepaska baju ngan ngamburka debu .
44022024	Karnau itu kumandan ngajung Paulus dibatak ke binting , supayau diperisau ngan dibaduki endak ngeruani , tuapau sebapau jemau banyaktu tegauk luak itu melawan diau .
44022025	Anyautu la udim Paulus dikebat endak dibaduki , diau bekiciak ngan tentera diau betugastu , " Apu bulia mbaduki sughang diau behak di nenggeri Rum , apau agi amun lum diadili ? "
44022026	Ndengagh itu , tentera tadi pegi njenguak kumandan ngan bekatau , " Tuapau diau dighi kerjauka ? Jemau itu behak di nenggeri Rum . "
44022027	Mangku kumandan pegi guak Paulus , kataunyau , " Kiciakkala , apu kaba ngenian jemau behak di nenggeri Rum ? " Timbal Paulus , " Awu , nyela . "
44022028	Katau kumandantu , " Aku njadi jemau behak di nenggeri Rum , karnau kubeli ngan regau besak . " Katau Paulus , " Akuni behak di nenggeri Rum , karnau bak kami la behak di nenggeri Rum . "
44022029	Mangku tentera diau endak mbaduki Paulustu cecepat mundur . Kumandantu penakut pulau , karnau diau la ngajung ngebat Paulus , awuak diautu behak di nenggeri Rum .
44022030	Kumandan itu endak nian ngeruani , tuapau sebapau jemau Yahudi nyalaka Paulus . Karnau itu pagi di aghiau diau ngajung imam-imam bepangkat tinggi ngan gegalau pengadilan agamau , supayau betunggal , mangku Paulus dikeluaghka jak di jil , dibatak jak di binting ngadap ughangtu .
44023001	Paulus ngina'i angguta pengadilan , mangku bekatau , " Ui , kapu dighi . Enggut mbak kini aku nidau meghasau besala dalam atiku di adapan Allah . "
44023002	Imam Besak Ananias ngajung jemau diau guak Paulus nampagh mulut Paulus .
44023003	Mangku Paulus bekatau ngan diau , " Allah ka nampagh dighi , ui dinding diau dikapur putia-putia . Dighitu duduak di sini endak ngadili aku nurut ukum Taurat , awuak dighi melanggar ukum Taurattu ngan carau ngajung jemau nampagh aku . "
44023004	Jemau diau di guak Paulus bekatau , " Kaba nggelakka Imam Besak Allah . "
44023005	Paulus nimbal , " Aku nidau keruan , bansau diautu Imam Besak . Nyela , adau ditulis di Injil , ' Jangan ja'at ngan pengulu bangsau kamu . ' "
44023006	Paulus keruan , mbak bansau separau jak di angguta pengadilan agamautu jemau Saduki ngan separau agi jemau Parisi , mangku diau bekatau ngan ughangtu , " Akuni jemau Parisi , bak kami jemau Parisi pulau . Aku diadapka di pengadilan ini , karnau aku percayau , bansau jemau diau la mati ka idup agi . "
44023007	Satu diau ngiciak luak itu , jemau Parisi ngan jemau Saduki mulai bebala , mangku sidangtu peca njadi duau .
44023008	Jemau Saduki bependapat , bansau jemau mati nidau ka idup agi , malaikat ngan rua nidau bediau . Anyautu jemau Parisi percayau gegalaunyautu .
44023009	Mangku ughangtu mulai ganau . Bebeghapau guru ukum Taurat jak di rumbungan Parisi betegak ngan melawan nian , kataunyau , " Pendapat kami , dikit kia jemau ini nidau besala . Asauku adau nian rua malaikat ngiciak ngan diau . "
44023010	Keributan itu tamba ganau , mangku kumandantu takut , kalu Paulus dibunua . Karnau itu , diau ngajung tentera tughun ke bawa ngambiak Paulus jak di guak ughangtu , dibata'inyau ke binting .
44023011	Malamautu Tuhan betegak guak Paulus ngan bekatau , " Teguakala ati kaba , karnau luak kaba la ngiciakka ceritau Aku di Yerusalim ngan beghani , luak itu pulau kaba mesti ngiciakkanyau nanti di Rum . "
44023012	Akap pagiautu jemau Yahudi sepakat . Ughangtu besumpa nidau ka makan ngan minum , amun lum mbunua Paulus .
44023013	Ughang diau sepakattu adau empat pulua lebia .
44023014	Ughangtu pegi njenguak imam-imam bepangkat tinggi ngan tuau-tuau Yahudi ngan bekatau , " Kami la besumpa nidau ka makan ngan minum , amun lum mbunua Paulus .
44023015	Karnau itu mbak kini kapu dighi ngan angguta pengadilan agamau ngighim surat ngan kumandan mintak , supayau Paulus dibatak ngadap kapu dighi agi , luak kapu dighi endak merisau pekaraunyau agi ngan neghagi . Penarau itu kami ka siap endak mbunua diau , antak ka sampai di guak kapu dighitu . "
44023016	Anyautu anak kelawai Paulus ndengagh ceritau itu , mangku diau pegi ke binting ngiciakkanyau ngan Paulus .
44023017	Mangku Paulus mantau sughang tentera ngan bekatau , " Batakla budak bujang ini njenguak kumandan , karnau adau setu diau endak dikiciakkanyau ngan diau . "
44023018	Tenteratu mbatak budak bujangtu njenguak kumandan ngan bekatau , " Paulus diau dita'antu mantau aku mintak , supayau budak bujangni njenguak dighi , karnau adau setu diau endak dikiciakka . "
44023019	Kumandantu ngecakka tangan budak bujangtu , dibata'inyau ke peridingan ngan betanyau , " Tuapau diau endak kaba kiciakka ngan aku ? "
44023020	Katau budak bujangtu , " Jemau Yahudi la sepakat endak mintak ngan dighi , supayau pagi Paulus dibata'i agi ngadap pengadilan agamau . Ughangtu luak endak merisau agi pekaraunyau ngan neghagi nian .
44023021	Anyautu jangan dighi nuruti pinta'an ughangtu , karnau lebia jak di empat pulua ughang ka nyemuni ngadang diau di jalan . Ughangtu la besumpa nidau ka makan ngan minum , amun lum mbunua Paulus . Mbak kini ughangtu la siap , tigha nunggu keputusan dighi . "
44023022	Mangku kumandantu bekatau , " Jangan kiciakka ngan sughang kiala , bansau kaba la ngiciakka ceritau ini ngan aku . " Mangku diau ngajung budak bujang tadi baliak .
44023023	La udim itu kumandan itu mantau duau pengulu tentera ngan bekatau , " Cadangkala duau ratus tentera endak pegi ke Kaisaria ngan pulau tujua pulua tentera nayiak kudau ngan duau ratus tentera pakai kujur . Ughangtu mesti bejalan jam sembilan malam kelau .
44023024	Sediaukala pulau kudau batan endak Paulus , mangku batakla diau ke gubernur Pelikes ngan selamat . "
44023025	Mangku diau nulis surat . Isiau luak ini ,
44023026	" Salam jak di aku , Kelaudius Lisias , batan endak gubernur Pelikes diau kami regaui .
44023027	Jemau ini ditangkap jemau Yahudi endak dibunua . Mangku aku datang ngan tentera ngalangi ughangtu ngan nyelamatka diau , karnau aku ndengagh , bansau diautu jemau behak di nenggeri Rum .
44023028	Aku endak ngeruani , tuapau sebenaghau salahau diau ughangtu buruakka ngan diau , mangku aku mbata'inyau ngadap pengadilan agamau ughangtu .
44023029	Tenyatau diau nidau ngerjauka tuapau-apau diau pantas diukum ukuman mati ngan dijilka . Buru'an ughangtu ngan diau cuman besangkutan ngan ukum Taurat ughangtu .
44023030	Adau diau ngiciakka ngan aku , bansau adau rencanau ja'at endak mbunua diau . Itula sebapau aku cecepat ngajung diau dibatak njenguak dighi , mangku aku ngajung jemau diau mburuakkanyau ngiciakka pekarau itu ngan dighi . "
44023031	Mangku tentera itu ngambiak Paulus luak la diajung ngan ughangtu , dibata'inyau malam itu ke Antipatris .
44023032	Pagi di aghiau tentera diau nayiak kudau ngan Paulus melajuka pejalanannyau , mangku tentera lain baliak ke binting .
44023033	La sampai di Kaisaria tentera diau nayiak kudau ngenjuakka surat tadi ngan gubernur , mangku Paulus diseraka ngan diau .
44023034	Gubernurtu mbacau surattu , mangku diau betanyau ngan Paulus , jak di manau asalau . Satu diau keruan , bansau diau asalau jak di Kilikia ,
44023035	diau bekatau , " Aku ka merisau pekarau kaba , amun jemau diau ngaduka kaba la sampai di sini . " Mangku diau ngajung Paulus dita'an di istana Herudis .
44024001	La udim empat malam Imam Besak Ananias ngan tuau-tuau jemau Yahudi pegi ke Kaisaria serempak ngan sughang diau keruan ukum , namaunyau Tertulus . Ughangtu ngadap gubernurtu ngiciakka aduan ngaduka Paulus .
44024002	Paulus diadapka , mangku Tertulus mulai ngiciakka pengaduan , kataunyau , " Gubernur Pelikes diau kami regaui . Dighi ngatur nenggeri kami ngan iluak . Karnau itu nenggeri kami maju meghasauka tenteram , mangku ngan pengertian dighi banyak peghubahan diau iluak di bangsau kami .
44024003	Karnau gegalaunyautu kami riang nian ngan gegalau jemau maju beterimau-kasia ngan dighi .
44024004	Mangku supayau nidau lamau , aku mintak dighi ndengaghka kami ngan ngaligh jerang ajau .
44024005	La nyatau ngan kami , bansau jemau ini mbayauka . Diautu ngacauka jemau Yahudi di manau-manau di gegalau deniau . Diau pulau pengulu partai Nasarit .
44024006	Lagi diau ncubau ngumuhi Ghuma Allah . Itula sebapau kami nangkap diau rencanau endak diadili nurut ukum Taurat kami .
44024007	Anyautu Kumandan Lisias merebuti kami ngambiak Paulus jak di kami ,
44024008	mangku ngajung tukang ngadu ngadap dighi . Amun dighi merisau jemau ini , dighi ka ngeruani gegalaunyau diau kami aduka ini . "
44024009	Jemau Yahudi diau adau di situ pulau ngikut ngaduka Paulus ngan mbenaghka gegalaunyau diau dikiciakka Tertulus tadi .
44024010	Mangku gubernur ngenjuakka tandau ngan Paulus , bansau diau bulia ngiciak . Mangku Paulus bekatau , " Aku keruan dighi la betaun-taun njadi akim di nenggeri ini . Karnau itu aku beghani mbenaghka aku di adapan dighi .
44024011	Amun dighi merisau , dighi ka keruan , mbak bansau lum lebia jak di duau belas aghi aku pegi ke Yerusalim endak sembayang di situ .
44024012	Mangku nidau kekela jemau Yahuditu nginak aku bebala ngan sughang kia ngan ngacauka , empuak di Ghuma Allah empuak di ghuma sembayang , empuak di manau kila di kuta .
44024013	Ughang ini nidau pulau pacak mbuktika buru'an diau dikiciakka ngan dighi mburuakka aku .
44024014	Nyela , aku ngakuak ngan dighi , mbak bansau aku nyemba Allah niniak puyang kami nurut ajaghan empai diau dikiciakka ughang ini sala . Anyautu aku masia percayau gegalaunyau diau ditulis dalam ukum Taurat ngan kitab nabi-nabi .
44024015	Luak ughangtu pulau aku ngaghapka Allah , bansau gegalau jemau ka idup jak di mati , empuak jemau iluak empuak jemau ja'at .
44024016	Karnau itu aku beusaha , supayau aku maju idup ngan ati beresia di adapan Allah ngan manusiau .
44024017	Aku la lamau nidau di Yerusalim , la bebeghapau taun , mangku aku ngulang agi mbatak enju'an tanci batan endak bangsauku ngan endak bekerban batan endak Allah .
44024018	Penarau aku dang ngerjauka titu , ughangtu nginak aku di Ghuma Allah , masau aku empai udim mberesiaka diriku . Jemau banyak nidau bediau ngan nidau bediau kekacauan .
44024019	Cuman adau bebeghapau jemau Yahudi di situ jak di Asia . Ughang itula semestiau ngadap di sini endak ngiciakka pengaduan ngan dighi , amun ughangtu adau nian setu diau endak diaduka ngan aku .
44024020	Nengkela ughang ini diau adau di sini mbak kini ngiciakka kejeditanku diau ughangtu keruani di aku , masau aku diperisau di pengadilan agamau .
44024021	Di pugan ughangtu aku cuman ngiciak luak ini , ' Aku diadili mbak kini , karnau aku percayau , bansau jemau mati ka idup agi . ' "
44024022	Mangku Pelikes diau la banyak keruan ceritau ajaghan empai itu gheghaduka sidang itu , kataunyau , " Nanti amun kumandan Lisias datang ke sini , aku ka mutuska pekarau ini . "
44024023	Mangku diau ngajung Paulus maju dikawalka , anyautu diau nidau dikebat ngan kantin-kantinau bulia tandang pulau ngan ngenjuakka tuapau kila diau enda'au .
44024024	La udim bebeghapau aghi Pelikes ngan biniau Derusila diau jemau Yahudi ngajung njenguak Paulus , mangku ndengagh diau ngiciak ngiciakka ceritau percayau ngan Yesus Keristus .
44024025	Anyautu Paulus ngiciakka carau jemau dibenaghka Allah ngan carau nguasaui diri ngan ukuman aghi kiamat . Pelikes penakut mangku bekatau , " Jadila kudai , mbak kini pegila . Aku ka ngajung njenguak kaba agi , amun adau luangan . "
44024026	Penarau itu diau ngaghapka ka dapat tanci jak di Paulus . Itula sebapau diau rajin ngajung jemau njenguak Paulus endak ngiciak ngan diau .
44024027	La udim duau taun Pelikes digenti , mangku Perkius Pestus njadi gubernur . Pelikes endak meriangka jemau Yahudi , mangku diau ngenangka Paulus tekawal .
44025001	La tigau malam Pestus sampai di situ , diau pegi jak di Kaisaria ke Yerusalim .
44025002	Di situ imam-imam bepangkat tinggi ngan pengulu-pengulu jemau Yahudi datang ngadap diau mburuakka Paulus . Ughangtu mintak tulung nian ,
44025003	supayau diau iluak ngan ughangtu , mangku ngajung Paulus dibata'i ke Yerusalim , karnau ughangtu la sepakat endak mbunua diau di tenga jalan .
44025004	Pestus nimbal , " Paulus dang dikawalka di Kaisaria . Akuni pulau nidau lamau agi ka ngulang ke situ .
44025005	Jadi , pengulu-pengulu pacak ngikut ke situ serempak ngan aku , mangku ngadukanyau , amun ngenian diau besala . "
44025006	Kekirau delapan apu sepulua aghi agi Pestus adau di Yerusalim . La udim itu diau ngulang ke Kaisaria . Pagi di aghiau diau ngadauka sidang pengadilan ngan ngajung Paulus diadapka .
44025007	Paulus la sampai , jemau Yahudi diau la datang jak di Yerusalim betegak ngelilingi diau ngan mulai ngiciakka banyak buru'an diau ja'at . Anyautu ughangtu nidau pacak mbuktika buru'annyautu .
44025008	Mangku Paulus mbenaghka diriau , kataunyau , " Aku dikit kia endiak besala , empuak ngan ukum Taurat jemau Yahudi , empuak ngan Ghuma Allah , empuak ngan Kaisar . "
44025009	Anyautu Pestus endak melemakka ati jemau Yahudi , mangku diau bekatau , " Kaba endak pegi ke Yerusalim , mangku diadili di situ di adapanku karnau buru'an itu ? "
44025010	Paulus nimbal , " Mbak kini aku betegak di sini ngadap pengadilan Kaisar . Di bada inila aku mesti diadili . Dighitu keruan pulau aku dikit kia endiak besala ngan jemau Yahudi .
44025011	Amun aku sala nian ngan ngerjauka setu diau ja'at diau pantas diukum ngan ukuman mati , aku sukau mati . Anyautu amun buru'an ughangtu nidau benagh , nidau sughang kia pacak nyeraka aku ngan ughangtu endak meriangka ughangtu . Aku mintak diadili ngan Kaisar ! "
44025012	Pestus buijau ngan jemau diau ngenjuakka petua ngan diau . La udim itu diau bekatau , " Kaba la mintak diadili ngan Kaisar , kaba mesti pegi ngadap Kaisar . "
44025013	Nidau lamau udim itu rajau Agripa ngan Berniki datang ke Kaisaria endak ngiciakka salam ngan Pestus .
44025014	La bebeghapau aghi ughang duautu adau di situ , Pestus ngiciakka pekarau Paulus ngan rajau , kataunyau , " Di sini adau sughang kawalan diau ditinggalka Pelikes .
44025015	Masau aku adau di Yerusalim , imam-imam bepangkat tinggi ngan pengulu-pengulu jemau Yahudi ngiciakka buru'an ughangtu mburuakka jemau itu ngan mintak , supayau diau diukum .
44025016	Katauku ngan ughangtu , ' Nidau biasau jemau Rum nyeraka sughang diau diburuakka luak itu ajau , amun diau lum diadapka ngan jemau mburuakka ngan lum pacak mbenaghka diriau . '
44025017	Itula sebapau ughangtu ngikut ke sini serempak ngan aku , mangku pagi di aghiau aku ngadauka sidang pengadilan ngan ngajung jemau itu dibatak ngadap .
44025018	Satu jemau diau mburuakkanyau betegak ngiciakka buru'annyautu , ughangtu nidau ngiciakka setu diau ja'at , luak aku kirau ka dikiciakka .
44025019	Ughangtu cuman bebala mbalaka ceritau agamau ngan ceritau sughang jemau diau benamau Yesus diau la mati . Anyautu Paulus ngiciakka , bansau Diau idup nian .
44025020	Aku bingung , luak manau aku mesti merisau pekarau luak itu , mangku aku betanyau , apu diau sukau pegi ke Yerusalim ngan diadili di situ .
44025021	Anyautu Paulus mintak diadili ngan Kaisar . Diau mintak maju tekawal sampai nunggu , enggut pekaraunyau diputuska ngan Kaisar . Itula sebapau aku ngajung diau tekawal , enggut pacak kukighimka ke Kaisar . "
44025022	Katau Agripa ngan Pestus , " Aku endak ndengagh jemau itu . " Katau Pestus , " Pagi dighi ka ndengaghka diau . "
44025023	Pagi di aghiau Agripa ngan Berniki datang ngan gegalau kekayauannyau ngan diregaui nian . Ughang duautu masuak bada pengadilan , ngan kumandan ngan pengulu-pengulu kuta masuak pulau . La udim itu Pestus ngajung , supayau Paulus diadapka .
44025024	Pestus bekatau , " Rajau Agripa ngan gegalau kapu dighi diau adau di sini . Kina'ila jemau ini . Diautu diburuakka gegalau jemau Yahudi , empuak diau adau di Yerusalim , empuak diau adau di sini . Ughangtu la njenguak aku ngan ngiciakka tegauk-gauk , bansau jemautu nidau bulia idup lamau agi .
44025025	Anyautu akuni nidau nemuka setu diau dikerjaukanyau diau pantas diukum mati . Mangku karnau diautu la mintak diadili ngan Kaisar , aku mutuska endak ngighimkanyau ngadap Kaisar .
44025026	Anyautu lum bediau setu diau mesti kutulis ngan Kaisar ceritau diau . Itula sebapau aku ngadapka diau ngan gegalau kapu dighi , petamau ngan dighi , rajau Agripa , supayau la udim diau diperisau , adau setu diau pacak kutulis .
44025027	Karnau pendapatku nidau pantas ngighimka sughang kawalan ngan nidau nyatauka buru'an diau diaduka ngan diau . "
44026001	Agripa bekatau ngan Paulus , " Kaba bulia ngiciak endak mbenaghka diri kaba . " Mangku Paulus ngangkat tanganau ngan ngiciak endak mbenaghka diriau , kataunyau ,
44026002	" Rajau Agripa diau kuregaui . Aku riang nian , karnau saghini aku pacak ngiciak mbenaghka diriku di adapan dighi karnau gegalau buru'an jemau Yahudi ,
44026003	petamau karnau dighi keruan nian adat lembagau jemau Yahudi ngan pendapat ughangtu diau nidau semegi . Itula sebapau aku mintak , supayau dighi ndengaghka kici'anku ngan ngaligh .
44026004	Gegalau jemau Yahudi keruan carau idupku jak di keciak , karnau jak di keciak aku mendam di pugan bangsauku di Yerusalim .
44026005	La lamau ughangtu keruan aku . Amun ughangtu endak , ughangtu pacak ngiciakka , mbak bansau aku la idup luak jemau Parisi nurut peraturan agamau kitau diau ketat nian .
44026006	Mangku mbak kini aku ngadap pengadilan , karnau aku ngaghapka janji diau la Allah janjika ngan niniak puyang kitau ka ditepati .
44026007	Janji itu pulau diaghapka duau belas jungku bangsau kitau , mangku ughangtu sembayang ngan Allah siang-malam . Karnau janji itula diau kuaghapka , aku diaduka jemau Yahudi .
44026008	Ngapau kapu dighi nidau endak percayau , bansau Allah ngidupka jemau mati ?
44026009	Senitu akuni pulau bependapat , bansau aku mesti ngerjauka gegalaunyau endak melawan Yesus , jemau Nasarit itu .
44026010	Nyela , aku ngerjauka titu di Yerusalim . Aku bulia surat kuasau jak di imam-imam bepangkat tinggi , mangku banyak jemau percayau kumasuakka dalam jil ngan tetuju , amun ughangtu diukum mati .
44026011	Aku rajin nganiayau ughangtu ngan masau ughangtu , supayau ninggalka setu diau dipercayaui . Karnau mara nian nginak ughangtu , aku nganiayau ughangtu di manau-manau , sampai di kuta jawua . "
44026012	" Ngan rencanau itu aku pegi ke Damsik mbatak surat kuasau jak di imam-imam bepangkat tinggi .
44026013	Aku dang di tenga jalan kekirau tengaghi , adau sinagh jak di langit , terangla diau sangkan matau-aghi . Terangtu nyinaghi di sekitar aku ngan kantin-kantinku .
44026014	Kami rubua galau , mangku aku ndengagh suarau ngiciak ngan aku pakai basau Ibrani , ' Saulus , ngapau kaba maju nganiayau Aku ? Kabatu ka sengsarau , amun maju melawan Aku . '
44026015	Mangku katauku , ' Sapau Dighi , Tuhan ? ' Katau Tuhan , ' Akuni Yesus diau kaba aniayau .
44026016	Mbak kini mela , betegakla ! Aku ngancakka diriKu ngan kaba endak netapka kaba njadi tukang ngiciak ngiciakka gegalaunyau diau la kaba kinak ceritau Aku ngan setu diau ka Kutunjuakka ngan kaba nantitu .
44026017	Aku ka mbibaska kaba jak di jemau Yahudi ngan bangsau lain . Aku ka ngajung kaba njenguak ughangtu
44026018	endak mbukakka matau ughangtu , supayau ughangtu ngeluagh jak di keleman masuak terang , supayau ughangtu lepas jak di kuasau iblis mangku dikuasaui Allah . Mangku dusaunyau ka diabiska , karnau ughangtu percayau ngan Aku , mangku ughangtu njadi angguta umat Allah diau dipilia itu . ' "
44026019	" Itula sebapau , rajau Agripa , aku maju ta'at ngan pengina'an diau la kuterimau jak di Allah .
44026020	Ngan terang-terangan aku ngiciakka ngan jemau , mbak bansau ughangtu mesti ngubai peremba'au jak di dusaunyau ngan ngulang njenguak Allah ngan mbuktika ngan idupau , bansau ughangtu la ngubai nian . Aku ngiciakka titu dulu sekali di Damsik , udim itu di Yerusalim ngan di gegalau Yudia , mangku pulau ngan jemau bangsau lain .
44026021	Itula sebapau jemau Yahudi nangkap aku di Ghuma Allah endak mbunua aku .
44026022	Anyautu enggut mbak kini aku dijagaui Allah , mangku aku pacak betegak di sini ngiciak ngan gegalau jemau , empuak besak empuak keciak . Setu diau kukiciakka itu semegi ngan setu diau la dikiciakka nabi-nabi ngan Musa .
44026023	Ughangtu ngiciakka , mbak bansau Rajau Penyelamat diau dijanjika Allahtu mesti sengsarau , mangku Diau dulu sekali ka ngulang idup jak di mati . Mangku Diau ka ngenjuakka pengertian ngan jemau Yahudi ngan jemau lain pulau luak manau ka selamat . "
44026024	Penarau Paulus ngiciakka gegalaunyautu endak mbenaghka diriau , Pestus tegauk , kataunyau , " Kaba gilau , Paulus ! Kepintaran kaba mbuat kaba gilau . "
44026025	Paulus nimbal , " Aku nidau gilau , Pestus diau kuregaui . Aku ngiciakka diau benagh ngan rupu'an diau waras .
44026026	Rajau pulau keruan nian gegalau ceritau itu . Karnau itu aku ngiciak terang-terangan ngan rajau . Aku percayau rajau cetau la ndengagh gegalau ceritautu , karnau gegalaunyautu nidau tejadi di bada diau tuasing .
44026027	Rajau Agripa , apu dighi percayau ngan kici'an nabi-nabi ? Aku keruan , dighi percayau . "
44026028	Katau Agripa , " Kaba kirau gampang njadika aku jemau Keristen ngan jangkau luak ini ? "
44026029	Paulus nimbal , " Apu gi lamau , apu jerang agi , aku bedu'a ngan Allah , supayau rajau ngan kapu dighi gegalaunyau diau adau di sini ngan ndengagh kici'anku njadi luak aku , cuman nidau tekawal . "
44026030	Mangku rajau ngan gubernur ngan Berniki ngan gegalau jemau lainau betegak galau .
44026031	Ughangtu ngeluagh ngan bekiciak sughang ngan diau lain , " Jemau ini nidau ngerjauka setu diau pantas diukum mati ngan dijilka . "
44026032	Mangku Agripa bekatau ngan Pestus , " Sebenaghau jemau ini pacak dilepaska , amun diau nidau mintak diadili ngan Kaisar . "
44027001	La udim ditetapka , bansau kami ka belayar ke Italia , mangku Paulus ngan bebeghapau kawalan lainau diseraka ngan Yulius , sughang kepalak tentera jak di rumbungan Kaisar .
44027002	Kami nayiak kapal jak di Adramitium , mangku kami pegi ngan kapaltu diau belayar ke pelabuan di perupinsi Asia . Aristarkus , jemau Makedunia asalau jak di Tesalunika , pegi serempak ngan kami .
44027003	Pagi di aghiau kami sampai di Sidun . Paulus diterimau Yulius ngan iluak , mangku diajung nandangi kantin-kantinau di situ , mangku ughangtu pacak ngenjuakka ngan diau setu diau enda'au .
44027004	Jak di situ kami belayar agi . Adau angin jak di adapan , mangku kami belayar wuan pulau Siprus di sebela pantai diau bang telindung .
44027005	Mangku kami nyembeghang laut di guak Kilikia ngan Pampilia , mangku kami sampai di Mira di daira Likia .
44027006	Di situ pengulu tenteratu dapat kapal jak di Aliksanderia diau endak belayar ke Italia . Mangku kami ngalia ke kapal itu .
44027007	La bebeghapau aghi kami belayar , kami lambat , mangku ngan jeghia kami sampai di Kenidus . Angin maju karut melawan kami , mangku kami nidau pacak maju ara itu . Karnau itu kami belayar ke ara selatan wuan pulau Salmuni , mangku nurut tepi pulau Kerita diau bang telindung .
44027008	La jeghia kami wuan pulautu , mangku kami sampai ke bada diau benamau " Pelabuan Alap " pasigh kuta Lasia .
44027009	Kami lamau jugau di situ , enggut jemau Yahudi la udim puasau , mangku ka bayau , amun maju belayar . Itula sebapau Paulus ngici'i ughangtu ,
44027010	kataunyau , " Pendapatku bayau nian , amun kitau maju belayar . Kitau ka rugi banyak , ukan ajau barang ngan kapal , anyautu kitau pulau pacak benasau . "
44027011	Anyautu kepalak tenteratu percayaula ngan kici'an jemau ngemudika kapal ngan jemau ngempu kapal sangkan katau Paulus .
44027012	Pelabuan di situ ngenian nidau iluak kapal mendam di situ musim dingin . Karnau itu banyak jemau kerjau kapal tetuju belayar agi ninggalka pelabuan itu , mangku ncubau njenguak kuta Penikes endak mendam di situ selamau musim dingin . Kuta Penikestu pelabuan di Kerita diau tebukak ke ara matau-aghi umban .
44027013	Masau itu adau angin dikit jak di selatan . Ughangtu kirau rencanau ughangtu pacak dikerjauka . Alat mendamka kapal ditaghiak , mangku kapal belayar nurut tepi pulau Kerita .
44027014	Anyautu nidau lamau udim itu , adau angin nyaghu jak di ara pulau tadi diau dikiciakka angin " Timur laut " .
44027015	Kapal kami ditempua angintu , mangku nidau pacak melawan angintu . Karnau itu kami nyera ajau mangku ngenangka kapal anyut dibatak angintu .
44027016	Kami anyut enggut ke pulau keciak , namaunyau Kauda . Di situ ngan jeghia kami pacak nguasaui perawu diau dibatak kapaltu .
44027017	Perawutu dinayiakka ke kapal , mangku kapal dililiti ngan tali , supayau diau nidau mura pata , karnau ughangtu takut tebansal di bungin Sirtis diau sughuttu . Layar ditughunka , mangku kapaltu dienangka dibatak angin ajau .
44027018	Angin nyaghutu maju nempua kapal kami , mangku pagi di aghiau barang bata'an kapal dicapakka dalam laut .
44027019	Mangku pagi di aghiau agi dandanan kapaltu dicapakka pulau . Ughang itula ngerjaukanyau .
44027020	La buaghi-aghi kami nidau nginak matau-aghi ngan bintang , angin nyaghutu maju nempua kami , mangku kami nidau bediau agi aghapan ka idup .
44027021	La lamau jugau ughangtu nidau makan , mangku Paulus pegi njenguak ughangtu ngan bekatau , " Amun kamu nuruti kici'anku ngan nidau belayar jak di Kerita , cengki kitau nidau meghasauka kerusakan ngan kerugian ini .
44027022	Mbak kini pulau aku mintak nian , supayau kamu jangan keciak ati , karnau nidau sughang kia jak di kamu ka mati . Cuman kitau ka kelengitan kapal ajau .
44027023	Di malam adau malaikat jak di Allah diau kusemba njenguak aku ,
44027024	kataunyau , ' Nidau endak takut , Paulus , kaba mesti ngadap Kaisar . Mangku karnau keilu'an Allah , gegalau jemau diau adau di kapalni ngan kaba ka selamat karnau kaba . '
44027025	Itula sebapau kamu mesti netapka ati , karnau aku percayau ngan Allah , bansau gegalaunyau ka tejadi nian luak la dikiciakka ngan aku .
44027026	Kitau ka tebansal di pantai sebua pulau . "
44027027	La malam ke empat belas kami masia dibatak angin di laut Adria . Kekirau tenga malam jemau kerjau kapal sangkau , kami dang nuju tepian .
44027028	Mangku ughangtu nughunka tali ngan batu endak ngeruani dalam laut , tenyatau di situ dalamau duau pulua depau . Mangku diukur agi , tenyatau limau belas depau dalamau .
44027029	Ughangtu takut , kalu tekandas di batu karang , mangku ditughunkanyau empat bua alat mendamka kapal di belakang , mangku kami bedu'a , supayau aghi gancang siang .
44027030	Jemau kerjau kapal ncubau belaghi jak di kapaltu . Ughangtu nughunka perawu ngan luluak endak nughunka alat mendamka kapal di mukau .
44027031	Mangku Paulus bekatau ngan kepalak tentera ngan tenterahau diau adau di kapal , " Amun ughangtu nidau di kapal , kamu nidau ka selamat . "
44027032	Tenteratu netak tali perawu tadi , mangku perawutu anyut .
44027033	Satu paghak siang , Paulus ngajak gegalau ughangtu makan , kataunyau , " La empat belas aghi kamu nunggu-nunggu ajau , nidau makan tuapau-apau .
44027034	Karnau itu aku ngajung kamu makan kudai dikit jadila . Itu penting , mangku kamu selamat , karnau nidau sughang kia jak di kamu ka kurang tuapau-apau . "
44027035	La udim ngiciak luak itu , Paulus ngambiak ruti , bedu'a beterimau-kasia ngan Allah di adapan gegalau ughangtu , dipiyak-piya'au , mangku dimakanau .
44027036	Mangku ughangtu riang galau ngan makan pulau .
44027037	Gegalau jemau diau adau di kapaltu duau ratus tujua pulua enam ughang .
44027038	La udim makan kenyang , ughangtu ncapakka beghas gendum di laut , mangku kapaltu ampung .
44027039	Satu aghi la siang , ughangtu nginak teluak ngan pantaiau datagh . Empuak ughangtu nidau keruan tepiautu , ughangtu endak ndaghatka kapaltu di situ , amun pacak .
44027040	Ughangtu netak tali alat mendamka kapal , mangku ngenangka alattu dalam laut , tali kemudi dipaculi , layar di mukau dipasang , mangku kapal dibatak angin nuju pantai tadi .
44027041	Anyautu kapaltu melanggar bungin di dasagh laut , mangku kapaltu tebansal . Mukaunyau nidau pacak begerak agi . Belakangau ancur ditempua umbak besak .
44027042	Tentera di kapaltu merencanauka endak mbunua gegalau kawalan , karnau takut adau diau bedenang ke daghat ngan belaghi .
44027043	Anyautu kepalak tentera nidau ngajung anak-buahau ngerjaukanyau , karnau diau endak nyelamatka Paulus . Mangku diau ngajung gegalau jemau diau pacak bedenang terjun ke laut bedenang nuju ke pantai .
44027044	Diau lainau diajungau ngikut makai papan ngan pecahan kapaltu . Luak itula kami selamat galau sampai ke daghat .
44028001	La sampai di daghat , kami ndengagh , bansau daghattu pulau Malta .
44028002	Jemau pulau itu iluak nian ngan kami . Ughangtu ningguakka api besak batan endak kami , karnau aghi ujan lagi dingin .
44028003	Paulus ngambiak kayu ditepiakkanyau di api , mangku adau ulagh keluagh , karnau panas apitu , ncetuak tanganau .
44028004	Satu ughangtu nginak ulagh itu tegerintung di tangan Paulus , ngiciak sughang ngan diau lain , " Jemautu cengki pembunua , karnau empuak diau lepas jak di bayau laut , diwau keadilan nidau ngenangka diau idup . "
44028005	Anyautu Paulus ngelecingka ulaghtu ke dalam api , dikit kia nidau teghasau sakit .
44028006	Ughangtu nyangkau , tanganau ka mengkak ngan diautu ka mati masau itu pulau . Anyautu la lamau nunggu-nunggu , nidau tejadi tuapau-apau ngan Paulus , mangku rupu'an ughangtu beghuba , dikiciakka Paulus itu diwau .
44028007	Nidau jawua jak di bada itu adau tana Publius . Diautu gubernur . Ngan iluak diau nerimau kami njadi mendahau selamau tigau aghi .
44028008	Masau itu bak Publius dang buidapan demam ngan mising abang . Paulus masuak bili'au . Diau bedu'a , ditepiakka tanganau di diau , dighadukanyau .
44028009	La udim itu datang pulau jemau buidapan lainau di pulau itu njenguak Paulus , mangku dighadukanyau pulau .
44028010	Kami diregaui ughangtu nian . Mangku satu kami endak belayar , ughangtu ngenjuakka gegalaunyau diau kami enda'au .
44028011	La tigau bulan di situ , kami pegi jak di pulau itu nayiak kapal jak di Aliksanderia . Selamau musim dingin diau belabua di pulau itu . Kapal itu makai lambang diwau Kembagh .
44028012	Kami belabua di Sirakusa , singga di situ tigau aghi .
44028013	Jak di situ kami belayar agi nurut pantai , mangku kami sampai di Regium . Pagi di aghiau adau angin jak di selatan , mangku pagi di aghiau agi kami sampai di Putiuli .
44028014	Di situ kami betemu bebeghapau jemau diau percayau ngan Yesus . Ughangtu ngajak kami , mangku kami singga ngan ughangtu selamau seminggu . La udim itu kami pegi ke Rum .
44028015	Jemau diau percayau di Rum la ndengagh ceritau kami , mangku ughangtu datang njenguak kami di Purum Apius ngan Teris Taberni . Satu Paulus nginak ughangtu , diau beterimau-kasia ngan Allah mangku atiau diteguaka .
44028016	La sampai di Rum , Paulus dibuliaka mendam di ghumahau dijagaui sughang tentera .
44028017	La tigau aghi di Rum , Paulus ngajak pengulu-pengulu jemau Yahudi di situ betunggal . Ughangtu la betunggal , Paulus bekatau , " Adiak-sanak , aku nidau besala ngan bangsau kitau ngan nidau melawan adat lembagau niniak puyang kitau . Empuak luak itu , aku ditangkap di Yerusalim ngan diseraka ngan jemau Rum .
44028018	Pekarauku diperisau , ughangtu endak melepaska aku , karnau nidau bediau salaku diau pantas diukum ngan ukuman mati .
44028019	Anyautu karnau jemau Yahudi melawan , mangku aku tepasau nuntut pekarauku diadili ngan Kaisar . Anyautu aku ukan endak ngaduka bangsauku .
44028020	Itula sebapau aku mintak , supayau betemu ngan kapu dighi endak ngiciak ngan kapu dighi . Karnau aku tekawal , karnau Rajau Penyelamat diau diaghapka bangsau Israil . "
44028021	Mangku ughangtu bekatau , " Kami lum nerimau surat jak di Yudia ceritau kaba , lagi nidau sughang kia jak di adiak-sanak kitau datang ngiciakka setu diau ja'at ceritau kaba .
44028022	Anyautu kami endak pulau ndengagh pendapat kaba , karnau gegalau kami la keruan , bansau ajaghan diau kaba percayaui dilawan di manau-manau . "
44028023	Mangku ughangtu netapka aghiau endak betemu ngan Paulus . Aghi diau ditetapkatu banyak nian jemau datang ke bada Paulus . Jak di akap enggut malam Paulus ngiciakka ngan nerangka ceritau Allah endak merinta . Makai ayat-ayat kitab Musa ngan kitab nabi-nabi diau beusaha , supayau ughangtu percayau ngan Yesus .
44028024	Adau diau percayau karnau kici'an Paulus , adau diau nidau .
44028025	Mangku pendapat ughangtu nidau semegi . Antak ka ughangtu pegi jak di situ , Paulus ngiciak luak ini , " Nyela nian , katau Rua Allah diau dikiciakka nabi Yesaya ngan niniak puyang kapu dighi .
44028026	' Katau Allah , pegila , kiciakkala ngan bangsau ini : Kamu ka maju ndengagh , anyautu nidau terti , kamu maju nginak , anyautu nidau kina'an .
44028027	Karnau ati ughangtu keghas , telingau ughangtu ditukup , matau ughangtu dipejamka , supayau ughangtu jangan nginak , jangan ndengagh ngan jangan ngerti , mangku ughangtu jangan ngulang njenguak Aku , mangku ughangtu nidau pacak Kughaduka . ' "
44028028	Mangku Paulus bekatau , " Kapu dighi mesti keruan , bansau keselamatan diau jak di Allahtu dikiciakka ngan bangsau lain . Ughangtu ka nerimaunyau . "
44028029	[ La udim Paulus ngiciak luak itu , jemau Yahudi itu pegi ngan bebala sughang ngan diau lain . ]
44028030	Paulus nunggu ghuma siwahannyautu selamau duau taun . Diau nerimau gegalau jemau diau tandang ngan diau .
44028031	Ngan beghani diau ngiciakka ngan ughangtu ceritau Allah endak merinta ngan ceritau Tuhan Yesus Keristus . Paulus ngerjaukanyau ngan bibas , nidau dialang-alangi .
45001001	Kantin-kantinku di Rum diau disayangi Allah . Aku , Paulus , nulis surat ini . Aku sughang budak Yesus Keristus diau dipilia ngan dijadika rasul mangku ditugaska endak ngiciakka ceritau iluak jak di Allah .
45001002	Ceritau iluak itu la dijanjika Allah senitu ngan dikiciakka nabi-nabi , mangku ditulis di Injil .
45001003	Ceritau iluaktu nceritauka Anak Allah , Tuhan kitau Yesus Keristus . Nurut manusiau Diau pengadau Daud . Nurut Rua Diau Anak Allah diau suci . Itu dibuktika ngan kuasau besak , karnau Diau la mati mangku ngulang idup .
45001004	
45001005	Karnau Diau pulau kami disayangi Allah mangku dijadika rasul endak meregaui Keristus ngan mbimbing jemau jak di gegalau bangsau , supayau percayau ngan ta'at ngan Keristus .
45001006	Kamu pulau temasuak jemau itu diau la dipilia Keristus njadi umatAu .
45001007	Itula sebapau aku nulis ngan kamu diau adau di Rum , jemau diau disayangi Allah ngan dipilia njadi umatAu . Aku bedu'a , supayau Allah Bapak kitau ngan Tuhan Yesus Keristus iluak ngan kamu ngan njagaui kamu ngan damai .
45001008	Dulu sekali aku endak ngiciakka , bansau gegalau deniau la ndengagh kamu percayau ngan Keristus . Mangku aku beterimau-kasia ngan Allah karnau ceritau kamutu .
45001009	Aku maju ndu'aka kamu , amun aku bedu'a . Allah keruan setu diau kukiciakkatu benagh . Batan endak Allah itula aku bekerjau nian ngan segenap atiku mangku ngiciakka ceritau iluak nceritauka Ana' Au .
45001010	Aku mintak nian ngan Allah , supayau aku lasung nian berayak ngan kamu , amun kendak Allah .
45001011	Karnau aku endak nian betemu ngan kamu , mangku aku pacak ngenjuakka ngan kamu keilu'an jak di Rua Allah endak neguaka ati kamu .
45001012	Mangku gegalau kitau diteguaka . Kamu diteguaka karnau nginak aku percayau , aku diteguaka karnau nginak kamu percayau .
45001013	Kantin-kantinku , aku endak , supayau kamu keruan , bansau la rajin aku endak nian berayak ngan kamu , anyautu maju adau alangan . Aku endak , supayau di guak kamutu pulau kerjauku buasil , luak kerjauku buasil di guak jemau bangsau lain .
45001014	Aku adau kewajiban ngan gegalau jemau , empuak jemau diau maju empuak jemau diau kulut , empuak jemau diau sekul empuak jemau butau urup .
45001015	Itula sebapau aku endak nian ngiciakka ceritau iluaktu pulau ngan kamu diau adau di Rum .
45001016	Aku percayau nian ceritau iluak itu , karnau di ceritau iluaktu adau kuasau Allah diau nyelamatka gegalau jemau diau percayau , jemau Yahudi kudai , mangku jemau bangsau lain pulau .
45001017	Karnau ngan ceritau iluaktu diancakka caraunyau Allah mbuat manusiau seilu'an agi ngan diriAu . Caraunyau ngan percayau ngan Allah , jak di penembai enggut udim . Titu dikiciakka di Injil luak ini , " Jemau dibenaghka karnau percayau ka idup . "
45001018	Jak di sergau Allah nyatauka maraHau karnau dusau ngan keja'atan manusiau . Keja'atantu ngalangi manusiau ngeruani ajaghan diau benagh ceritau Allah .
45001019	Ughangtu ka diukum , karnau setu diau pacak dikeruani manusiau ceritau Allah la nyatau ngan manusiau , karnau la dinyatauka Allah .
45001020	Jak Allah njadika deniau , manusiau pacak ngeruani , bansau Diaula Allah ngan kuasauNyau nidau ka udim-udim . Empuak titu nidau kina'an , tapitu pacak dikeruani , karnau setu diau dijadikaNyau , mangku dikit kia nidau bediau tapakan manusiau endak mbenaghka diriau .
45001021	Manusiau keruan adau Allah , anyautu nidau meregaui Diau ngan nidau beterimau-kasia ngan Diau , empuak Diautu Allah . Anyautu ughangtu merupuakka diau nidau-nidau ngan rupu'an ughangtu lagi bigal lagi buyan .
45001022	Ughangtu nganggap diriau pintar , awuak bigal .
45001023	Ukan Allah diau selelamaunyau diau ughangtu semba , tapitu patung-patung diau dibuat nyerupaui jemau diau pacak mati , nyerupaui burung , benatang keting empat , ngan ulagh . Setitula diau disemba ughangtu .
45001024	Itula sebapau Allah ngenangka ughangtu dikuasaui serilau atiau endak ngerjauka setu diau nidau senangaian , mangku sangi kerjauka setu diau ja'at .
45001025	Allah diau benagh ughangtu genti ngan allah tiruan , mangku diau disemba ughangtu setu diau dijadika Allah , ukan Allah diau njadikanyau . Allahtu mesti dipuji selelamaunyau . Amin .
45001026	Itula sebapau Allah ngenangka ughangtu nuruti serilau diau maluka . Jemau tinau nidau ibau agi ngan jemau lanang , anyautu sangi ibauka setinauan .
45001027	Luak itu pulau jemau lanang . Ughangtu nidau agi ngibauka tinau ngan carau diau pantas . Ughangtu sangi ribangka selanangan , mangku jemau lanang ngerjauka diau nidau senangaian ngan jemau lanang . Mangku ughangtu nanggungka di diriau akibat peremba'autu .
45001028	Manusiau enggup ngeruani Allah , mangku Allah ngenangka rupu'an ughangtu njadi rusak , mangku ughangtu ngerjauka setu diau nidau pantas .
45001029	Ati ughangtu penua ngan gegalaunyau diau nidau benagh , diau ja'at , selak , busuak , sengit , endak mbunua , belagau , nipu , ndendam ,
45001030	ngupatka jemau , ngarutka jemau , luat ngan Allah , langguak , kiciak besak , kurang ajagh , kepaca'an bebuat ja'at , melawan pejadi ,
45001031	bigal , nidau pacak dipercayaui , nidau sayang , nidau terti sial .
45001032	Ughangtu keruan , bansau jemau diau ngerjauka gegalaunyautu pantas diukum mati nurut ukum Allah . Empuak luak itu , ughangtu maju ngerjaukanyau , lagi pulau riang , amun jemau lain ngerjaukanyau pulau .
45002001	Ui kantin-kantinku , apu kamu endak nyalaka jemau ? Amun luak itu , kamu nidau bediau tapakan endak mbenaghka diri kamu . Amun kamu nyalaka jemau , awuak kamu pulau ngerjauka kerjau diau ughangtu kerjauka , kamu ngukum diri kamu itula .
45002002	Mangku kitau keruan galau , Allah nidau sala , amun Diau ngukum jemau diau ngerjauka kerjau itu tadi .
45002003	Anyautu kamutu pulau ngerjauka setu diau kamu buruakka ngan jemau . Apu kamu sangkau kamu pacak luput jak di ukuman Allah ?
45002004	Apu kamu nganggap mura karnau Allah iluak , ngaligh ngan lambat ngukum ? Cengki kamu keruan , bansau Allah iluak karnau Diau endak , supayau kamu ngubai jak di dusau-dusau kamu .
45002005	Anyautu kamu maju melawan , enggup beghuba . Karnau itu kamu itula diau mbuat ukuman kamu tamba beghat masau aghi kiamat nanti , amun Allah nyatauka maraHau ngan ukumanNyau diau adil ,
45002006	karnau Allah ka ngukum bilang jemau nurut kerjaunyau .
45002007	Jemau diau maju ngerjauka diau iluak ngan ndalak setu diau dipuji ngan diregaui ngan ta'an selelamaunyau ka dienjuakkaNyau idup selelamaunyau .
45002008	Anyautu jemau diau ndalak idup batan endak diau sughang , nidau endak ta'at ngan Allah ngan maju ngerjauka diau ja'at , jemautu ka didawaika Allah nian .
45002009	Bilang jemau diau galak ngerjauka diau ja'at ka sengsarau ngan nanggung . Jemau Yahudi kudai mangku jemau Yunani mangku pulau jemau bangsau lain .
45002010	Anyautu gegalau jemau diau galak ngerjauka diau iluak ka dipuji ngan diregaui ngan dienju'i damai ketenteraman jak di Allah , jemau Yahudi kudai mangku pulau jemau bangsau lain .
45002011	Karnau Allah nidau milia rupau jemau .
45002012	Jemau diau bedusau ngan nidau keruan ukum Taurat ka benasau , empuak nidau keruan ukum itu . Jemau Yahudi bedusau , empuak keruan ukum Taurat , mangku ughangtu diukum nurut ukumtu .
45002013	Jemau nidau dibenaghka , amun keruan ukum Taurat . Jemau dibenaghka , amun ngerjauka setu diau diajung ukum Taurattu .
45002014	Jemau bangsau lain nidau keruan ukum Taurat , mangku amun ughangtu ngerjaukanyau karnau kenda'an atiau , ughangtu nyatauka , bansau atiau keruan setu diau mesti dikerjauka , empuak nidau keruan ukum Taurat .
45002015	Perembak ughangtu nunjuakka , bansau setu diau diajung ukum Taurattu la adau dalam atiau . Ati keciak ughangtu pulau mbuktikanyau , karnau kekadangan ughangtu disalaka rupu'annyau , kekadangan dibenaghka .
45002016	Nurut ceritau iluak diau kukiciakkatu , gegalaunyau ka tejadi nanti masau aghi itu , amun Allah ngajung Yesus Keristus ngukum gegalaunyau diau tebuni dalam ati jemau .
45002017	Mbak kini luak manau ngan kamu ? Kamu ngakuak kamu jemau Yahudi . Kamu bepaut ngan ukum Taurat ngan bangga karnau njadi umat Allah .
45002018	Kamu diajagh ukum itu , mangku kamu keruan kendak Allah , mangku pacak mbidaka setu diau iluak ngan diau ja'at .
45002019	Kamu percayau , kamu mapa jemau butau ngan nunjuakka terang batan endak jemau diau mendam di keleman .
45002020	Kamu njadi guru jemau bigal ngan pengajagh budak keciak , karnau kamu percayau , bansau dalam ukum Taurat kamu keruan gegalaunyau diau benagh .
45002021	Kamu ngajagh jemau . Ngapau kamu nidau ngajagh diri kamu sendighi ? Kamu ngajagh jemau mangku jangan maling , apu kamutu nidau maling ?
45002022	Kamu ngajagh jemau mangku jangan menaugawia , apu kamutu nidau menaugawia ? Kamu luat ngan jemau nyemba diwau , apu kamutu nidau ngambiak dandanan jak di ghuma diwau .
45002023	Kamu bangga karnau keruan ukum Taurat , apu kamu nidau nggelakka Allah ngan carau nidau nuruti ukumtu ?
45002024	Di Injil ditulis luak ini , " Karnau kamu mangku namau Allah digelakka jemau bangsau lain . "
45002025	Nyela , sunat adau gunaunyau , amun kamu ta'at ngan ukum Taurat . Anyautu amun kamu nidau ta'at ngan ukumtu , sunattu nidau bediau gatiau .
45002026	Amun jemau diau nidau disunat ta'at ngan perinta ukum Taurat , apu diau ukan dianggap semegi ngan jemau diau la disunattu ?
45002027	Mangku jemau diau nidau disunat anyautu ngerjauka ukum Taurat ka nyalaka kamu diau la keruan ukum Taurat ngan disunat , anyautu melanggar ukumtu .
45002028	Sapau jemau Yahudi ? Ukan jemau diau adau bapa'au jemau Yahudi ngan disunat di luagh .
45002029	Anyautu jemau diau ngenian Yahudi , jemau diau jiwahau jemau Yahudi . Sunat diau ngenian , sunat di ati diau dikerjauka Rua Allah ukan diau dikerjauka nurut setu diau ditulis di kitab . Mangku jemau luak itu dipuji Allah , ukan dipuji manusiau .
45003001	Amun luak itu , tuapau untungau jemau Yahudi ? Tuapau gunaunyau besunat ?
45003002	Banyak nian ! Terutamau jemau Yahudi nerimau katau Allah .
45003003	Mangku luak manau , amun adau jemau Yahudi diau nidau setia ? Apu karnau itu Allah pulau nidau setia ?
45003004	Nidau ka adau ! Cetau Allah maju benagh , empuak bilang jemau mbu'ung . Di Injil ditulis , " Cengki Dighi maju nyatau benagh . Dighi menang , amun disalaka . "
45003005	Amun keilu'an Allah tamba nyatau karnau dusau kitau , tuapau katau kitau ? Apu Allah nidau adil , amun kitau diukum ? Titu rupu'an jemau .
45003006	Nidau nian ! Amun Allah nidau adil , luak manau Diau endak ngadili deniauni ?
45003007	Amun karnau perembak diau nidau benagh keilu'an Allah tamba nyatau ngan tamba dipuji , ngapau jemau bedusautu maju diukum ?
45003008	Ngapau kitau nidau bulia ngiciakka , " Iluakla kitau bebuat ja'at , supayau keilu'an Allah tamba nyatau . " Adau pulau jemau nggelakka kami , bansau kami ngiciak luak itu . Jemau luak itu pantas diukum .
45003009	Mbak kini luak manau ? Tuapau lebihau kitau jemau Yahudi ? Nidau bediau lebihau . La kukiciakka , empuak jemau Yahudi empuak jemau bangsau lain , gegalaunyau dikuasaui dusau .
45003010	Di Injil ditulis , " Nidau bediau diau benagh , sughang kiala nidau .
45003011	Nidau sughang kiala diau ngerti . Nidau sughang kiala pulau diau nurut kendak Allah .
45003012	Gegalau jemau nidau nyanauka Allah , la sesat galau . Nidau bediau diau ngerjauka setu diau benagh , sughang kiala nidau .
45003013	Kelungkungan ughangtu tengangau luak kuburan tebukak . Mulut ughangtu nipuka jemau ngan kici'an ughangtu bebayau luak bisau ulagh .
45003014	Ughangtu maju meluatka ngan ndawaika jemau .
45003015	Ughangtu cepat , amun endak nyaraui ngan mbunua jemau .
45003016	Ke manau kila ughangtu pegi , di situ mbuat kacau ngan sengsarau .
45003017	Ughangtu nidau keruan jalan damai .
45003018	Ughangtu nidau meregaui Allah . "
45003019	Kitau keruan , gegalaunyau diau ditulis di ukum Taurat ditulis batan endak jemau diau semestiau nuruti ukum Taurattu . Mangku nidau bediau tapakan agi ngan gegalau jemau diukum Allah .
45003020	Karnau nidau sughang kiala pacak dibenaghka di adapan Allah ngan jalan nuruti ukum Taurat . Ukum Taurattu cuman nyatauka manusiau jemau bedusau .
45003021	Mbak kini Allah la nunjuakka jalan , mangku manusiau dibenaghka Allah . Caraunyautu nidau bediau sangkut-pautau ngan ukum Taurat . La dikiciakka dalam ukum Taurat ngan kitab nabi-nabi ,
45003022	bansau jemau pacak dibenaghka Allah , amun percayau ngan Yesus Keristus . Itula carau Allah mbenaghka gegalau jemau diau percayau ngan Keristus , karnau Allah nidau mbidaka jemau ,
45003023	karnau gegalau jemau la bedusau ngan nidau bediau diau pacak meriangka ati Allah .
45003024	Karnau keilu'an Allah ughangtu dibenaghka Allah . Nidau bediau bayighan , dienjuakka ajau , karnau Yesus Keristus la nebusau .
45003025	Yesus Keristus itula la ditetapka Allah batan endak mati , mangku manusiau pacak seilu'an ngan Allah , amun percayau . Allah ngerjauka titu endak nyatauka , bansau Diautu adil . Senitu Allah ngaligh ngan jemau bedusau , mangku lum diukum .
45003026	Mbak kini Diau nidau agi ngenangka perembak jemau , anyautu Diau endak seilu'an ngan jemau . Ngan carau itu Diau nyatauka , bansau Diautu benagh ngan pulau mbenaghka jemau diau percayau ngan Yesus .
45003027	Amun luak itu , nidau bediau sebapau kitau bangga ? Ngapau ? Apu pacak bangga karnau ta'at ngan ukum ? Nidau pacak , karnau percayau .
45003028	Kami keruan , bansau jemau dibenaghka karnau percayau ngan Keristus ukan karnau ta'at ngan ukum Taurat .
45003029	Apu Allahtu Allah jemau Yahudi ajau ? Apu ukan Allah jemau bangsau lain pulau ? Nyela , Diau Allah jemau bangsau lain pulau .
45003030	Allah gi sughang . Diautu mbenaghka jemau Yahudi karnau percayau , mangku jemau bangsau lain pulau karnau percayau .
45003031	Apu retiautu , kitau ncapakka ukum Taurat karnau percayau ? Nidau nian ! Karnau kitau percayau , kitau maju mbenaghka ukum Taurat .
45004001	Amun luak itu , tuapau diau ka kitau kiciakka ceritau Abraham , niniak puyang kitau ?
45004002	Amun Abraham dibenaghka karnau kerjaunyau , diau adau sebapau endak bangga , anyautu ukan di adapan Allah .
45004003	Di Injil ditulis , " Abraham percayau , mangku karnau itu diau diterimau Allah njadi jemau benagh . "
45004004	Amun jemau bekerjau , diau nerimau upa . Upahautu nidau dianggap enju'an ajau , karnau upatu ha'au .
45004005	Anyautu amun adau jemau diau nidau ngandalka kerjaunyau , mangku diau percayau ngan Allah diau nyatauka jemau bedusau bibas jak di salahau , jemautu dibenaghka Allah karnau percayau .
45004006	Luak itu pulau la dikiciakka Daud , bansau riangla jemau diau dibenaghka Allah ukan karnau kerjaunyau .
45004007	" Riangla jemau diau la diampuni dusaunyau ngan salahau la diabiska Allah .
45004008	Riangla jemau diau dusaunyau nidau diperitungka Allah ! "
45004009	Apu riang itu cuman batan endak jemau diau besunat , apu batan endak jemau nidau besunat pulau ? Nyela , batan endak jemau nidau besunat pulau . La kami kiciakka , bansau Abraham dibenaghka karnau percayau .
45004010	Kebilau diau dibenaghka ? Apu antak ka disunat apu la udim ? Nyela , antak ka disunat .
45004011	Sunattu cuman njadi tandau , bansau diau dibenaghka Allah karnau percayau antak ka besunat . Mangku diau njadi bapak gegalau jemau percayau diau nidau besunat , mangku ughangtu dibenaghka karnau percayau .
45004012	Mangku diau pulau bapak jemau diau besunat , ukan ajau karnau ughangtu besunat , tapitu karnau ughangtu menau Abraham diau percayau antak ka besunat .
45004013	Allah bejanji ngan Abraham ngan pengadaunyau , bansau deniau njadi ha'au . Allah bejanji luak itu ukan karnau Abraham ta'at ngan ukum Taurat , tapitu karnau diau percayau mangku dibenaghka Allah .
45004014	Amun cuman jemau diau ta'at ngan ukum Taurat ajau ka nerimau setu diau dijanjika Allah , mangku percayau ngan Allahtu nidau bediau gunaunyau ngan janjitu mbu'ung .
45004015	Ukum Taurat mbuat manusiau diukum . Anyautu amun nidau bediau peraturan , pelanggaran pulau nidau bediau .
45004016	Allah bejanji karnau jemau percayau ngan Diau . Janjitu dienjuakka ajau , mangku janjitu dienjuakka ngan gegalau pengadau Abraham , ukan ajau ngan jemau diau nuruti ukum Taurat , tapitu pulau ngan jemau diau percayau luak Abraham , karnau Abraham bak kitau galau .
45004017	Di Injil ditulis luak ini , " Aku njadika kaba bak banyak bangsau . " Luak itu janji Allah ngan Abraham , mangku Abraham percayau ngan Diau . Diautu Allah diau ngidupka jemau mati ngan njadika setu diau nidau bediau njadi adau ngan kici'an ajau .
45004018	Abraham maju ngaghap ngan percayau , awuak nidau bediau aghapan agi , bansau diau njadi bak banyak bangsau , luak ditulis di Injil , " Pengadau kaba ka banyak nianan . "
45004019	Sebenaghau masau itu Abraham la tuau laka seratus taun , lagi pulau Sara , biniautu , nidau bediau anak . Empuak luak itu , Abraham maju percayau .
45004020	Diau nidau asau-asau ngan janji Allah . Mangku diau tamba kuat karnau percayau nian , mangku ngagungka Allah .
45004021	Diau percayau nian , bansau Allah pacak ngerjauka setu diau la dijanjikaNyautu .
45004022	Itula sebapau diau dibenaghka Allah .
45004023	Katau ini " diau dibenaghka " ukan ditulis batan endak Abraham ajau ,
45004024	tapitu batan endak kitau pulau . Kitau pulau dibenaghka , amun kitau percayau ngan Allah diau ngidupka Yesus , Tuhan kitau , jak di mati .
45004025	Yesustu diseraka ngan dibunua karnau dusau kitau , mangku Diau diidupka agi , supayau kitau pacak ngulang seilu'an ngan Allah .
45005001	Mbak kini kitau la seilu'an agi ngan Allah karnau percayau , mangku kitau idup damai ngan Allah karnau Tuhan kitau Yesus Keristus .
45005002	Karnau kitau percayau ngan Diau , mangku Diau nulung kitau ngeruani keilu'an Allah . Mbak kini kitau la meghasaukanyau . Mangku kitau riang , karnau adau aghapan kitau ka meghasauka keagungan Allah .
45005003	Lebia agi kitau riang karnau sengsarau , karnau kitau keruan sengsarautu mbuat kitau tekun .
45005004	Ketekunan mbuat kitau ta'an diuji , mangku karnau ta'an diuji adau aghapan .
45005005	Aghapan luak itu nidau ka ngeciwauka kitau , karnau ati kitau la diisi ngan sayang Allah . Titu dikerjauka Rua Allah diau la dienjuakka ngan kitau .
45005006	Masau kitau gi malas , Keristus la mati batan endak kitau , masau diau ditetapka Allah , awuak kitau jemau ja'at .
45005007	Nidau bediau jemau endak mati batan endak jemau diau benagh . Amun batan endak jemau diau iluak , asauku ka adau jemau diau endak mati .
45005008	Anyautu Allah nyatauka sayangAu ngan kitau , karnau Keristus mati batan endak kitau , masau kitau gi jemau bedusau .
45005009	Apau agi mbak kini , kitau la seilu'an ngan Allah karnau Keristus mati , mangku kitau cengki ka diselamatka jak di ukuman Allah karnau Diau .
45005010	Masau kitau gi bemusuan ngan Allah , kitau la didamaika karnau Ana' Au mati batan endak kitau , apau agi mbak kini kitau diau la seilu'an ngan Allah , cengki kitau ka diselamatka karnau Keristus idup .
45005011	Ukan itu ajau . Kitau riang pulau karnau keilu'an Allah itu , mangku kitau la seilu'an ngan Diau karnau Tuhan kitau Yesus Keristus .
45005012	Dusau masuak ke deniau karnau sughang jemau , mangku jemau mati ikak dusau . Mangku kematian nguasaui gegalau jemau ikak bedusau galau .
45005013	Antak ka ukum Taurat dienjuakka , dusau la adau di deniau . Anyautu dusau nidau dituntut , karnau nidau bediau ukum diau pacak dilanggar .
45005014	Empuak luak itu jak timpau Adam enggut timpau Musa gegalau jemau mati galau . Jemau diau nidau melanggar luak Adam ngikut mati galau . Adamtu gambaran jemau diau ka datang nantitu .
45005015	Anyautu ughang duautu nidau semegi . Besakla akibat keilu'an ati Allah sangkan akibat pelanggaran Adam . Nyela , banyak jemau mati , ikak sughang jemau nidau ta'at . Besakla akibat keilu'an ngan pengenjuak Allah diau dienjuakka ngan banyak jemau , karnau keilu'an ati sughang jemau , diautu Yesus Keristus .
45005016	Besakla pulau pengenjuak Allah sangkan akibat dusau sughang jemau tadi . Karnau jemautu la bedusau , mangku diau diukum . Anyautu banyak jemau la bedusau , mangku dinyatauka nidau besala karnau keilu'an ati Allah .
45005017	Gegalau jemau mati ikak dusau sughang jemau tadi . Besakla akibat diau dikerjauka sughang jemau lainau , diautu Yesus Keristus . Karnau Diautu Allah la ngenjuakka keilu'an ngan banyak jemau , dienjuakka ajau , mangku jemau pacak seilu'an ngan Allah . Mangku jemautu ka idup ngan menang karnau Yesus Keristus .
45005018	Jadi , dusau sughang jemau mbuat gegalau jemau diukum . Luak itu pulau kerjau sughang jemau diau ngerjauka kendak Allah mbuat gegalau jemau dilepaska jak di dusaunyau , mangku dienjuakka idup .
45005019	Gegalau jemau la njadi jemau bedusau , karnau sughang jemau nidau ta'at . Luak itu pulau banyak jemau seilu'an agi ngan Allah , karnau sughang jemau diau ta'at ngan Allah .
45005020	Mangku ukum Taurat dienjuakka Allah , mangku pelanggaran tamba banyak . Anyautu tamba jemau banyak bedusau , tamba Allah banyak nyayangi jemau .
45005021	Na , jemau mati karnau bedusau . Anyautu Allah nunjuakka jalan ngan kitau , mangku kitau seilu'an ngan Diau , karnau Diau nyayangi kitau . Mangku kitau la seilu'an ngan Allah . Diau ngenjuakka idup selelamaunyau ngan kitau karnau Tuhan kitau Yesus Keristus .
45006001	Amun luak itu , tuapau diau ka kitau kiciakka ? Apu kitau maju mbuat dusau , supayau Allah tamba nyayangi kitau ?
45006002	Nidau ka adau ! Dusau nidau agi nguasaui kitau . Mangku manau pacak kitau maju ngerjauka dusau ?
45006003	Cengki kamu la keruan , bansau masau kitau dibaptis , kitau njadi seghundak ngan Yesus Keristus . Itu bereti , kitau pulau mati ngan Diau .
45006004	Masau kitau dibaptiskatu , kitau mati ngan Diau , mangku kitau pulau dikuburka ngan Diau . Mangku Keristus diidupka agi jak di mati , karnau kuasau Bapak diau agung . Luak itu pulau kitau pacak njalani idup diau empai .
45006005	Amun kitau la seghundak ngan Keristus , la mati ngan Diau , cengki kitau pulau seghundak ngan Diau diidupka agi luak Diau .
45006006	Kitau keruan , bansau carau idup kitau diau lamau la mati serempak ngan Keristus di kayu salip , supayau serilau kitau diau melawan Allah nidau bekuasau agi , mangku kitau nidau agi dikuasaui dusau .
45006007	Karnau jemau diau la mati nidau agi dikuasaui dusau .
45006008	Amun kitau la mati serempak ngan Keristus , kitau percayau , kitau ka diidupka pulau serempak ngan Diau .
45006009	Kitau keruan , bansau Keristus la diidupka jak di mati , nidau ka mati agi . Kematian nidau bekuasau agi ngan Diau .
45006010	Karnau satu Diau mati , dusau nidau bekuasau agi . Titu tejadi cuman sekali ajau batan endak selelamaunyau , mangku idupAu mbak kini batan endak Allah .
45006011	Kamu pulau mesti nganggap diri kamu mati batan endak dusau , tapitu idup batan endak Allah karnau seghundak ngan Yesus Keristus .
45006012	Karnau itu jangan agi endak idup kamu di deniauni dikuasaui dusau , supayau jangan agi nuruti serilau diau ja'at .
45006013	Jangan agi kamu nyeraka dandanan badan kamu ngan kuasau dusau endak ngerjauka setu diau ja'at . Anyautu serakala diri kamu ngan Allah karnau kamu la ngalia jak di mati mangku ngulang idup . Mangku serakala gegalau diri kamu ngan Allah batan endak ngerjauka setu diau benagh .
45006014	Dusau nidau agi nguasaui kamu , karnau kamu nidau idup agi nurut ukum Taurat , tapitu nurut keilu'an Allah .
45006015	Mangku luak manau kitau ? Apu bulia kitau mbuat dusau , karnau kitau nidau agi dikuasaui ukum Taurat , tapitu disayangi Allah ? Nidau ka adau !
45006016	Cengki kamu keruan , amun kamu njualka diri kamu ngan sughang jemau njadi buda'au , mangku kamu budak jemautu nian ngan mesti na'atinyau . Apu kamu budak dusau ngan na'ati dusau diau nyebapka kamu mati , apu kamu budak Allah ngan na'atiNyau , mangku kamu dibenaghka ?
45006017	Terimau-kasia nian ngan Allah , karnau senitu kamu njadi budak dusau , mbak kini kamu na'ati nian ajaghan diau benagh diau la dikiciakka ngan kamu .
45006018	Kamu la dilepaska jak di dusau , mangku njadi budak Allah .
45006019	Karnau kamu segau ngerti , aku endak ngiciakka cuntau idup idang aghi . Senitu kamu nyeraka diri kamu njadi budak setu diau nidau senangaian ngan tamba ja'at mangku ngerjauka keja'atan . Luak itu pulau mbak kini kamu mesti nyeraka gegalau diri kamu njadi budak Allah mangku ngerjauka setu diau beresia .
45006020	Masau kamu njadi budak dusau , kamu sangkau nidau pantas ngerjauka kendak Allah .
45006021	Mangku tuapau asilau ? Gegalaunyau maluka kamu mbak kini . Kerjau itu cuman mbatak mati .
45006022	Anyautu mbak kini kamu la dilepaska jak di dusau mangku njadi budak Allah . Untungau kamu la idup batan endak Allah mangku bulia idup sejati selelamaunyau .
45006023	Karnau upa dusau itu mati . Anyautu Allah ngenjuakka idup sejati selelamaunyau karnau seghundak ngan Yesus Keristus Tuhan kitau , dienjuakka ajau .
45007001	Kantin-kantinku , cengki gegalau kamu la keruan peraturan , mangku kamu keruan , bansau peraturan belaku ngan jemau , masau jemau gi idup .
45007002	Misalau jemau tinau diau la belaki tekungkung ngan lakiau nurut peraturan , masau lakiautu gi idup . Amun lakiau mati , tinautu bibas jak di peraturan itu .
45007003	Amun tinautu idup ngan lanang lain , masau lakiautu gi idup , tinautu menaugawia . Anyautu amun lakiau la mati , tinautu la bibas jak di peraturan tadi . Mangku amun diau nika agi ngan lanang diau lain , diau nidau menaugawia .
45007004	Luak itu pulau ngan kamu . Kamu la mati tuadap ukum Taurat , karnau kamu la seghundak ngan badan Keristus . Mangku kamu la njadi hak Keristus diau la diidupka agi jak di mati , supayau kitau begunau batan endak Allah .
45007005	Senitu kitau idup nurut carau manusiau . Masau itu serilau bedusau nguasaui kitau . Serilautu nimbul karnau ukum Taurat , mangku kitau ngerjauka setu diau nyebapka kitau mati .
45007006	Mbak kini kitau la dilepaska jak di ukum Taurat . Mbak kini kitau la mati tuadap ukum diau senitu nguasaui kitau . Mangku kitau nidau agi nuruti carau lamau , ukum diau ditulis . Mbak kini kitau idup nurut carau diau empai diau ditunjuakka Rua Allah .
45007007	Amun luak itu , tuapau diau pacak kitau kiciakka ? Apu ukum Taurat ja'at ? Nidau ka adau ! Aku keruan dusau karnau ukum Taurat . Aku nidau keruan , tuapau retiau ngibauka barang jemau , amun ukan ukum ngiciakka , " Jangan ngibauka barang jemau . "
45007008	Anyautu karnau perintatu dusau bulia jalan nimbulka di atiku serbau serilau diau ngibauka . Karnau amun ukum Taurat nidau bediau , nidau keruan dusau .
45007009	Senitu aku idup nidau keruan ukum Taurat . Masau aku keruan ukumtu , dusau mulai nimbul ,
45007010	mangku aku mati . Mangku ukum diau sebenaghau njanjika idup tenyatau mbuat aku mati .
45007011	Dusau bulia jalan nipuka ngan mbunua aku karnau ukum itu .
45007012	Ukum Taurattu beresia ngan perintahau pulau beresia , benagh ngan iluak .
45007013	Apu itu bereti , bansau setu diau iluak mbuat aku mati ? Nidau ka adau ! Dusau itu makai setu diau iluak , mangku mbuat aku mati , mangku jemau keruan nian tuapau itu dusau . Ukumtu nyatauka alaka ja'atau dusau .
45007014	Kitau keruan , ukum Taurat asalau jak di Rua Allah . Anyautu aku manusiau biasau . Aku la tejual njadi budak dusau .
45007015	Aku nidau terti perembakku , karnau setu diau endak kukerjaukatu nidau kukerjauka , tapitu setu diau kuluatka itula diau kukerjauka .
45007016	Amun aku ngerjauka setu diau nidau kukenda'i , aku nyetujui , bansau ukum Taurattu benagh .
45007017	Amun luak itu , ukan agi aku diau ngerjauka titu , tapitu dusau diau mendam di atiku .
45007018	Aku keruan , nidau bediau setu diau iluak dalam atiku , karnau aku manusiau ajau . Nyela , aku endak ngerjauka setu diau iluak , anyautu nidau pacak ngerjaukanyau .
45007019	Aku nidau ngerjauka setu diau iluak diau endak kukerjauka . Aku ngerjauka setu diau ja'at diau enggup kukerjauka .
45007020	Amun aku ngerjauka setu diau nidau endak kukerjauka , mangku ukan aku diau ngerjaukanyau , tapitu dusau diau mendam di atiku .
45007021	Mangku adau carau ini di aku : amun aku , endak ngerjauka setu diau iluak , anyautu diau adau di aku cuman diau ja'at .
45007022	Atiku riang nian ngan perinta Allah .
45007023	Anyautu aku meghasau di aku adau pulau carau lain diau belawanan ngan carau diau disetujui rupu'anku . Carau itu diau nguasaui diriku , mangku aku tunduak ngan dusau diau mendam di atiku .
45007024	Celakau aku ! Sapau diau ka ngilakka aku jak di badan ini diau mbuat aku mati ?
45007025	Terimau-kasia ngan Allah . Diau endak nyelamatka aku karnau Yesus Keristus , Tuhan kitau . Luak inila aku : Ngan rupu'anku aku na'ati ukum Allah , anyautu ngan perembakku aku na'ati dusau .
45008001	Mbak kini jemau diau idup seghundak ngan Yesus Keristus nidau agi diukum selelamaunyau ,
45008002	karnau Rua Allah diau nguasaui kitau ngan ngenjuakka idup la melepaska kitau jak di kuasau dusau ngan maut .
45008003	Setu diau nidau pacak dikerjauka ukum Taurat karnau kitau manusiau bedusau la dikerjauka Allah . Diau la ngajung Ana' Au datang ke deniau nyerupaui manusiau biasau , njadi kerban batan dusau manusiau , mangku dusau diukum ngan diabiskaNyau .
45008004	Allah ngerjauka titu , supayau kitau pacak ngerjauka kenda' Au diau nyatau dalam ukum Taurat , karnau kitau idup nurut Rua Allah ukan nurut serilau manusiau .
45008005	Jemau diau idup nurut serilau manusiau maju merupuakka setu diau diibauka manusiau . Jemau diau idup nurut Rua Allah maju merupuakka setu diau dikenda'i Rua Allah .
45008006	Amun kitau idup nurut serilau manusiau , kitau mati . Amun kitau idup nurut Rua Allah , kitau idup damai ngan Allah .
45008007	Amun ati jemau dikuasaui serilau manusiau , diau bemusuan ngan Allah , karnau diau nidau na'ati ukum Allah , nyela , diau nidau pacak ta'at ngan ukum Allah .
45008008	Jemau diau idup nurut serilau manusiau nidau pacak melemakka ati Allah .
45008009	Anyautu kamu nidau idup nurut serilau manusiau . Kamuni idup nurut Rua Allah , amun ngenian Ruatu adau dalam kamu . Jemau diau nidau bediau Rua Allah ukan hak Keristus .
45008010	Amun Keristus adau dalam kamu , mangku Rua Allah ngenjuakka idup ngan kamu karnau la dibenaghka , empuak badan kamu ka mati karnau dusau .
45008011	Amun Rua Allah diau la ngidupka Keristus jak di mati adau dalam kamu , mangku Allah diau ngidupka Keristus jak di matitu ka ngidupka badan kamu pulau , karnau RuaHau adau dalam kamu .
45008012	Mangku , kantin-kantinku , kitau adau utang . Kitau ukan beghutang ngan manusiau endak idup nurut serilau manusiau .
45008013	Amun kamu idup nurut serilau manusiau , kamu ka mati . Anyautu amun ngan kuasau Rua kamu la matika perembak diau bedusau , kamu ka idup .
45008014	Gegalau jemau diau nuruti Rua Allah njadi anak Allah .
45008015	Karnau Rua diau kamu terimau nidau njadika kamu budak , mangku kamu nidau penakut agi . Anyautu Ruatu njadika kamu anak Allah , mangku karnau kuasau Ruatu kitau mantau Allah " Bak , bakku ! "
45008016	Rua Allah ngan rua kitau nyatauka , bansau kitau anak-anak Allah .
45008017	Mangku karnau kitau ana' Au , kitau pulau behak nerimau setu diau dijanjika Allah batan endak ana' Au . Kitau ka nerimau pulau luak Keristus setu diau la disediauka Allah batan endak Diau . Karnau , amun kitau sengsarau ngan Diau , kitau pulau ka diagungka ngan Diau .
45008018	Aku keruan , bansau penanggungan kitau mbak kini nidau pacak dibandingka ngan keagungan diau ka diancakka ngan kitau nanti .
45008019	Gegalau setu diau dijadika nunggu nian masau Allah ngancakka anak-ana' Au .
45008020	Karnau gegalaunyautu la diseraka ngan nidau begati , ukan karnau dikenda'inyau , tapitu karnau kendak Allah diau nyerakanyau .
45008021	Empuak luak itu adau aghapan , bansau adau masau gegalaunyau diau dijadika Allah ka dilepaska jak di kuasau diau mbenasauka , mangku ka dilepaska ngan diagungka serempak ngan anak-anak Allah .
45008022	Kitau keruan , enggut mbak kini gegalaunyautu nyempit , karnau kesakitan luak tinau diau endak merunggu .
45008023	Ukan itu ajau , kitau pulau nyempit dalam ati . Kitau la nerimau Rua diau dienjuakka Allah njadi pengenjuak diau dulu sekali . Kitau masia nunggu Allah mbibaska kitau njadika kitau ana' Au .
45008024	Kitau diselamatka karnau ngaghapka Allah . Anyautu amun setu diau kitau aghapka la kina'an , titu ukan diaghapka agi . Sapau masia ngaghapka setu diau la kina'an ?
45008025	Anyautu amun kitau ngaghapka setu diau lum kitau kinak , mangku kitau ta'an nungguau .
45008026	Luak itu pulau Rua Allah nulung kitau , karnau kitau nidau tegua , karnau kitau nidau keruan , luak manau semestiau kitau bedu'a . Rua itula mintak ngan Allah batan endak kitau karnau ghindu tegalau , nidau pacak dikiciakka .
45008027	Mangku Allah diau ngeruani ati manusiau ngerti kendak Rua , karnau Ruatu mintak nurut kendak Allah batan endak umatAu .
45008028	Kitau keruan , bansau Allah ngatur gegalaunyau , mangku ngasilka diau iluak batan endak jemau diau nyayangi Diau , jemau diau la dipilia nurut kenda' Au .
45008029	Karnau bilang jemau diau la dipilia Allah jak di senitu pulau la ditetapka endak njadi semegi ngan Ana' Au Yesus Keristus , mangku Ana' Autu njadi diau tuau jak di ading-beghadingAu .
45008030	Luak itula Allah milia ughangtu diau la dulu ditetapkaNyau , mangku ughang diau la dipiliatu pulau la seilu'an ngan Diau . Mangku ughang diau la seilu'antu ka diagungka pulau .
45008031	Mangku tuapau diau pacak kitau kiciakka mbak kini ? Sapau pacak melawan kitau , amun Allah mihak ngan kitau ?
45008032	Allahtu rila nyeraka Ana' Au batan endak kitau galau . Baghia Diau nidau ngenjuakka ngan kitau gegalaunyau diau lainau .
45008033	Sapau pacak ngaduka jemau diau dipilia , amun Allah la mbenaghkanyau ?
45008034	Apu adau diau pacak nyalaka ughangtu ? Nidau bediau ! Yesus Keristus la mati , tapitu la diidupka agi jak di mati , la duduak di sebela kanan Allah , mangku Diautu ka mbenaghka ughangtu .
45008035	Tuapau pacak ngalangi Keristus nyayangi kitau ? Apu Diau dialangi , amun kitau bingung ngan nanggung , amun kitau diluatka , amun kelapaghan ngan serik , amun adau bayau , lagi mati ?
45008036	Dalam Injil ditulis luak ini , " Sesaghian kami adau dalam bayau maut karnau Dighi . Kami dibuati luak bebiri diau endak disembelia . "
45008037	Dalam gegalaunyautu kitau pacak menang nian , karnau Diau nyayangi kitau .
45008038	Aku yakin , di gegalau deniau nidau bediau diau pacak ngalangi Allah nyayangi kitau , empuak mati , empuak idup , empuak malaikat , empuak penguasau , empuak masau mbak kini , empuak masau diau ka datang ,
45008039	empuak kuasau diau adau di langit , empuak diau adau di deniau , empuak setu diau lainau . Gegalaunyautu nidau pacak ngalangi Allah nyayangi kitau , luak diau la kitau ghasauka dalam Tuhan kitau Yesus Keristus .
45009001	Setu diau kukiciakka ini benagh . Aku nidau mbu'ung , karnau aku hak Keristus . Ati keciakku diau dikuasaui Rua Allah ngiciak pulau , bansau kici'anku ini benagh .
45009002	Aku bingung nian ngan atiku madak kematila
45009003	karnau adiak-sanakku , jemau bangsauku . Lagi aku sukau didawaika ngan diceghaika ngan Keristus batan endak ughangtu .
45009004	Jemau Israil dipilia Allah , la dijadika ana' Au . KuasauNyau la dinyatauka ngan ughangtu . Diautu la bejanji ngan ughangtu , la dienjuakka ukum Taurat , la dikiciakka carau sembayang ngan janji-janjiAu .
45009005	Ughangtu pengadau niniak puyang kami diau agungtu . Secarau manusiau Keristus asalau jak di bangsau itu . Allah diau nguasaui gegalaunyau dipuji selelamaunyau . Amin .
45009006	Titu ukan bereti , bansau janji Allah nidau lasung . Nyela , ukan gegalau jemau Israil njadi umatAu .
45009007	Lagi nidau gegalau pengadau Abraham dikiciakka anak Abraham nian . Allah ngiciakka ngan diau , " Cuman pengadau Isak ka dikiciakka pengadau kaba . "
45009008	Itu bereti , ukan gegalau pengadau dikiciakka ana'au , cuman pengadau diau dijanjika Allah .
45009009	Karnau Allah bejanji luak ini , " Masau diau ditetapka Aku ka ngulang agi , mangku Sara ka adau sughang anak lanang . "
45009010	Ukan itu ajau , Ribka adau duau ughang ana'au . Keduaunyau ba'au Isak , niniak puyang kitautu .
45009011	Antak ka duau ana'autu adau , Allah la milia sughang . Pilian Allah nidau bepaut ngan kerjau manusiau , tapitu bepaut ngan kendak Allah , karnau masau itu duau ughangtu lum pacak ngerjauka tuapau-apau , apu diau iluak apu diau ja'at .
45009012	Masau itu la dikiciakka ngan Ribka , " Anak diau tuau ka njadi budak adingau . "
45009013	Dalam Injil ditulis luak ini , " Yakub Kusayangi , Isau Kuluatka . "
45009014	Amun luak itu , tuapau kitau kiciakka mbak kini ? Apu Allah nidau adil ? La cetau Allah adil !
45009015	Allah la ngiciakka ngan Musa , " Aku ka iluak ngan jemau diau Kukenda'i , Aku ka nyayangi jemau diau endak Kusayangi . "
45009016	Mangku pilian Allah nidau tepaut ngan kendak ngan kerjau jemau , tapitu ngan keilu'an Allah .
45009017	Dalam Injil Allah bekatau ngan Piraun , rajau Mesirtu , " Aku njadika kaba rajau , karnau Aku endak ngancakka kuasauKu di kaba , mangku namauKu dikeruani di gegalau deniau . "
45009018	Mangku Allah nyialka jemau diau endak disialkaNyau . Diau mbuat jemau melawan , amun dikenda'iNyau .
45009019	Mangku kamu ka ngiciak ngan aku , " Amun luak itu , ngapau Allah masia nyalaka manusiau ? Sapau pacak ngalangi kendak Allah ? "
45009020	Sapau kamu , ui jemau , mangku endak nimbali Allah ? Apu pacak setu diau dibuat ngiciak ngan diau mbuatau , " Ngapau aku dibuat luak ini ? "
45009021	Apu ukan tukang peghiyuak behak ngerjauka tana liat sekenda'au ? Tukangtu behak ngerjauka setu duau mecam pakai sebungka diau semegi , semecam batan endak kerjau diau iluak , semecam batan endak kerjau diau biasau .
45009022	Luak itu pulau Allah endak nunjuakka maraHau ngan nyatauka kuasauNyau . Anyautu Diau ngaligh nian ngan jemau diau mesti diukum ikak mbuat Diau mara .
45009023	Allah pulau endak nunjuakka keagungan ngan kekayauan diau nidau abis-abis ngan kitau diau disayangiNyau , kitau diau la disediauka endak diagungka ,
45009024	kitau diau la dipilia ukan cuman jak di jemau Yahudi , tapitu jak di jemau bangsau lain pulau .
45009025	Dalam kitab nabi Husia ditulis , " Jemau ukan umatKu ka Kukiciakka ' umatKu ' . Bangsau diau nidau Kusayangi ka Kujadika kesayanganKu . "
45009026	Mangku , " Di bada jemau dikiciakka , ' ukan umatKu ' , di situ ughangtu ka dikiciakka ' anak Allah diau idup ' . "
45009027	Nabi Yesaya ngiciakka jemau Israil luak ini , " Empuak jemau Israil banyak nian luak bungin di laut , cuman dikit ajau diau ka selamat ,
45009028	karnau nidau lamau agi Tuhan ka ngukum isi deniau . "
45009029	Yesaya ngiciak pulau senitu luak ini , " Misalau Allah diau Mahakuasau ngabiska pengadau kitau , gegalau kitau njadi luak Sudum ngan Gumura . "
45009030	Amun luak itu , tuapau kesimpulan kitau ? Tuapau pacak kitau kiciakka ? Ini : bansau jemau bangsau lain diau nidau beusaha endak dibenaghka Allah , la dibenaghka karnau percayau .
45009031	Anyautu jemau Yahudi diau maju beusaha na'ati ukum endak dibenaghka Allah nidau buasil .
45009032	Ngapau pulau nidau buasil ? Karnau ughangtu ngerjauka titu ukan karnau percayau , tapitu ngaghapka kerjaunyau sendighi . Mangku ughangtu telabua karnau tuantuak ngan batu diau njadi pengalang .
45009033	Ceritau batutu la ditulis dalam Injil luak ini , " Keruanila , di Siun la Kutepiakka sebua batu diau mbuat jemau tuantuak ngan telabua . Mangku bilang jemau diau percayau ngan Diau nidau ka dimaluka . "
45010001	Kantin-kantinku , aku endak nian , supayau bangsauku diselamatka . Mangku aku bedu'a ngan Allah ndu'akanyau .
45010002	Aku beghani ngiciakka ughangtu ta'at nian ngan agamaunyau , anyautu ughangtu nidau terti carau diau benagh .
45010003	Ughangtu nidau terti carau manusiau seilu'an ngan Allah . Ughangtu ngikut carau ughang itula , nidau nerimau carau diau ditunjuakka Allah .
45010004	Tujuan ukum Taurat la ditepati Keristus , mangku bilang jemau diau percayau njadi seilu'an ngan Allah .
45010005	Musa nulis , bansau jemau diau endak dibenaghka Allah karnau ukum Taurat , jemautu ka idup , amun ta'at nian ngan ukumtu .
45010006	Anyautu ceritau carau jemau dibenaghka karnau percayau ngan injil dikiciakka luak ini , " Nidau nanti kaba ngiciak dalam ati , ' Sapau ka nayiak ke sergau ? ' " Retiau endak ngajung Keristus tughun .
45010007	" Ngan , ' Sapau ka tughun ke deniau jemau mati ? ' " Retiau endak ngajung Keristus nayiak jak di deniau jemau mati .
45010008	Luak inila ditulis dalam Injil , " Katau Allah adau guak kamu , adau di mulut kamu ngan di ati kamu . " Itula katau diau kami kiciakka , bansau jemau mesti percayau .
45010009	Karnau amun kamu ngaku'i ngan mulut , bansau Yesusla Tuhan , ngan percayau dalam ati , bansau Allah la ngidupka Diau jak di mati , kamu ka selamat .
45010010	Ngan ati jemau percayau mangku dibenaghka . Ngan mulut jemau ngaku'i mangku diselamatka .
45010011	Karnau di Injil ditulis , " Jemau diau percayau nidau ka dimaluka . "
45010012	Titu batan endak gegalau jemau , empuak jemau Yahudi empuak jemau bangsau lain , nidau bediau bidahau , karnau Allah diau sughangtu Tuhan gegalau jemau . Diau iluak nian ngan gegalau jemau diau mintak tulung ngan Diau .
45010013	Dalam Injil ditulis , " Bilang jemau diau mantau namau Tuhan ka diselamatka . "
45010014	Anyautu luak manau ughangtu pacak mantau Tuhan , amun lum percayau ? Luak manau pacak percayau , amun lum ndengagh ceritauNyau ? Luak manau pacak ndengagh ceritauNyau , amun nidau bediau jemau diau ngiciakkanyau ?
45010015	Mangku luak manau pulau jemau pacak ngiciakkanyau , amun nidau diajung ? Dalam Injil ditulis luak ini , " Alaka lema'au nerimau jemau datang ngiciakka ceritau iluak jak di Allah . "
45010016	Anyautu nidau gegalau jemau nerimau ceritau itu . Yesaya la ngiciak , " Tuhan , sapau ka percayau ngan kici'an kamu ? "
45010017	Jadi , jemau percayau karnau ndengagh , mangku jemau ndengagh karnau adau diau ngiciakka ceritau Keristustu .
45010018	Mangku aku betanyau , apu nyela ughangtu lum ndengaghkanyau ? Cetau la ndengagh , karnau di Injil ditulis luak ini , " Suarau ughangtu la tedengagh di manau-manau , kici'an ughangtu la sampai ke gegalau deniau . "
45010019	Aku betanyau agi , apu jemau Israil lum keruan ? Katau Musa nimbalinyau , " Luak inila katau Allah , ' Aku ka mbuat kamu sengit ngan jemau diau ukan umatKu , Aku ka mbuat kamu mara ngan jemau diau bigal . ' "
45010020	Lagi pulau Yesaya ngiciak ngan beghani , " Luak ini katau Allah , ' Jemau diau nidau ndalak Aku la betemu ngan Aku . Aku la ngancakka diriKu ngan jemau diau nidau nanyauka ceritauKu . ' "
45010021	Ceritau jemau Israil dikiciakka Yesaya luak ini , " Luak ini katau Allah , ' Aku maju endak bedamai ngan ughangtu , anyautu ughangtu maju melawan ngan enggup ta'at . ' "
45011001	Aku betanyau agi , apu Allah la ncapakka umatAu ? Nidau ka adau ! Karnau akuni pulau jemau Israil , pengadau Abraham jak di jungku Benyamin .
45011002	Allah nidau ncapakka umatAu diau dipiliHau jak di senitu . Cengki kamu la keruan setu diau ditulis di Injil ceritau Elia ngaduka jemau Israil ngan Allah , kataunyau ,
45011003	" Tuhan , nabi-nabi Dighi la ughangtu bunua , mija bada bekerban la ughangtu ancurka . Tigha aku sughang , mangku ughangtu endak mbunua aku pulau . "
45011004	Mangku tuapau timbal Allah ngan Elia ? " Aku la nighaka tujua ribu ughang batan endak Aku . Ughangtu nidau kekela nyemba diwau Ba'al . "
45011005	Luak ini pulau mbak kini adau tigha jemau diau dipilia Allah karnau keilu'anNyau .
45011006	Diau milia ughangtu karnau keilu'anNyau , ukan karnau kerjau ughangtu . Amun Allah milia jemau nurut kerjaunyau , mangku keilu'an itu ukan keilu'an nian .
45011007	Rupaunyau jemau Israil nidau dapat setu diau didalak , anyautu jemau diau ndapatau jemau diau dipilia Allah . Diau lain nuli , mangku nidau pacak ndengagh suarau Allah .
45011008	Dalam Injil ditulis luak ini , " Allah mbuat ughangtu nidau pacak berupuak . Enggut mbak kini ughangtu nidau pacak nginak ngan nidau pacak ndengagh . "
45011009	Daud bekatau , " Nengkela ughangtu tejeghat ngan kerjau ughangtu diau bereruyalan , mangku ughangtu sesat ngan diukum .
45011010	Nengkela pengina'an ughangtu njadi keleman mangku nidau pacak nginak . Nengkela ughangtu mbengkung selelamaunyau karnau banyak penanggungan . "
45011011	Mangku aku betanyau , apu jemau Yahudi sesat , supayau benasau ? Nidau nian . Anyautu karnau ughangtu bedusau , jemau bangsau lain diselamatka , supayau ughangtu njadi sengit .
45011012	Jemau Yahudi besala ngan nidau nuruti kendak Allah , mangku Allah iluak nian ngan jemau bangsau lain , apau agi amun jemau Yahudi seilu'an ngan Allah , cengki besakla keilu'an Allah ngan gegalau deniau .
45011013	Mbak kini aku endak ngiciak ngan kamu , ui jemau diau ukan jemau Yahudi . Aku rasul batan endak jemau ukan jemau Yahudi , mangku riang nian ngan kerjaukuni .
45011014	Aghapanku , supayau bangsauku njadi sengit . Mangku ngan carau luak itu aku pacak nyelamatka separau jak di ughangtu .
45011015	Ughangtu nidau diterimau Allah , mangku deniau seilu'an agi ngan Allah . Apau agi amun ughangtu diterimau Allah . Cetau titu semegi ajau ngan jemau mati idup agi .
45011016	Amun sebua ruti dienjuakka ngan Allah , mangku gegalaunyau njadi hak Allah . Amun akagh sebatang kayu hak Allah , mangku cangkahau hak Allah pulau .
45011017	Separau cangka kayu saitun diau iluak diau diumpamauka jemau Yahudi la ditetak . Mangku cangka kayu diau karut dicangkuakka di guak teta'an tadi . Kamu diumpamauka cangka cangku'antu , mangku kamu idup jak di batang diau iluak .
45011018	Jangan nganggap kamu lebia jak di cangka diau ditetaktu . Ingatkala , bansau kamu cuman cangka ajau . Ukan cangka ngenjuakka idup ngan akagh , tapitu akagh ngenjuakka idup ngan cangka .
45011019	Asauku kamu ka bekatau , " Nyela , anyautu cangkatu ditetak , supayau aku pacak dicangkuakka di batangtu . "
45011020	Nyela nian . Ughangtu dicapakka karnau nidau percayau . Kamu diterimau karnau percayau . Jangan kamu geduak . Kamu mesti takut ,
45011021	karnau amun Allah nidau sial ncapakka jemau Yahudi diau luak cangka asli tadi , jangan sangkau Diau ka sial ncapakka kamu .
45011022	Kitau nginak keilu'an Allah ngan ketegasan Allah . Diau tegas ngan jemau diau bedusau , tapitu iluak ngan kamu , amun kamu maju idup pantas nerimau keilu'anNyau . Amun nidau , kamu pulau ka dicapakka .
45011023	Mangku jemau Israil pulau , amun la percayau agi , ughangtu ka diterimau agi , karnau Allah pacak nerimau ughangtu agi .
45011024	Amun kamu diau la diambiak jak di batang saitun diau karut mangku pacak dicangkuakka di batang saitun diau iluak , apau agi ughangtu , cengki mura diulangka ke batang asalau .
45011025	Kantin-kantinku , mangku supayau kamu jangan nganggap kamu la keruan gegalaunyau , aku endak supayau kamu ngeruani resiau ini : Separau jak di jemau Israil melawan , anyautu cuman enggut bilangan jemau bangsau lain diau percayau la cukup .
45011026	Mangku gegalau jemau Israil ka diselamatka , karnau di Injil ditulis luak ini , " Rajau Penyelamat ka datang jak di Siun . Diau ka ngabiska gegalau keja'atan pengadau Yakub .
45011027	Aku ka neguaka janjiKuni ngan ughangtu , masau Aku ngabiska dusau ughangtu . "
45011028	Jemau Israil enggup nerimau ceritau iluak jak di Allah mangku njadi musua Allah . Titu njadi untung ngan kamu . Anyautu karnau Allah milia ughangtu , ughangtu maju disayangi Allah karnau niniak puyang ughangtu .
45011029	Karnau Allah nidau kekela nyesali keilu'an ngan pilianNyau .
45011030	Senitu kamu nidau ta'at ngan Allah , mbak kini la dibenaghka Allah , karnau ughangtu nidau ta'at .
45011031	Luak itu pulau ughangtu mbak kini nidau ta'at , supayau kamu disialka , mangku nanti ughangtu pulau ka disialka .
45011032	Allah la ngenangka gegalau manusiau nidau ta'at , supayau Diau pacak nyatauka keilu'anNyau ngan gegalau jemau .
45011033	Alaka kayau nian ngan bepengertian nian Allah ngan ngeruani gegalaunyau . Nidau sughang kiala pacak ngeruani rencanauNyau . Nidau sughang kiala pacak ngeruani carauNyau .
45011034	Di Injil ditulis , " Sapau diau ngeruani rupu'an Tuhan ? Sapau pulau pacak ngenjuak petua-peturun ngan Diau ?
45011035	Sapau pacak ngenjuak ngan Diau , mangku pacak mintak balasan ? "
45011036	Gegalaunyau dijadika Allah , asalau jak di Allah , batan endak Allah . Allah diagungka selelamaunyau Amin .
45012001	Mangku , kantin-kantinku , Allah iluak nian ngan kitau . Itula sebapau aku mintak nian ngan kamu , supayau kamu nyeraka diri kamu njadi kerban diau idup batan endak Allah ngan melemakka atiAu . Luak itula semestiau kamu nyemba Allah .
45012002	Jangan menau carau deniauni . Enangka Allah ngubai ati kamu , supayau carau idup kamu njadi empai , mangku kamu pacak ngeruani kendak Allah , tuapau diau iluak diau melemakka ati Allah ngan diau sempernau .
45012003	Allah la ngenjuakka pengertian ngan aku , mangku aku ngici'i gegalau kamu , jangan nganggap diri kamu lebia jak di sebenaghau . Anyautu kamu mesti merupuakka diri kamu ngan ngensian , bilang ughang nurut kesanggupan percayau diau dienjuakka Allah ngan kamu .
45012004	Badan kitau banyak dandanan . Bilang dandanan lain gunaunyau .
45012005	Luak itu pulau kitau . Empuak banyak , kitau cuman sutiak badan karnau seghundak ngan Keristus . Mangku bilang kitau dandananNyau luak dandanan sutiak badan .
45012006	Bilang kitau adau kesanggupan diau dienjuakka Allah ngan kitau sesughangan nurut kenda' Au , mangku kitau mesti nggunaukanyau . Amun jemau pacak ngiciakka katau Allah , diau mesti ngerjaukanyau nurut imanau .
45012007	Jemau diau pacak nulung jemau mesti nulung nian . Jemau diau pacak ngajagh mesti ngajagh nian .
45012008	Jemau diau pacak muji jemau mesti muji nian . Jemau diau pacak ngenju'i jemau mesti ngenjuak nian ngan sepantasau . Jemau diau pacak mimpin mesti mimpin nian . Jemau diau pacak nyialka jemau mesti nyialkanyau ngan riang .
45012009	Jangan cak nyayangi . Luatka diau ja'at , kerjaukala diau iluak .
45012010	Kamu mesti sangi sayangi luak jemau duau beghading , simbang-cepat sangi regaui .
45012011	Rajinla bekerjau , jangan malas . Bekerjaula batan endak Tuhan ngan riang jak di Rua Allah .
45012012	Aghapkala Tuhan ngan riang . Amun adau penanggungan , ngalighla ngan maju bedu'a .
45012013	Tulungla kantin diau percayau diau nidau bediau tuapau-apau . Terimaula jemau di ghuma kamu ngan riang .
45012014	Mintak ngan Allah setu diau iluak batan endak jemau diau meluatka kamu , du'akala , jangan didawaika .
45012015	Riangla ngan jemau diau riang , nangisla ngan jemau diau nangis .
45012016	Suijauanla sughang ngan diau lain . Jangan geduak . Terimaula pulau jemau diau nidau diregaui . Jangan anggap diri kamu pintar .
45012017	Jangan balaska ja'at ngan ja'at . Kerjaukala diau dianggap gegalau jemau iluak .
45012018	Kamu mesti beusaha idup damai ngan gegalau jemau .
45012019	Kantin-kantinku diau kusayangi , jangan kamu ndendam . Nengkela Allah diau ngukum , karnau di Injil ditulis , " Allah bekatau , ' Akula diau mbalas , Akula diau ngukumau . ' "
45012020	Anyautu amun musua kamu lapagh , enju'i diau makan . Amun diau aus , enju'i diau minum . Ngan carau luak itu diau ka maluan .
45012021	Jangan endak dikalaka ngan setu diau ja'at , anyautu kalakala keja'atan ngan keilu'an .
45013001	Bilang jemau mesti na'ati pemerinta , karnau pemerinta asalau jak di Allah . Pemerintatu ditetapka Allah .
45013002	Itula sebapau jemau diau melawan pemerinta semegi ajau ngan melawan setu diau ditetapka Allah . Jemau diau ngerjauka titu mintak diukum .
45013003	Jemau diau bebuat iluak nidau nanti takut ngan pemerinta . Jemau diau bebuat ja'at ajau diau takut . Amun kamu endak , supayau kamu nidau takut ngan pemerinta , kamu mesti ngerjauka setu diau iluak , mangku kamu dipuji .
45013004	Pemerintatu wakil Allah endak ngerjauka setu diau begunau batan endak kamu . Anyautu amun kamu ngerjauka setu diau ja'at , kamu mesti takut , karnau diau adau kuasau ngukum . Pemerintatu wakil Allah endak ngukum jemau diau bebuat ja'at .
45013005	Karnau itu kitau mesti ta'at ngan pemerinta , ukan ajau karnau enggup diukum , tapitu pulau karnau suarau ati keciak kitau .
45013006	Itula pulau sebapau kamu mbayighi cuki , karnau pemerinta wakil Allah diau ngurus cukitu .
45013007	Bayighila ngan gegalau jemau setu diau mesti dibayighi . Bayighila gegalau cuki diau mesti kamu bayighi . Regauila gegalau jemau diau mesti diregaui .
45013008	Jangan beutang tuapau-apau ngan sapau kila . Cuman semecam ini diau mesti kamu kerjauka : sangi sayangi . Karnau jemau diau nyayangi kantinau la na'ati gegalau ukum Taurat .
45013009	Perinta ini : jangan menaugawia , jangan mbunua , jangan maling , jangan ngibauka barang jemau . Gegalaunyautu ngan perinta diau lain pulau disimpulka ngan perinta ini : " Sayangila kantin kaba luak kaba nyayangi diri kaba . "
45013010	Jemau diau nyayangi kantinau nidau ka ngerjauka setu diau ja'at ngan diau . Karnau itu jemau diau nyayangi kantinau la nuruti ukum Taurat .
45013011	Gegalaunyautu mesti kamu kerjauka . Kamu la keruan , masau mbak kini kitau mesti bangun jak di tiduak , karnau pasighla mbak kini masau kitau diselamatka sangkan masau kitau percayau senitu .
45013012	Malam laka lalu . Aghi laka siang . Karnau itu mela kitau mandakka kerjau ja'at diau dikerjauka di keleman . Kitau mesti ngenauka pakaian terang .
45013013	Kitau mesti iluak-iluak luak jemau diau idup dalam terang . Jangan bereruyalan , jangan memabu'an , jangan menaugawia , jangan nuruti serilau , jangan belagau , jangan sengit .
45013014	Enangka Tuhan Yesus Keristus njagaui kamu . Jangan nuruti serilau manusiau diau bedusau , jangan muaskanyau .
45014001	Jemau diau nidau tegua imanau mesti kamu terimau ngan iluak . Jangan bebala ngan diau mbalaka pendapatau .
45014002	Adau diau bependapat , bansau diau bulia makan tuapau kila . Adau diau nidau tegua imanau bependapat , bansau diau cuman bulia makan gulai tetaghuan ajau .
45014003	Jemau diau makan tuapau kila jangan nggelakka jemau diau makan tetaghuan ajau . Mangku jemau diau makan tetaghuan ajau jangan ngadili jemau diau makan gegalaunyau , karnau Allah la nerimau jemautu .
45014004	Kamu nidau bulia ngadili budak jemau . Apu diau benagh apu sala , itu urusan tuanau . Nyela , budak itu ka ngerjauka setu diau benagh , karnau Tuhan pacak njagaui diau , supayau maju ngerjauka setu diau benagh
45014005	Adau diau nganggap adau aghi , pentingla aghitu sangkan aghi lain . Adau diau lain nganggap gegalau aghi semegi . Nengkela bilang ughang yakin ngan pendapatau .
45014006	Jemau diau nganggap aghi penting ngerjauka titu endak meregaui Tuhan . Jemau diau makan gegalaunyau ngerjauka titu endak meregaui Tuhan pulau , karnau beterimau-kasia ngan Allah . Luak itu pulau jemau diau nidau makan gegalaunyau . Diau ngerjauka titu endak meregaui Tuhan , ngan pulau beterimau-kasia ngan Allah .
45014007	Nidau sughang kia jak di kitau idup batan endak diriau ngan mati batan endak diriau .
45014008	Kitau idup , idup batan endak Tuhan . Kitau mati , mati batan endak Tuhan . Empuak idup empuak mati kitauni hak Tuhan .
45014009	Keristus la mati ngan idup agi , mangku Diau njadi Tuhan jemau diau mati ngan jemau diau idup .
45014010	Kantin-kantinku , tuapau gunaunyau kamu ngadili kantin kamu ? Tuapau gunaunyau nggelakka kantin kamu ? Gegalau kitau ka ngadap Allah endak diadili .
45014011	Di Injil ditulis luak ini , " Katau Tuhan , ' Ngenian , bilang jemau ka nunduak nyemba Aku . Bilang jemau ka ngaku'i Aku Allah ! ' "
45014012	Gegalau kitau mesti nanggung-jawabka gegalau kerjau kitau ngan Allah .
45014013	Karnau itu jangan agi kitau sangi salaka . Anyautu beusahala , supayau kamu jangan mbuat kantin kamu bedusau ngan nyesatka diau .
45014014	Aku seghundak ngan Tuhan Yesus , mangku aku keruan nidau bediau setu diau asalau aram , anyautu ngan jemau diau nganggap titu aram nyela titu aram .
45014015	Amun kamu nyakiti ati kantin kamu karnau makanan , kerjau kamutu nyatauka kamu nidau nyayangi diau . Jangan mbenasauka kantin kamu karnau makanan , karnau Keristus la mati batan endak diau .
45014016	Setu diau iluak batan endak kamu jangan enangka digelakka jemau .
45014017	Amun Allah njadi rajau dalam idup jemau , makan diau aram ngan alal nidau penting agi . Diau penting nuruti kendak Allah , idup tenang ngan riang . Titu dienjuakka Rua Allah .
45014018	Amun jemau bekerjau batan endak Keristus ngan carau luak itu , jemautu melemakka ati Allah ngan diregaui jemau .
45014019	Itula sebapau kitau mesti beusaha , supayau idup suijauan ngan sangi teguaka .
45014020	Jangan merusakka kerjau Allah karnau makanan . Gegalau makanan bulia dimakan . Anyautu amun setu diau kamu makan mbuat jemau bedusau , kamutu besala .
45014021	Iluakla nidau makan daging , ngan nidau minum anggur ngan nidau ngerjauka tuapau-apau , amun titu mbuat kantin kitau bedusau .
45014022	Setu diau kamu yakintu kerjaukala di adapan Allah ajau . Riangla jemau diau nidau meghasau besala ngan setu diau dianggap iluak endak dikerjauka .
45014023	Amun jemau asau-asau ngan setu diau endak dimakan , mangku masia dimakan , jemautu besala , karnau kerjaunyautu nidau dikerjauka nurut kepercayauannyau . Gegalaunyau diau dikerjauka nidau nurut kepercayauan itu dusau .
45015001	Kitau diau tegua imanau mesti ngaligh ngan jemau diau nidau semegi pendapat ngan nidau tegua imanau . Jangan kitau melemakka ati kitau ajau .
45015002	Bilang kitau mesti melemakka ati kantin kitau batan endak keilu'annyau , mangku diau tamba percayau .
45015003	Keristus pulau nidau merupuakka diriAu ajau . Di Injil ditulis , " Gegalau gela'an diau kaba asauka la Kutanggungka . "
45015004	Gegalaunyau diau la ditulis di Injil endak ngajagh kitau , supayau kitau tekun ngan tegua ngaghapka Allah , karnau ajaghan Injiltu .
45015005	Aku bedu'a , supayau Allah mbuat kamu suijauan ngan menau Keristus . Allahtu mbuat jemau tekun ngan tegua .
45015006	Mangku ngan suati gegalau kamu pacak muji Allah , Bapak Yesus Keristus , Tuhan kitau .
45015007	Karnau itu terimaula sughang ngan diau lain , luak Keristus pulau nerimau kamu , mangku Allah dipuji .
45015008	Ingatkala , bansau Keristus datang endak nulung jemau Yahudi , supayau ngerti , bansau Allah itu pacak dipercayaui ngan nepati janjiAu ngan niniak puyang kitau .
45015009	Diau pulau mbuat jemau bangsau lain meregaui Allah , karnau keilu'an atiAu ngan ughangtu . Di Injil ditulis , " Karnau itu aku ka muji Dighi di antarau jemau bangsau lain . Aku ka benyanyi muji namau Dighi . "
45015010	Mangku pulau , " Ui , bangsau-bangsau , beriangla kamu ngan umat Allah . "
45015011	Lagi , " Pujila Allah , ui gegalau bangsau . Gegalau jemau mesti muji Diau . "
45015012	Mangku nabi Yesaya la ngiciak , " Jak di pengadau Isai ka adau sughang diau merinta bangsau-bangsau . Ughangtu ka ngaghapka Diau . "
45015013	Allah itu bada kamu buaghap . Aku bedu'a , supayau Allah mbuat ati kamu riang ngan meghasau damai karnau kamu percayau , mangku ngan kuasau Rua Allah kamu ka tamba ngaghapka Diau .
45015014	Kantin-kantinku , aku keruan , bansau kamutu iluak . Kamutu pulau la keruan gegalaunyau , mangku pacak sangi ajaghi .
45015015	Mangku dalam surat ini aku beghani nulis bebeghapau petua-peturun ngan kamu , karnau titu la ditugaska Allah ngan aku .
45015016	Diautu ngajung aku bekerjau batan endak Yesus Keristus . Diau njadika aku imam batan endak ngiciakka ceritau iluak jak di Allah ngan jemau bangsau lain , supayau ughangtu nyeraka diriau ngan Allah endak idup melemakka ati Allah ngan diberesiaka Rua Allah .
45015017	Karnau aku seghundak ngan Keristus , aku bulia meghasau bangga , karnau bekerjau batan endak Allah .
45015018	Aku beghani ngiciak luak itu ngiciakka cuman setu diau dikerjauka Keristus karnau aku , supayau mbuat jemau bangsau lain ta'at ngan Allah . Aku ngerjauka titu ngan kici'anku ngan perembakku ,
45015019	ngan kuasau ngan tandau nyelia . Gegalaunyautu karnau kuasau Rua Allah . Luak itula kerjauku di manau-manau , mulai jak di Yerusalim enggut Ilirikum aku ngiciakka gegalau ceritau iluak nceritauka Keristus .
45015020	Tujuanku jak di senitu endak ngiciakka ceritau iluak jak di Allah di guak jemau diau lum ndengaghka ceritau Keristustu , karnau aku enggup ndalak untung jak di kerjau jemau .
45015021	Luak ditulis di Injil , " Jemau diau lum kekela ndengagh ceritauNyau ka keruan . Jemau diau lum nerimaunyau ka ngerti . "
45015022	Itula sebapau aku lum pacak berayak ngan kamu .
45015023	Anyautu mbak kini kerjauku di daira ini la udim . La lamau aku endak berayak ngan kamu .
45015024	Nanti amun aku ke Sepanyul , aku pacak berayak ngan kamu , mangku betunggal jerang ngan kamu . Udim itu kamu pacak nulung aku melajuka pejalananku ke Sepanyul .
45015025	Anyautu mbak kini aku endak pegi ke Yerusalim kudai , endak mbatak tanci batan endak umat Allah di situ .
45015026	Karnau jemau Keristen di Makedunia ngan Akaya la nyetujui endak nunggalka tanci batan endak jemau Keristen diau serik di Yerusalim .
45015027	Nyela , ngan riang nian ughangtu ngerjauka titu . Sepantasau ughangtu nulung kantin kitau di situ . Jak di jemau Yahudi jemau bangsau lain la nerimau keilu'an Allah , mangku ughangtu sepantasau ngenjuakka jak di retau bendaunyau ngan ughang tadi .
45015028	Amun kerjaukuni la udim , la kuseraka tanci diau la ditunggalka ughangtu , aku ka bejalan ke Sepanyul , mangku lalu di guak kamu .
45015029	Mangku aku keruan , amun aku datang berayak ngan kamu , aku ka mbatak banyak setu diau iluak jak di Keristus .
45015030	Karnau kitau semegi percayau ngan Keristus ngan kitau sangi sayangi karnau Rua Allah , mangku aku mintak nian , supayau kamu ndu'aka aku .
45015031	Bedu'ala , supayau jemau di Yudia diau nidau percayau nidau ngancam aku , supayau kerjauku batan endak Yerusalim diterimau jemau Keristen di situ ngan riang .
45015032	Mangku amun Allah ngenda'i , aku pacak berayak ngan kamu ngan riang , mangku aku diteguaka di guak kamu .
45015033	Aku bedu'a , supayau Allah diau ngenjuakka damai ngan manusiau nyertaui gegalau kamu . Amin .
45016001	Aku endak ngiciakka kantin kitau Pibe ngan kamu . Diautu bekerjau batan endak Tuhan di guak jemau Keristen di Kengkeria .
45016002	Terimaula diau dalam Tuhan ngan carau diau pantas batan endak jemau percayau . Tulungla diau , amun diau kurangan , karnau diau la banyak nulung jemau , temasuak aku .
45016003	Sampaika pesanku ngan Periska ngan Akwila , kantin sekerjauku batan endak Keristus .
45016004	Ughang duautu mati-matian endak ngilakka nyawauku . Aku beterimau-kasia nian ngan ughangtu . Ukan ajau aku diau beterimau-kasia ngan ughang duautu , tapitu gegalau jemau Keristen jak di bangsau lain .
45016005	Sampaikala pulau pesanku ngan jemau Keristen diau betunggal di ghuma ughang duautu . Pesan pulau ngan Ipenitus diau kusayangi . Diautu jemau diau dulu sekali percayau ngan Keristus di daira Asia .
45016006	Pesanku pulau ngan Maria diau la bekerjau nian batan endak kamu .
45016007	Sampaikala pulau pesanku ngan Anderunikus ngan Yunias . Ughang duautu sebangsau ngan aku ngan pulau tejil serempak ngan aku . Ughang duautu la percayau antak ka aku percayau ngan tekenal jak di rasul .
45016008	Pesanku ngan Ampeliatus diau kusayangi . Diau njadi kantinku karnau semegi percayau ngan Tuhan .
45016009	Pesanku ngan Urbanus , kantin sekerjau kitau batan endak Keristus ngan pulau Setakis diau kusayangi .
45016010	Pesanku ngan Apelis diau la diuji karnau Keristus . Pesan pulau ngan kapu Aristubulus .
45016011	Pesanku ngan Herudiun diau sebangsau ngan aku . Pesanku pulau ngan kapu Narkisus diau la percayau .
45016012	Pesanku ngan Teripina ngan Teripusa diau mbanting tulang bekerjau batan endak Tuhan . Pesanku ngan Persis diau kusayangi diau pulau mbanting tulang nian bekerjau batan endak Tuhan .
45016013	Pesanku ngan Rupus , jemau diau dipilia Tuhan , ngan endu'au diau kuanggap luak makku .
45016014	Sampaikala pulau pesanku ngan Asinkeritus , Peligun , Hermis , Patrubas , Hermas ngan gegalau kantin percayau diau seghundak ngan ughangtu .
45016015	Pesanku pulau ngan Pilulugus ngan Yulia , ngan Narius ngan kelawaiau ngan Ulimpas ngan gegalau jemau percayau diau seghundak ngan ughangtu .
45016016	Sangi pesankala kamu ngan carau diau iluak . Gegalau jemau Keristen bepesan ngan kamu .
45016017	Kantin-kantinku , aku mintak nian , supayau kamu sepepadau ngan jemau diau melawan ajaghan diau la kamu terimau , diau mbuat kacau ngan nyesatka . Jawuhi jemau luak itu ,
45016018	karnau jemau diau ngerjauka titu ukan bekerjau batan endak Keristus , Tuhan kitau . Jemau itu bekerjau batan endak muaska serilaunyau . Ngan makai katau diau iluak ngan lemak didengagh ughangtu nipuka jemau diau iluak .
45016019	Gegalau jemau la keruan kamu ta'at nian . Karnau itu aku riang ngan ceritau kamu . Aku endak , supayau kamu bepengertian ngan setu diau iluak , tapitu bigal ngan setu diau ja'at .
45016020	Allah ngenjuakka damai ngan manusiau . Diau ka cepat ngancurka kuasau iblis ngan nunduakka diau ngan kamu . Yesus , Tuhan kitau , maju iluak ngan kamu .
45016021	Timutius , kantin sekerjauku , bepesan ngan kamu . Luak itu pulau Lukius , Yasun ngan Susipatir , jemau sebangsau ngan aku .
45016022	Diau nulis surat ini aku , Tertius . Aku bepesan ngan kamu diau semegi percayau ngan Tuhan .
45016023	Gayus bepesan ngan kamu . Aku numpang di ghumahau ngan jemau Keristen pulau betunggal endak sembayang di situ . Erastus , kepalak menyapi tanci kuta , bepesan ngan kamu . Luak itu pulau kantin kitau Kuartus .
45016024	Aku bedu'a , supayau Tuhan kitau , Yesus Keristus , iluak nian ngan gegalau kitau . Amin .
45016025	Tepujila Allah ! Diau bekuasau neguaka kamu nurut ceritau iluak jak di Allah diau kuceritauka ngiciakka Yesus Keristus . Aku ngiciakka titu nurut setu diau dinyatauka Allah ceritau rencanau Allah diau buabad-abad nidau dikeruani jemau .
45016026	Anyautu mbak kini rencanau itu la dinyatauka karnau perinta Allah , mangku dikiciakka ngan gegalau bangsau jak di tulisan nabi-nabi , supayau ughangtu percayau ngan ta'at ngan Allah .
45016027	Cuman Diau sughang itula Allah diau bepengertian nian . Aku bedu'a supayau Diau maju diagungka selelamaunyau karnau Yesus Keristus ! Nyela nian . Amin .
46001001	Jak di Paulus , diau dipilia Allah njadi rasul Yesus Keristus , ngan jak di Sustenis , kantin kitau ,
46001002	batan endak jemau Keristen di Kurintus , jemau diau la dipilia Allah njadi umatAu ngan melemakka atiAu karnau Keristus Yesus , ngan gegalau jemau di manau ajau diau nyemba Tuhan kitau Yesus Keristus , Tuhan ughangtu ngan Tuhan kitau pulau .
46001003	Aku bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai ngan gegalau kamu .
46001004	Aku maju beterimau-kasia ngan Allah , karnau kamu la nerimau keilu'an Allah karnau la seghundak ngan Yesus Keristus , mangku kamu la njadi kayau ngan gegalaunyau , kayau ngan katau , kayau ngan pengertian .
46001005	
46001006	Itu tandaunyau , bansau ceritau Keristus la meghesap dalam ati kamu .
46001007	Mangku kamu nidau kurang tuapau-apau pengenjuak Rua Allah , penarau kamu nunggu Tuhan kitau Yesus Keristus datang agi .
46001008	Diau pulau ka neguaka ngan njagaui kamu enggut pengabisan , mangku kamu nidau becacat masau aghi Tuhan kitau Yesus Keristus datang .
46001009	Allah ka ngerjaukanyau . Diautu pacak dipercayaui nian . Diaula milia kamu njadi seghundak ngan Ana' Au Yesus Keristus , Tuhan kitau .
46001010	Dalam namau Tuhan kitau Yesus Keristus aku mintak nian , supayau kamu suijauan ngan jangan adau diau bebala , anyautu kamu mesti semegi pendapat .
46001011	Karnau adau jak di kapu Kelui diau la ngiciakka ngan aku , bansau adau jak di kamu diau bebala .
46001012	Inila diau kukiciakka : Adau diau ngatauka , " Aku ngikut Paulus , " adau diau lain agi bekatau , " Aku ngikut Apulus , " adau agi diau bekatau , " Aku ngikut Pitrus , " mangku adau pulau diau bekatau , " Aku ngikut Keristus . "
46001013	Baghia Keristus dibagi-bagi ? Apu Paulus mati di kayu salip batan endak kamu ? Apu kamu dibaptiska ngan namau Paulus njadi anak-buahau ?
46001014	Untungla aku nidau mbaptis sughang kiala jak di kamu lain ngan Kerispus ngan Gayus .
46001015	Mangku nidau bediau diau pacak bekatau , bansau kamu dibaptis ngan namauku endak njadi anak-buaku .
46001016	Nyela , kapu Setipanus kubaptiska pulau , tapitu lain jak di itu pengingatanku endiak bediau agi diau kubaptiska .
46001017	Keristus ngajung aku ukan endak mbaptiska jemau , tapitu endak ngiciakka ceritau iluak jak di Allah . Itu pulau mesti kukerjauka , ukan karnau pintar ngiciak , supayau kematian Keristus di kayu salip jangan kesesiau ajau .
46001018	Ceritau Yesus mati di kayu salip dianggap mbu'ung ngan jemau diau ka benasau , anyautu ngan kitau diau ka diselamatka , itu kuasau Allah .
46001019	Dalam Injil Allah bekatau , " Kepintaran jemau bepengertian ka Kuabiska . Rupu'an jemau beilmu ka Kukacauka . "
46001020	Mangku tuapau retiau jemau pintar ? Tuapau retiau jemau beilmu ngan jemau pintar ngiciak ? Allah la nyatauka , bansau kepintaran manusiau nidau bediau retiau .
46001021	Luak manau kila pintar manusiau , diau nidau ka pacak keruan Allah ngan kepintarannyautu . Anyautu karnau Allah bepengertian , Diau endak nyelamatka jemau diau percayau ngan Diau karnau ceritau iluak diau dianggap deniau kici'an bigal .
46001022	Jemau Yahudi mintak tandau nyelia njadi buktiau , jemau Yunani ndalak kepintaran manusiau .
46001023	Kamini ngiciakka Keristus mati di kayu salip . Ceritau itu nyinggung jemau Yahudi , jemau ukan Yahudi nganggap itu bigal .
46001024	Batan endak jemau diau la dipilia Allah , empuak jemau Yahudi empuak jemau ukan Yahudi , ceritau itu nyatauka kuasau Allah ngan pengertian Allah .
46001025	Karnau setu diau kina'an bigal di Allah , pintarla titu sangkan kepintaran manusiau ; diau kina'an litak di Allah , teguala titu sangkan manusiau .
46001026	Cubau ingatka , luak manau idup kamu masau kamu dipilia Allah . Gi dikit ajau jak di kamu diau bepengertian nurut pandangan manusiau . Gi dikit diau bekuasau ngan bepangkat tinggi .
46001027	Allah sajauka milia diau dianggap bigal di deniauni , supayau jemau diau pintar dimaluka . Allah milia pulau diau dianggap deniau litak , supayau jemau diau gaga dimaluka .
46001028	Allah milia diau dianggap deniau inau ngan diau nidau bediau retiau , supayau diabiska diau diregaui deniau .
46001029	Mangku nidau sughang kia pacak ninggika diriau di adapan Allah .
46001030	Kamu seghundak ngan Keristus karnau Allah . Kitau bepengertian karnau Keristus . Diautu mbenaghka kitau ngan njadika kitau umat Allah ngan mbibaska kitau .
46001031	Mangku itu luak la ditulis di Injil , " Jemau diau endak bangga mesti mbanggaka setu diau dikerjauka Allah . "
46002001	Kantin-kantinku , luak itu pulau , timpau aku datang guak kamu endak ngiciakka ngan kamu rencanau Allah , aku endiak ngiciak ngan katau pintar , nidau pulau makai kepintaran manusiau .
46002002	Karnau masau aku guak kamu , aku la mutuska nidau endak ngeruani tuapau-apau , lain jak di Yesus Keristus , lagi pulau Diautu mati di kayu salip .
46002003	Masau aku guak kamu , aku litak ngan gemetagh ketakutan .
46002004	Ceritau diau kukiciakka ngan kamu nidau kukiciakka ngan katau kepintaran manusiau , anyautu ceritautu kukiciakka ngan carau diau mbuktika kuasau Rua Allah .
46002005	Aku ngerjauka titu , supayau kamu percayau , ukan karnau asil kepintaran manusiau , tapitu karnau kuasau Allah .
46002006	Empuak luak itu , ngan jemau diau la tegua imanautu nyela aku ngajaghka bepengertian , anyautu pengertiantu ukan pengertian deniau , ukan pulau jak di penguasau-penguasau deniauni , jemau diau kuasaunyau ka lengit .
46002007	Pengertian diau kukiciakkatu pengertian jak di Allah . Pengertiantu nidau dikeruani deniau . Allah la nyediaukanyau batan endak keriangan kitau , antak ka deniau dijadikaNyau .
46002008	Nidau sughang kia jak di penguasau mbak kini diau keruan pengertian itu , karnau amun ughangtu la ngeruaninyau , cengki ughangtu nidau makuka Tuhan diau agungtu di kayu salip .
46002009	Luak itula diau ditulis dalam Injil , " Setu diau nidau kekela dikinak ngan didengagh manusiau , ngan nidau pulau kekela dirupuakka manusiau , titu disediauka Allah batan endak jemau diau nyayangiNyau . "
46002010	Allah la ngajung RuaHau nyataukanyau ngan kitau , karnau Ruatu ngeruani gegalaunyau , lagi pulau rencanau Allah diau tebuni .
46002011	Diau ngeruani isi ati sughang jemau , rua jemau itula . Luak itu pulau ngan Allah , diau ngeruani isi ati Allah , Rua Allah itula .
46002012	Kitau nidau nerimau rua deniau , tapitu Rua diau asalau jak di Allah , mangku kitau keruan gegalaunyau diau la dienjuakka Allah ngan kitau .
46002013	Mangku , amun kami ngiciakka Allah ngan jemau diau adau Rua Allah , kami nidau ngiciakkaNyau nurut rupu'an jemau , tapitu nurut ajaghan Rua Allah .
46002014	Jemau diau nidau bediau Rua Allah nidau pacak nerimau setu diau dinyatauka Rua itu . Jemau luak itu nidau pacak ngerti , karnau nganggap titu bigal , karnau titu cuman pacak dikeruani , amun diajagh Rua Allah .
46002015	Jemau diau diajagh Ruatu pacak ngeruani reti gegalaunyau , anyautu diautu nidau pacak dikeruani sughang kiala .
46002016	Di Injil ditulis , " Sapau keruan rupu'an Tuhan ? Sapau pacak nasihatiNyau ? " Anyautu kamini adau rupu'an Keristus .
46003001	Mangku aku , kantin-kantinku , aku nidau pacak ngiciak ngan kamu luak ngiciak ngan jemau diau adau Rua Allah . Anyautu aku cuman pacak ngiciak ngan kamu luak ngan jemau diau gi idup nurut serilau manusiau , luak gi kupiak dalam iman Keristen .
46003002	Puan kuenjuakka ngan kamu senitu , ukan makanan jemau besak , karnau kamu lum pacak nerimaunyau . Mbak kini kamu lum pulau pacak nerimaunyau ,
46003003	karnau kamu gi idup nurut serilau manusiau . Amun kamu gi sengit ngan belagau sughang ngan diau lain , apu titu ukan mbuktika , bansau kamu masia dikuasaui serilau manusiau , gi idup luak jemau deniauni ?
46003004	Karnau adau diau ngiciak , " Aku anak-bua Paulus . " Adau diau ngiciak , " Aku anak-bua Apulus . " Apu titu ukan mbuktika , bansau kamu semegi ngan jemau deniauni diau nidau bediau Rua Allah ?
46003005	Sebenaghau sapau Apulus , sapau Paulus ? Kamini cuman pekerjau Allah diau mbimbing kamu percayau ngan Keristus . Kami cuman ngerjauka tugas diau diajungka Allah ngan kami sesughangan .
46003006	Aku nanam , Apulus ngayi'inyau , anyautu Allah itu diau numbuakanyau .
46003007	Mangku diau nanam ngan diau ngayi'inyau nidau penting ; diau pentingtu Allah , sangkanau Diau numbuakanyau .
46003008	Diau nanam ngan diau ngayi'i semegi . Diau ka nerimau upa sesughangan nurut kerjaunyautula .
46003009	Kamini semegi ajau bekerjau batan endak Allah . Kamuni umpamau umau Allah , kamu pulau umpamau ghuma Allah .
46003010	Ngan pengertian diau dienjuakka Allah , aku luak tukang negakka ghuma la mbuat pelapiak batan endak ghuma itu , mangku jemau negakka ghuma di pucuak pelapiaktu . Bilang jemau mesti ngeruani , luak manau negak di pucu'autu .
46003011	Karnau nidau sughang kiala pacak mbuat pelapiak lain jak di diau la dibuat Allah , diautu Yesus Keristus .
46003012	Adau diau negakka ghuma di pucuak pelapiaktu makai emas , pirak ngan permatau , madak kayu , ghumput ngan jeghami .
46003013	Mangku kerjau bilang jemau ka kina'an , masau Keristus ngulang datang nanti , karnau ka dinyatauka ngan api . Aghi itu kerjau bilang jemau ka diuji ngan api , mangku keruan regaunyau .
46003014	Amun kerjau sughang jemau ta'an , diau ka nerimau upa .
46003015	Amun kerjaunyau mutung , diau ka rugi . Diautu ka diselamatka , anyautu luak jemau diau luput jak di api .
46003016	Keruan ngan kamu , bansau kamu ghuma Allah ? Mangku kamu bada Rua Allah .
46003017	Amun adau jemau diau merusakka ghuma Allah , Allah pulau ka merusakka jemautu , karnau ghuma Allah itu suci . Kamunila ghuma Allahtu .
46003018	Jangan sughang kia nipuka diriau . Amun adau jak di kamu diau meghasau pintar nurut deniauni , nengkela diau njadi bigal , mangku diau bepengertian nian .
46003019	Setu diau dianggap deniau pintar dikiciakka Allah bigal . Dalam Injil ditulis , " Allah ngenangka manusiau tetangkap ngan kepintarannyau . "
46003020	Mangku adau agi ditulis luak ini , " Tuhan keruan rupu'an jemau diau pintar . Gegalaunyautu endiak begati . "
46003021	Karnau itu jangan adau diau langguak karnau sughang jemau . Gegalaunyau la dienjuakka njadi hak kamu :
46003022	empuak Paulus , empuak Apulus , empuak Pitrus , empuak deniau , empuak idup , empuak mati , empuak masau mbak kini , empuak masau nanti ; gegalaunyautu hak kamu .
46003023	Anyautu kamu hak Keristus ngan Keristus hak Allah .
46004001	Anggapla kami pekerjau Keristus diau dipercayauka ngiciakka rencanau Allah diau lum keruan ngan deniau .
46004002	Diau penting , supayau pekerjautu pacak dipercayaui .
46004003	Amun aku , nidau ngapau-ngapau , apu aku diakimi kamu , apu jemau lain . Aku pulau nidau ngakimi aku sendighi .
46004004	Aku nidau meghasau besala , anyautu titu ukan mbuktika , bansau aku endiak besala . Tuhan itula ka netapka , apu aku besala apu nidau .
46004005	Itula sebapau , jangan kamu cepat ngakimi jemau , amun lum masaunyau , antak ka Tuhan datang . Diautu ka nginakka gegalaunyau diau dibunika di keleman . Diau ka ngancakka gegalaunyau diau direncanauka dalam ati manusiau . Masau itula bilang jemau ka nerimau jak di Allah pujian diau pantas diterimau .
46004006	Kantin-kantinku , katauku ini kukenauka ngan aku ngan Apulus njadi cuntau batan endak kamu , supayau kamu belajagh jak di kami tuapau reti kici'an ini : " Turutila peraturan diau adau . " Jangan adau di guak kamu jemau diau ninggika diau sughang ngan nginauka diau lain .
46004007	Sapau njadika kamu lebia jak di jemau lain ? Apu ukan gegalaunyau diau adau di kamu kamu terimau ? Ngapau kamu geduak , luak setu diau adau di kamutu ukan jak di Allah ?
46004008	Nyela , kamu la puas , nidau endak tuapau-apau agi . Kamu la kayau , la njadi rajau , kami nidau . Alaka ilu'au , amun kamu la njadi rajau nian , mangku kami pulau pacak njadi rajau ngan kamu .
46004009	Nurut pendapatku , ngan kami diau la njadi rasul Allah ngenjuakka bada diau inau sekali , luak jemau diau la diukum mati , mangku kami la njadi tuntunan deniau , malaikat ngan manusiau .
46004010	Karnau Keristus kamini bigal , kamutu pintar ; kami litak , kamu kuat ; kami digelakka , kamu dipuji .
46004011	Enggut mbak kini kami kelapaghan ngan keausan . Baju kami , baju jarit di badannila . Kami dilagaui , kami nidau bebada .
46004012	Kami mbanting tulang . Amun kami didawaika , kami mbalaska ngan du'a . Amun kami disaraui , kami ngaligh .
46004013	Amun jemau ngarutka kami , kami nimbal ngan katau iluak . Kami nidau lebia jak di sesara deniau , luak kapaghan enggut mbak kini .
46004014	Aku nuliska ini ukan endak maluka kamu , anyautu endak ngajagh kamu luak anakku diau kusayangi .
46004015	Empuak kamu beribu-ribu guru , bak kamu cuman sughang . Akunila bak kamu , karnau aku ngiciakka ceritau Keristus ngan kamu senitu , mangku kamu percayau .
46004016	Karnau itu aku ngajung kamu menau aku .
46004017	Itula sebapau aku ngajung Timutius guak kamu . Diautu anakku dalam Keristus diau kusayangi ngan pacak dipercayaui . Diau ka ngingatka kamu carau idupku ngikut Yesus Keristus , carau diau kuajaghka ngan jemau Keristen di manau kila .
46004018	Adau bebeghapau jemau jak di kamu diau la geduak . Ughangtu sangkau , aku nidau agi ka datang guak kamu .
46004019	Amun Tuhan ngenda'i , nidau lamau agi aku ka datang guak kamu , mangku aku ka ngeruani kuasau jemau geduaktu , ukan cuman kici'annyau ajau .
46004020	Karnau amun Allah njadi rajau dalam idup sughang jemau , titu dikeruani ngan kerjaunyau ukan ngan kici'annyau ajau .
46004021	Kamu endak luak manau ? Apu kamu ngenda'i aku datang mbatak pemecit , apu kamu ngenda'i aku datang ngan sayang ngan sabar ?
46005001	Jemau la ngiciakka , bansau adau jak di guak kamu diau menaugawia . Jemau diau nidau keruan Allah ajau nidau ngerjauka kerjau ja'at luak itu . Adau jemau lanang diau seghundak ngan enduak tighiau .
46005002	Empuak luak itu , kamu masia langguak . Semestiau kamu bingung ngan maluan , mangku melinsi jemau diau ngerjauka titu jak di guak kamu .
46005003	Empuak badanku endiak guak kamu , atiku maju merupuakka kamu , mangku aku la mutuska pekarau jemau diau ngerjauka titu , luak aku adau guak kamu .
46005004	Amun kamu betunggal dalam namau Tuhan Yesus , anggapla aku adau guak kamu dalam rua , mangku ngan kuasau Yesus , Tuhan kitau ,
46005005	jemau itu mesti diseraka ngan Sitan , mangku badanau benasau ngan ruahau selamat , masau Tuhan datang nanti .
46005006	Nidau pantas kamu langguak . Asauku kamu la keruan , bansau ghagi dikit ngembangka gegalau lejuan .
46005007	Capakkala kudai ghagi lamau itu , diautu ghagi dusau , mangku kamu njadi luak lejuan ghebuak empai , banci jak di ghagi dusau diau lamau . Karnau aghi rerayau Paska kitau la pasigh . Keristus diau njadi bebiri Paska kitau la dikerbanka .
46005008	Mangku jangan kitau merayauka jamuan itu ngan ghagi diau lamau , diautu ghagi keja'atan ngan kejeditan . Mela kitau merayaukanyau ngan ruti diau nidau beghagi . Rutitu mbayangka gegalaunyau diau iluak ngan benagh di adapan Allah .
46005009	Di suratku empaini la kukiciakka ngan kamu , supayau kamu jangan bekantin ngan jemau diau ngerjauka setu diau ja'at .
46005010	Diau kukiciakkatu ukan jemau diau nidau keruan Allah diau menaugawia , jemau selak , penipu ngan jemau diau nyemba patung . Ukan ughangtu diau kukiciakka , karnau amun kamu endak njawuhi ughangtu , cengki kamu ngeluagh nian jak di deniauni .
46005011	Diau kukiciakka , supayau kamu jangan bekantin ngan jemau diau ngakuak diriau jemau Keristen , anyautu jemau itu nidau senangaian , selak , nyemba patung , ngarutka jemau , tukang mabuak ngan pemaling . Serempak makan ajau jangan ngan jemau luak itu .
46005012	Ukan kerjauku ngadili jemau diau ukan Keristen . Allah ka ngadili ughangtu . Anyautu jemau Keristen mesti kamu adili . Dalam Injil ditulis , " Laratkala jemau ja'at jak di guak kamu . "
46005013	
46006001	Amun adau pekarau di guak kamu , ngapau pulau adau diau beghani pegi ke akim diau nidau percayau ngan Tuhan endak ngaduka kantinau diau percayau ? Ngapau diau nidau mintak jemau percayau ngadili pekarau itu ?
46006002	Apu kamu endiak keruan , bansau jemau percayau ka ngadili deniau ini ? Mangku amun kamu ngadili deniau ini nian , apu kamu nidau pacak ndamaika pekarau diau nidau bediau retiau ?
46006003	Apu kamu nidau keruan , bansau kitau ka ngadili malaikat ? Apau lagi pekarau idup idang aghi .
46006004	Amun adau pekarau luak itu , apu kamu nyerakanyau ngan jemau diau nidau terti tuapau-apau carau jemau Keristen ? Apu kamu nidau maluan ?
46006005	Maluka nian ! Apu nidau bediau sughang jak di kamu diau bepengertian diau pacak ndamaika pekarau jemau percayau ?
46006006	Anyautu adau di kamutu diau pegi ke jemau diau ukan Keristen endak ngaduka pekaraunyau ngan kantinau jemau Keristen .
46006007	Adau pekarau di guak kamu , itu nyatauka kamu la kala . Iluakla kamu dibuati nidau adil ngan dirugika .
46006008	Anyautu kamutu mbuati jemau nidau adil , kamutu merugika jemau . Lagi titu dibuati jak di kamu ngan kantin kamu jemau Keristen .
46006009	Cengki kamu keruan , jemau diau nidau nuruti kendak Allah nidau ka bulia hak njadi umat Allah . Jangan kamu tetipu . Jemau diau ngerjauka kerjau ja'at , nyemba patung , menaugawia , sangi ribangka selanangan , sangi ribangka setinauan ,
46006010	jemau pemaling , pengeghit ngan selak , tukang mabuak , galak ngarutka jemau ngan penipu , gegalau jemau luak itu nidau bulia hak njadi umat Allah .
46006011	Adau jak di kamu ngerjauka titu senitu . Anyautu mbak kini dusau kamu la dibasua . Kamu la njadi hak Allah nian . Kamu la dibenaghka ngan kuasau Tuhan Yesus Keristus ngan Rua Allah .
46006012	Katau jemau , " Gegalaunyau bulia dikerjauka . " Nyela , anyautu nidau begunau galau . Empuak aku bulia ngerjauka tuapau kila , aku enggup ngenangka diriku dikuasaui tuapau kila .
46006013	Makanan batan endak busung , busung bada makanan . Empuak busung empuak makanan , gegalaunyau ka diabiska Allah . Anyautu badan ukan batan endak ngerjauka kerjau ja'at , tapitu batan endak ngerjauka kerjau Tuhan mangku Tuhan ka nyayiau .
46006014	Allah la ngidupka Tuhan Yesus jak di mati . Luak itu pulau kitau ka diidupka ngan kuasau Allah .
46006015	Kamu la keruan , badan kamu angguta Keristus . Apu ka kitau ambiak angguta Keristus endak diseraka ngan tinau ja'at ? Nidau ka adau !
46006016	Apu kamu endiak keruan , bansau jemau diau nyeghundak ngan tinau ja'at njadi seghundak ngan diau ? Dalam Injil la ditulis , " Ughang duautu njadi seghundak . "
46006017	Anyautu amun jemau nyeghundakka diriau ngan Tuhan , ruahautu ngan Rua Tuhan njadi sutiak .
46006018	Jawuhila kerjau diau ja'attu ! Gegalau dusau lain diau dikerjauka jemau di luagh badan . Anyautu jemau diau ngerjauka kerjau ja'at ndusaui badanau sendighi .
46006019	Cengki kamu la keruan , bansau badan kamu umpamau ghuma Allah , bada Rua Allah diau dienjuakka Allah ngan kamu , mangku kamutu ukan hak kamu . Kamutu hak Allah .
46006020	Kamu la dibeli , regaunyau la dibayighi galau . Karnau itu regauila Allah ngan badan kamu .
46007001	Mbak kini aku endak ngiciakka setu diau la kamu tulis dalam surat kamu . Nyela , itu iluak , amun jemau lanang nidau bebunting .
46007002	Anyautu , supayau nidau teguda , iluakla bilang lanang adau biniau ngan bilang tinau adau lakiau .
46007003	Lakiau mesti ngerjauka diau pantas ngan biniau . Luak itu pulau biniautu mesti ngerjauka diau pantas ngan lakiau .
46007004	Biniau nidau bekuasau di badanau , diau bekuasau itu lakiau . Luak itu pulau lakiau nidau bekuasau di badanau , diau bekuasau biniau .
46007005	Jangan kamu beceghai sughang ngan diau lain . Bulia amun jerang ajau , amun tetuju galau , supayau pacak bedu'a . Udim itu kamu mesti ngulang seghundak , supayau jangan diguda iblis , karnau nidau pacak na'ani serilau .
46007006	Diau kukiciakka ini ukan perinta , tapitu petua ajau .
46007007	Empuak luak itu , iluakla , amun bilang ughang semegi ngan aku . Anyautu bilang ughang la dienjuakka Allah carau sesughangan . Diau sughang caraunyau luak ini , diau sughang caraunyau luak itu .
46007008	Ngan jemau diau lum nika ngan diau la randau kukiciakka , iluakla kamu maju nyughang luak aku .
46007009	Anyautu , amun diau nidau pacak na'an serilau , iluakla diau nika . Karnau iluakla nika , sangkan rusak ngan serilau .
46007010	Jemau diau la nika aku merintaka , -- sebenaghau ukan aku merinta tapitu Tuhan , -- sughang bini jangan ninggalka lakiau .
46007011	Amun diau ninggalkanyau , diau nidau bulia belaki agi , amun ukan ngulang ngan lakiau tadi . Sughang laki nidau bulia nyagha'i biniau .
46007012	Ngan diau lain aku ngiciakka luak ini -- ini katauku , ukan katau Tuhan -- amun jemau Keristen la bebunting ngan jemau diau nidau percayau mangku buntingautu tetuju idup ngan diau , tinau itu jangan disagha'i .
46007013	Mangku amun adau jemau tinau diau Keristen la belaki ngan jemau diau nidau percayau mangku lakiau endak idup ngan diau , jangan lanangtu ditinggalka .
46007014	Laki diau lum percayau njadi pantas di adapan Allah , karnau diau nika ngan biniau diau la njadi hak Allah . Luak itu pulau bini diau lum percayau njadi pantas di adapan Allah , karnau diau nika ngan lakiau diau la njadi hak Allah . Amun ukan luak itu , anak ughangtu luak anak jemau kapir , awuak anaktu njadi pantas di adapan Allah .
46007015	Anyautu , amun jemau diau nidau percayau endak ninggalka lakiau apu biniau diau Keristen , nengkela . Ngan luak itu kamu bibas , karnau Allah endak kitau idup bedamai .
46007016	Kamu bini diau percayau apu kamu keruan , bansau kamu nidau ka pacak nyelamatka laki kamu ? Mangku kamu laki diau percayau apu kamu keruan , bansau kamu nidau ka pacak nyelamatka bini kamu ? Cengki nidau !
46007017	Bilang jemau mesti maju idup luak la ditetapka Tuhan ngan diau , luak masau diau empai percayau ngan Allah . Inila peraturan diau kukiciakka ngan gegalau jemau Keristen .
46007018	Misalau adau jemau la besunat masau diau empai percayau ngan Allah , jangan diau ncubau melengitka tandau besunattu . Luak itu pulau amun adau jemau diau lum besunat masau diau empai percayau ngan Allah , nidau nanti mintak disunat .
46007019	Besunat ngan nidau besunat nidau penting . Diau penting nuruti perinta Allah .
46007020	Iluakla bilang jemau maju idup , luak masau diau empai percayau ngan Allah .
46007021	Amun kamu budak masau kamu empai percayau , nidau ngapau-ngapau . Anyautu amun kamu pacak bibas , gunaukala titu .
46007022	Karnau budak diau percayau ngan Tuhan njadi jemau bibas karnau Tuhan . Mangku jemau bibas diau percayau ngan Keristus njadi buda' Au .
46007023	Kamu la dibeli , regaunyau la dibayighi galau . Karnau itu , jangan kamu njadi budak manusiau .
46007024	Jadi , luak manau pulau kamu masau empai percayau ngan Allah , luak itula kamu pulau maju idup ngan Allah .
46007025	Mbak kini ceritau jemau diau lum nika . Ceritau ughangtu nidau bediau perinta Tuhan . Anyautu karnau pengertian jak di Tuhan ngan aku , aku endak ngiciakka pendapatku diau pacak dipercayaui .
46007026	Nginak kemada'an masau ini , iluakla amun jemau maju idup luak mbak kini .
46007027	Misalau kamu diau la bebunting , jangan nyagha'inyau . Amun kamu lum bebunting , sualapau nidau nanti bebunting .
46007028	Anyautu amun kamu nika , ukan dusau . Luak itu pulau amun budak gadis nika , ukan bedusau . Anyautu jemau diau nika banyak meghasauka penanggungan di deniauni , mangku aku endak supayau jangan kamu banyak meghasauka penanggungan luak jemau diau la nikatu .
46007029	Maksudku luak ini : Masaunyau la pandak . Mangku mulai mbak kini jemau diau bebunting mesti idup luak nidau bebunting .
46007030	Jemau diau nangis luak nidau nangis , jemau diau tetawau luak nidau riang , jemau diau la mbeli luak nidau bediau tuapau-apau .
46007031	Mangku jemau diau pansan ngerjauka kerjau deniau luak nidau ngerjaukanyau , karnau deniauni nidau ka lamau agi .
46007032	Aku endak , supayau kamu nidau ghegak . Jemau diau nidau bebunting , musatka rupu'annyau ngan Tuhan , karnau diau endak melemakka ati Tuhan .
46007033	Jemau diau la bebunting , banyak merupuakka deniau , karnau endak melemakka ati buntingau .
46007034	Mangku rupu'annyau tebagi-bagi . Sughang tinau diau nidau belaki ngan budak gadis ka merupuakka kerjau Tuhan , karnau diau endak , supayau gegalau idupau njadi hak Allah . Tinau diau la belaki banyak merupuakka deniauni , karnau endak melemakka ati lakiau .
46007035	Gegalaunyautu kukiciakka batan endak keilu'an kamu , ukan nidau ngajung itu-ini , tapitu supayau ngerjauka setu diau benagh ngan iluak , mangku kamu pacak musatka rupu'an kamu ngan Tuhan .
46007036	Amun adau jemau meghasau nidau pantas ngan gadisau , karnau la tamba tuau , amun diau nidau pacak na'ani serilau ngan meghasau endak nika nian , nengkela ughangtu nika , amun diau endak . Itu ukan dusau .
46007037	Anyautu amun adau jemau diau la mutuska dalam atiau nidau ka nika , amun nidau dipasau ngan pacak na'ani serilau , mangku nidau nika , jemau itu bebuat iluak .
46007038	Jadi , jemau diau nika iluak kerjaunyau , jemau diau nidau nika lebia iluak agi kerjaunyau .
46007039	Bini tekungkung ngan lakiau selamau lakiautu gi idup . Amun pengantinannyau la mati , diau bibas nika ngan sapau kila diau endak , asal jemau itu jemau percayau .
46007040	Anyautu amun pendapatku , riangla tinau itu nidau nika agi . Mangku aku kirau setu diau kukiciakkatu kukiciakka ngan kuasau Rua Allah .
46008001	Mbak kini aku endak ngiciakka ceritau makanan diau la disiwaukatu . Ngenian katau jemau , " Gegalau kitauni la pintar . " Anyautu kepintarantu mbuat jemau geduak , tapitu nyayangi jemau neguaka ati .
46008002	Jemau diau nyangkau la banyak keruan , lum ngeruani nian .
46008003	Anyautu jemau diau nyayangi Allah , diautu dikeruani Allah .
46008004	Kitau keruan , ceritau makan daging diau disiwauka , diumpamauka setu diau sebenaghau nidau bediau . Kitau keruan Allah itu sughang , nidau bediau diau lain .
46008005	Nyela , banyak pulau setu diau dikiciakka diwau ngan tuan , empuak di langit , empuak di deniau .
46008006	Anyautu amun kitau , Allah gi sughang , Diautu Bapak diau njadika gegalaunyau . Batan endak Diaula kitau idup . Mangku Tuhan gi sughang pulau , Diautu Yesus Keristus . Karnau Diau gegalaunyautu dijadika mangku karnau Diau pulau kitau idup .
46008007	Anyautu nidau bilang ughang ngeruani titu . Adau jemau diau senitu pegi ke keramat , mbak kini diau gi meghasau , bansau makanan diau la disiwaukatu makanan diwau . Mangku amun ughangtu makan makanan itu , ughangtu meghasau bedusau , karnau kepercayauannyau lum tegua .
46008008	Nyela , makanan nidau mbuat kitau diterimau ngan Allah . Amun kitau makan makanan itu , kitau nidau bediau untungau . Amun kitau nidau makan , kitau pulau nidau rugi tuapau-apau .
46008009	Anyautu sepepadaula . Jangan tejadi jemau lain bedusau karnau kepercayauan lum tegua , karnau kamu bibas ngerjauka tuapau kila .
46008010	Misalau kamu diau la keruan mangku duduak makan di keramat , mangku jemau diau kurang kepercayauannyau nginak kamu , jemautu pulau dibeghanika makan daging diau la disiwaukatu .
46008011	Mangku jemau diau nidau tegua kepercayauantu njadi benasau karnau kamu , awuak Keristus mati batan endak diau pulau .
46008012	Amun kamu bedusau luak itu ngan kantin kamu jemau Keristen tadi , ngan merusakka jemau diau kurang kepercayauannyautu , kamu sebenaghau bedusau ngan Keristus .
46008013	Itula sebapau amun makan daging diau mbuat kantinku bedusau , aku enggup agi nian makanau , mangku jangan kantinku bedusau karnau aku .
46009001	Apu ukan aku jemau bibas ? Ukan aku rasul ? Apu aku lum nginak Yesus , Tuhan kitau ? Apu ukan kamu asil kerjauku batan endak Tuhan ?
46009002	Empuak jemau lain nidau endak ngaku'i aku rasul , cengki kamu ngaku'i aku rasul , karnau idup kamu jemau Keristen mbuktika , bansau aku rasul .
46009003	Amun jemau diau nyalaka aku , aku nimbali luak ini :
46009004	Apu aku nidau behak dienju'i makanan karnau kerjauku ?
46009005	Apu aku endiak behak mbatak bunting diau Keristen serempak bejalan ngan aku , luak diau dikerjauka rasul lain ngan ading-beghading Tuhan Yesus ngan Pitrus pulau ?
46009006	Apu cuman ughangtu diau behak nidau nanti kerjau batan endak pengidupan ? Apu Barnabas ngan aku nidau pacak ?
46009007	Manau ka adau tentera diau dang beperang makai tanciau sendighi ? Manau ka adau jemau diau nanam kebun anggur , mangku nidau makan asilau ? Manau ka adau jemau diau nyayia bebiri , mangku nidau minum puan bebiritu ?
46009008	Katauku ini ukan cuman rupu'an manusiau ajau . Ukum Taurat ngiciakkanyau pulau .
46009009	Di ukum Musa ditulis luak ini , " Jangan kamu nyempal mulut sapi diau dang ngighiak gendum . " Apu sapi diau Allah kiciakka ?
46009010	Apu ukan itu ditulis batan endak kitau ? Nyela , batan endak kitau . Jemau diau njawat ngan jemau diau ngighiak ngerjaukanyau ngan ngaghapka bulia bagian asil kerjaunyau .
46009011	Kami la ngamburka benia ruhani dalam idup kamu . Apu ka banyak igau , amun kami mintak bagian asil deniau jak di kamu ?
46009012	Amun jemau lain behak ngaghapka titu jak di kamu , cengki kami lebia behak jak di ughangtu . Anyautu kami lum nggunauka hak itu . Iluakla aku nanggungka gegalaunyau sangkan ngengalangi ceritau iluak jak di Keristus .
46009013	Cengki kamu keruan , bansau jemau diau bekerjau di Ghuma Allah bulia makanan jak di Ghuma Allah . Jemau diau ngurus bada bekerban bulia bagian jak di kerban itu .
46009014	Luak itu pulau Tuhan la netapka , bansau jemau diau ngiciakka ceritau iluak pantas bulia pengidupan jak di kerjaunyautu .
46009015	Anyautu lum kekela aku makai hakku itu . Aku nulis titu , ukan supayau titu dikerjauka ngan aku mbak kini . Iluakla aku mati sangkan kelengitan setu diau kubanggakatu .
46009016	Karnau amun aku ngiciakka ceritau iluak , nidau bediau tanggua endak mbanggaka diri , karnau titu mesti kukerjauka . Celakaula aku , amun nidau ngiciakka ceritau iluaktu .
46009017	Misalau aku ngerjaukanyau ngan kendakku sendighi , nyela aku behak nerimau upa . Anyautu aku ngerjauka titu karnau kewajibanku . Aku diajung Allah batan endak ngerjaukanyau .
46009018	Amun luak itu , tuapau upaku ? Inila upaku : Aku pacak ngiciakka ceritau iluak nidau mintak diupa , karnau nidau makai hakku , amun ngiciakka ceritau iluak .
46009019	Aku ukan budak jemau , aku bibas . Empuak luak itu , aku njadika diriku budak gegalau jemau , supayau aku pacak banyak menangka jemau batan endak Keristus .
46009020	Ngan jemau Yahudi aku luak jemau Yahudi , mangku pacak menangka jemau Yahudi batan endak Keristus . Ngan jemau diau idup nurut ukum Taurat , aku njadi luak jemau diau idup nurut ukum Taurat , empuak aku sebenaghau nidau mesti nuruti ukum Taurattu , supayau pacak menangka ughangtu batan endak Keristus .
46009021	Luak itu pulau ngan jemau diau nidau idup nurut ukum Taurat , aku luak jemau diau nidau idup nurut ukum Taurat . Itu nidau bereti , aku idup di luagh ukum Allah , karnau aku idup nurut ukum Keristus . Aku ngerjauka titu , supayau pacak menangka ughangtu batan endak Keristus .
46009022	Ngan jemau diau nidau tegua imanau , aku pulau luak jemau diau nidau tegua iman , mangku pacak menangka ughangtu batan endak Keristus . Aku njadi gegalaunyau batan endak gegalau jemau , supayau ngan carau manau ajau aku pacak nyelamatka bebeghapau jak di ughangtu .
46009023	Gegalaunyautu kukerjauka karnau ceritau iluak jak di Allah , supayau aku bulia bagian jak di Allah .
46009024	Kamu la keruan , bansau tanding belaghi gegalau angguta ngikut belaghi , anyautu cuman sughang bulia adia . Karnau itu belaghila nian , mangku kamu bulia adiahautu .
46009025	Bilang tukang main diau ngikut betanding mesti maju na'an diriau . Jemautu ngerjauka titu endak bulia adia diau nidau ka lamau . Anyautu kitau na'an diri , karnau endak bulia adia diau ta'an lamau .
46009026	Itula sebapau aku belaghi adau tujuan . Lagi pulau aku nidau ninju asal ajau .
46009027	Aku melatia badanku enggut nguasaui gegalaunyau , supayau udim ngiciakka ceritau iluak ngan jemau lain , jangan akuni nidau diterimau .
46010001	Kantin-kantinku , kamu la keruan setu diau la tejadi ngan niniak puyang kitau , timpau ughangtu ngikut Musa . Ughangtu dibayangi aban galau , mangku nyembeghangi Laut Abang ngan selamat .
46010002	Itu pacak dikiciakka umpamau baptisan dalam aban ngan laut endak njadi anak-bua Musa .
46010003	Gegalau ughangtu makan makanan ruhani diau semegi
46010004	ngan minum minuman ruhani diau semegi . Gegalau ughangtu minum jak di gunung batu ruhani diau ngantini ughangtu . Mangku gunung batu itu Keristus .
46010005	Empuak luak itu , Allah nidau riang ngan banyak nian jak di ughangtu , mangku mayat ughangtu beunjughan di padang bungin .
46010006	Gegalaunyautu njadi cuntau batan endak kitau njadi peringatan , supayau kitau jangan endak ngerjauka setu diau ja'at luak dikerjauka ughangtu .
46010007	Jangan pulau nyemba diwau luak dikerjauka separau jak di ughangtu , luak ditulis di Injil , " Bangsau itu duduak makan-minum ngan beriang-riang ngerjauka setu diau nidau senunuan endak nyemba patung . "
46010008	Jangan kitau menaugawia luak dikerjauka separau jak di ughangtu . Mangku duau pulua tigau ribu jak di ughangtu mati jangkau saghi , karnau ngerjauka titu .
46010009	Jangan pulau kitau ncubaui Tuhan , luak diau dikerjauka separau jak di ughangtu senitu , mangku ughangtu mati dicetuak ulagh .
46010010	Jangan kitau bemumut luak diau dikerjauka separau jak di ughangtu , mangku ughangtu dibunua malaikat kematian .
46010011	Gegalaunyautu tejadi ngan ughangtu njadi cuntau ngan jemau lain , mangku ditulis njadi peringatan batan endak kitau , kitau diau idup masau pengabisan saman ini .
46010012	Mangku jemau diau nyangkau diau tegua , sepepadaula , supayau jangan benasau .
46010013	Amun kamu dicubaui , ingatkala , bansau jemau lain pulau meghasaukanyau luak itu . Allah nepati janjiau . Diau nidau ngenangka kamu dicubaui lebia jak di kekuatan kamu . Masau kamu dicubaui , masau itu pulau Diau ngenjuakka jalan keluagh ngan kamu ngan neguaka kamu mangku pacak ta'an .
46010014	Itula sebapau , kamu mesti njawuhi diwau .
46010015	Aku ngiciak ngan kamu luak ngan jemau diau bepengertian . Rupuakkala ngan kamu kici'anku ini .
46010016	Mangkuak diau kitau pakai masau kitau minum anggur ngan beterimau-kasia ngan Allah , apu ukan titu nunjuakka kitau seghundak ngan Keristus dalam kematianNyau ? Ruti diau kitau agia-agiaka masau kitau makanau serempak , apu ukan titu nunjuakka , bansau kitau seghundak ngan badan Keristus ?
46010017	Ruti cuman sebua , mangku kitau diau makanau empuak banyak njadi sutiak , karnau gegalau kitau bulia bagian jak di ruti diau sebuatu .
46010018	Kina'i jemau Israil senitu . Ukanau jemau diau makan makanan diau dikerbanka njadi seghundak ngan bada bekerban itu ?
46010019	Tuapau reti katauku ini ? Apu makanan diau disiwauka adau retiau ? Apu diwau penting ?
46010020	Nidau ! Diau kukiciakkatu luak ini : Setu diau disiwaukatu dikerbanka ngan iblis ukan ngan Allah . Mangku aku nidau ngajung kamu seghundak ngan iblis .
46010021	Kamu nidau pacak minum jak di mangkuak Tuhan ngan pulau jak di mangkuak iblis . Mangku kamu nidau kila pacak makan di bada makanan Tuhan ngan pulau di bada makanan iblis .
46010022	Apu kitau endak ngajung Tuhan sengit ? Apu kuatla kitau sangkan Tuhan ?
46010023	Katau jemau , " Kitau bulia ngerjauka tuapau kila . " Nyela , anyautu nidau gegalaunyautu begunau . " Kitau bulia ngerjauka tuapau kila . " Nyela , anyautu nidau gegalaunyau ngiluakka idup kitau .
46010024	Jangan sughang kia merupuakka diriau ajau . Bilang jemau mesti merupuakka jemau lain pulau .
46010025	Kamu bulia makan gegalaunyau diau dijual di pekan , nidau nanti ditanyauka kudai , karnau nidau nanti ghibal .
46010026	Karnau di Injil ditulis , " Deniau ngan gegalau isiau Tuhan empuau . "
46010027	Amun kamu dipantau makan di ghuma jemau diau nidau percayau , mangku kamu pegi , makanla setu diau dienjuakka ngan kamu , nidau nanti nanyauka jak di manau makanan itu , mangku kamu nidau ghibal .
46010028	Anyautu amun adau jemau diau ngiciakka ngan kamu , " Makanan ini la disiwauka " , jangan kamu makan makanan itu karnau nyanauka jemau diau la ngiciakkanyautu , mangku atiau nidau ghibal .
46010029	Diau kukiciakkatu ukan keghibalan ati kamu , tapitu keghibalan ati ughang itu . Asauku adau diau betanyau , " Ngapau kebibasanku dibatasi keghibalan jemau ?
46010030	Amun aku makan ngan beterimau-kasia ngan Allah , ngapau pulau jemau nggelakka aku karnau makan itu , awuak aku beterimau-kasia ngan Allah ? "
46010031	Tuapau kila diau kamu kerjauka , apu makan apu minum , kerjaukala gegalaunyautu batan endak meregaui Allah .
46010032	Jangan nyinggung peghasauan jemau , empuak jemau Yahudi empuak jemau Yunani empuak jemau percayau .
46010033	Idupla luak aku . Aku beusaha endak melemakka ati gegalau jemau ngan carau luak manau kila , ukan batan endak kepentingan akunila , tapitu supayau banyak jemau diselamatka .
46011001	Penaula aku , luak aku pulau menau Keristus .
46011002	Aku endak muji kamu , karnau kamu maju ngingatka ngan nuruti ajaghan diau la kuajaghka ngan kamu .
46011003	Aku endak , supayau kamu ngeruani , bansau diau ngepala'i jemau lanang nyela Keristus , diau ngepala'i jemau tinau nyela lakiau , diau ngepala'i Keristus nyela Allah .
46011004	Amun jemau lanang diau dang bedu'a ngan ngiciakka katau Allah di adapan jemau banyak , mangku nudungi pala'au , jemautu nggelakka Keristus diau ngepala'inyau .
46011005	Anyautu amun jemau tinau dang bedu'a ngan ngiciakka katau Allah di adapan jemau banyak , nidau makai telekung , tinau itu nggelakka lakiau diau ngepala'inyau . Itu semegi ngan palak tinautu la dicukur .
46011006	Amun sughang tinau enggup makai telekung , iluakla gumba'au digunting . Anyautu amun sughang tinau dicukur ngan digunting gumba'au , diau digelakka . Karnau itu iluakla makai telekung .
46011007	Jemau lanang nidau nanti makai telekung , karnau diau nggambarka keagungan Allah . Anyautu jemau tinau nggambarka keagungan jemau lanang ,
46011008	karnau jemau lanang nidau dijadika jak di jemau tinau , tapitu jemau tinau dijadika jak di jemau lanang .
46011009	Mangku jemau lanang nidau dijadika batan endak jemau tinau , tapitu jemau tinau dijadika batan endak jemau lanang .
46011010	Itula sebapau jemau tinau mesti makai telekung , tandau diau dikepala'i lakiau karnau malaikat-malaikat .
46011011	Empuak luak itu , ngan kitau jemau Keristen jemau tinau nidau bediau , amun ukan jemau lanang ; mangku jemau lanang nidau bediau , amun ukan jemau tinau .
46011012	Karnau empuak jemau tinau asalau jak di jemau lanang , mangku jemau lanang adau karnau jemau tinau , gegalaunyau jak di Allah .
46011013	Cubau rupuakkala ini ngan kamu : Apu iluak jemau tinau bedu'a ngan Allah di mukau jemau banyak nidau makai telekung .
46011014	Nurut adat amun lanang gumbak panjang , itu nidau pantas .
46011015	Anyautu amun jemau tinau gumbak panjang , titu njadi kebanggaan , karnau gumbaktu dienjuakka ngan diau batan endak nukupi pala'au .
46011016	Amun adau jemau diau endak bebala mbalaka pekarau telekung , diau pacak kukiciakka ngan jemautu , bansau kami ngan jemau Keristen lainau cuman carau luak itu tadi , lain nidau bediau agi .
46011017	Aku nidau muji kamu ngan setu diau endak kukiciakka ini : Carau kamu betunggal ukan sangi neguaka iman kamu , tapitu ngarutka iman .
46011018	Aku ndengagh , amun jemau Keristen betunggal , adau rumbungan diau nidau semegi pendapat , mangku aku kirau dikit banya'au ceritautu benagh .
46011019	Nyela , sepantasau adau pepecahan di antarau jemau Keristen , supayau kina'an , sapau jak di kamu diau Keristen diau ngenian .
46011020	Amun kamu betunggal , diau kamu adauka ukan jamuan Tuhan .
46011021	Karnau masau kamu makan , bilang jemau berebut ngambiak makanan sesughangan , mangku adau diau nidau dapat tuapau-apau , adau diau mabuak .
46011022	Ngapau pulau luak itu ? Apu kamu nidau beghuma ? Kamu pacak makan-minum di situ . Apu kamu endak nggelakka umat Allah ? Apu endak maluka jemau diau nidau bediau tuapau-apau ? Tuapau diau mesti kukiciakka ngan kamu ? Apu aku mesti muji kamu ? Nidau ! Aku nidau ka muji kamu .
46011023	Setu diau la kuajaghka ngan kamu itu , kuterimau jak di Tuhan , bansau malamau Tuhan Yesus diseraka , Diau ngambiak ruti ,
46011024	mangku beterimau-kasia ngan Allah . Udimautu dipiyak-piya' Au rutitu ngan bekatau , " Inila badanKu diau Kuenjuakka batan endak kamu . Kerjaukala itu batan endak ngingatka Aku . "
46011025	Luak itu pulau udim makan Diau ngambiak mangkuak anggur mangku bekatau , " Mangkuak anggur ini janji Allah diau empai , diau disahka ngan daghaKu . Idang kali kamu minum jak di mangkuakni , kerjaukala itu batan endak ngingatka Aku . "
46011026	Jadi , idang kali kamu makan ruti ngan minum jak di mangkuaktu kamu ngiciakka kematian Tuhan , enggut Diau datang .
46011027	Karnau itu jemau diau makan ruti ngan minum jak di mangkuak Tuhan itu tadi ngan carau nidau pantas , jemautu bedusau tuadap Tuhan diau la nyeraka badanAu ngan daghaHau .
46011028	Amun luak itu , bilang jemau mesti ngeruani diriau kudai , mangku udim itu makan ruti ngan minum anggurtu .
46011029	Amun jemau diau makan ruti ngan minum jak di mangkuaktu nidau ngaku'i retiau badan Tuhan , diau ndatangka ukuman batan endak diriau , masau diau makanau ngan minumau .
46011030	Itula sebapau banyak jak di kamu diau buidapan ngan litak . Adau pulau diau la mati .
46011031	Amun kitau ngeruani diri kitau kudai , kitau nidau ka diukum Allah .
46011032	Anyautu amun kitau diukum Allah , Diau endak ngajagh kitau , mangku kitau nidau diukum serempak ngan deniauni .
46011033	Itula sebapau , kantin-kantinku , amun kamu betunggal endak makan jamuan Tuhan , kamu mesti sangi nanti .
46011034	Amun adau diau lapagh , jemautu makan kudai di ghumahau , supayau jangan betunggal batan endak diukum . Setu diau lain ka kukiciakka ngan kamu , amun aku datang agi .
46012001	Kantin-kantinku , mbak kini ceritau pengenjuak Rua . Ceritau itu kendakku , supayau kamu keruani diau benagh .
46012002	Kamu keruan , timpau kamu lum percayau ngan Tuhan , kamu disesatka nyemba diwau diau bisu ngan mecam-mecam carau .
46012003	Mangku kamu mesti keruan , bansau nidau bediau jemau diau dipimpin Rua Allah diau bekatau , " Meghakaula Yesus ! " Luak itula pulau nidau bediau jemau diau ngaku'i , " Yesusla Tuhan ! " , amun ukan dipimpin Rua Allah .
46012004	Adau bemecam-mecam pengenjuak , anyautu gegalaunyau dienjuakka Rua semegi .
46012005	Adau bemecam-mecam kerjau batan endak Tuhan , anyautu Tuhan gi sughang .
46012006	Mangku adau bemecam-mecam carau ngerjauka kerjautu . Anyautu diau ngenjuakka kuasau ngan bilang jemau batan endak gegalaunyautu , itu Allah diau gi sughang itula .
46012007	Rua Allah bekerjau di bilang jemau batan endak neguaka gegalau kitau .
46012008	Ngan diau sughang Ruatu ngenjuakka kuasau , mangku pacak ngiciak ngan pengertian . Ngan jemau lain Rua diau semegitu ngenjuakka kuasau , mangku diau pacak ngiciakka katau Allah .
46012009	Ngan diau sughang agi Rua diau semegitu ngenjuakka kuasau , mangku pacak percayau nian . Ngan jemau lain Rua itu ngenjuakka kuasau , mangku pacak meghaduka jemau buidapan .
46012010	Diau sughang dienjuakka kuasau ngadauka tandau nyelia , diau lain dienjuakka kuasau ngiciak luak sughang nabi . Adau diau dienjuakka kuasau mbidaka , manau diau Rua Allah manau diau ukan . Adau diau dienjuakka kuasau bekiciak basau rua . Adau pulau diau dienjuakka kuasau ngiciakka reti basau ruatu .
46012011	Gegalaunyautu dikerjauka Rua semegi . Bilang jemau dienju'i kuasau sesughangan nurut kendak Ruatu .
46012012	Keristus umpamau badan manusiau . Badanautu sutiak , anyautu dandanannyau banyak . Gegalau dandanannyautu empuak banyak cuman sutiak badan .
46012013	Luak itu pulau gegalau kitau , empuak jemau Yahudi empuak jemau Yunani , empuak ambau empuak tuan , gegalau kitau la dibaptis ngan Rua diau semegi , supayau kitau njadi sutiak badan Keristus , mangku gegalau kitau dienjuakka Rua diau semegitu .
46012014	Nyela , badantu ukan cuman badan ajau . Anyautu adau banyak dandanannyau .
46012015	Misalau keting bekatau , " Aku ukan tangan , mangku aku ukan dandanan badan . " Apu nyela diau ukan dandanan badan ?
46012016	Misalau telingau bekatau , " Aku ukan matau , mangku aku ukan dandanan badan . " Apu nyela diau ukan dandanan badan ?
46012017	Misalau gegalau badantu cuman matau ajau , luak manau pacak ndengagh ? Misalau gegalau badan telingau ajau , luak manau pacak ngembau ?
46012018	Kitau nginak , bansau Allah la netapka bada dandanan badantu . Bilang mecam ditetapka badahau nurut kendak Allah .
46012019	Misalau gegalaunyau cuman semecam dandanan ajau , manau diau dikiciakka badan ?
46012020	Nyela nian , bemecam-mecam dandanannyautu , anyautu badan gi sutiak .
46012021	Mangku matau nidau pacak ngiciakka ngan tangan , " Aku nidau endak kaba . " Palak nidau pacak ngiciakka ngan keting , " Aku nidau endak kaba . "
46012022	Awuak dandanan badan diau dikiciakka litak nian , itula diau penting nian .
46012023	Dandanan diau kitau anggap kurang beregau , kitau regaui nian . Mangku dandanan diau nidau alap , tamba kitau sanauka .
46012024	Dandanan badan diau alap nidau nanti kitau sanauka nian . Allah la mbuat badan kitau ngan carau , supayau dandanan diau nidau pantas diancakka diperatika nian .
46012025	Ngan carau luak itu badantu nidau tebagi-bagi , mangku bilang dandanan sangi peratika .
46012026	Amun sutiak dandanan nanggung , gegalau dandanan diau lain nanggung pulau . Amun sutiak dandanan dipuji , gegalau dandanan diau lainau ngikut riang pulau .
46012027	Gegalau kamu umpamau badan Keristus . Bilang ughang dandanannyau .
46012028	Mangku Allah la netapka mecam-mecam jemau di guak jemau Keristen , diau dulu sekali rasul , mangku nabi , mangku guru , mangku adau pulau diau pacak mbuat tandau nyelia ngan diau pacak meghaduka jemau buidapan , mangku diau pacak nulung jemau lain ngan diau pacak mimpin , mangku pulau diau pacak ngiciak basau rua .
46012029	Apu gegalaunyau rasul , apu nabi , apu guru ? Apu gegalaunyau pacak ngadauka tandau nyelia ,
46012030	apu pacak meghaduka , apu ngiciak basau rua , apu meretika basau ruatu ? Nidau .
46012031	Beusahala kamu , supayau kamu bulia pengenjuak Rua diau penting sekali jak di gegalaunyau . Anyautu aku endak nunjuakka ngan kamu jalan diau iluak sekali .
46013001	Empuak aku pacak ngiciak serbau mecam basau manusiau ngan basau malaikat pulau , anyautu amun aku nidau nyayangi jemau lain , aku semegi ngan gung ngan canang diau dimunika asal ajau .
46013002	Empuak aku pacak ngiciakka katau Allah ngan ngerti gegalau resiau Allah ngan ngeruani gegalaunyau , empuak aku percayau nian ngan Allah , mangku pacak ngaliaka gunung , anyautu aku nidau nyayangi jemau , dikit kia aku nidau begunau .
46013003	Empuak gegalau retauku kuenjuakka ngan jemau serik , ngan pulau nyeraka badanku disilap , anyautu aku nidau nyayangi jemau , mangku gegalaunyautu nidau bediau gunaunyau .
46013004	Jemau diau nyayangi jemau lain ngaligh ngan atiau iluak . Diau nidau sengit , nidau langguak ngan nidau geduak .
46013005	Diau nidau ngerjauka setu diau nidau pantas ngan nidau masau jemau nuruti kenda'au . Diau nidau mura purik ngan nidau maju ngingatka sala jemau .
46013006	Diau nidau riang ngan setu diau nidau adil , tapitu ikut riang ngan setu diau benagh .
46013007	Diau ta'an ngadapi gegalaunyau , percayau gegalaunyau , ngaghapka gegalaunyau , ta'an , ngaligh ngan gegalau penanggungan .
46013008	Kasia nidau ka abis . Ngiciakka katau Allah ka udim . Ngiciak basau rua ka mandak . Kepintaran ka lengit pulau .
46013009	Karnau kepintaran ngan ngiciakka katau Allah nidau sempernau .
46013010	Anyautu nanti ka datang masaunyau , Allah ka nggenapi gegalaunyau . Mangku diau nidau sempernau ka lengit .
46013011	Timpau aku budak keciak , aku ngiciak luak budak keciak , peghasauan luak budak keciak , berupuak luak budak keciak . Mbak kini aku la wagat , mangku aku ninggalka perembak luak budak keciaktu .
46013012	Setu diau kitau kina'i mbak kini luak gambar di cemin diau kabugh . Nanti kitau ka nginak diau jelas . Mbak kini aku keruan lum sempernau . Nanti aku keruan diau sempernau , luak aku la dikeruani Allah .
46013013	Mangku penarau ini adau tigau mecam diau mesti kitau kerjauka : percayau , ngaghapka ngan nyayangi jemau . Mangku diau penting sekali jak di tigau itu nyayangi jemau .
46014001	Beusahala kamu nyayangi jemau . Beusahala pulau nerimau kuasau jak di Rua Allah . Diau penting supayau pacak ngiciakka katau Allah .
46014002	Jemau diau ngiciak basau rua , ukan ngiciak ngan manusiau , tapitu ngan Allah . Nidau bediau jemau diau terti setu diau dikiciakkanyautu , karnau Rua Allah mbuat diau ngiciakka setu diau cuman dikeruani Allah .
46014003	Anyautu jemau diau ngiciakka katau Allah ngan manusiau , jemautu nulungi ngan neguaka ngan ngenjuakka semangai .
46014004	Jemau diau ngiciak basau rua cuman neguaka diriau , tapitu jemau diau ngiciakka katau Allah majuka iman jemau Keristen .
46014005	Alaka iluak , amun gegalau kamu pacak ngiciak basau rua , anyautu iluakla , amun kamu pacak ngiciakka katau Allah . Jemau diau ngiciakka katau Allah , begunaula diau sangkan jemau diau ngiciak basau rua , lain amun jemau diau ngiciak basau ruatu pacak meretika setu diau dikiciakkanyautu , supayau begunau batan endak gegalau jemau Keristen .
46014006	Amun aku datang guak kamu ngan ngiciak basau rua , tuapau gunaunyau ngan kamu ? Dikit kia nidau begunau , lain amun aku ngiciakka pengina'an jak di Allah ngan nerangka setu ceritau Allah , ngiciakka rencanau Allah ngan ngajagh .
46014007	Misalau dandanan musik diau nidau benyawau luak seruling ngan kecapi , amun nidau belainan muniau , luak manau ngeruani lagu tuapau diau dimunika ?
46014008	Misalau pulau amun terumpit perang dimunika asal ajau , sapau ka bedandan endak beperang ?
46014009	Luak itu pulau amun kamu ngiciak basau rua : Amun kamu nidau makai katau diau jelas , nidau sughang kia pacak ngerti , setu diau kamu kiciakka . Kici'an kamu ka lengit ajau .
46014010	Di deniauni banyak nian basau , tapitu nidau bediau sutiak kia diau nidau bereti .
46014011	Anyautu amun aku nidau ngerti basau , jemau diau ngiciak basautu jemau asing ngan aku . Mangku aku pulau jemau asing ngan diau .
46014012	Luak itu pulau kamu : Nyela , kamu beusaha bulia kuasau Rua Allah , anyautu kamu mesti beusaha makaiau , supayau begunau batan endak jemau Keristen .
46014013	Karnau itu jemau diau ngiciak basau rua mesti bedu'a , supayau diau pulau dienjuakka kuasau endak meretika setu diau dikiciakkanyautu .
46014014	Amun aku bedu'a ngan basau rua , ruaku bedu'a , tapitu rupu'anku nidau bedu'a .
46014015	Mangku tuapau diau mesti kukerjauka ? Ini diau kukerjauka : Aku endak bedu'a ngan ruaku , tapitu aku pulau endak bedu'a ngan rupu'anku . Aku endak benyanyi ngan muji ngan ruaku , tapitu aku pulau endak benyanyi ngan muji ngan rupu'anku .
46014016	Amun kamu beterimau-kasia ngan Allah ngan basau rua ajau , mangku jemau lain nidau pacak ngaminka du'a beterimau-kasia , karnau nidau terti setu diau kamu kiciakkatu .
46014017	Empuak du'a terimau-kasia ngan Allah iluak nian , du'a itu nidau begunau ngan jemau .
46014018	Aku beterimau-kasia ngan Allah , karnau akuni pacak ngiciak basau rua lebia jak di gegalau kamu .
46014019	Anyautu amun jemau Keristen betunggal , galakla aku ngiciak limau katau diau jemau ngerti endak ngajagh ughangtu , sangkan aku ngiciak beribu-ribu katau makai basau rua .
46014020	Jangan kamu berupuak luak rupu'an budak keciak . Amun ngan keja'atan nengkela kamu luak budak keciak , tapitu rupu'an kamu mesti njadi luak rupu'an jemau besak .
46014021	Di ukum Taurat ditulis luak ini , " Tuhan bekatau , ' Jemau diau ngiciak basau Kuajung ngiciak ngan umatKu . Jemau asing Kuajung ngiciak katauKu . Empuak luak itu ughangtu enggup ndengagh kici'anKu . ' "
46014022	Amun luak itu , kuasau pacak ngiciak basau rua itula tandau batan endak jemau diau nidau percayau , ukan batan endak jemau percayau . Mangku kuasau ngiciak katau Allah itula tandau batan endak jemau percayau , ukan batan endak jemau diau nidau percayau .
46014023	Misalau gegalau jemau Keristen betunggal , mangku bilang jemau ngiciak basau rua , mangku datang jemau diau nidau terti ngan jemau diau nidau percayau , cengki jemautu ka ngiciakka kamu gilau galau .
46014024	Anyautu amun gegalau kamu ngiciakka katau Allah , mangku datang jemau diau nidau terti ngan jemau diau nidau percayau , jemautu ka nyadari dusaunyau ngan diukum karnau gegalaunyau diau didengaghautu .
46014025	Gegalau resiau dalam atiau ka kina'an , mangku diau ka nunduak nyemba Allah ngan ngaku'i , " Nyela , Allah adau nian guak kamu . "
46014026	Luak manau mbak kini , ui kantin-kantinku ? Amun kamu betunggal , adau diau nyanyi , adau diau ngajagh , adau diau ngiciakka pengina'an Allah , adau diau ngiciak basau rua , adau diau meretika kici'antu . Anyautu gegalaunyautu mesti dikerjauka , supayau begunau batan endak gegalaunyau .
46014027	Amun adau jemau diau endak ngiciak basau rua , nengkela duau ughang , sebanyak-banya'au tigau ughang , sejagh sughang , mangku mesti adau jemau diau meretikanyau .
46014028	Amun nidau bediau jemau diau pacak meretikanyau , jemau diau endak ngiciak basau ruatu tadi mesti diam . Nengkela diau ngiciak dalam atiau ajau ngan Allah .
46014029	Enangka duau apu tigau ughang ngiciakka katau Allah , penarau diau lain merupuakka setu diau dikiciakkatu .
46014030	Anyautu amun adau jemau lain diau duduak di situ bulia katau Allah , jemau diau ngiciak tadi mesti diam .
46014031	Ngan carau luak itu gegalau kamu pacak ngiciakka katau Allah sejagh sughang , mangku kamu diajaghi galau ngan tamba percayau .
46014032	Kuasau ngiciakka katau Allah mesti dijagaui jemau diau ngiciaktu ,
46014033	karnau Allah enggup kekacauan , tapitu Diau galak damai . Di manau-manau , amun jemau percayau betunggal ,
46014034	jemau tinau mesti diam . Ughangtu nidau bulia ngiciak . Ughangtu mesti nunduak , luak itu ditulis di ukum Taurat .
46014035	Amun adau setu diau endak dikeruani , itu mesti ditanyaukanyau ngan lakiau di ghumahau , karnau nidau pantas , amun jemau tinau ngiciak di bada betunggal .
46014036	Apu katau Allah asalau jak di kamu ? Apu ngan kamu ajau katau Allahtu dikiciakka ?
46014037	Amun adau jemau meghasau pacak ngiciakka katau Allah ngan adau kuasau jak di Rua Allah , jemau itu mesti keruan , bansau setu diau kukiciakkatu perinta Tuhan .
46014038	Amun adau jemau diau enggup nerimaunyau , jangan kamu nerimau jemautu .
46014039	Mangku , kantin-kantinku , beusahala bulia kuasau ngiciakka katau Allah . Anyautu jangan negahi jemau ngiciak basau rua .
46014040	Tapitu gegalaunyau mesti dikerjauka iluak-iluak .
46015001	Mbak kini , kantin-kantinku , aku endak ngingatka agi ceritau iluak jak di Allah , diau la kukiciakka senitu ngan kamu . Kamu la nerimaunyau , dijadika dasagh iman kamu .
46015002	Amun kamu nuruti nian setu diau kukiciakka ngan kamu , mangku ceritau iluaktu ka nyelamatka kamu . Amun kamu nidau nurutinyau , nidau bediau gunaunyau kamu njadi jemau percayau .
46015003	Setu diau kukiciakka ngan kamutu kuterimau pulau . Diau penting sekali la kukiciakka ngan kamu , bansau Keristus mati karnau dusau-dusau kitau , luak la ditulis dalam Injil ,
46015004	bansau Diau dikuburka , mangku la duau malam diidupka agi . Itu pulau ditulis dalam Injil .
46015005	Aku ngiciakka pulau , bansau Keristus diau la idup agitu ngancakka diriAu ngan Pitrus , mangku ngan duau belas anak-buaHau .
46015006	La udimautu Diau ngancakka diriAu ngan limau ratus anak-buaHau serempak . Banyak jak di ughangtu gi idup mbak kini . Adau pulau jak di ughangtu diau la mati .
46015007	La udim itu , Diau ngancakka diriAu ngan Yakubus mangku ngan gegalau rasul .
46015008	Mangku mendian sekali Diau ngancakka diriAu ngan akuni pulau -- aku luak kupiak diau adau lum masaunyau .
46015009	Akuni rasul diau nidau nian bereti jak di rasul lain , karnau aku nyaraui umat Keristen .
46015010	Anyautu karnau keilu'an Allah aku njadi luak aku mbak kini . Mangku nidau rugi Allah iluak ngan aku . Aku la bekerjau mati-matian nian jak di gegalau ughangtu . Sebenaghau ukan aku diau ngerjauka titu , tapitu Allah diau nyayangi ngan nulungi aku .
46015011	Itula sebapau empuak aku empuak ughangtu , itula diau kami ajaghka , mangku itula diau kamu percayau .
46015012	Amun kami ngiciakka , bansau Keristus ngulang idup , ngapau jak di kamu adau diau ngiciakka , bansau jemau mati nidau ka idup agi ?
46015013	Misalau jemau mati nidau ka idup agi , Keristus pulau nidau idup agi .
46015014	Mangku misalau Keristus nidau idup agi , nidau bediau gunaunyau kami ngiciakkanyau , mangku pulau nidau bediau gunaunyau kamu percayau .
46015015	Lagi tenyatau kamini mbu'ung ngan ceritau Allah , karnau kami ngiciakka , bansau Allah la ngidupka Keristus jak di mati , awuak Diau nidau ngulang idup , amun nyela jemau mati nidau ngulang idup .
46015016	Amun ngenian jemau mati nidau diidupka agi , Keristus pulau nidau diidupka agi .
46015017	Amun Keristus nidau idup agi , nidau bediau gunaunyau kamu percayau , mangku kamu masia dikuasaui dusau .
46015018	Mangku jemau diau la mati , empuak percayau ngan Keristus , benasau pulau .
46015019	Amun kitau ngaghapka Keristus cuman batan endak idup di deniauni ajau , mangku jak di gegalau manusiau kitauni diau malang sekali .
46015020	Anyautu nyela , Keristus idup agi jak di mati . Mangku adau aghapan , bansau jemau diau la mati ka idup agi .
46015021	Maut adau di deniau karnau sughang jemau , luak itula pulau idup agi jak di mati dienjuakka ngan manusiau karnau sughang jemau .
46015022	Gegalau jemau mati karnau kerjau Adam , luak itu pulau gegalau jemau ka idup agi karnau kerjau Keristus .
46015023	Anyautu bilang jemau ka diidupka nurut gilirannyau : Dulu sekali Keristus , nanti masau Diau datang agi , giliran jemau diau njadi hak Keristus .
46015024	La udim itu kiamat . Masau itu Keristus ka nunduakka gegalau pemerintahan ngan kuasau ngan kekuatan , mangku Diau ka nyeraka kuasauNyau njadi rajau ngan Allah Bapak .
46015025	Keristus mesti maju merinta , enggut Allah nunduakka gegalau musuAu di bawa ketingAu .
46015026	Musua diau mendian ditunduakka itula maut .
46015027	Dalam Injil ditulis luak ini , " Allah la nunduakka gegalaunyau di bawa ketingAu . " Nyela , amun dikiciakka gegalaunyau la ditunduakka ngan Diau , itu bereti diau nunduakkanyau Diau sendighi nidau temasuak .
46015028	Anyautu amun gegalaunyau la ditunduakka ngan Keristus , mangku Anak Allah itu ka nunduakka diriAu ngan Allah . Mangku Allah merinta gegalaunyau .
46015029	Misalau jemau mati nidau ka ngulang idup , tuapau gunaunyau jemau dibaptis batan endak jemau mati ? Ngapau adau jemau diau endak dibaptis batan endak jemau mati , amun nyela jemau mati nidau ka idup agi ?
46015030	Kamini pulau , ngapau kami maju endak ngadapi bayau ?
46015031	Idang aghi aku ngadapi maut . Aku ngiciakka luak ini , karnau aku bangga ngan idup kamu , karnau kamu la percayau ngan Yesus Keristus , Tuhan kitau .
46015032	Amun nurut rupu'an manusiau ajau , tuapau gunaunyau aku melawan benatang ganas di Ipisus ? Amun jemau mati nidau ka idup agi , iluakla kitau " makan-minum , beriang-riang , karnau pagi kitau ka mati . "
46015033	Jangan kamu tetipu ! Amun bekantin ngan jemau jedit , itu merusakka perembak diau iluak !
46015034	Mbak kini jagaula ! Jangan maju ngerjauka dusau . Adau jak di kamu diau lum percayau nian ngan Allah . Titu maluka nian !
46015035	Asauku adau diau betanyau , " Luak manau jemau mati diidupka agi ? Badan diau luak manau ka dienjuakka ngan ughangtu , amun idup agi ? "
46015036	Alaka bigalau ! Amun kamu nanam benia , beniatu nidau ka tumbua , amun beniatu lum abis .
46015037	Benia diau kamu tanam di tana , apu benia padi apu benia lainau , itu cuman mughak ajau , ukan tanaman diau ka tumbua nanti .
46015038	Anyautu Allah ngenjuakkanyau rupau nurut kenda' Au . Bilang mecam benia dienjuakkaNyau rupau diau cucuk .
46015039	Gegalaunyau diau benyawau badanau nidau semegi . Badan manusiau lain ngan badan benatang . Badan burung lain pulau , badan ikan lain agi .
46015040	Luak itu pulau adau setu di langit ngan setu di deniau . Ringkia setu diau di langit lain ngan ringkia setu diau di deniauni .
46015041	Ringkia matau-aghi lain ngan ringkia bulan . Ringkia bintang lain agi , mangku ringkia bintang pulau nidau semegi .
46015042	Luak itu pulau nanti ngan jemau mati diau idup agi . Badan diau ditanamtu ka busuak , badan diau idup agi nidau ka busuak .
46015043	Badan diau ditanamtu litak , badan diau idup agi ka kuat .
46015044	Badan diau ditanam badan jak di deniau , badan diau idup agi badan diau dienjuakka Rua Allah . Adau badan jak di deniauni , mangku adau pulau badan jak di Rua Allah .
46015045	Dalam Injil ditulis luak ini , " Mangku manusiau diau dulu sekali , diautu Adam , dijadika , mangku diau idup . " Mangku Adam diau mendiantu rua diau ngenjuakka idup .
46015046	Diau datang dulu sekali ukan badan jak di rua , tapitu badan jak di deniau . Diau jak di rua datang mendian .
46015047	Adam diau dulu sekali asalau jak di tana . Adam diau udim itu asalau jak di sergau .
46015048	Jemau deniau ini luak Adam diau dibuat jak di tana , jemau sergau luak diau datang jak di sergau .
46015049	Mbak kini kitau semegi ngan Adam diau asalau jak di tana , luak itu nanti kitau ka semegi pulau ngan diau jak di sergau .
46015050	Diau endak kukiciakka ngan kamu luak ini : Badan diau dijadika jak di dagha ngan daging nidau pacak bulia bada di sergau , mangku badan diau ka busuaktu nidau pacak idup selelamaunyau .
46015051	Ndengaghla resiau ini : Nidau gegalau kitau ka mati , anyautu kitau ka beghuba galau ,
46015052	masau negal ajau , masau terumpit diau mendian ka dimunika . Karnau masau ndengagh muni terumpittu , jemau mati ka ngulang idup selelamaunyau , mangku kitau ka diuba galau .
46015053	Karnau badan diau ka mati ini mesti digenti ngan badan diau nidau ka mati . Mangku badan diau jak di deniauni mesti digenti ngan badan jak di sergau .
46015054	Mangku amun badan diau ka mati la digenti ngan badan diau nidau ka mati , badan jak di deniauni digenti ngan badan jak di sergau , mangku la ditepati setu diau ditulis dalam Injil , " Kematian la dilengitka , kemenangan la dapat . "
46015055	" Ui , maut , di manau kemenangan kaba ? Di manau bisau kaba ? "
46015056	Bisau maut itula dusau , mangku kuasau dusau itula ukum Taurat .
46015057	Empuak luak itu , terimau-kasia ngan Allah . Diau la ngenjuakka kemenangan ngan kitau karnau Yesus Keristus , Tuhan kitau .
46015058	Karnau itu , kantin-kantinku diau kusayangi , kuatkala ngan teguakala iman kamu . Bekerjaula maju batan endak Tuhan ngan ngenianau , karnau kamu keruan , bansau kerjau kamu batan endak Tuhan nidau ka keria ajau .
46016001	Ceritau kumpulan tanci diau ka dienjuakka ngan jemau Keristen diau adau di Yudia , kamu mesti ngerjaukanyau luak la kutunjuakka ngan jemau Keristen di Galatia .
46016002	Idang aghi minggu gegalau kamu mesti ngasingka tanci sesughangan nurut pulian kamu . Penyapila tancitu enggut aku datang , mangku masau itu nidau nanti ditunggalka agi .
46016003	Nanti amun aku la sampai , aku ka ngajung jemau diau kamu anggap pantas pegi ke Yerusalim mbatak surat , mangku ughangtu mbatak tanci kumpulantu ke Yerusalim .
46016004	Mangku amun iluak , bansau aku pegi pulau , ughangtu pacak pegi serempak ngan aku .
46016005	Aku endak berayak ngan kamu , udim aku ngidari Makedunia , karnau rencanauku endak lalu di situ .
46016006	Asauku aku ka lamau mendam guak kamu , asauku selamau pangkau dingin . Mangku kamu pacak nulung aku melajuka pejalananku .
46016007	Aku enggup cuman singga . Aku endak lamau berayak ngan kamu , amun Tuhan kenda'i .
46016008	Aku ka mendam di Ipisus enggut aghi rerayau Pentakusta ,
46016009	karnau mbak kini banyak jalan tebukak batan endak ngerjauka kerjau diau penting , empuak adau banyak diau melawan .
46016010	Amun Timutius datang , terimaula diau iluak-iluak , mangku diau riang guak kamu , karnau luak aku pulau diau bekerjau batan endak Tuhan .
46016011	Jangan adau diau nidau meregauinyau . Tulungla diau melajuka pejalanannyau ngulang guak aku ngan selamat . Aku nunggu diau datang serempak ngan kantin-kantin kitau diau lain .
46016012	Amun ceritau kantin kitau Apulus , la rajin kuajung , supayau diau pegi berayak ngan kamu serempak ngan kantin-kantin diau lain . Anyautu diau lum endak pegi mbak kini . Nanti diau ka datang , amun diau kungang .
46016013	Sepepadaula , percayaula ngan tegua , beghanikala diri kamu ngan maju kuat .
46016014	Gegalaunyau diau kamu kerjauka , kerjaukala ngan sayang .
46016015	Kamu cengki keruan Setipanus ngan denga-sana'au . Ughangtu jemau diau dulu sekali njadi Keristen di Akaya . Ngan ngenian ughangtu bekerjau nulung umat Allah .
46016016	Aku ngajung kamu nian , supayau kamu nurut nian ajaghan jemau luak itu ngan jemau lainau diau bekerjau ngan diau ngenian .
46016017	Aku riang , Setipanus , Purtunatus ngan Akaikus datang , karnau ughangtu nggenti kamu nulungi aku .
46016018	Ughangtu meriangka atiku nian , luak itu pulau ati kamu . Jemau luak itu mesti diregaui nian .
46016019	Adau pesan jak di jemau Keristen di perupinsi Asia . Akwila ngan Periskila ngan kantin kitau diau betunggal di ghumahau bepesan pulau ngan gegalau kamu .
46016020	Gegalau kantin di sini bepesan ngan kamu . Sangi pesankala sughang ngan diau lain ngan carau iluak .
46016021	Aku namba pesanku diau kutulis ngan tangankuni , " Pesan jak di aku , Paulus . "
46016022	Jemau diau nidau nyayangi Tuhan Yesus nengkela diukum Allah . Maranata -- Tuhan datangla !
46016023	Tuhan Yesus nyayangi kamu .
46016024	Aku pulau nyayangi gegalau kamu diau percayau ngan Yesus Keristus .
47001001	Jak di aku , Paulus diau njadi rasul Yesus Keristus karnau kendak Allah , jak di kantin kitau Timutius , batan endak jemau Keristen di Kurintus ngan gegalau jemau percayau diau adau di Akaya .
47001002	Kami bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai .
47001003	Tepujila Allah , Bapak Tuhan kitau Yesus Keristus . Diaula Bapak diau iluak nianan ngan maju nulung ngan neguaka kitau .
47001004	Diau neguaka kami ngadapi gegalau tanggungan , mangku kami pacak neguaka jemau diau meghasauka bemecam-mecam tanggungan ngan carau diau semegi luak kami la diteguaka Allah .
47001005	Tanggungan diau dighasauka Keristus la banyak pulau kami ghasauka , mangku karnau Keristus pulau kami diteguaka nian .
47001006	Amun kami sengsarau , itu batan endak neguaka kamu , supayau kamu selamat . Amun kami diteguaka , kamu pulau diteguaka , mangku kamu ta'an ngan ngaligh nanggungka sengsarau diau luak kami tanggungka pulau .
47001007	Kami maju yakin ngan kamu , nidau kekela asau-asau , karnau kami keruan , bansau kamu diau ngikut sengsarau ngan kami mbak kini , ka ngikut pulau diteguaka luak kami .
47001008	Kami endak , supayau kamu ngeruani gegalau sengsarau diau kami ghasauka di perupinsi Asia Keciak . Kami meghasau tanggungan diau kami ghasaukatu beghat igau , mangku kami nidau bediau aghapan agi ka idup .
47001009	Kami meghasau luak la diukum mati . Anyautu titu tejadi , supayau kami jangan ngandalka diri kami , tapitu ngandalka Allah diau ngidupka jemau mati .
47001010	Diautu la nyelamatka kami jak di bayau maut diau nakutka . Diau pulau ka nyelamatka kami nanti , karnau Diau itula kami aghapka .
47001011	Kami percayau , bansau karnau du'a kamu batan endak kami , Allah ka nyelamatka kami agi jak di bayau . Allah ndengaghka du'a jemau banyak , mangku iluak ngan kami . Mangku banyak jemau ka beterimau-kasia ngan Diau .
47001012	Kami bangga , karnau diyakinka ati keciak kami , bansau gegalaunyau diau kami kerjauka di deniau ini terutamau ngan kamu , la kami kerjauka ngan jujur ngan beresia di adapan Allah . Kami ngerjaukanyau ukan ngan pengertian manusiau , tapitu ngan kekuatan jak di Allah .
47001013	Kami cuman nulis ngan kamu setu diau pacak kamu bacau ngan terti . Mbak kini kamu la ngerti separau , mangku kami ngaghap nanti kamu ka ngeruani kami nian . Mangku masau Tuhan Yesus datang nanti , kamu ka bangga karnau kami , luak kami pulau bangga karnau kamu .
47001014	
47001015	Karnau aku yakin nian ngan titu , mangku aku la merencanauka endak berayak ngan kamu , supayau kamu nerimau sayang Allah lebia banyak agi .
47001016	La udim itu aku endak melajuka pejalanan ke Makedunia , mangku jak di situ ngelipat singga agi ngan kamu . Mangku kamu pacak nulung aku melajuka pejalananku ke Yudia .
47001017	Anyautu rencanaukutu la beghuba . Apu itu bereti , bansau pendirianku nidau benagh ? Apu aku mbuat rencanau nurut kendakkunila , mangku kekadangan aku ngiciakka " au " kekadangan " nidau " ?
47001018	Demi Allah diau pacak dipercayaui janjiku ngan kamu ukan " au " ngan " nidau " .
47001019	Karnau Yesus Keristus , Anak Allah , diau dikiciakka aku , Silas ngan Timutius ngan kamu ukan " au " ngan " nidau " . Di Diau cuman adau " au " .
47001020	Gegalau janji la " au " galau dalam Keristus . Karnau itu kitau ngiciakka " nyela nian " endak ngagungka Allah karnau Diau .
47001021	Allah itula diau la mbuat kami ngan kamu seghundak nian ngan Keristus . Diau pulau la milia kitau .
47001022	Diau la nandaui kitau njadi ha' Au ngan ngenjuakka RuaHau dalam ati kitau . Titu jaminan , bansau Diau ka ngenjuakka gegalaunyau diau la dijanjikaNyau batan endak kitau .
47001023	Allah ngeruani aku . Diau keruan , bansau aku nidau lasung ke Kurintus , karnau aku nidau endak mbingungka kamu .
47001024	Kami nidau endak masau kamu ngan setu diau mesti kamu percayaui , karnau kamu la percayau nian ngan Keristus . Kami cuman endak sesamau bekerjau ngan kamu batan endak meriangka kamu .
47002001	Mangku aku la mutuska nidau ka berayak agi ngan kamu , amun kamu kebingungan .
47002002	Karnau amun aku mbingungka kamu , sapau diau pacak meriangka aku , amun ukan jemau diau kubingungkatu ?
47002003	Itula sebapau aku nulis surat senitu ngan kamu . Aku enggup berayak ngan kamu , amun aku ka bingung karnau kamu , awuak kamu diau mesti meriangka aku . Aku percayau , amun aku riang , kamu riang pulau .
47002004	Aku nulis ngan kamu ngan atiku madak nian ngan temas sampai banyak numbanka ayiak-matau . Aku nulis itu , ukan supayau kamu njadi bingung , tapitu supayau kamu keruan , bansau aku sayang nian ngan kamu .
47002005	Amun adau jemau diau mbingungka , mangku ukan aku diau dibingungka , tapitu gegalau kamu , senidau-nidaunyau separau jak di kamu . Aku enggup mbesakka .
47002006	Ngan jemau luak itu la cukup ukuman diau la diukumka separau jak di kamu .
47002007	Mangku mbak kini kamu mesti ma'apka ngan neguaka diau , supayau diau jangan putus aghapan karnau kebingungan igau .
47002008	Karnau itu aku mintak , supayau kamu sayang nian ngan diau .
47002009	Nyela , aku nulis surat senitu endak nguji kamu , apu kamu endak ta'at ngan gegalau kici'anku .
47002010	Amun kamu ma'apka sala jemautu , aku ma'apkanyau pulau . Amun aku ma'apka , kalu adau diau mesti kuma'apka , itu kukerjauka di adapan Keristus batan endak kamu .
47002011	Mangku Iblis jangan adau jalan nguasaui kitau , karnau kitau la keruan rencanaunyau .
47002012	Masau aku la sampai di Teruas endak ngiciakka ceritau iluak jak di Keristus , Tuhan la mbukak jalan ngan aku endak bekerjau di bada itu .
47002013	Anyautu aku nidau tenang , karnau nidau betemu ngan kantin kitau Titus . Mangku aku pamit endak pegi ke Makedunia .
47002014	Aku beterimau-kasia ngan Allah ! Diau maju mbatak kami di jalan menang serempak ngan Keristus . Diau makai kami , supayau ceritau Keristus tesebar ke manau-manau luak embau ghum .
47002015	Karnau kami luak embau ghum diau asalau jak di Keristus batan endak Allah di guak jemau diau diselamatka ngan diau benasau .
47002016	Ngan jemau diau ka benasau kami luak embau busuak diau mbunua . Ngan jemau diau diselamatka kami luak embau ghum diau ngenjuakka idup . Sapau diau pacak ngerjauka tugas ini ?
47002017	Kami nidau luak banyak jemau diau ndalak untung ngan ngiciakka katau Allah . Tujuan kami iluak , karnau kami diajung Allah endak ngiciakka ceritau itu luak semestiau di adapan Allah , karnau kami seghundak ngan Keristus .
47003001	Apu kami la mulai agi muji diri kami ? Apu kami mesti nunjuakka surat pujian ngan kamu luak jemau lain , apu mintak surat pujian ngan kamu ?
47003002	Kamu itula surat pujian kami diau ditulis dalam ati kami , mangku pacak dikeruani ngan dibacau gegalau jemau .
47003003	Mangku la nyatau , bansau kamu surat Keristus diau ditulis karnau kerjau kami . Surat itu ukan ditulis ngan dawat , tapitu ngan Rua Allah diau idup , ukan ditulis di batu , tapitu di ati manusiau .
47003004	Kami ngiciak luak itu , karnau kami percayau nian ngan Allah karnau Keristus .
47003005	Amun kamini ajau , kami nidau sanggup ngerjauka kerjau itu . Anyautu Allah diau nyanggupka kami .
47003006	Diautu pulau mbuat kami sanggup bekerjau batan endak Allah nurut janji empai . Janjitu tegantung ngan Rua Allah ukan ngan ukum diau tetulis . Karnau diau ditulistu mbatak mati , tapitu Rua Allah ngenjuakka idup .
47003007	Masau janji diau mbatak matitu dibuat ngan diukir di batu , keagungan Allah kina'an di dayi Musa . Sinaghau terang nian , mangku jemau Israil nidau ta'an nginak dayi Musa , empuak sinaghtu la mulai pudagh . Amun janji diau mbatak matitu dikiciakka ngan terang diau besinagh luak itu ,
47003008	cengki besakla keagungan diau nyertaui janji diau dienjuakka Rua Allah .
47003009	Amun kerjau diau ngukumtu agung luak itu , apau agi keagungan kerjau diau mbuat jemau seilu'an ngan Allah .
47003010	Sebenaghau kerjau diau senitu dianggap agung nidau bediau retiau agi , amun dibandingka ngan keagungan mbak kini .
47003011	Amun kerjau diau ta'an jerang ajau agung luak itu , cengki agungla kerjau diau ta'an selelamaunyau .
47003012	Karnau kami adau aghapan luak itu , mangku kami beghani ngiciak luak itu .
47003013	Kami nidau luak Musa nukup dayi ngan selampung , supayau jemau Israil jangan nginak terang Tuhan diau jerangtu padam .
47003014	Anyautu rupu'an ughangtu tetutup . Enggut mbak kini rupu'an ughangtu masia tetutup , amun ughangtu mbacau kitab janji diau lamau itu . Rupu'an ughangtu cuman pacak tebukak , amun seghundak ngan Keristus .
47003015	Mbak kini pulau amun ughangtu mbacau kitab Musa , rupu'an ughangtu masia tetutup .
47003016	Anyautu amun jemau ngulang njenguak Tuhan , mangku rupu'an tebukak .
47003017	Karnau Tuhan itu Rua , mangku jemau diau adau Rua Allahtu bibas .
47003018	Mangku di kitauni kina'an keagungan Tuhan , karnau rupu'an kitau nidau tetutup , mangku kitau maju diubai njadi luak Diau . Tamba lamau kitau tamba besinagh karnau keagungan diau asalau jak di Tuhan diautu Rua .
47004001	Kami nerimau tugas itu , karnau Allah itu iluak . Karnau itu kami nidau tekedan .
47004002	Kami enggup nggunauka carau gelap diau maluka . Kami nidau nipuka jemau ngan nidau ngubai katau Allah . Kami ngiciakka kendak Allah ngenianau . Mangku teserala ngan jemau endak nilai kami dalam ati keciak di adapan Allah .
47004003	Mangku amun ceritau iluak diau kami kiciakkatu masia pulau jemau nidau terti , itu cuman jemau diau ka benasau diau nidau ngerti .
47004004	Ughangtu nidau percayau , karnau rua iblis diau nguasaui deniauni ngalangi rupu'an , supayau nidau ngerti ngan nidau nginak terang jak di ceritau iluaktu , ceritau keagungan Keristus diau luak gambaran Allah .
47004005	Ceritau diau kami kiciakkatu ukan nceritauka kaminila . Ceritautu nceritauka Yesus Keristus , bansau Diautu Tuhan , mangku kamini njadi budak kamu karnau Keristus .
47004006	Allah la bekatau , " Jak di keleman ka nimbul terang . " Allah itu pulau nimbulka terang di ati kitau , supayau rupu'an kitau njadi terang mangku ngeruani keagungan Allah diau kina'an di dayi Keristus .
47004007	Retau sergau itu adau di kami diau nidau beregautu diau luak guci dibuat jak di tana , mangku nyatau , bansau kuasau injil diau besaktu asalau jak di Allah ukan jak di kamini .
47004008	Kami diluatka di manau-manau , tapitu kami nidau nyera . Kami bingung , tapitu nidau putus aghapan .
47004009	Kami disaraui , tapitu nidau kekela dienangka kami ajau . Kami diempaska enggut rubua , tapitu nidau mati .
47004010	Kami maju meghasauka kematian Yesus di badan kami , mangku idupAu pulau ka nyatau di badan kami .
47004011	Empungan gi idup , kami maju dalam bayau maut karnau Yesus , mangku idup Yesus pulau dinyatauka di badan kami diau pacak mati .
47004012	Kami maju dalam bayau maut , mangku kamu bulia idup .
47004013	Di Injil ditulis katau ini , " Aku percayau , karnau itu aku ngiciak . " Mangku kami percayau . Karnau itu kami pulau ngiciak .
47004014	Kami keruan , bansau Allah diau la ngidupka Tuhan Yesus ka ngidupka kami pulau ngan Yesus . Diau ka mbata'i kami ngan kamu pulau ke adapanNyau .
47004015	Gegalaunyautu batan endak kamu . Karnau tamba banyak jemau meghasauka keilu'an Allah , tamba banyak pulau du'a beterimau-kasia ngan Allah , mangku Allah diagungka .
47004016	Itula sebapau kami nidau tekedan . Empuak badan kami tamba guyuk , ati kami maju diteguaka .
47004017	Mangku tanggungan diau mbak kini kami ghasauka nidau sebeghapau . Itu ka ngasilka keriangan selelamaunyau diau jawua lebia besak , amun dibandingka ngan penanggungantu .
47004018	Kami nidau nyanauka setu diau kina'an , tapitu setu diau nidau kina'an , karnau diau kina'an jerang ajau , diau nidau kina'an selelamaunyau .
47005001	Badan kitau diumpamauka ngan anjung . Mangku kitau keruan , amun anjung diau kitau tunggu di deniauni la dileghak , Allah nyediauka ghuma di sergau batan endak kitau diau nidau dibuat jemau mangku ta'an selelamaunyau .
47005002	Semasau kitau gi adau di anjung ini , kitau madak ngan nyempit , karnau kitau ghindu nian endak mendam di ghuma kitau di sergau .
47005003	Ghumatu badan kitau diau empai , mangku kitau telindung .
47005004	Semasau gi adau di anjung di deniauni , kitau nyempit karnau tanggungan diau beghat ini . Kitau endak mendam di ghuma di sergau ukan karnau endak bibas jak di badan kitau di deniauni , tapitu karnau kitau endak ngenauka badan diau jak di sergautu , mangku badan kitau diau pacak mati ini digenti ngan diau idup .
47005005	Allah nyediauka kitau batan endak itu , mangku Diau ngenjuakka RuaHau ngan kitau njadi jaminan gegalaunyau diau la disediauka batan endak kitau .
47005006	Mangku kami maju meghasau tegua , empuak kami keruan , semasau kami gi mendam di badan kamini , kami gi jawua jak di ghuma diau ka kami tunggu ngan Tuhan .
47005007	Kami idup karnau percayau , ukan karnau nginak .
47005008	Karnau itu ati kami tegua . Kami endak nian bibas jak di badan kamini , mangku pacak mendam ngan Tuhan .
47005009	Mangku kami beusaha nian melemakka atiAu , empuak kami mendam di anjung kami di sini , empuak di situ .
47005010	Karnau gegalau kitau ka diadili Keristus , mangku bilang jemau ka nerimau balasan diau setimpal nurut peremba'au di deniauni , empuak iluak empuak ja'at .
47005011	Kami keruan retiau takut ngan Tuhan . Karnau itu kami beusaha meyakinka jemau . Allah keruan ati kami , mangku aku ngaghap kamu pulau keruan kami dalam ati kamu .
47005012	Ngan kici'an ini kami nidau mintak dipuji . Kami cuman endak nunjuakka jalan iluak , mangku kamu bangga karnau kami , mangku pacak nimbali jemau diau mentingka rupau ukan ati .
47005013	Amun kami kina'an luak gilau , titu batan endak Allah . Amun kami kina'an waras , titu batan endak kamu .
47005014	Kasia Keristus nguasaui kami , mangku kami keruan , amun sughang la mati batan gegalau jemau , mangku itu bereti gegalau jemau la mati .
47005015	Keristus la mati batan endak gegalau jemau , mangku jemau diau idup nidau agi idup batan endak diriau , tapitu batan endak Keristus diau la mati ngan la diidupka agi batan endak ughangtu .
47005016	Karnau itu kami nidau agi ngeruani jemau nurut rupu'an manusiau . Nyela , senitu kami ngeruani Keristus nurut rupu'an manusiau , tapitu mbak kini nidau agi .
47005017	Amun jemau la seghundak ngan Keristus , diau njadi manusiau empai . Idup diau lamau nidau bediau agi , gegalaunyau la njadi empai .
47005018	Gegalaunyautu dikerjauka Allah . Mangku karnau Keristus Allah mbuat kitau seilu'an ngan Diau ngan ngenju'i kitau kerjau ngiciakka ceritau damaitu , supayau jemau lain pulau seilu'an ngan Diau .
47005019	Kami ngiciakka , bansau Allah mbuat manusiau seilu'an ngan Diau karnau Keristus . Allah ngerjauka titu nidau nuntut dusau jemau . Mangku kami la ditugaska ngiciakka ceritau damaitu .
47005020	Kamini diajung Keristus . Mangku amun kami ngiciak , itu luak Allah ngiciak ngan kamu . Atas namau Keristus kami mintak nian , terimaula kasia Allah diau mbuat kamu seilu'an ngan Diau .
47005021	Keristustu nidau bedusau . Anyautu Allah ngajung Diau nanggungka dusau kitau , supayau kitau dibenaghka karnau seghundak ngan Keristus .
47006001	Kamini sesamau bekerjau ngan Allah , mangku kami mintak nian , supayau jangan kamu mbuat keilu'an ati Allah diau la kamu ghasauka nidau begunau agi .
47006002	Dalam Injil Allah bekatau , " Masau Aku endak , Aku ka ndengaghka kamu . Masau Aku endak nyelamatka kamu , Aku ka nulung kamu . " Nyela nian , mbak kini la masaunyau , mbak kini masaunyau Diau endak nyelamatkatu .
47006003	Kami nidau endak , kerjau kami disalaka jemau , mangku kami beusaha supayau nidau bediau tapakan jemau nyalaka kami .
47006004	Anyautu gegalau kerjau kami nunjuakka kami bekerjau batan endak Allah . Kami la nanggungka gegalau sengsarau ngan penanggungan ngan ngaligh nian .
47006005	Kami disaraui , dijilka , disamun . Kami bekerjau mati-matian , rajin nidau tiduak , nidau makan .
47006006	Kami nunjuakka kami ambau Allah , bekerjau ngan jujur , bepengertian , ngaligh ngan iluak . Kami bepaut ngan Rua Allah ngan nyayangi nian .
47006007	Kami ngiciakka ceritau jak di Allah ngan kuasau Allah . Perembak kami diau iluak njadi pakaian kami endak nyerang ngan mbenaghka diri kami .
47006008	Kami diregaui empuak digelakka . Kami dipuji empuak diburuakka . Kami dikiciakka pembu'ung , empuak kamini jujur .
47006009	Kami dianggap nidau tekenal , tapitu dikeruani gegalau jemau . Kami dikiciakka mati , tapitu kina'ila kami idup . Kami diukum , tapitu nidau mati .
47006010	Empuak dimadakka , kami maju riang . Empuak kami serik , kami mbuat banyak jemau kayau . Empuak kami nidau bediau tuapau-apau , kami adau gegalaunyau .
47006011	Kantin-kantin diau kusayangi di Kurintus . Kami la ngiciak ngan terang-terangan ngan kamu . Ati kami la tebukak libagh batan endak kamu .
47006012	Kami nidau nukup ati kami batan endak kamu . Cuman kamu diau nukup ati batan endak kami .
47006013	Mbak kini aku endak ngiciak ngan kamu luak ngan anakku . Bukakla pulau ati kamu nian batan endak kami .
47006014	Jangan kamu endak seghundak ngan jemau diau nidau percayau . Titu nidau iluak . Manau ka adau keilu'an seghundak ngan keja'atan . Manau ka adau jemau diau nuruti kendak Allah ngan jemau diau melawan Allah sesamau bekerjau . Nidau ka adau terang seghundak ngan keleman .
47006015	Nidau ka adau Keristus sepakat ngan Iblis . Mangku tuapau diau semegi di antarau jemau diau percayau ngan Keristus ngan jemau diau nidau percayau ?
47006016	Tuapau ubungannyau Ghuma Allah ngan keramat ? Kitau ini Ghuma Allah diau idup . Allahtu bekatau , " Aku ka mendam di guak ughangtu , Aku endak idup seghundak ngan ughangtu . Aku ka njadi Allah ughangtu , mangku ughangtu ka njadi umatKu . "
47006017	Karnau itu , " Tinggalkala jemau diau nidau keruan Allah , jawuaka diri kamu jak di ughangtu . Jangan ngecakka setu diau aram , mangku Aku ka nerimau kamu .
47006018	Mangku Aku ka njadi Bapak kamu , kamu ka njadi anakKu . Luak itula katau Tuhan diau Mahakuasau . "
47007001	Kantin-kantinku diau kusayangi . Gegalau janji itu batan endak kitau . Karnau itu mela kitau mberesiaka diri kitau jak di gegalaunyau diau ngumuhi ati ngan rua kitau . Kitau mesti takut ngan Allah , mangku kitau pacak idup beresia batan endak Allah .
47007002	Terimaula kami dalam ati kamu . Kami nidau besala ngan sughang kiala . Nidau sughang kia diau kami rugika . Nidau jak di sughang kiala kami ndalak untung .
47007003	Aku ngiciak luak itu ukan endak nyalaka kamu . Tadi la kukiciakka , bansau kamu adau di ati kami , mangku kitau sekantin seidup semati .
47007004	Aku percayau nian ngan kamu , aku bangga nian karnau kamu . Empuak kami meghasauka banyak penanggungan , atiku diriangka karnau kamu , mangku aku riang nian .
47007005	Masau kami sampai di Makedunia , kami nidau pulau tenang . Kami maju adau penanggungan , jak di jemau lain bantahan , jak di ati kami ketakutan .
47007006	Anyautu kami beterimau-kasia . Allah meriangka ati jemau diau tekedan . Diau pulau meriangka kami , masau Titus datang .
47007007	Aku riang ukan ajau karnau Titus datang , tapitu pulau karnau diau ngiciakka atiau riang karnau kamu . Diau ngiciakka ngan kami , bansau kamu ghindu nian endak betemu ngan aku , bansau kamu la nyesali kerjau senitu , mbak kini endak mbenaghka aku . Karnau itu aku tamba riang nian .
47007008	Suratku senitu mbuat kamu madak , mangku mbak kini aku nidau nyesal nulis surat itu . Nyela , masau aku nginak , bansau suratkutu mbuat kamu madak , empuak madak kamu cuman jerang , aku nyesal pulau .
47007009	Mbak kini aku riang nian , ukan karnau kamu madak , tapitu karnau kemada'an kamutu mbuat kamu beghuba . Allah ngenda'i kemada'an diau luak itu , mangku kami nidau merugika kamu .
47007010	Kemada'an diau jak di Allah ngasilka ati beghuba mangku selamat . Jemau nidau ka nyesali titu . Anyautu kemada'an jak di deniauni kemada'an diau mbenasauka .
47007011	Cubau kami ngingatka , tuapau asilau di kamu kemada'an jak di Allah . Asilau kamu beusaha nian endak mberesiaka diri jak di pemburu'an . Kamu keghengaman ngan dusau , takut , ghindu , rajin , mangku endak ngukum jemau diau besala . Ngan gegalaunyautu kamu la mbuktika , bansau kamu nidau besala dalam pekarau itu .
47007012	Empuak aku la nulis surat itu senitu , kutulis ukan karnau jemau diau besalatu , ukan pulau karnau jemau diau nanggung salatu . Aku nulis surat itu , supayau kamu nyadari diri kamu di adapan Allah , bansau kamu nyanauka kami nian .
47007013	Itula sebapau kami riang . Ukan itu ajau , tapitu kami lebia jak di riang karnau nginak Titus riang pulau , karnau kamu meriangka diau .
47007014	Aku la mbanggaka kamu ngan diau . Terimau-kasia kamu nidau maluka aku . Gegalaunyau diau la kami kiciakka ngan kamu benagh . Luak itu pulau setu diau kami banggaka ngan Titus ceritau kamu tenyatau benagh .
47007015	Mbak kini diau tamba sayang ngan kamu , karnau diau teghingat , bansau kamu nerimau diau ngan takut nian , mangku ta'at ngan diau .
47007016	Aku riang nian , karnau kamu pacak dipercayaui ngan gegalaunyau .
47008001	Kantin-kantinku , kami endak ngiciak ngan kamu ceritau keilu'an Allah ngan jemau Keristen di Makedunia .
47008002	Ughangtu la meghasauka penanggungan diau beghat , anyautu ughangtu maju riang nian ngan ngenjuak nidau dikit nulung jemau , empuak serik nian .
47008003	Aku la nginak , bansau ughangtu la ngenjuak setu diau adau , lebia agi jak di itu dienjuakka . Ngan setulusau
47008004	ughangtu mintak nian ngan kami , amun bulia ngikut nulung ngenju'i umat Allah di Yudia .
47008005	Ughangtu ngenjuak lebia jak di kami aghapka . Ughangtu nyeraka diriau kudai ngan Allah , mangku pulau ngan kami karnau kendak Allah .
47008006	Karnau itu kami ngajung Titus diau mulai kerjau iluak itu , supayau diudiminyau di guak kamu .
47008007	Keilu'an adau galau di kamu . Carau kamu percayau , carau kamu nyatauka pendapat , carau kamu pengertian , carau kamu nulung jemau ngenian , carau kamu nyayangi kami iluak galau . Karnau itu mbak kini iluakla kamu ngerjauka kerjau diau iluaktu pulau .
47008008	Aku ukan ngiciakka titu endak ngajung kamu , tapitu endak nunjuakka jemau lain diau rajin ngenjuak ngan jemau . Mangku aku endak keruan pulau , apu kamu sayang nian .
47008009	Kamu keruan , bansau kitau disayangi Yesus Keristus , Tuhan kitau . Empuak Diau kayau , Diau njadi serik batan endak kamu , mangku kamu njadi kayau karnau keserikanNyautu .
47008010	Nurut pendapatku , iluakla kamu ngudimi kerjau diau la dimulai taun empaini . Kamutu diau dulu sekali nembaika kerjautu .
47008011	Mbak kini udimila kerjautu . Kerjaukala titu nurut luak manau kamu pacak ngan sukau . Kamu mesti riang ngudiminyau luak kamu riang merencanaukanyau senitu .
47008012	Amun kamu sukau ngenjuak , mangku Allah ka nerimau enju'an kamutu nurut setu diau adau di kamu , ukan nurut setu diau nidau bediau di kamu .
47008013	Aku nidau endak mbibaska jemau jak di tugasau mangku mbeghati kamu , anyautu mangku semegi .
47008014	Mbak kini kamutu sepantasau ncukupi jemau diau kurangan . Mangku amun ughangtu belebia , ughangtu ka nulung kamu , amun kamu kurang . Ngan carau luak itu kamu sesamau tetulung .
47008015	Luak ditulis dalam Injil , " Jemau diau ngambiak banyak nidau belebia . Jemau diau ngambiak dikit nidau kurangan . "
47008016	Terimau-kasia ngan Allah ! Diautu mbuat Titus endak nian nulung kamu luak kami endak nulung kamu .
47008017	Nyela , Titus ukan ajau sukau endak nuruti setu diau kami kiciakka , mangku diau endak nian nulung kamu . Ngan kenda'au sendighi diau mutuska endak pegi njenguak kamu .
47008018	Serempak ngan diau kami ngajung pulau sughang kantin diau dipuji di gegalau jemau Keristen , karnau kerjaunyau ngiciakka ceritau iluak jak di Allah .
47008019	Ukan itu ajau . Diau pulau la dipilia ngantini kami ngerjauka kerjau iluak itu . Diautu nulung kami ngerjaukanyau , mangku Tuhan diregaui ngan diagungka , mangku tebukti kami sukau nulung jemau .
47008020	Kami sepadau nian , supayau jangan adau jemau diau nyalaka kami nyampaika kumpulan tanci diau banyak itu .
47008021	Kami endak mbuat jujur , ukan cuman di adapan Tuhan , tapitu pulau di adapan jemau .
47008022	Serempak ngan ughang duautu kami ngajung pulau sughang kantin diau lainau . Kami la rajin nguji diau , tenyatau diau maju galak nulung . Mbak kini diau endak nulung kami nian , karnau besak aghapannyau ngan kamu .
47008023	Titustu kantinku diau bekerjau ngan aku batan endak nulung kamu . Kantin diau lain diau pegi serempak ngan diautu diajung jemau Keristen bekerjau endak meregaui Keristus .
47008024	Mangku kami mintak , supayau kamu nyatauka sayang kamu ngan ughangtu , mangku gegalau jemau Keristen keruan , bansau kamu nyayangi ughangtu nian ngan setu diau kami banggaka ceritau kamutu benagh .
47009001	Sebenaghau nidau nanti kutuliska agi ceritau kumpulan tanci batan endak umat Allah di Yudia .
47009002	Aku keruan kamu galak nulung , mangku aku muji kamu di adapan jemau Makedunia . Aku la ngiciakka ngan ughangtu , bansau jak taun empaini kantin kitau di Akaya la siap ngenjuakka tanci . Mangku kerjau kamu mbuat banyak jemau endak nulung pulau .
47009003	Mbak kini aku ngajung Titus ngan kantinautu njenguak kamu , supayau setu diau kami banggaka ceritau kamu jangan njadi kici'an mbu'ung . Kamu mesti siap , karnau la kukiciakka ngan ughangtu , bansau kamu la siap .
47009004	Amun jemau Makedunia datang serempak ngan aku nanti , jangan ughangtu nemuni kamu lum siap . Alaka maluannyau kamini nanti , karnau la percayau nian ngan kamu . Kamu pulau ka maluan .
47009005	Itula sebapau aku ngajung ughangtu dulu pegi endak ngurus kumpulan tanci diau la kamu janjikatu . Mangku amun aku datang , tancitu la tekumpul , mangku tenyatau kamu ngenjuak ngan riang , ukan karnau tepasau .
47009006	Ingatkala , jemau diau nanamka benia dikit ka dikit pulau dapat asilau . Jemau diau nanamka banyak benia ka banyak pulau asilau .
47009007	Bilang jemau mesti ngenjuak nurut kenda'au , jangan ngan asau-asauan , jangan meghasau tepasau , karnau Allah nyayangi jemau diau ngenjuak ngan riang .
47009008	Allah bekuasau ngenjuakka ngan kamu setu diau iluak banyak tegalau , mangku setu diau kamu enda'au maju adau galau , lagi ka lebia batan endak bebuat lebia iluak agi .
47009009	Di Injil ditulis , " Diau banyak ngenjuak ngan jemau serik . Keilu'an atiAu batan endak selelamaunyau . "
47009010	Allah nyediauka benia ngan tukang tanam ngan makanan batan endak kitau . Diau pulau ka nyediauka banyak benia batan endak kamu nanam , ka dibuat banyak asilau , mangku keilu'an ati kamu ka tamba banyak pulau .
47009011	Ngan carau luak itu kamu ka serbau cukup , mangku kamu maju pacak ngenjuak ngan riang . Mangku banyak jemau ka beterimau-kasia ngan Allah , karnau enju'an kamu diau kami agiaka .
47009012	Kerjau iluak diau kamu kerjaukatu ncukupi umat Allah diau kurangan , mangku pulau mbuat banyak jemau beterimau-kasia ngan Allah .
47009013	Karnau keilu'an diau kamu nyataukatu banyak jemau Keristen di Yudia ka muji Allah , karnau nginak kamu ta'at ngan ceritau iluak jak di Keristus diau kamu ikutitu . Ughangtu ka muji Allah pulau , karnau kamu iluak ngan ngenjuak setu diau adau di kamu ngan gegalau jemau .
47009014	Mangku ughangtu ka ndu'aka kamu ngan sayang nian ngan kamu , karnau Allah iluak nian ngan kamu .
47009015	Terimau-kasia ngan Allah , karnau enju'anNyau diau iluak nianantu .
47010001	Aku , Paulus , adau diau endak kukiciakka ngan kamu . Nurut katau jemau akuni nidau beghani , amun buadapan ngan kamu , tapitu beghani , amun jawua . Karnau Keristustu iluak ngan lembut ,
47010002	aku mintak nian , jangan masau aku keghas ngan kamu , amun aku datang nanti . Aku la berencanau endak marai jemau diau ngiciakka kami idup nurut deniau .
47010003	Nyela , kami gi adau di deniau , tapitu kami nidau bejuang nurut carau deniau .
47010004	Pakaian diau kami gunauka dalam peperangan ini ukanau pakaian deniauni , tapitu pakaian diau adau kuasau Allah , mangku binting dirubuaka . Bebalahan kami tangkis .
47010005	Kami merusakka setu diau dibuat jemau geduak endak melawan setu diau benagh ceritau Allah . Kami na'an gegalau rupu'an jemau ngan mbuatau ta'at ngan Keristus .
47010006	Mangku amun kamu la ta'at nian , kami siap endak ngukum jemau diau nidau ta'at .
47010007	Kamu cuman nginak setu diau kina'an jak di luagh ajau . Amun adau sughang diau yakin , bansau diau hak Keristus , diau mesti berupuak agi , mangku nyadari , bansau kamini pulau hak Keristus semegi ngan diautu .
47010008	Aku nidau maluan , amun aku lebia mbanggaka kuasau diau dienjuakka Tuhan ngan kami , karnau kuasau itu dienjuakka batan endak neguaka kamu , ukanau batan endak mbenasauka kamu .
47010009	Aku enggup kamu meghasau ditakuti ngan suratku .
47010010	Jemau bekatau , " Surat Paulus itu tegas ngan keghas . Anyautu amun adau guak kitau , diau lemas ngan kici'annyau nidau bediau retiau . "
47010011	Jemau diau ngiciak luak itu mesti nyadari , bansau amun kami datang guak kamu nanti , kami mbuat semegi ngan setu diau kami tulis dalam surat .
47010012	Nyela , kami nidau beghani nyamauka ngan mbandingka kamini ngan jemau diau muji diriau . Alaka bigal ughangtu ! Makai diriau njadi ukuran , mangku mbandingka diriau ngan diri ughangtula .
47010013	Kami nidau luak itu . Amun kami bangga , kami nidau lebia jak di batas . Kami maju adau dalam batas kerjau diau ditetapka Allah batan endak kami . Kamu temasuak dalam itu .
47010014	Mangku kami nidau di luagh batas daira kerjau kami , masau kami berayak ngan kamu senitu ngan ngiciakka ceritau iluak jak di Keristus ngan kamu .
47010015	Kami nidau muji diri kami ngan kerjau jemau diau adau di luagh batas diau ditetapka Allah batan endak kami . Kami ngaghapka kamu tamba percayau ngan Keristus , mangku kami pacak ngerjauka kerjau diau lebia besak agi di guak kamu . Kerjau itu maju adau dalam batas diau ditetapka Allahtu .
47010016	Ngan carau luak itu kami pacak ngiciakka ceritau iluaktu di nenggeri jemau . Kami nidau nanti muji diri kami ngan asil kerjau jemau diau dikerjauka di daira ughangtu .
47010017	Di Injil ditulis , " Jemau diau bangga , mesti mbanggaka setu diau dikerjauka Tuhan . "
47010018	Jemau diau dipuji Tuhan ta'an uji ukan jemau diau muji diriau .
47011001	Enangka kerjauku diau bang bigal ini . Asauku bulia .
47011002	Aku nyanauka kamu nian luak Allah nyanauka kamu . Aku la njanjika kamu ngan Keristus . Mangku aku endak , supayau kamu maju beresia luak sughang gadis beresia enggut aghi nika .
47011003	Anyautu aku ghegak rupu'an kamu disesatka , nidau agi ta'at ngan Keristus , luak Hawa senitu pulau disesatka kecalakan ulagh .
47011004	Rupaunyau kamu riang nerimau jemau diau datang guak kamu ngan ngiciakka ceritau Yesus diau lain , ukan Yesus diau kami kiciakka ngan kamu . Kamu pulau endak nerimau rua ngan ceritau diau lain nian ngan Rua Allah ngan ceritau iluak diau kamu terimau jak di kami .
47011005	Dikit kiala aku nidau meghasau inau jak di rasul-rasul diau hibat itu .
47011006	Asauku aku kurang pacak nian ngiciak , tapitu amun ngeruani ceritau Allah ukan aku nidau pacak , la kami buktika ngan kamu ngan gegalaunyau .
47011007	Aku la ngiciakka ceritau iluak jak di Allah ngan kamu , nidau mintak dibayighi dikit kiala . Aku nginauka diriku endak ninggika kamu . Apu itu salaku ngan kamu ?
47011008	Masau aku kerjau batan endak kamu , aku dibayighi jemau Keristen lainau . Pacak dikiciakka aku merugika jemautu , mangku pacak nulung kamu .
47011009	Amun aku dang nidau betanci , aku nidau kekela nyusaka sughang kia jak di kamu . Gegalaunyau diau aku enda'au disediauka kantin-kantin diau datang jak di Makedunia . Aku njagau nian , mangku nidau njadi beban kamu . Mangku aku njagau , supayau maju luak itu .
47011010	Karnau ajaghan Keristus diau benagh adau di aku , nidau sughang kiala di gegalau daira Akaya pacak melengitka kebanggaanku itu .
47011011	Ngapau luak itu ? Apu aku nidau nyayangi kamu ? Allah keruan aku nyayangi kamu .
47011012	Setu diau kukerjauka mbak kini ka maju kukerjauka , supayau rasul diau lainautu nidau bediau tapakan endak muji diriau ngan ngiciakka , bansau ughangtu bekerjau ngan carau luak kami .
47011013	Ughangtu cak rasul . Ughangtu bekerjau ngan mbu'ungi jemau , ughangtu luluak rasul Keristus .
47011014	Nidau nanti kemangan ughangtu ngerjauka titu . Iblis pulau luluak malaikat terang .
47011015	Mangku nidau nanti kemangan , amun anak-bua iblis luluak anak-bua Allah . Udim-udimau ughangtu ka nerimau balasan diau setimpal ngan kerjaunyautu .
47011016	Kukiciakka sekali agi : Jangan adau diau nganggap aku bigal . Anyautu amun nyela adau diau nganggap aku bigal , terimaula aku luak jemau bigal . Mangku nengkela aku diau bigalni muji diriku dikit .
47011017	Ka kukiciakka kebanggaanku luak jemau bigal . Ukan Tuhan diau ngajung aku ngiciakkanyau . Aku ngiciak luak jemau bigal .
47011018	Banyak jemau muji diriau ngan carau deniau . Aku endak pulau muji diriku .
47011019	Kamu ngaligh nian ngan jemau bigal , karnau kamu meghasau pintar .
47011020	Kamu nerimau nian , amun jemau mbudakka kamu , amun jemau nguasaui ngan ngambiak untung banyak jak di kamu , amun jemau nganggap diriau lebia jak di kamu ngan beghani nampagh kamu .
47011021	Aku maluan ngaku'i , bansau kami nidau pacak ngerjauka titu . Anyautu setu diau jemau lain beghani mbanggaka , aku mbanggaka pulau . Akuni ngiciak luak jemau bigal .
47011022	Ughangtu jemau Ibrani , aku pulau jemau Ibrani ! Ughangtu jemau Israil , aku pulau jemau Israil ! Ughangtu pengadau Abraham , aku pulau pengadau Abraham !
47011023	Apu ughangtu bekerjau batan endak Keristus ? Aku ngiciak luak jemau gilau , iluakla aku sangkan gegalau ughangtu . Nemanla aku bekerjau , rajinla aku dijilka . Banyakla aku disaraui ngan rajin sengkiap mati .
47011024	Limau kali aku dibaduki jemau Yahudi , idang kali tigau pulua sembilan .
47011025	Tigau kali aku dipeciti jemau Rum . Aku pulau digutuki ngan batu . Tigau kali ngalami kapal tebenak , saghi semalam aku tuapung-apung di tenga laut .
47011026	Amun aku bejalan , aku rajin ngadapi bayau , bayau ayiak merampus , bayau perampuk , bayau jak di jemau Yahudi , bayau jak di jemau ukan Yahudi , bayau di kuta , bayau di padang , bayau di laut ngan bayau jak di jemau diau ngiciakka diriau jemau Keristen awuak ukan .
47011027	Aku mbanting tulang ngan beusaha mati-matian , rajin nidau tiduak . Aku keruan lapagh ngan aus , rajin nidau makan , kedinginan ngan nidau bediau baju .
47011028	Lain jak di gegalaunyautu aku idang aghi temas merupuakka gegalau jemau Keristen .
47011029	Amun adau diau nidau tegua , aku meghasau pulau nidau tegua . Amun adau diau celakau ngan dusau , atiku madak nian karnau maluan .
47011030	Amun aku mesti mbanggaka diriku , aku endak mbanggaka kuranganku .
47011031	Allah , Bapak jak di Yesus , Tuhan kitau , keruan aku nidau mbu'ung . Tepujila namaunyau selelamaunyau .
47011032	Masau aku di Damsik , gubernur diau ditetapka rajau Aretas ngajung tenterahau njagau mukau lawang kutatu endak nangkap aku .
47011033	Anyautu aku ditughunka jak di tebuak dinding kutatu pakai kinjagh , mangku aku luput jak di tangan ughangtu .
47012001	Aku endak maju muji diriku , empuak nidau bediau gunaunyau . Mangku aku ngiciakka pulau setu diau dikinakka Tuhan dalam pengina'an ngan aku .
47012002	Aku keruan sughang jemau Keristen . Empat belas taun diau la udim jemautu diangkat ke tingkat diau ketigau di sergau . Apu badan nian tuangkat , apu pengina'an ajau , aku nidau keruan . Cuman Allah ajau diau keruan .
47012003	Aku keruan jemautu , apu badanau tuangkat nian , apu pengina'an ajau , aku nidau keruan , cuman Allah ajau keruan ,
47012004	jemautu tuangkat ke sergau . Di situ diau ndengagh katau diau nidau pacak dikiciakka manusiau ngan nidau diajung dikiciakka manusiau .
47012005	Jemau itula diau kupuji . Amun di diriku , aku cuman muji kuranganku .
47012006	Misalau aku endak muji diriku , aku nidau ka mbu'ung , aku ka ngiciakka diau benagh . Anyautu aku na'an diriku , supayau jangan adau jemau diau nganggap aku lebia jak di setu diau dikinak di aku ngan didengagh jak di aku .
47012007	Mangku supayau aku jangan geduak karnau pengina'an diau nyeliatu , aku dienjuakka setu diau luak dughi di badanku . Titu njadi alat Iblis endak mbaduk aku , mangku aku jangan geduak .
47012008	La tigau kali aku mintak ngan Tuhan , supayau titu diambiak jak di aku .
47012009	Tuhan nimbal , " Aku nyayangi kaba , jadila batan endak kaba . Amun kaba litak , mangku kuasauku ka nyatau nian . " Karnau itu aku riang nian muji kelita'anku , mangku Keristus njagaui aku ngan kuasauNyau .
47012010	Itula sebapau aku riang ngan sukau , amun aku litak . Aku riang , amun aku digelakka , amun adau pekarau ngan setu diau segau karnau Keristus . Karnau amun aku litak , masau itu aku kuat nian .
47012011	Nyela , aku la njadi luak jemau bigal . Kamutu mbuat aku luak itu . Sebenaghau kamu diau mesti muji aku . Karnau empuak aku nidau bediau retiau , dikit kiala aku nidau kala ngan rasul diau hibattu .
47012012	Tandau nyelia ngan kerjau diau hibat diau kukerjauka di guak kamu ngan ngaligh la nyatauka akuni rasul .
47012013	Dalam segi tuapau kamu kurang disanauka , amun dibandingka ngan jemau Keristen diau lain ? Paling-paling karnau aku nidau mbeghati kamu mbayighi aku . Ma'apkala aku karnau salaku itu !
47012014	Mbak kini la ketigau kaliau aku endak berayak ngan kamu . Aku enggup mbeghati kamu , karnau ukan retau kamu diau kuenda'au tapitu ati kamu . Pejadi diau mesti ndalak pengidupan batan endak anak-ana'au , ukan anak ndalak batan endak pejadiau .
47012015	Itula sebapau ngan riang aku sukau ngerbanka gegalaunyau batan endak kamu , lagi diriku . Amun aku nyayangi kamu luak itu , apu pantas kamu kurang nyayangi aku ?
47012016	Kamu la nginak , bansau aku nidau kekela mbeghati kamu . Anyautu adau diau bekatau , bansau akuni calak , bansau aku la dapat untung ngan carau nipuka kamu .
47012017	Ngan carau luak manau ? Apu ngan jemau diau kuajung guak kamutu aku dapat untung jak di kamu ? Nidau ka adau .
47012018	Nyela , aku la ngajung Titus berayak ngan kamu . Kuajung pulau kantin kitau diau laintu . Apu Titustu ngambiak untung jak di kamu ? Apu kami duauni nidau bekerjau ngan tujuan diau semegi ? Apu kami nidau bekerjau ngan carau diau semegi ?
47012019	Apu kamu ngirau selamau ini kami beusaha endak mbenaghka diri kami tuadap kamu ? Dikit kiala nidau ! Allah ngeruani , bansau gegalaunyau diau kami kiciakkatu nurut kendak Keristus . Gegalaunyau diau kami kerjaukatu endak neguaka kamu mangku tamba percayau .
47012020	Aku ghegak , amun aku datang nanti , aku ka nemuni kamu nidau luak diau kuaghapka , mangku kamu pulau ka nemuni aku nidau luak diau kamu aghapka . Aku ghegak , kalu adau diau belagau , sengit , ati besak , mentingka diriau , sangi gelakka , sangi buruakka , geduak , becelikaian .
47012021	Aku ghegak , amun aku datang nanti , Allah ka mbuat aku maluan karnau kamu . Mangku aku ka nangis , karnau banyak jak di kamu diau bedusau senitu lum ngubai jak di kerjaunyau diau kumua , menaugawia ngan nidau senangaiantu .
47013001	Inila diau ketigau kaliau aku endak datang berayak ngan kamu . Dalam Injil ditulis , " Pekarau mesti dikiciakka duau madak tigau ughang saksi , mangku pekarautu sah . "
47013002	Jemau diau senitu la bedusau ngan gegalau jemau lainau senitu la kuingatka , masau aku berayak ngan kamu keduau kaliau . Mbak kini , penarau aku jawua ngan kamu , aku ngingatka agi , amun aku datang nanti , gegalau ughangtu ka diukum .
47013003	Mangku kamu bulia bukti diau kamu pintak , bansau Keristus ngiciak ngan aku . Keristustu nidau litak ngan kamu , tapitu Diau ka nunjuakka kuasauNyau di guak kamu .
47013004	Nyela , masau Diau dipakuka di kayu salip , Diau litak , tapitu mbak kini Diau idup karnau kuasau Allah . Nyela , kamini litak pulau karnau seghundak ngan Keristus , anyautu amun buadapan ngan kamu , kami pulau adau kuasau Allah karnau seghundak ngan Keristus .
47013005	Cubau uji diri kamu , apu kamu ngenian idup percayau ngan Keristus . Cengki kamu ka ngeruani , bansau Yesus Keristus adau di ati kamu , lain amun kamu nidau percayau nian .
47013006	Kuaghapka kamu ngeruani , bansau kamini ukanau jemau diau nidau ta'an uji .
47013007	Kami bedu'a ngan Allah , supayau Diau nulung kamu nidau ngerjauka diau ja'at , ukan supayau nyatau , bansau kami ngerjauka tugas kami nian , tapitu supayau kamu ngerjauka kendak Allah , empuak kamini kina'an luak nidau buasil , nidau ngapau-ngapau .
47013008	Kami nidau pacak ngerjauka setu diau belawanan ngan kendak Allah . Kami mesti nuruti kendak Allah .
47013009	Kami riang , amun kami litak ngan kamu kuat . Kami bedu'a pulau , supayau kamu njadi iluak agi .
47013010	Itula sebapau aku nulis surat ini , masau aku gi jawua ngan kamu . Mangku amun aku datang guak kamu , aku nidau nanti ngukum nurut kuasau diau dienjuakka Tuhan ngan aku . Aku endak majuka kamu ukan endak ngancurka .
47013011	Mangku , kantin-kantinku , kamu mesti riang ngan beusaha , supayau sempernau . Terimaula gegalau petuaku . Kamu mesti suijauan ngan idup bedamai sughang ngan diau lain . Mangku Allah ka nyayangi kamu ngan ngenjuakka damai ngan kamu .
47013012	Sangi pesanka sughang ngan diau lain ngan carau diau iluak . Gegalau umat Allah bepesan ngan kamu .
47013013	
47013014	Aku bedu'a , supayau Tuhan Yesus Keristus iluak nian ngan kamu , Allah nyayangi kamu ngan Rua Allah nyatuka gegalau kamu .
48001001	Batan endak kantin-kantin kami jemau Keristen di perupinsi Galatia . Aku , Paulus , sughang rasul nulis surat ini . Aku njadi rasul ukan karnau dikenda'i manusiau ukan pulau karnau diajung jemau , tapitu karnau kendak Yesus Keristus ngan Allah Bapak diau la ngidupka Diautu jak di mati . Gegalau kantin kitau diau adau seghundak ngan aku bepesan ngan kamu .
48001002	
48001003	Kami bedu'a , supayau Allah , Bapak kitau , ngan Tuhan Yesus Keristus iluak nian ngan ngenjuakka damai ngan kamu .
48001004	Keristus na'ati kendak Allah Bapak kitau , mangku Diau nyeraka nyawauNyau batan endak dusau-dusau kitau , supayau kitau diselamatka jak di deniau diau ja'at ini .
48001005	Tepujila Diau selelamaunyau ! Amin .
48001006	Aku kemangan ngan kamu . Kamu dipilia Allah , karnau Keristus sayang ngan kamu . Anyautu mbak kini kamu cepat nian nyimpang jak di Diau mangku ngikut ceritau iluak diau lain .
48001007	Sebenaghau nidau bediau injil lain . Anyautu adau jemau diau ngacauka kamu , endak ngubai ceritau iluak jak di Keristus .
48001008	Amun adau jemau diau ngiciakka ceritau iluak diau lain jak di ceritau iluak diau la kami kiciakkatu ngan kamu , empuak jemautu jak di kaminila , empuak malaikat jak di sergau , nengkela jemautu didawaika Allah .
48001009	Luak diau la kami kiciakka , mbak kini kukiciakka agi : Amun adau jemau diau ngiciakka injil lain jak di ceritau iluak diau la kamu terimau jak di kami , jemautu didawaika .
48001010	Luak manau akuni ? Apu aku ngaghapka diregaui manusiau ? Ukan , dikit kiala nidau . Aku cuman ngaghapka diregaui Allah . Apu aku beusaha melemakka ati manusiau , mangku dipuji jemau ? Amun aku masia ngerjauka kerjau luak itu , aku ukan budak Keristus .
48001011	Kantin-kantinku , kamu mesti ngeruani , bansau ceritau iluak diau kukiciakkatu asalau ukan jak di manusiau .
48001012	Aku nidau nerimaunyau jak di manusiau . Nidau sughang kia ngajaghkanyau ngan aku , tapitu Yesus Keristus nyataukanyau ngan aku .
48001013	Cengki kamu la ndengagh ceritau idupku senitu . Aku sughang diau ngikut agamau Yahudi ngenianau . Ngan kejam aku nganiayau jemau Keristen ngan beusaha ngabiskanyau .
48001014	Aku lebia ta'at jak di banyak jemau Yahudi diau sebayau njalanka agamauku . Aku rajin nian ngikuti adat lembagau niniak puyang kami .
48001015	Anyautu karnau keilu'an atiAu Allah milia aku , antak ka aku adau mangku ngajung aku bekerjau batan endak Diau .
48001016	Allah nyatauka Ana' Au ngan aku , supayau ceritau Ana' Autu pacak kukiciakka ngan jemau bangsau lain . Masau itu aku nidau mintak pendapat ngan sughang kiala .
48001017	Aku nidau pulau pegi njenguak jemau di Yerusalim diau la lamau jak di aku njadi rasul . Anyautu aku pegi ke nenggeri Arab , mangku jak di situ ngulang ke Damsik agi .
48001018	Tigau taun la udim itu , aku pegi ke Yerusalim endak betemu ngan Pitrus . Aku berayak ngan diau cuman limau belas aghi .
48001019	Aku nidau betemu ngan rasul diau lain , selain Yakubus , ading Tuhan Yesus .
48001020	Setu diau kutulis ini benagh . Allah keruan , aku nidau mbu'ung .
48001021	La udim itu aku pegi ke daira Siria ngan Kilikia .
48001022	Masau itu jemau Keristen di Yudia lum kecinauan nian aku .
48001023	Ughangtu cuman ndengagh , bansau jemau diau senitu nganiayau ughangtu mbak kini ngiciakka ceritau iluak diau senitu endak diabiskanyau .
48001024	Mangku ughangtu muji Allah karnau aku .
48002001	Empat belas taun udim itu aku ngulang ke Yerusalim ngan Barnabas ngan Titus ngikut pulau .
48002002	Aku pegi ke Yerusalim , karnau Allah la nyatauka ngan aku , bansau aku mesti pegi . Aku betemu ngan pengulu-pengulu jemau Keristen di situ , mangku aku ngiciakka ceritau iluak diau kukiciakka ngan jemau bangsau lain , supayau jangan kerjauku empuak senitu empuak mbak kini nidau bediau retiau .
48002003	Titus diau ngantini aku sughang jemau Yunani . Empuak luak itu diau nidau dipasau endak disunat .
48002004	Nyela , adau jemau diau endak masau carau itu . Ughangtu cak jemau Keristen ngan masuak nidau dikeruani luak mematau . Ughangtu endak ngeruani ngan ngalangi kebibasan diau adau di kitau , karnau kitau idup seghundak ngan Yesus Keristus . Ngan carau luak itu ughangtu endak mbudakka kitau agi .
48002005	Anyautu kami nidau nyera dikit kia ngan ughangtu , karnau kami endak njagaui , supayau ceritau iluak diau benaghtu nidau diuba batan endak kamu .
48002006	Empuak luak itu , nidau bediau setu diau dituntut jak di aku ngan jemau diau dianggap beregau . - Amun aku , nidau penting apu ughangtu beregau apu nidau , karnau Allah nidau milia rupau .
48002007	Mangku jemau diau dianggap beregautu ngaku'i , bansau Allah la nugaska aku ngiciakka ceritau iluak ngan jemau nidau besunat , semegi luak Diau la nugaska Pitrus ngiciakka ceritau iluaktu ngan jemau besunat .
48002008	Allah njadika Pitrus rasul batan endak jemau besunat . Diautu pulau njadika aku rasul batan endak jemau nidau besunat .
48002009	Yakubus , Pitrus ngan Yuhanis diau njadi pengulu jemau Keristen ngaku'i , bansau aku la ditugaska luak itu . Mangku ughangtu bejabat tangan ngan aku ngan Barnabas njadi tandau tetuju , bansau kami pegi endak bekerjau di guak jemau ukan Yahudi , ngan ughangtu pegi bekerjau di guak jemau Yahudi .
48002010	Ughangtu cuman mintak , supayau maju nyanauka jemau serik . Mangku aku riang ngerjaukanyau .
48002011	Masau Pitrus berayak ke Antiukia , aku negughi diau ngan terang-terangan , karnau diau sala nian .
48002012	Penembaiau diau makan serempak ngan jemau diau nidau besunat . Mangku adau jemau jak di anak-bua Yakubus datang , diau njawuaka diriau jak di jemau ukan Yahudi , enggup makan agi serempak ngan ughangtu karnau takut ngan jemau Yahuditu .
48002013	Mangku jemau Yahudi lainau ngikut perembak diau ca'autu . Barnabas pulau ngikut perembak ughangtu .
48002014	Satu aku nginak , perembak ughangtu nidau sesuai ngan ceritau iluak diau benaghtu , mangku aku bekiciak ngan Pitrus di adapan gegalau jemau , " Amun dighi sughang jemau Yahudi la idup luak jemau ukan Yahudi , ngapau dighi mbak kini endak masau jemau lain idup luak jemau Yahudi ? "
48002015	Nyela , kami jemau Yahudi karnau bak kami jemau Yahudi . Kami ukan jemau bedusau jak di bangsau lain .
48002016	Empuak luak itu kamu keruan , bansau nidau sughang kiala dibenaghka karnau nuruti ukum agamau , tapitu gegalau jemau dibenaghka karnau percayau ngan Yesus Keristus . Itula sebapau kamini pulau percayau ngan Keristus , supayau kami dibenaghka karnau percayau ngan Keristus ukan karnau na'ati ukum agamau . Karnau nidau sughang kiala dibenaghka karnau nuruti ukum agamau .
48002017	Kamini ngaghapka dibenaghka ngan carau idup seghundak ngan Keristus , mangku tenyatau kami pulau jemau bedusau luak jemau ukan Yahudi . Tuapau retiau ini ? Apu Keristus mbuat kami bedusau ? Nidau ka adau !
48002018	Amun aku mulai negakka agi setu diau la kuleghak , mangku aku nyatauka diriku pelanggar ukum Taurat .
48002019	Aku la mati batan endak ukum Taurat karnau ukum Taurattu , mangku aku idup batan endak Allah . Aku la disalipka ngan Keristus .
48002020	Mbak kini ukan agi aku diau idup , tapitu Keristus idup dalam diriku . Mangku mbak kini aku idup karnau percayau ngan Anak Allah diau la nyayangi aku ngan nyeraka nyawauNyau batan endak aku .
48002021	Aku nidau nulak keilu'an Allahtu . Misalau jemau dibenaghka karnau ukum Taurat , kematian Keristus nidau bediau retiau .
48003001	Ui jemau Galatia , kamu bigal nian ! Kamu tepengarua ngan sapau ? Keristus diau la mati di kayu saliptu la kamu keruan nian .
48003002	Cubau kiciakka ngan aku diau sutiak ini : Apu kamu nerimau Rua Allah karnau na'ati ukum Taurat , apu karnau ndengagh ceritau iluak jak di Allah ngan percayau ngan Keristus ?
48003003	Ngapau kamu bigal nian ? Kamu la mulai idup empai ngan Rua Allah . Baghia mbak kini kamu endak maju idup enggut udim ngan usaha kamu sendighi ?
48003004	Apu nidau bediau gunaunyau ngan gegalaunyau diau la kamu ghasauka itu ? Baghia nidau bediau gunaunyau .
48003005	Allah ngenjuakka RuaHau ngan kamu ngan mbuat banyak tandau nyelia di guak kamu . Apu Allah ngerjauka titu karnau kamu na'ati ukum Taurat , apu karnau ndengagh ceritau iluaktu ngan percayau ngan Keristus ?
48003006	Itu semegi luak diau ditulis di Injil ceritau Abraham , " Abraham percayau ngan Allah . Karnau itu diau diterimau Allah njadi jemau benagh . "
48003007	Amun luak itu , kamu keruan , bansau jemau diau pengadau Abraham nian jemau diau percayau ngan Allah .
48003008	Jak di senitu kitab Injil la keruan , bansau Allah mbenaghka jemau diau ukan Yahudi karnau percayau ngan Diau . Ceritau iluak itu la dikiciakka senitu ngan Abraham ngan janji ini , " Karnau kaba , Allah ka iluak ngan gegalau bangsau . "
48003009	Abraham percayau , mangku diau disayangi . Luak itu pulau gegalau jemau diau percayau ka disayangi semegi ngan Abraham .
48003010	Jemau diau bepaut ngan ukum Taurat idup ngan dawaian . Karnau di Injil ditulis , " Jemau diau nidau nuruti gegalaunyau diau ditulis dalam kitab Taurat didawaika Allah . "
48003011	Nidau sughang kia ka dibenaghka Allah karnau na'ati ukum Taurat . Titu la dinyatauka dalam Injil , " Jemau diau la dibenaghka karnau percayau ka idup nian . "
48003012	Anyautu ukum Taurat nidau bepaut ngan iman , tapitu jemau diau nuruti ukumtu ka idup karnau kerjaunyautu .
48003013	Keristus mbibaska kitau jak di dawaian ukum Taurattu . Diau ngerjauka titu ngan ngenangka diriAu didawaika karnau kitau . Karnau di Injil ditulis , " Jemau diau mati digerintungka di kayu didawaika . "
48003014	Yesus Keristus ngerjauka titu , supayau keilu'an Allah diau dijanjikaNyau ngan Abrahamtu dienjuakka pulau ngan jemau ukan Yahudi . Ngan carau luak itu gegalau kitau diau percayau nerimau Rua diau dijanjika Allah .
48003015	Kantin-kantinku , nengkela aku ngiciakka cuntau jak di idup kitau . Amun duau jemau bejanji ngan janjitu la disahka , mangku nidau sughang kia pacak mbatalka janjitu ngan namba tuapau kila .
48003016	Janji-janji Allah dijanjikaNyau ngan Abraham ngan jemau pengadau Abraham . Di Injil nidau ditulis , " ngan pengadau-pengadau Abraham " , retiau banyak jemau . Diau ditulis di situ , " ngan jemau pengadau kaba " , retiau gi sughang ajau , diautu Keristus .
48003017	Diau endak kukiciakka di sini : Janji Allah la disahka senitu . Ukum Taurat empai dienjuakka empat ratus tigau pulua taun udim itu . Ukumtu nidau pacak mbatalka ngan ngabiska janji itu .
48003018	Amun pengenjuak Allah bepaut ngan ukum Taurat , itu ukan agi pengenjuak diau dijanjikatu . Tapitu karnau Allah la njanjikanyau ngan Abraham , mangku dienjuakkaNyau ngan diau .
48003019	Amun luak itu , batan tuapau ukum Taurattu dienjuakka ? Ukumtu ditambaka batan endak nyatauka pelanggaran manusiau . Ukum Taurattu dijalanka cuman enggut pengadau diau dikiciakkatu datang . Ukum itu disampaika malaikat ngan sughang jemau diau njadi pengantarau .
48003020	Pengantarau cuman penting , amun adau duau pihak . Anyautu Allah itu sutiak .
48003021	Amun luak itu , apu ukum Taurat belawanan ngan janji Allah ? Nidau ka adau ! Karnau misalau ukum Taurat dienjuakka batan endak bulia idup , mangku manusiau dibenaghka karnau nuruti ukumtu .
48003022	Anyautu di Injil la ditulis , bansau gegalau manusiau la dikuasaui dusau , mangku setu diau dijanjika Allah dienjuakka ngan jemau diau percayau ngan Keristus , karnau janjitu cuman dienjuakka ngan jemau amun percayau .
48003023	Antak ka masaunyau jemau pacak percayau ngan Keristus , kitau dipasau ukum Taurat , luak dikurungka . Udim itu dinyatauka carau kitau percayau ngan Keristus .
48003024	Mangku ukum Taurat njadi penjagau kitau , enggut Keristus datang endak mbenaghka kitau , karnau kitau percayau ngan Diau .
48003025	Mbak kini la masaunyau manusiau pacak percayau ngan Keristus , mangku kitau nidau agi dijagaui ukum itu .
48003026	Gegalau kamu la percayau ngan Yesus Keristus , mangku kamu la seghundak ngan Diau ngan njadi anak-anak Allah .
48003027	Gegalau kamu la dibaptis dalam namau Keristus , mangku kamu la nerimau sipat Keristus .
48003028	Mangku nidau bediau bidahau , empuak jemau Yahudi empuak jemau ukan Yahudi , empuak budak empuak jemau bibas , empuak tinau empuak lanang . Gegalaunyau semegi karnau Yesus Keristus .
48003029	Mangku amun kamu hak Keristus , kamu pulau pengadau Abraham , mangku kamu behak nerimau setu diau dijanjika Allahtu .
48004001	Diau endak kukiciakka ini : Selamau sughang anak diau behak nerimau peninggalan ba'au gi keciak , dikit kiala nidau bediau bidahau ngan sughang budak , empuak diau behak ngempu gegalaunyautu .
48004002	Anyautu adau jemau diau njagauinyau ngan ngurusau , enggut masau diau ditetapka ba'au .
48004003	Luak itu pulau kitau : Selamau kitau lum ngerti , kitau dikuasaui rua deniau .
48004004	Anyautu la sampai masaunyau diau ditetapka Allah , mangku Diau ngajung ana' Au ke deniau . Diautu dilahirka sughang jemau tinau , mangku idup ta'at ngan ukum Taurat .
48004005	Ngan carau luak itu Diau melepaska jemau diau idup dikuasaui ukum Taurattu , mangku gegalau kitau pacak njadi anak Allah .
48004006	Karnau kamu anak Allah , mangku Diau ngajung Rua Ana' Au nguasaui ati kitau diau ngiciakka , " Bak , bakku ! "
48004007	Mangku kamu ukan agi budak , tapitu anak . Mangku amun kamu anak Allah , kamu pulau behak nerimau gegalaunyau diau disediauka Allah batan endak anak-ana' Au .
48004008	Senitu , masau kamu lum keruan Allah , kamu dikuasaui rua-rua diau ukan jak di Allah .
48004009	Anyautu mbak kini kamu la keruan Allah , apu tepatla Allah keruan kamu . Ngapau kamu endak ngulang agi ke rua deniau diau litak ngan sarau ? Ngapau kamu endak dikuasaui agi ngan rua itu ?
48004010	Kamu meringati aghi diau ditetapka ngan bulan ngan taun diau ditetapka .
48004011	Aku ghegak , kalu aku bulia keria ajau batan endak kamu .
48004012	Kantin-kantinku , aku mintak nian , supayau kamu njadi luak aku , karnau aku pulau la njadi luak kamu . Kamu nidau kekela ngerjauka setu diau nidau iluak ngan aku .
48004013	Cengki kamu gi teghingat , bansau aku senitu ngiciakka ceritau iluak ngan kamu , karnau aku buidapan .
48004014	Masau itu kamu nidau gheging ngan aku , empuak badanku luak itu mangku njadi cubauan batan endak kamu . Anyautu kamu nerimau aku luak nerimau malaikat Allah , luak nerimau Yesus Keristus itula .
48004015	Kamu riang nian masau itu . Mbak kini di manau keriangan kamutu ? Aku keruan , masau itu kamu sukau ngenjuakka gegalaunyau ngan aku , lagi pulau ncungkil matau kamu itula batan endak dienjuakka ngan aku , amun pacak .
48004016	Apu kamu mbak kini nganggap aku musua , karnau aku ngiciakka setu diau benagh ngan kamu ?
48004017	Jemau diau lain itu ngan riang ndala'i kamu , anyautu rencanau ughangtu nidau iluak . Ughangtu cuman endak nceghaika kami ngan kamu , supayau kamu ngikut ughangtu ngan riang .
48004018	Nyela iluak , amun riang ngerjauka setu diau iluak , asal maju luak itu , jangan cuman masau aku adau di guak kamu .
48004019	Ui anak-anakku , karnau kamu aku mbak kini sengsarau agi luak sughang tinau diau endak merunggu . Aku ka maju sengsarau , amun sipat Keristus lum nyatau di kamu .
48004020	Aku ghindu nian endak seghundak ngan kamu , supayau aku pacak ngiciak ngan kamu ngan carau lain , karnau aku nidau keruan agi , tuapau diau endak kubuat ngan kamu .
48004021	Cubau kiciakkala ngan aku , ui kamu diau endak idup na'ati ukum Taurat , apu kamu nidau ngerti setu diau dikiciakka dalam ukum itu ?
48004022	Di situ ditulis , bansau Abraham adau duau ughang anak , sughang anak jak di tinau diau njadi buda'au , diau sughang agi jak di buntingau nian .
48004023	Anak jak di tinau diau njadi budaktu adau karnau kendak manusiau . Anak jak di buntingautu adau karnau dijanjika Allah .
48004024	Itu pacak dipakai njadi umpamau . Duau ughang tinau itu ibarat duau janji Allah . Diau sutiak asalau jak di gunung Sinai , itula Hagar . Anak-ana'au njadi budak pulau .
48004025	Hagar itula gunung Sinai di nenggeri Arab . Diautu ibarat kuta Yerusalim ngan gegalau jemaunyau diau mbak kini la njadi budak .
48004026	Anyautu Yerusalim diau di sergau itu Yerusalim nian , mangku diaula enduak kitau .
48004027	Karnau di Injil ditulis , " Riangla kaba , ui tinau diau nidau bediau anak ngan nidau kekela melahirka ! Riangla ngan injiakla , ui kaba diau nidau kekela meghasauka sakit endak merunggu ! Karnau tinau diau ditinggalka lakiau banyakla ana'au sangkan tinau diau maju idup ngan lakiau . "
48004028	Kantin-kantinku , kamu anak Allah diau adau karnau janji Allah , semegi luak Isak itu .
48004029	Mangku senitu anak diau adau karnau kendak manusiau nganiayau anak diau adau karnau kendak Rua Allah . Luak itu pulau mbak kini .
48004030	Mangku tuapau diau ditulis di Injil ? Adau ditulis , " Laratkala tinau budak itu ngan ana'au , karnau anak jak di tinau budaktu nidau pacak sesamau hak ngan anak buntingau . "
48004031	Karnau itu , kantin-kantinku , kitauni ukanau anak jak di sughang budak , tapitu kitau anak jak di buntingau nian .
48005001	Kitau mbak kini bibas , karnau Keristus la mbibaska kitau . Karnau itu ta'ankala kebibasan kamu , jangan endak dibudakka agi .
48005002	Aku , Paulus , ngiciak ngan kamu nian : Amun kamu mintak disunat , Keristus nidau nian begunau ngan kamu .
48005003	Lagi kukiciakka ngan kamu . Bilang jemau diau mintak disunat wajib nuruti gegalau ukum Taurat .
48005004	Amun kamu endak dibenaghka karnau nuruti ukum Taurat , itu mbuktika kamu la beceghai ngan Keristus . Ngan carau luak itu kamu nidau pacak meghasauka keilu'an Allah .
48005005	Anyautu kaminila ngaghapka , bansau kami ka dibenaghka Allah , karnau Rua Allah nulung kami percayau ngan Keristus .
48005006	Karnau amun kitau la idup seghundak ngan Keristus , apu besunat apu nidau besunat , itu nidau bediau retiau . Diau penting , percayau ngan Keristus , mangku itu nyatau ngan sayang kitau ngan jemau .
48005007	Senitu kamu bejuang ngan iluak . Mbak kini ngapau kamu nidau ta'at agi ngan Allah ? Sapau diau ngasut kamu ?
48005008	Cetau ukan Allah ! Allahtu la ngajung kamu njenguak Diau .
48005009	Katau jemau , " Ghagi dikit ka ngembangka gegalau lejuan . "
48005010	Empuak luak itu akuni percayau , bansau kamu nidau ka bediau pendapat lain jak di aku , karnau kitau la seghundak karnau Keristus . Mangku jemaunyau , sapau kila diau ngacauka rupu'an kamu , ka diukum Allah .
48005011	Mangku aku , ngapau aku maju diluatka , amun aku masia ngajung jemau besunat ? Amun ngenian aku ngiciak luak itu , kici'anku ceritau kayu salip Keristus nidau njadi pekarau agi .
48005012	Iluakla jemau diau ngacauka kamutu pegi ajau jak di guak jemau Keristen .
48005013	Kantin-kantinku , nyela kamutu la diajung njadi jemau diau bibas . Anyautu jangan kebibasantu njadi tapakan endak idup nuruti kendak dusau . Tapitu kamu mesti sangi sayangi ngan sangi tulungi .
48005014	Karnau gegalau ukum Taurat disimpulka ngan sutiak perinta ini , " Kaba mesti nyayangi kantin kaba luak diri kaba . "
48005015	Anyautu amun kamu sangi gigiti ngan sangi tegu'i , awas , nanti kamu ka ancur galau .
48005016	Diau endak kukiciakka ini : Idupla dibimbing Rua Allah , mangku kamu nidau ka nuruti serilau manusiau .
48005017	Serilau manusiau belawanan ngan kendak Rua Allah , kendak Rua Allah belawanan ngan serilau manusiau , karnau sangi musui . Itula sebapau kamu nidau pacak ngerjauka setu diau kamu kenda'i .
48005018	Anyautu amun kamu idup dibimbing Rua Allah , kamu nidau dikuasaui ukum Taurat .
48005019	Serilau manusiau nyatau di kerjau menaugawia , kumua ngan diau nidau pantas ,
48005020	di kerjau nyemba di keramat , menterau , bemusuan , belagau , sengit , cepat mara , merupuakka diriau ajau , ngasung ngan mihak ,
48005021	luat , memabu'an , bereruyalan ngan kerjau lain luak itu . Aku ngingatka kamu , luak aku la ngingatka kamu senitu , bansau jemau diau ngerjauka setu luak itu nidau ka nerimau setu diau disediauka Allah , masau Diau bekuasau .
48005022	Anyautu jemau diau dibimbing Rua Allah asilau luak ini : Jemautu sayang ngan jemau , diau riang , adau damai , ngaligh , galak nulung jemau , diau iluak , setia ,
48005023	ngensian , ngan pacak nguasaui diriau . Nidau bediau ukum diau negahi kerjau luak itu .
48005024	Jemau diau la njadi hak Yesus Keristus , jemautu nidau agi nuruti kendak manusiau ngan gegalau serilaunyau .
48005025	Rua Allah la ngenjuakka ngan kitau idup diau empai . Karnau itu idup kitau mesti pulau dibimbing Rua itu .
48005026	Kitau jangan geduak , jangan sangi sakiti ati , jangan sangi sengitka , jangan sangi luatka .
48006001	Kantin-kantinku , amun adau sughang kedapatan mbuat dusau , kamu diau idup na'ati Rua Allah mesti mbimbing jemautu ke jalan diau benagh . Anyautu kamu mesti ngerjauka titu ngan ngaligh sampai njagau diri kamu , supayau jangan bedusau pulau .
48006002	Betetulunganla kamu nanggungka beban jemau . Ngan carau luak itula kamu na'ati perinta Keristus .
48006003	Amun sughang nyangkau diriau penting awuak nidau , jemautu mbu'ungi diriau .
48006004	Bilang jemau mesti merisau diriau , apu kerjaunyau iluak apu nidau . Amun iluak , diau bulia meghasau bangga , nidau nanti mbandingkanyau ngan kerjau jemau .
48006005	Karnau bilang jemau mesti mikul tanggungannyau sendighi .
48006006	Jemau diau nerimau ajaghan ceritau Keristus semestiau mbagika ngan guruau gegalaunyau diau iluak diau adau di diau .
48006007	Jangan kamu tetipu ! Allah nidau pacak dipusiakka . Setu diau ditanam , titu pulau diketam .
48006008	Amun jemau beperembak nurut serilaunyau , asilau kematian . Amun jemau beperembak nurut bimbingan Rua Allah , asilau idup selelamaunyau jak di Rua itu .
48006009	Karnau itu jangan kitau puas ngerjauka setu diau iluak . Karnau amun kitau nidau mandak-mandak ngerjauka titu , kitau ka nerimau asilau , amun masaunyau la sampai .
48006010	Empungan gi adau masaunyau , mela kitau iluak ngan gegalau jemau , apau agi ngan kantin-kantin seagamau .
48006011	Peratikala iluak-iluak tulisan ini diau kutulis ngan tangankunila ngan urup besak-besak .
48006012	Jemau diau nganggap diriau lebia karnau setu diau kina'an , ughangtula diau endak masauka kamu besunat . Ughangtu ngerjauka titu , supayau nidau diluatka jemau Yahudi karnau ngiciakka ceritau Keristus diau mati di kayu salip .
48006013	Jemau diau ngikut peraturan sunat nidau pulau nuruti ukum Taurat . Ughangtu endak , supayau kamu disunat , mangku ughangtu pacak mbanggaka diriau , bansau kamu nuruti peraturantu .
48006014	Anyautu akuni dikit kiala nidau endak mbanggaka diriku , lain jak di Tuhan kitau Yesus Keristus diau mati di kayu salip . Karnau Diau la mati di kayu salip , mangku deniau nidau bereti agi ngan aku , ngan deniauni aku meghasau mbak asau la mati .
48006015	Apu disunat apu nidau besunat nidau penting . Diau penting itu njadi manusiau empai .
48006016	Mangku ngan jemau diau idup nurut pendirian ini aku bedu'a , supayau Allah iluak nian ngan ngenjuakka damai . Luak itu pulau ngan gegalau umat Allah .
48006017	Mangku jangan sughang kia madakka aku agi , karnau di badanku adau buktiau , bansau aku anak-bua Yesus .
48006018	Aku bedu'a , supayau Tuhan kitau Yesus Keristus iluak ngan kamu . Amin .
49001001	Jak di aku , Paulus , diau dijadika rasul Yesus Keristus karnau kendak Allah batan endak jemau di Ipisus diau percayau ngan Yesus Keristus .
49001002	Aku bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai .
49001003	Tepujila Allah , Bapak Tuhan kitau Yesus Keristus ! Diau la ngenjuakka ngan kitau gegalau keilu'an jak di sergau , karnau kitau seghundak ngan Keristus .
49001004	Antak ka deniauni dijadika , Allah la milia kitau , supayau kitau beresia ngan nidau becacat di adapanNyau . Karnau Diau nyayangi kitau ,
49001005	mangku Diau la netapka jak di senitu , supayau kitau dijadika ana' Au karnau Yesus Keristus , nyela titu kenda' Au .
49001006	Mangku Allah dipuji karnau keilu'anNyau diau agungtu diau dienjuakka ngan kitau karnau Ana' Au Yesus Keristus diau disayangiNyau .
49001007	Karnau Keristus la mati njadi kerban , mangku kitau dibibaska , retiau dusau kitau diabiska , karnau Diau nyayangi kitau nianan .
49001008	Allah iluak ngan kitau , karnau Diau keruan gegalaunyau ngan bepengertian nian .
49001009	Diau la nyatauka ngan kitau resiau rencanauNyau , karnau Diau endak nyataukanyau . Rencanautu la direncanauka jak di penembai endak diudimi Keristus .
49001010	RencanauNyautu supayau gegalaunyau , empuak di sergau empuak di deniauni , njadi seghundak , mangku Keristus njadi kepala'au . Titu ka dikerjauka Allah , amun la sampai masaunyau .
49001011	Allah ngerjauka gegalaunyautu nurut kenda' Au diau ditetapka jak di senitu . Jak di penembai Diau la milia kitau njadi umatAu , karnau seghundak ngan Keristus .
49001012	Mangku kami diau dulu sekali ngaghapka Keristustu ngagungka Allah karnau Diau agung .
49001013	Kamu pulau la njadi umatAu , masau kamu ndengagh katau Allah , ceritau iluak diau nyelamatka kamu . Kamu la percayau ngan Keristus , mangku kamu ditandaui Rua Allah diau dijanjikaNyautu .
49001014	Rua itula njamin kitau ka nerimau setu diau la dijanjika Allah ngan umatAu . Mangku kitau yakin , bansau kitau ka ditebus nian ngan dijadikaNyau umatAu , supayau Allah dipuji karnau keagunganNyau .
49001015	Itula sebapau jak aku ndengagh , bansau kamu percayau ngan Tuhan Yesus ngan nyayangi gegalau umat Allah ,
49001016	aku nidau mandak-mandak beterimau-kasia ngan Allah karnau kamu . Aku maju ndu'aka kamu .
49001017	Aku mintak , supayau Allah Tuhan kitau Yesus Keristus , Bapak diau agungtu , ngenjuakka RuaHau ngan kamu , mangku Ruatu ka ngenjuakka ngan kamu pengertian ngan nyatauka Allah diau benagh ngan kamu , mangku kamu ka keruan Diau .
49001018	Aku mintak , supayau Diau mbukakka rupu'an kamu , mangku kamu ngerti setu diau kamu aghapka jak di Allah diau milia kamu . Mangku kamu keruan , bansau Allah kayau nian ngan serbau diau iluak diau disediaukaNyau batan endak umatAu .
49001019	Mangku kamu keruan pulau , bansau Allah besak nian kuasauNyau diau bekerjau dalam ati kitau . Kuasau Allahtu semegi ngan kuasau diau besak
49001020	diau ngidupka Keristus jak di mati , dienjuakkaNyau bada diau bekuasau di sebela kanan Allah di sergau .
49001021	Besak tegalau kuasau Keristustu sangkan gegalau kuasau pemerinta , penguasau , pengulu , tuan ngan sapau kila diau bepangkat tinggi , empuak masau mbak kini empuak masau diau ka datang .
49001022	Gegalaunyautu la ditunduakka ngan kuasau Keristus , mangku Diau dijadika kepalak gegalau jemau Keristen .
49001023	Ughangtu umpamau badan Keristus , la disempernauka Keristus diau nyempernauka gegalaunyau .
49002001	Senitu kamu luak mati , karnau kamu bedusau ngan melanggar perinta Allah .
49002002	Masau itu kamu nuruti carau deniau . Kamu ta'at ngan penguasau diau adau di awang-awang , diautu rua diau mbak kini nguasaui ati jemau diau nidau ta'at ngan Allah .
49002003	Sebenaghau senitu gegalau kitau semegi ngan ughangtu . Kitau nuruti serilau manusiau ngan ngerjauka sekendak badan ngan rupu'an kitau diau ja'at . Masau itu kitau jemau diau kenau mara Allah semegi ngan jemau laintu .
49002004	Anyautu Allah iluak nianan ngan kitau . Karnau Diau sayang tegalau ,
49002005	mangku masau kitau gi luak mati karnau dusau kitau , kitau diidupka ngan Keristus . Kamu diselamatka cuman karnau keilu'an ati Allah .
49002006	Mangku kitau seghundak ngan Yesus Keristus . Karnau itu Allah ngidupka kitau agi , mangku Diau ngenjuakka ngan kitau bada di sergau endak merinta ngan Diau .
49002007	Allah ngerjauka titu , supayau masau diau ka datang manusiau pacak nginak keilu'an ati Allah diau dinyatauka ngan kitau karnau Yesus Keristus .
49002008	Allah sayang nian ngan kamu . Karnau itu Diau nyelamatka kamu , karnau kamu percayau ngan Yesus . Keselamatan kamutu ukan karnau usaha kamu . Itu pengenjuak Allah ,
49002009	ukan kerjau kamu . Mangku nidau sughang kia diau pacak nyumbungka diriau .
49002010	Kitauni buatan Allah , mangku karnau seghundak ngan Keristus , kitau dijadika endak ngerjauka setu diau iluak diau la disediaukaNyau sebelumau , supayau kitau ngerjaukanyau .
49002011	Kantin-kantinku diau ukan jemau Yahudi ! Ingatkala luak manau kamu senitu . Kamu dikiciakka " jemau nidau besunat " ngan jemau Yahudi diau ngaku'i diriau " disunat " , itula tandau diau dikerjauka manusiau .
49002012	Masau itu kamu lum seghundak ngan Keristus , kamu jemau asing diau nidau temasuak umat Allah . Kamu nidau temasuak jemau diau bulia bagian diau dijanjika Allah ngan umatAu . Kamu idup di deniauni nidau bediau aghapan ngan nidau keruan Allah .
49002013	Anyautu mbak kini kamu la seghundak ngan Keristus , mangku kamu diau senitu jawua ngan Tuhan mbak kini la dipasighka , karnau Keristus mati batan endak kamu .
49002014	Keristus ndamaika kitau . Jemau Yahudi ngan jemau ukan Yahudi dijadikaNyau sebangsau . Bemusuan ughangtu diau luak dinding nceghai la diabiskaNyau , karnau Diau la mati di kayu salip .
49002015	Mangku ukum Taurat ngan gegalau perintahau diabiska Keristus , mangku duau bangsau itu njadi manusiau empai karnau seghundak ngan Keristus . Ngan carau luak itu Diau ndamaika ughangtu .
49002016	Karnau Diau mati di kayu salip , bemusuan ughangtu diabiskaNyau , mangku ughangtu seghundak , mangku njadi seilu'an ngan Allah .
49002017	Mangku Keristus datang ngiciakka ceritau damai ngan kamu , jemau diau senitu nidau keruan Allah , pulau ngan jemau diau la keruan Allah .
49002018	Karnau Keristus mangku gegalau kitau , empuak jemau Yahudi empuak ukan jemau Yahudi , pacak ngadapi Allah karnau Rua diau semegi .
49002019	Mangku kamu ukan agi jemau asing ngan jemau luagh . Mbak kini kamu semegi ngan umat Allah , kamu njadi anak Allah .
49002020	Kamu umpamau ghuma diau ditegakka di pelapiak diau dibuat rasul-rasul ngan nabi-nabi ngan Keristus njadi batu pelapiak diau penting sekali .
49002021	Diaula nyusun ghumatu njadi Ghuma Allah diau beresia batan endak Tuhan .
49002022	Karnau kamu seghundak ngan Keristus , kamu ngikut disusun ngan jemau lain njadi Ghuma Allah bada RuaHau .
49003001	Itula sebapau akuni , Paulus , dijilka karnau Yesus Keristus batan endak kepentingan kamu diau ukan jemau Yahudi .
49003002	Cengki kamu la ndengagh , bansau Allah la nugaska aku bekerjau batan endak kamu karnau keilu'an atiAu .
49003003	Allah la nyatauka resiau rencanauNyau ngan dikiciakka ngan aku . Ceritau itu tadi la kutuliska dikit .
49003004	Amun kamu mbacaunyau , kamu ka keruan resiau Keristus luak aku ngeruaninyau .
49003005	Timpau senitu resiautu nidau dikiciakka ngan jemau , anyautu mbak kini la dinyatauka Rua Allah ngan rasul-rasul ngan nabi-nabiAu .
49003006	ResiauNyau luak ini : karnau ceritau iluak itu , mangku jemau ukan Yahudi ngikut meghasauka keilu'an Allah , mangku njadi angguta badan diau semegi ngan nerimau setu diau dijanjika Allah karnau Yesus Keristus .
49003007	Allah ngenju'i aku kerjau endak nceritauka ceritau iluak , karnau Diau iluak ngan aku . Tugastu dienjuakka ngan aku karnau kuasauNyau diau neguaka aku .
49003008	Jak di umat Allah diau inau akuni diau inau sekali . Anyautu Allah la nunjuakka keilu'anNyau ngan aku . Diau pulau ngenjuakka ngan aku kerjau iluaktu endak ngiciakka ngan jemau ukan Yahudi ceritau iluak ngiciakka keilu'an Yesus Keristus diau nidau ka abis-abis .
49003009	Diau pulau nugaska aku ngiciakka ngan gegalau jemau , luak manau Allah diau njadika gegalau deniauni ngerjauka rencanauNyau diau diresiauka senitu .
49003010	Diau ngerjauka titu , supayau mbak kini jak di jemau Keristen gegalau pengulu ngan penguasau di awang-awang ka ngeruani gegalau pengertian Allah .
49003011	RencanauNyau la adau jak di penembai , mangku diajungAu Yesus Keristus , Tuhan kitau , ngerjaukanyau .
49003012	Karnau kitau percayau ngan Keristus ngan seghundak ngan Diau , mangku kitau beghani ngiciak ngan Allah , karnau kitau percayau nian .
49003013	Karnau itu aku mintak nian , supayau kamu jangan ghegak karnau sengsarauku batan endak kamu . Gegalaunyautu batan endak keilu'an kamu .
49003014	Itula sebapau aku nunduak di adapan Bapak di sergau .
49003015	Jak di Diau bilang pemili di sergau ngan di deniau nerimau namau sesughangan .
49003016	Aku bedu'a , supayau Allah diau kayau ngan agung sekali neguaka ati kamu ngan RuaHau .
49003017	Mangku ati kamu njadi bada Keristus karnau kamu percayau ngan Diau , mangku gegalau kerjau kamu dikerjauka karnau nyayangi .
49003018	Aku bedu'a , supayau kamu ngan gegalau umat Allah pacak ngeruani alaka libaghau ngan panjangau ngan tinggiau ngan dalamau sayang Keristus .
49003019	Mangku kamu meghasauka sayang itu , empuak nidau pacak dikeruani rupu'an manusiau . Mangku kamu dibimbingAu idup menau carau Allah ,
49003020	karnau kuasau Allah bekerjau dalam ati kitau . Banyak tegalau dikerjauka Allah sangkan diau pacak kitau du'aka ngan rupuakka .
49003021	Allah mesti maju diagungka jemau Keristen karnau Yesus Keristus . Tepujila Allah enggut selelamaunyau . Nyela nian . Amin .
49004001	Itula sebapau , aku sughang kawalan diau dikawalka karnau bekerjau batan endak Tuhan . Mangku aku mintak nian , supayau kamu diau la dipilia Allah idup sesuai ngan piliantu .
49004002	Kamu mesti maju ngensian , iluak , ngaligh , sangi sayangi ngan sangi terimau .
49004003	Usahakala nian idup bedamai , supayau kesatuan diau dienjuakka Rua Allah nidau beghuba .
49004004	Cuman adau sutiak badan ngan sutiak Rua . Luak itu pulau kamu dipilia batan endak ngaghapka setu diau semegi .
49004005	Tuhan gi sughang , iman semecam , baptisan semecam .
49004006	Allah gi sughang pulau diau njadi Bapak gegalau jemau . Diautu nguasaui gegalaunyau , bekerjau di gegalaunyau ngan adau di gegalaunyau .
49004007	Kitau sesughangan dienju'i pengenjuak nurut kendak Keristus .
49004008	Dalam Injil ditulis , " Masau Diau nayiak ke bada diau tinggi sekali , Diau banyak mbatak kawalan . Diau ngenjuakka pengenjuak ngan manusiau . "
49004009	Tuapau retiau , " Diau nayiak " ? Titu bereti Diau pulau tughun ke bada diau endap sekali di deniauni .
49004010	Diau la tughun , mangku Diautu pulau la nayiak ke bada diau tinggi nianan jak di gegalau langit , mangku Diau adau di gegalaunyau .
49004011	Mangku tuapau retiau , " Diau ngenjuakka pengenjuak ngan manusiau " ? Adau diau dipilia njadi rasul , adau diau njadi nabi . Adau diau dipilia ngiciakka ceritau iluak . Adau diau dipilia mimpin jemau Keristen , adau pulau diau ngajagh jemau Keristen .
49004012	Gegalaunyau dikerjaukaNyau , supayau umat Allah didandani galau , mangku pacak bekerjau batan endak Tuhan , mangku badan Keristus , diautu jemau percayau , diteguaka .
49004013	Ngan carau luak itu gegalau kitau njadi seghundak , karnau kitau semegi percayau ngan Keristus ngan ngeruani diau benagh ceritau Anak Allah . Mangku kitau njadi jemau percayau diau la wagat diau tamba lamau tamba sempernau luak Keristus .
49004014	Mangku kitau ukan agi luak budak keciak diau diumbang-ambingka ngan dibatak ke situ ke sini karnau bemecam-mecam ajaghan jak di jemau diau cak calak . Ughangtu nyesatka jemau ngan tipuan .
49004015	Anyautu kitau mesti nyatauka setu diau benagh ngan maju sangi sayangi . Mangku gegalau kitau tamba lamau tamba sempernau luak Keristus diau ngepala'i kitau .
49004016	Diautu mimpin kitau galau , mangku gegalau badan tesusun iluak ngan sendi-sendi tesusun pulau . Mangku amun bilang anggutatu bekerjau ngan semestiau , gegalau badantu ka tumbua ngan diteguaka njadi wagat karnau sangi sayangi .
49004017	Karnau itu demi namau Tuhan aku mintak nian , supayau kamu jangan agi idup luak jemau diau nidau keruan Allah ngan maju merupuakka setu diau nidau begati .
49004018	Rupu'an ughangtu la nyimpang . Ughangtu nidau meghasauka idup diau dienjuakka Allah , karnau ughangtu bigal ngan melawan .
49004019	Ughangtu nidau meghasau maluan agi , mangku ughangtu nuruti gegalau serilau ngan idup kumua sekendak atiau .
49004020	Anyautu Keristus diau kamu keruani ukan luak itu .
49004021	Kamu la ndengagh ceritau Diau . Kamu la njadi anak-buaHau , la diajagh ceritau sipat Allah diau adau di Diau .
49004022	Karnau itu capakkala manusiau lamau ngan carau idup senitu diau dirusakka serilau diau sesattu .
49004023	Ati ngan rupu'an kamu mesti beghuba njadi empai galau .
49004024	Kamu mesti njadi manusiau empai diau dijadika nurut gambaran Allah mangku idup ngan carau diau benagh ngan beresia .
49004025	Karnau itu , jangan agi mbu'ung . Kiciakkala diau benagh sughang ngan diau lain , karnau kitau angguta badan Keristus galau .
49004026	Amun kamu mara , jangan enggut bebuat dusau . Jangan mara sesaghian ,
49004027	mangku iblis nidau pacak mbuat kamu bedusau .
49004028	Jemau diau pemaling jangan agi maling . Diau mesti bekerjau nian , mangku bulia pengidupan diau benagh ngan pacak nulung jemau diau kurangan .
49004029	Jangan kiciakka kici'an kumua . Kiciakkala katau diau meriangka ngan nulung jemau . Kici'an luak itu nimbulka keilu'an ngan jemau diau ndengaghau .
49004030	Jangan madakka Rua Allah . Kamu la ditandaui ngan Ruatu njadi hak Allah . Ruatu njadi jaminan batan endak kitau , bansau aghi kitau diselamatka ka sampai .
49004031	Lengitkala gegalau peghasauan purik , mara ngan dendam . Jangan tegauk-gauk ngan nggelakka . Jangan agi adau peghasauan luat ngan peghasauan diau ja'at lainau .
49004032	Anyautu kamu mesti iluak , sial , sangi sayangi ngan sangi ma'apka luak Allah ngampuni kamu karnau Keristus .
49005001	Kamu la njadi anak Allah diau disayangiNyau . Karnau itu penaula Diau .
49005002	Idupla sangi sayangi luak Keristus nyayangi kitau . Diau la nyeraka nyawauNyau batan endak kitau njadi kerban diau iluak ngan melemakka ati Allah .
49005003	Kamutu umat Allah . Karnau itu jangan kamu menaugawia ngan ngerjauka setu diau nidau senangaian ngan selak . Ngiciakkanyau ajau jangan .
49005004	Nidau pantas kamu ngiciakka setu diau kumua ngan nidau senangaian ngan kici'an bigal . Tapitu kamu mesti beterimau-kasia ngan Allah .
49005005	Ingatkala iluak-iluak , jemau diau peremba'au menaugawia ngan nidau senangaian ngan selak , kerjau itu semegi ngan nyemba diwau . Jemau itu nidau pacak dikiciakka Keristus njadi rajau dalam idupau , mangku nidau ka bulia setu diau disediauka Allah batan endak umatAu .
49005006	Jangan kamu tetipu ngan kici'an diau mbu'ung , karnau setu luak itu mbuat Allah mara ngan jemau diau nidau ta'at .
49005007	Jangan kamu sekantin ngan jemau luak itu .
49005008	Nyela , senitu kamu idup bekeleman . Mbak kini kamu adau di terang , karnau la njadi umat Tuhan . Karnau itu kamu mesti idup dalam terang .
49005009	Jak di terang itu nimbul gegalau kerjau diau iluak ngan adil ngan benagh .
49005010	Beusahala ngeruani setu diau meriangka ati Tuhan .
49005011	Jangan kamu ngikut jemau ngerjauka kerjau diau nidau begati diau dikerjauka di keleman . Anyautu kamu mesti ngancakka ja'atau kerjau itu .
49005012	Karnau ngiciakka ajau kerjau diau dikerjauka ughangtu di bada nidau kina'antu la maluka .
49005013	Anyautu gegalaunyau diau diancakka terang kina'an , karnau terang nginakka gegalaunyau .
49005014	Itula sebapau la dikiciakka luak ini , " Bangunla , ui kaba diau tiduak , idupla jak di mati , mangku Keristus ka nerangi kaba . "
49005015	Karnau itu kina'ila iluak-iluak carau idup kamu . Jangan idup luak jemau bigal . Idupla luak jemau diau bepengertian .
49005016	Gunaukala iluak-iluak masau diau adau , karnau masau ini masau diau ja'at .
49005017	Jangan kamu bigal , anyautu beusahala ngeruani kendak Tuhan .
49005018	Jangan kamu mabuak anggur , karnau anggur merusakka kamu . Anyautu kamu mesti dikuasaui Rua Allah .
49005019	Amun ngiciak ngan kantin , kiciakkala katau masmur , pujian ngan nyanyian ruhani . Nyanyila ngagungka Tuhan ngan ati riang .
49005020	Luak manau kila maju beterimau-kasiala ngan Allah Bapak dalam namau Tuhan kitau Yesus Keristus .
49005021	Kamu mesti sangi ta'ati . Ngan carau luak itula kamu meregaui Keristus .
49005022	Bini mesti ta'at ngan lakiau luak ngan Tuhan ,
49005023	karnau laki ngepala'i biniau luak Keristus ngepala'i jemau Keristen . Lagi pulau Diautu Rajau Penyelamat jemau Keristen . Ughangtu umpamau badanAu .
49005024	Karnau itu luak jemau Keristen ta'at ngan Keristus , luak itu pulau bini mesti ta'at ngan lakiau luak manau kila .
49005025	Laki mesti nyayangi biniau , luak Keristus nyayangi jemau Keristen ngan nyeraka diriAu batan endak ughangtu .
49005026	Diau ngerjauka titu endak mberesiaka ughangtu ngan ajaghanNyau ngan ayiak baptisan , mangku pacak diseraka ngan Allah .
49005027	Ngan carau luak itu ughangtu pacak ngadap Diau ngan beresia ngan alap , nidau bediau cacat ngan celakau ngan tuapau kila diau karut .
49005028	Luak itu pulau laki mesti nyayangi biniau luak badanau sendighi . Jemau diau nyayangi biniau nyayangi diriau .
49005029	Nidau kekela jemau meluatka diriau , anyautu diau nyayia ngan njagaui diriau semegi luak Keristus nyayangi jemau Keristen ,
49005030	karnau kitau umpamau dandanan badan Keristus .
49005031	Di Injil ditulis , " Karnau itu sughang lanang ka ninggalka pejadiau endak seghundak ngan biniau , mangku ughang duautu njadi sutiak . "
49005032	Resiau itu dalam , anyautu diau kukiciakka ubungan Keristus ngan jemau Keristen .
49005033	Luak manau kila gegalaunyautu ngenaui kamu pulau . Sayangila bini kamu luak diri kamu , mangku bini mesti meregaui lakiau .
49006001	Budak keciak ta'atila pejadi kamu , luak diau pantas kamu kerjauka karnau percayau ngan Keristus .
49006002	" Regauila pejadi kamu . " Ini perinta diau dulu sekali adau janji .
49006003	Janjiau luak ini , " mangku kamu riang ngan umur panjang di deniau . "
49006004	Kamu diau la njadi bak , jangan kamu mbuati anak kamu njadi mara . Anyautu besakkala diau njadi ta'at ngan ajaghan Tuhan .
49006005	Kamu , budak-budak , ta'atila perinta tuan kamu diau adau di deniauni ngan takut . Kerjaukala titu ngenian , luak ta'at ngan Keristus .
49006006	Jangan ajau , amun dikinak , endak dipuji manusiau , tapitu luak budak Keristus diau na'ati kendak Allah ngan riang .
49006007	Kerjaukala kerjau kamu ngan ati riang luak jemau diau bekerjau batan endak Tuhan ukan batan endak manusiau .
49006008	Ingatkala , bansau bilang jemau , empuak budak empuak ukan budak , ka nerimau balasan jak di Tuhan , amun diau ngerjauka setu diau iluak .
49006009	Kamu , tuan-tuan , mesti luak itu pulau ngan budak-budak kamu . Jangan ngancam . Ingatkala , bansau Tuhan kamu ngan Tuhan ughangtu adau di sergau . Diau nidau milia rupau .
49006010	Mangku kamu mesti tegua dalam Tuhan ngan kuasau jak di Tuhan .
49006011	Kenaukala gegalau pakaian diau dienjuakka Allah ngan kamu , mangku kamu pacak ta'an melawan tipuan iblis .
49006012	Kitau bejuang ukan melawan manusiau , anyautu melawan kekuatan iblis diau nguasaui masau diau ja'at ini . Kitau melawan kekuatan rua ja'at diau nguasaui awang-awang .
49006013	Karnau itu kenaukala gegalau pakaian jak di Allah , mangku masau diau ja'at kamu pacak melawan serangan musua . Mangku amun kamu la bejuang enggut pengabisan , kamu nidau mundur .
49006014	Kamu mesti maju siagau . Kenaukala ceritau Allah diau benagh njadi bebat ngan kerjau diau benagh njadi baju besi kamu .
49006015	Kesukauan ngiciakka ceritau iluak diau ndamaika njadi sepatu kamu .
49006016	Pakaila iman kamu njadi penangkis . Ngan imantu kamu pacak madamka pana buapi jak di iblis .
49006017	Ambiakla keselamatan njadi tupi besi ngan katau Allah njadi pedang diau dienjuakka Rua Allah .
49006018	Kerjaukala gegalaunyautu sampai bedu'a mintak tulung ngan Allah . Di gegalau kerjau kamu bedu'ala luak Rua Allah mimpin kamu . Kamu mesti maju siagau ngan jangan nyera . Du'akala maju gegalau umat Allah .
49006019	Du'akala pulau aku , supayau amun aku ngiciak , Allah ngenjuakka aku katau diau tepat , mangku aku ngiciakka resiau ceritau iluak ngan beghani .
49006020	Aku njadi ajungan batan endak ceritau iluak itu , mbak kini aku dalam jil . Du'akala aku , mangku aku beghani ngiciakka ceritau iluaktu , luak aku mesti ngiciakkanyau .
49006021	Tikikus , kantin kitau diau ngelapan bekerjau batan endak Tuhan , ka ngiciakka ceritau aku ngan kamu , mangku kamu keruan luak manau ngan aku .
49006022	Batan endak itula aku ngajung diau njenguak kamu , mangku kamu keruan ceritau kami , mangku ati kamu riang .
49006023	Aku bedu'a , supayau Allah Bapak ngan Tuhan kitau Yesus Keristus ngenjuakka damai ngan kamu gegalau jemau Keristen , ngan nulung kamu sangi sayangi ngan maju percayau .
49006024	Aku bedu'a , supayau Allah iluak ngan gegalau kamu diau nyayangi Tuhan kitau Yesus Keristus ngan sayang diau nidau ka abis-abis .
50001001	Jak di aku , Paulus , ngan Timutius diau bekerjau batan endak Yesus Keristus . Kami nulis surat ini batan endak kamu diau njadi umat Allah diau adau di Pilipi karnau percayau ngan Yesus Keristus ngan pulau batan endak pengulu jemau Keristen ngan penulungau .
50001002	Kami bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai .
50001003	Dang aku teghingat ngan kamu , aku maju beterimau-kasia ngan Allah .
50001004	Mangku dang aku ndu'aka gegalau kamu , aku bedu'a ngan ati riang .
50001005	Aku beterimau-kasia ngan Allah , karnau kamu nulung aku ngiciakka ceritau iluak jak di penembaiau enggut mbak kini .
50001006	Allah la mulai ngerjauka diau iluak di ati kamu . Mangku aku percayau nian , Diau ka neruska kerjauNyau diau iluaktu enggut udim , masau Yesus Keristus datang .
50001007	Gegalau kamu maju adau di atiku . Nyela , sepantasau aku bepeghasauan luak itu tuadap kamu . Gegalau kamu la nulung aku ngan kerjauku diau dienjuakka Allah ngan aku , empuak masau aku dijilka , empuak masau aku na'anka ngan mbenaghka ceritau iluak itu .
50001008	Allah keruan , bansau aku ghindu tegalau ngan kamu ngan sayang diau asalau jak di Yesus Keristus .
50001009	Aku ndu'aka kamu , mangku kamu tamba nyayangi Allah ngan jemau ngan tamba ngeruani diau benagh ngan bepengertian nian .
50001010	Mangku kamu pacak milia diau iluak sekali , mangku idup kamu ka beresia ngan nidau becacat ngan nidau bediau buru'an tuapau kila , amun Keristus datang nanti .
50001011	Idup kamu ka dipenui ngan kerjau diau benagh diau cuman pacak dikerjauka Yesus Keristus . Mangku Allah diregaui ngan diagungka .
50001012	Aku endak , supayau kamu keruan , bansau setu diau la tejadi di aku mbuat tamba banyak jemau percayau ngan ceritau iluaktu .
50001013	Mangku penjagau istana ngan jemau lainau di sini la keruan galau , bansau aku dijilka karnau bekerjau batan endak Keristus .
50001014	Karnau aku dijilka , banyak jemau Keristen di sini tamba percayau ngan Tuhan , mangku tamba beghani ngiciakka katau Allah ngan nidau takut .
50001015	Adau diau ngiciakka Keristus karnau sengit ngan endak bebala . Adau pulau diau ngiciakkaNyau ngan tujuan diau iluak .
50001016	Ughangtu ngerjauka titu karnau nyayangi Keristus . Ughangtu keruan , bansau Diau la ngajung aku mbenaghka ceritau iluaktu .
50001017	Ughang lain tadi ngiciakka Keristus ngan tujuan nidau iluak . Ughangtu ngerjauka titu karnau kepentingan ughang itula . Ughangtu endak ngajung aku nanggung dalam jil .
50001018	Anyautu nidau ngapau-ngapau ! Diau penting Keristus diceritauka luak manau kila , empuak ngan tujuan iluak , empuak ngan tujuan nidau iluak . Itula sebapau aku riang ngan maju ka riang .
50001019	Aku keruan , aku ka selamat karnau du'a kamu ngan pulau karnau ditulung Rua Yesus Keristus .
50001020	Aku endak nian ngan ngaghapka , supayau aku maju ngerjauka diau benagh . Aku ngaghapka , supayau luak jak di senitu mangku pulau mbak kini Keristus diregaui ngan gegalaunyau diau kukiciakka ngan kukerjauka , empuak aku idup empuak aku mati .
50001021	Amun aku , idup batan endak Keristus ; amun aku mati , aku untung .
50001022	Anyautu amun idup di deniauni , aku pacak ngerjauka diau begunau , mangku aku nidau keruan , manau diau mesti kupilia .
50001023	Aku didesak setu duau mecam : Aku endak nian ninggalka deniauni pegi seghundak ngan Keristus , karnau titu diau iluak sekali batan endak aku .
50001024	Anyautu batan endak kepentingan kamu iluakla aku maju di deniau .
50001025	Aku percayau ngan titu , mangku aku keruan aku ka idup ngan seghundak agi ngan gegalau kamu , nulung kamu mangku tamba riang tamba tegua percayau ngan Keristus .
50001026	Mangku amun aku datang agi nanti guak kamu , kamu diau seghundak ngan Keristus ka tamba bangga karnau aku .
50001027	Diau penting mbak kini , supayau idup kamu nurut ceritau Keristus itu . Mangku amun aku pacak datang , aku nginak , amun nidau pacak datang , aku ka ndengagh , bansau kamu tegua ngan sesamau bekerjau batan endak sutiak tujuan , diautu batan endak percayau nurut ceritau iluak .
50001028	Kamu mesti maju beghani , jangan takut ngan lawan kamu . Ngan carau luak itu kamu ka njadi tandau ngan ughangtu , bansau ughangtu ka kala . Kamutu ka menang , karnau Allah ngenjuakka kemenangan ngan kamu .
50001029	Karnau ngan kamu la dienjuakka setu diau iluak ukan ajau percayau ngan Keristus , tapitu pulau sengsarau batan endak Keristus .
50001030	Mbak kini kamu pulau ngikut bejuang semegi luak kamu nginak aku bejuang senitu ngan maju bejuang enggut mbak kini , luak diau la kamu dengagh .
50002001	Kamu tegua , karnau seghundak ngan Keristus . Kamu riang , karnau disayangi Keristus . Kamu dibimbing Rua Allah mangku sangi sialka ngan sangi sayangi .
50002002	Mangku cubaula kamu meriangka atiku nian ngan carau ini : Kamu mesti idup suati ngan sayang diau semegi , serupu'an ngan tujuan diau semegi .
50002003	Jangan bekerjau ndalak kepentingan diri kamu ngan mintak dipuji . Anyautu kamu mesti ngensian ngan nganggap pentingla jemau sangkan kamu .
50002004	Sanaukala pulau kepentingan jemau , jangan cuman kepentingan kamu itula .
50002005	Kamu mesti adau rupu'an ngan peghasauan luak Yesus Keristus .
50002006	Diau semegi ngan Allah . Empuak luak itu , Diau nidau terupuak , bansau kedudu'anNyautu mesti dita'anka .
50002007	Anyautu Diau sukau ninggalka gegalaunyautu , mangku njadi semegi luak sughang budak , njadi luak manusiau , mangku idup luak sughang jemau .
50002008	Diau ngensianka diriAu ngan ta'at ngan Allah enggut mati , lagi mati di kayu salip .
50002009	Karnau itu Allah ngagungka Diau seagung-agungau , dienjuakkaNyau kuasau . Besaklah kuasau itu sangkan gegalau kuasau diau lain .
50002010	Mangku Yesus diregaui gegalaunyau diau adau di sergau ngan di deniauni ngan di deniau jemau mati nunduak nyemba Diau .
50002011	Mangku gegalau ughangtu ka ngaku'i , " Yesus Keristusla Tuhan ! " Mangku Allah Bapak diagungka .
50002012	Kantin-kantinku diau kusayangi , kamu maju ta'at ngan aku , masau aku guak kamu , mangku mbak kini masau aku jawua , kamu mesti lebia ta'at agi . Beusahala maju , supayau keselamatan kamu njadi nyatau . Kerjaukala titu ngan takut ngan meregaui Allah .
50002013	Allahtu maju bekerjau dalam ati kamu , mangku kamu sukau ngan pacak ngerjauka kenda' Au .
50002014	Kerjauka gegalaunyau ngan nidau bemumut ngan nidau bebala .
50002015	Mangku kamu nidau besala , luak anak-anak Allah diau nidau becacat ngan idup ngan benagh di guak jemau diau ja'at ngan bedusau . Mangku kamu luak bintang diau besinagh di langit nerangi deniau ,
50002016	masau kamu ngiciakka ceritau diau ngenjuakka idup . Amun kamu idup luak itu , mangku aku pacak mbanggaka kamu , masau Yesus Keristus datang agi . Itu njadi buktiau , bansau pejuanganku ukan nidau begunau ngan kerjauku adau asilau .
50002017	Berangkali daghaku ka ditumpaka luak dicughuaka di pucuak kerban diau kamu enjuakka ngan Allah karnau percayau . Amun titu ka tejadi nian , aku beterimau-kasia ngan ikut riang ngan kamu .
50002018	Mangku kamu pulau mesti beterimau-kasia ngan ikut riang ngan aku .
50002019	Aku ngaghap , aku pacak ngajung Timutius berayak ngan kamu , amun titu kendak Tuhan , mangku aku diriangka ngan ceritau kamu .
50002020	Cuman Timutius sughang diau suati serupu'an ngan aku ngan nyanauka kamu nian .
50002021	Gegalau jemau lainau cuman ngerjauka kepentingan diriau ajau , ukan kepentingan Yesus Keristus .
50002022	Kamu la keruan , bansau Timutiustu setia nian . Diau la sesamau bekerjau ngan aku endak nceritauka ceritau iluak jak di Allah . Kami ughang duau luak duau beghanak .
50002023	Diautu kuaghapka cepat kuajung guak kamu , amun la keruan , luak manau pekarauku putus nanti .
50002024	Mangku aku percayau , amun Tuhan kenda'i , aku pulau nidau lamau agi ka berayak ngan kamu .
50002025	Mangku aku ngirau iluak , amun kuajung kantin kitau Epapruditus diau kamu ajung nulung aku baliak ngan kamu . Diau la sesamau bekerjau ngan bejuang ngan aku .
50002026	Diau ghindu nian ngan gegalau kamu ngan temas , karnau kamu la ndengagh ceritau diau buidapan .
50002027	Nyela , diau buidapan nian , mis mati . Anyautu Allah sial ngan diau , ukan cuman ngan diau ajau , tapitu ngan aku pulau , mangku aku jangan tamba bingung .
50002028	Itula sebapau aku cepat ngajung diau baliak . Mangku kamu riang , amun betemu ngan diau agi , mangku atiku tenang .
50002029	Terimaula diau ngan riang luak kantin kamu dalam Tuhan ngan regauila gegalau jemau luak diau .
50002030	Karnau kerjau Keristustu diau mis mati . Diau sukau nyeraka nyawaunyau endak nulung aku , karnau gegalau kamu nidau pacak ngerjaukanyau .
50003001	Mangku , kantin-kantinku , riangla kamu karnau la seghundak ngan Tuhan . Aku nidau meghasau beghat endak ngulangi setu diau la kutulis senitu , mangku kamu keruan nian .
50003002	Sepepadaula ngan jemau diau ngerjauka setu diau ja'at diau luak anjing . Ughangtu endak masau jemau besunat ,
50003003	awuak kitaula diau besunat nian , ukan ughangtu . Kitauni nyemba Allah , dibimbing Rua Allah . Kitauni beterimau-kasia nian karnau la seghundak ngan Yesus Keristus . Kitauni nidau tepaut ngan setu diau dikerjauka di badan manusiau .
50003004	Sebenaghau akunila pacak bepaut ngan kerjau manusiautu . Amun adau jemau diau meghasau adau tapakan bepaut ngan kerjautu , apau agi aku .
50003005	Akuni disunat masau umur tujua malam . Aku jemau Israil jak di jungku Benyamin , jemau Ibrani asli . Ceritau ta'at ngan ukum Taurat aku jemau Parisi .
50003006	Aku ta'at tegalau , mangku nganiayau jemau Keristen . Ceritau ukum agamau Yahudi aku nidau becacat .
50003007	Anyautu setu diau senitu kuanggap untung , mbak kini kuanggap rugi karnau Keristus .
50003008	Gegalaunyau kuanggap rugi , karnau beregaula ngeruani Keristus Tuhanku sangkan gegalaunyautu . Karnau Diautu , mangku aku ninggalka gegalaunyau . Kuanggap gegalaunyautu sesara , supayau aku bulia Keristus
50003009	ngan seghundak ngan Diau . Aku nidau agi dibenaghka karnau kerjaukunila ngan ta'at ngan ukum Taurat . Mbak kini aku dibenaghka karnau percayau ngan Keristus . Allahtu diau mbenaghka jemau karnau percayau ngan Keristus .
50003010	Diau kukenda'itu ngeruani Diau ngan kuasauNyau diau ngidupka Diau jak di mati . Aku endak ngikut sengsarau ngan Diau ngan njadi seghundak ngan Diau dalam kematianNyau .
50003011	Mangku aku ngaghap , aku ka diidupka pulau jak di mati .
50003012	Aku nidau ngiciakka aku la buasil ngan sempernau . Aku maju beusaha endak bulia setu diau dijanjika Yesus Keristus . Batan endak itula aku la dijadika hak Keristus .
50003013	Kantin-kantinku , akuni nidau ngirau bansau aku la buasil . Anyautu adau semecam diau kukerjauka . Aku nidau nyanauka setu diau la udim . Aku beusaha endak bulia setu diau di adapanku .
50003014	Mangku aku maju beusaha endak sampai ke tujuan endak bulia adia , diautu idup di sergau . Batan endak itula kitau dipilia Allah karnau Yesus Keristus .
50003015	Gegalau kitau diau la sempernau mesti berupuak luak itu . Amun adau di guak kamu diau rupu'an lain , Allah ka meretikanyau ngan diau .
50003016	Luak manau kila ini diau penting , ngikut carau diau la kitau terimau enggut mbak kini .
50003017	Kantin-kantinku , penaula aku . Kami la ngenjuakka penauan diau iluak . Karnau itu ikutkala jemau diau menau kami .
50003018	Aku la rajin ngiciakka ngan kamu , mbak kini kukiciakka agi sampai nangis , banyak jemau idup njadi musua salip Keritus .
50003019	Idup jemau luak itu ka benasau , karnau serilau ughangtu njadi tuanau . Setu diau maluka itu dibanggaka ughangtu . Ughangtu maju merupuakka setu di deniauni ajau .
50003020	Anyautu kitauni jemau diau behak di sergau . Jak di situla pulau kitau nantika ngan ghindu nian ngan Tuhan Yesus Keristus , Rajau Penyelamat kitau .
50003021	Badan kitauni diau litak ngan pacak mati ka diuba Keristus njadi luak badanAu diau agungtu . Diau ka ngerjauka titu , karnau Diau adau kuasau endak nunduakka gegalaunyau .
50004001	Karnau itu , kantin-kantinku diau kusayangi , majula percayau nian ngan Tuhan . Aku ghindu nian ngan kamu . Kamula mbuat aku riang ngan bangga .
50004002	Yudia ngan Sintiki , aku mintak nian , supayau kamu duau suati serupu'an karnau sesamau percayau ngan Tuhan .
50004003	Ngan kaba Sunsugus , kantinku diau pacak dipercayaui , aku mintak , supayau kaba nulung ughang duautu . Ughang duautu la sesamau bekerjau ngan aku endak ngiciakka ceritau iluak jak di Allah luak Kelimines ngan gegalau jemau lainau diau bekerjau ngan aku . Namau ughangtu la adau di buku jemau idup .
50004004	Luak manau kila kamu mesti riang karnau seghundak ngan Tuhan . Sekali agi aku ngiciakka : Riangla kamu !
50004005	Keilu'an kamu mesti dikeruani gegalau jemau . Tuhan la damping .
50004006	Jangan kamu ghegak ngan tuapau kila ! Maju bedu'a , mintakla ngan Allah setu diau kamu endak ngan maju beterimau-kasia .
50004007	Mangku damai jak di Allah diau nidau pacak manusiau terti ka njagaui ati ngan rupu'an kamu karnau la seghundak ngan Yesus Keristus .
50004008	Mangku , kantin-kantinku , rupuakkala setu diau begunau ngan pantas dipuji , gegalaunyau diau benagh , diau diregaui , diau adil , diau beresia , diau alap ngan iluak .
50004009	Kerjaukala setu diau la kamu pelajaghi ngan terimau jak di aku , diau kamu dengagh ngan diau kamu kinak di aku . Mangku Allah diau ngenjuakka damai ka adau guak kamu .
50004010	Aku riang nian dalam Tuhan , karnau mbak kini kamu teghingat agi ngan aku . Aku ukan ngiciakka kamu nidau teghingat ngan aku . Nyela , kamu maju ngingatka aku , cuman nidau kungang nunjuakkanyau .
50004011	Aku ngiciakka ini ukan karnau aku kurangan . Aku la belajagh meghasau cukup ngan setu diau adau .
50004012	Aku pacak idup ngan serbaunyau kurang , mangku aku pacak pulau idup ngan serbau keliwatan banyak . Aku la keruan resiau idup luak manau kila , empuak kenyang empuak lapagh , empuak dang buadau empuak serik .
50004013	Gegalaunyautu pacak kutanggung , karnau kuasau diau dienjuakka Keristus ngan aku .
50004014	Luak manau kila , iluak pulau kerjau kamu la nulung aku , masau aku nanggung .
50004015	Kantin-kantinku di Pilipi , kamu keruan nian , bansau senitu , masau aku ninggalka Makedunia , masau ceritau iluaktu empai kukiciakka , nidau bediau jemau Keristen diau nulung aku lain jak di kamu . Cuman kamu itula diau meghasauka untung ngan rugi ngan aku .
50004016	Masau aku di Tesalunika , la lebia sekali kamu ngighim tanci ngan aku .
50004017	Ukan aku cuman endak nerimau pengenjuak . Diau aku endak , supayau kamu adau asil diau nguntungka kamu .
50004018	Mbak kini aku la nerimau gegalaunyau , la lebia jak di cukup . Gegalau pengenjuak kamu la kuterimau jak di Epapruditus . Gegalaunyau diau kuendak la adau galau . Pengenjuak kamutu luak kerban diau bembau ghum diau dikerbanka ngan Allah ngan diterimau ngan riang .
50004019	Allah diau kusemba kayau kematila . Diau ka ngenjuakka ngan kamu gegalaunyau diau kamu mesti gunauka karnau Yesus Keristus .
50004020	Tepujila Allah Bapak kitau selelamaunyau . Amin !
50004021	Sampaika pesanku ngan gegalau umat Allah diau percayau ngan Yesus Keristus . Terimaula pulau pesan jak di kantin-kantin kitau diau seghundak ngan aku .
50004022	Gegalau umat Allah di sini bepesan ngan kamu , terutamau jemau jak di istana Kaisar .
50004023	Aku bedu'a , supayau Tuhan Yesus Keristus iluak ngan gegalau kamu .
51001001	Jak di aku , Paulus , diau dijadika rasul Yesus Keristus karnau kendak Allah ngan pulau jak di kantin kitau Timutius .
51001002	Batan endak umat Allah diau percayau ngan Keristus di Kulusi . Kami bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai .
51001003	Amun kami bedu'a ndu'aka kamu , kami maju beterimau-kasia ngan Allah , Bapak Tuhan kitau Yesus Keristus ,
51001004	karnau kami la ndengagh ceritau kamu percayau ngan Yesus Keristus ngan kamu nyayangi gegalau umat Allah .
51001005	Kamu ngerjauka titu , karnau kamu ngaghapka setu diau disediauka Allah batan endak kamu di sergau . Kamu la ndengagh titu , masau ceritau iluak diau benagh dikiciakka ngan kamu .
51001006	Ceritau iluak jak di Allahtu la tesiar di gegalau deniau , mangku ngenjuakka setu diau iluak ngan jemau . Luak itu pulau kamu , jak kamu empai ndengagh ceritautu senitu ngan nerimau keilu'an Allah ngenian .
51001007	Gegalaunyautu la dikiciakka Ipapras ngan kamu . Diautu kantin sekerjau kami diau kami sayangi . Diau rajin bekerjau batan endak Keristus endak nulung kamu .
51001008	Jak di diautu kami ndengagh ceritau kamu sangi sayangi ngan kuasau Rua Allah .
51001009	Itula sebapau jak ndengagh ceritau kamu , kami maju ndu'aka kamu . Kami mintak ngan Allah , supayau kamu dienjuakka pengertian endak ngeruani kendak Allah nian .
51001010	Mangku kamu pacak idup nurut kendak Allah ngan maju melemakka atiAu , mangku ngan tuapau kila kamu pacak ngerjauka diau iluak ngan tamba ngeruani setu diau benagh ceritau Allah .
51001011	Mangku kamu diteguaka ngan kuasau Allah diau agung endak nanggungka gegalaunyau ngan ngaligh ngan riang .
51001012	Mangku kamu beterimau-kasia ngan Allah Bapak , karnau Allahtu njadika kamu pantas nerimau setu diau disediaukaNyau batan endak umatAu di bada diau terang .
51001013	Diautu la ngilakka kitau jak di kuasau iblis mangku ngaliaka kitau dalam kuasau Ana' Au diau disayangi .
51001014	Karnau Diau kitau la ditebus , retiau dusau kitau la diabiska .
51001015	Keristus itu gambaran diau nyatau jak di Allah diau nidau kina'an . Diau anak tuau , pentingla Diau sangkan gegalaunyau diau dijadika .
51001016	Allah ngajung Diautu njadika gegalaunyau diau adau di sergau ngan di deniau , empuak diau kina'an empuak diau nidau kina'an , lagi pulau gegalau rua diau bekuasau ngan merinta . Gegalaunyautu dijadika karnau Keristus batan endak Keristus .
51001017	Antak ka gegalaunyau adau , Keristus la adau , ngan pulau gegalaunyau adau karnau Diau .
51001018	Diautu kepalak jemau Keristen . Diautu anak tuau diau dulu sekali ngulang idup jak di mati , mangku pentingla Diau sangkan gegalaunyautu .
51001019	Gegalau sipat Allah adau galau di Diau .
51001020	Mangku karnau Diau , Allah ndamaika ngan diriAu gegalaunyau diau adau di sergau ngan di deniau . Allah ngerjauka titu ngan carau Ana' Au mati di kayu salip .
51001021	Senitu kamu jawua jak di Allah . Kamu melawan Diau , karnau perembak ngan rupu'an kamu ja'at .
51001022	Mbak kini kamu la seilu'an ngan Diau karnau Ana' Au mati . Ngan carau itu kamu pacak dibatak ngadap Allah ngan ati beresia , nidau bediau sala ngan nidau becelakau .
51001023	Karnau itu kamu mesti maju percayau ngan tegua , jangan sampai ninggalka aghapan diau dienjuakka ngan kamu , masau kamu ndengagh ceritau iluak . Ceritau itu la dikiciakka ngan gegalau deniau . Batan endak itula aku , Paulus , bekerjau .
51001024	Mbak kini aku riang sengsarau batan endak kamu . Mangku ngan sengsarautu aku nepati di badanku setu diau lum ditanggung Keristus batan endak jemau Keristen . Ughangtu umpamau badanAu .
51001025	Allah ngajung aku bekerjau batan endak jemau Keristen endak ngiciakka gegalau ceritau iluak ngan kamu .
51001026	Ceritautu diresiauka Allah buabad-abad , mbak kini la dinyatauka ngan umatAu .
51001027	Allah endak , supayau ughangtu keruan ceritau diau diresiaukaNyautu iluak ngan agung nian batan endak gegalau manusiau . Resiaunyau ini : Keristus adau di ati kamu , mangku kamu adau aghapan bulia ngikut meghasauka keagunganNyau .
51001028	Diau itula kami kiciakka ngan bilang jemau , amun kami ngingatka ngan ngajagh ughangtu ngan pengertian , mangku bilang jemau njadi sempernau karnau seghundak ngan Keristus .
51001029	Batan endak itula aku bekerjau mati-matian . Aku beusaha ngan gegalau tenaga diau dienjuakka Keristus ngan aku diau kuat bekerjau di aku .
51002001	Aku endak , supayau kamu ngeruani , bansau aku bekerjau nian batan endak kamu ngan jemau di Laudikia ngan gegalau jemau lain diau lum keruan aku .
51002002	Aku ngerjauka titu , supayau ughangtu diteguaka ngan sangi sayangi , mangku ughangtu besatu . Ngan carau luak itu ughangtu ngerti nian ngan yakin ngan ngeruani resiau Allah , diautu Keristus .
51002003	Keristus itula kunci ngeruani gegalau keilu'an ngan pengertian Allah diau lum dikeruani .
51002004	Aku ngiciakka titu , supayau kamu jangan dicalu'i jemau diau pacak ngiciak .
51002005	Empuak aku jawua ngan kamu , rupu'anku guak kamu . Aku riang nginak kamu suati ngan tegua percayau ngan Keristus .
51002006	Kamu la nerimau Yesus Keristus njadi Tuhan kamu . Karnau itu kamu mesti idup seghundak ngan Diau
51002007	ngan buakagh dalam Diau , mangku tamba bepaut ngan Diau ngan tamba tegua percayau nurut setu diau la diajaghka ngan kamu . Mangku ati kamu mesti banyak beterimau-kasia .
51002008	Sepepadaula , jangan adau diau mikati kamu ngan rupu'an manusiau diau nidau begunau ngan nyesatka . Rupu'antu ukan jak di Keristus , tapitu jak di manusiau ngan rua deniau .
51002009	Karnau gegalau sipat Allah adau galau di Keristus , masau Diau adau di deniau njadi manusiau .
51002010	Mangku karnau kamu idup seghundak ngan Keristus , kamu dienju'i idup ngenianau . Keristusla kepalak gegalau rua diau bekuasau ngan merinta .
51002011	Karnau seghundak ngan Keristus kamu la disunat , ukan ngan sunat diau dibuat manusiau , tapitu ngan sunat diau dibuat Keristus . Sunattu mbibaska kamu jak di kuasau serilau diau bedusau .
51002012	Masau kamu dibaptis , kamu dikuburka seghundak ngan Keristus . Mangku masau itu pulau kamu diidupka agi seghundak ngan Diau , karnau percayau ngan kuasau Allah diau la ngidupka Keristus jak di mati .
51002013	Senitu kamu luak mati , karnau kamu jemau bedusau ngan nidau keruan ukum Allah . Mbak kini kamu la diidupka Allah seghundak ngan Keristus ngan gegalau dusau kitau la diabiskaNyau .
51002014	Diau la mbatalka surat utang diau ngancam kitau ngan carau diau beghat . Surattu la dipakukaNyau di kayu salip , mangku gegalau buru'an la diabiska .
51002015	Diau la mbuat gegalau rua diau bekuasau ngan merinta nidau bekuasau agi . Ruatu dijadikaNyau tuntunan gegalau jemau , masau Diau nggiring ruatu njadi kawalan karnau menang .
51002016	Karnau itu jangan enangka jemau nyalaka kamu , empuak karnau makanan ngan minuman , empuak karnau aghi rerayau agamau , empuak karnau aghi rayau bulan empai ngan aghi Sabat .
51002017	Gegalaunyautu bayangan ajau jak di setu diau ka datang , anyautu diau nyatau itu Keristus .
51002018	Jangan enangka kamu dirugika jemau nerimau hak kamu . Jemautu cak ngensian , cak alim ngan nyemba malaikat . Jemautu geduak , karnau rupu'annyau rupu'an deniau . Diautu nganggap diriau lebia , karnau adau pengina'an .
51002019	Diautu nidau agi bepaut ngan Keristus diau luak palak . Diau njagaui ngan nyatuka gegalau badan ngan ughat ngan sendi , mangku tumbua nurut kendak Allah .
51002020	Kamu la mati seghundak ngan Keristus , la bibas jak di kuasau rua deniauni . Ngapau kamu gi idup luak jemau diau dikuasaui deniau ? Ngapau kamu tunduak ngan peraturan luak ini :
51002021	" Jangan ngucak ini . Jangan ngecap itu . Jangan nginggut itu-ini . "
51002022	Gegalau peraturan itu ngiciakka setu diau nidau begunau agi , amun la dipakai . Itu cuman peraturan ngan ajaghan diau dibuat jemau .
51002023	Jemau diau mbuat peraturantu kina'an bepengertian karnau ngajung jemau sembayang nurut carau ughangtula ngan ngensianka ngan nganiayau diriau . Anyautu gegalaunyautu nidau begati , cuman muaska serilau manusiau .
51003001	Kamu la diidupka agi seghundak ngan Keristus . Karnau itu beusahala , mangku bulia setu diau adau di sergau , di bada Keristus duduak di sebela kanan Allah .
51003002	Rupuakkala setu diau adau di sergau , jangan setu diau adau di deniau .
51003003	Karnau kamu la mati , mangku idup kamu tebuni ngan Keristus di Allah .
51003004	Idup diau ngenianau itu idup seghundak ngan Keristus . Mangku amun Keristus datang nanti , kamu ka adau ngan Diau dalam keagunganNyau .
51003005	Karnau itu , mandakkala serilau deniau diau adau dalam diri kamu , diautu menaugawia , setu diau nidau senangaian , gegalau serilau diau ja'at ngan selak . Gegalaunyautu semegi ngan nyemba diwau ,
51003006	karnau gegalaunyautu ka ndatangka dawaian Allah ngan jemau diau nidau ta'at .
51003007	Senitu kamu pulau ngerjauka kerjau luak itu , masau kamu dikuasauinyau .
51003008	Mbak kini kamu mesti mandak ngerjauka gegalau kerjau ja'at luak purik ngan mara , meluatka , nggelakka , ngupatka jemau , kici'an kumua .
51003009	Jangan agi sangi bu'ungi , karnau idup diau lamau ngan peremba'au la kamu tinggalka .
51003010	Mbak kini kamu la adau idup empai . Kamu manusiau empai diau maju diempaika njadi luak gambaran Allah , mangku kamu keruan Allah luak Diau sebenaghau .
51003011	Mangku nidau bediau bidahau antarau jemau Yahudi ngan jemau ukan Yahudi , antarau jemau besunat ngan jemau nidau besunat , antarau bangsau-bangsau , antarau babu ngan jemau bibas , karnau Keristus itu gegalaunyau , Diautu seghundak ngan gegalau ughangtu .
51003012	Kamutu la njadi umat Allah . Kamu la dipilia njadi ha' Au ngan disayangiNyau . Karnau itu kamu mesti sial , iluak , ngaligh , ngensian , jangan geduak , jangan kejam .
51003013	Kamu mesti ngaligh sughang ngan diau lain ngan sangi ma'apka , amun nidau tetuju ngan carau jemau . Tuhan la ngabiska dusau kamu , mangku kamu pulau mesti sangi ma'apka .
51003014	Mangku diau penting sekali , kamu mesti sangi sayangi , karnau ngan sayang kamu disatuka nian .
51003015	Damai jak di Keristus diau adau di ati kamu mesti netapka gegalau kerjau kamu , karnau kamu la dipilia Allah batan endak damai , mangku njadi sutiak badan . Kamu mesti beterimau-kasia .
51003016	Ajaghan Keristus mesti bekerjau dalam ati kamu ngan carau diau iluak . Mangku sangi ajaghila ngan sangi retika ngan bepengertian nian . Nyanyikala masmur ngan pujian ngan lagu ruhani batan endak Allah sampai beterimau-kasia dalam ati .
51003017	Gegalaunyau diau kamu kerjauka ngan kiciakka kerjaukala dalam namau Tuhan Yesus , sampai beterimau-kasia ngan Allah Bapak karnau Diau .
51003018	Tinau diau la belaki tunduakla ngan laki kamu , karnau itula carau diau iluak batan endak jemau Keristen .
51003019	Lanang diau la bebini maju sayangila bini kamu . Jangan endak sekendak ngan diau .
51003020	Budak keciak ta'atila gegalaunyau ngan pejadi kamu , karnau itula diau melemakka ati Allah .
51003021	Bak-bak jangan nyakiti ati anak kamu , mangku diau jangan tekedan .
51003022	Babu-babu ta'atila gegalaunyau ngan tuan kamu diau di deniauni . Jangan cuman ta'at , amun dikina'i karnau endak dipuji . Ta'atila diau nian , karnau takut ngan Tuhan .
51003023	Tuapau kila diau diajung ngan kamu kerjaukala ngan riang luak kamu bekerjau batan endak Tuhan , ukan batan endak manusiau .
51003024	Ingatkala bansau kamu ka nerimau upa jak di Tuhan diau dijanjikaNyau , karnau Keristus Tuhan kamu ngan kamu bekerjau batan endak Diau .
51003025	Jemau diau mbuat sala ka nanggungka salahautu , karnau Tuhan nidau milia rupau .
51004001	Kamu diau njadi tuan , buatila budak kamu ngan adil ngan benagh . Ingatkala , kamu pulau adau tuan di sergau .
51004002	Bedu'ala maju ngan sepepadau penarau bedu'a ngan beterimau-kasia ngan Allah .
51004003	Du'akala pulau kami , supayau kami pacak ngiciakka ceritau resiau Keristus . Ikak aku ngerjauka titu , aku dijilka .
51004004	Bedu'ala , supayau aku pacak ngiciakka ceritautu ngan iluak luak semestiau .
51004005	Carau kamu bekundang ngan jemau diau nidau percayau , kamu mesti bepengertian nian , mangku gunaukala masau diau adau iluak-iluak batan endak Tuhan .
51004006	Kici'an kamu mesti tepat ngan melemakka ati . Kamu mesti keruan , luak manau semestiau nimbali jemau .
51004007	Tikikus , kantin kitau diau disayangi , ka ngiciakka ngan kamu gegalau ceritau aku . Diautu ngelapan ngan sesamau bekerjau ngan kami batan endak Tuhan .
51004008	Aku ngajung diau berayak ngan kamu ngan tujuan , supayau kamu keruan ceritau kami mangku kamu diteguaka .
51004009	Unisimus ka pegi serempak ngan diau . Diautu sughang jak di kamu diau pacak dipercayaui , kami nyayangi diau . Ughang duautu ka ngiciakka ngan kamu gegalaunyau diau la tejadi di guak kami .
51004010	Aristarkus diau adau di jil seghundak ngan aku bepesan ngan kamu . Luak itu pulau Markus , denga-sanak Barnabas . Kamu la dipesanka , supayau kamu nerimau diau , amun diau datang guak kamu .
51004011	Adau pulau pesan jak di Yisus diau pulau diadaki Yustus . Jak di jemau Yahudi diau la percayau ngan Tuhan Yesus cuman ughang tigau itula diau sesamau bekerjau ngan aku batan endak Allah . Ughangtu nulungi aku nian .
51004012	Pesan pulau jak di Ipapras . Diau pulau sughang jak di kamu . Diau bekerjau batan endak Yesus Keristus ngan maju ndu'aka kamu nian , supayau kamu percayau nian ngan bepengertian , mangku kamu ta'at nian ngan kendak Allah .
51004013	Akuni pacak ngiciakka , bansau diau la bekerjau nian batan endak kamu ngan batan endak jemau Laudikia ngan jemau Hirapulis pulau .
51004014	Duktur Lukas diau kitau sayangi ngan Dimas bepesan ngan kamu .
51004015	Sampaika pulau pesan kami ngan kantin kitau di Laudikia , mangku pulau ngan Nimpa ngan jemau Keristen diau betunggal di ghumahau .
51004016	Amun surat ini la dibacauka ngan kamu , usahakala supayau surat ini dibacauka pulau ngan jemau Keristen di Laudikia . Kamu pulau mesti mbacau surat batan endak jemau Laudikia diau ka dikighimka ngan kamu .
51004017	Kiciakka ngan Arkipus , bansau diau mesti ngudimka kerjau diau diajung ngan diau batan endak Tuhan .
51004018	Pesan jak di aku , Paulus . Akunila nulis pesan ini . Ingatkala aku , bansau aku masia dalam jil . Aku bedu'a , supayau Tuhan iluak ngan kamu .
52001001	Jak di Paulus , Siluanus ngan Timutius batan endak jemau Keristen di Tesalunika diau njadi umat Allah Bapak ngan Tuhan Yesus Keristus . Aku bedu'a , supayau Tuhan iluak ngan kamu ngan ngenjuakka damai .
52001002	Kami maju beterimau-kasia ngan Allah karnau gegalau kamu . Kami maju du'aka kamu .
52001003	Kami maju teghingat ngan kamu di adapan Allah Bapak kitau , bansau dalam kerjau kamu kina'an kamu percayau nian , kamu iluak ngan jemau ngan galak bekerjau nulung jemau . Kami teghingat pulau , bansau kamu tekun ngaghapka Tuhan kitau Yesus Keristus .
52001004	Kami keruan , ui kantin-kantinku , Allah sayang ngan kamu ngan milia kamu njadi umatAu .
52001005	Kami ngiciakka ceritau iluak itu ngan kamu ukan ngan katau ajau , tapitu pulau ngan kuasau Rua Allah . Kami percayau nian ceritau iluak itu benagh . Kamu keruan , luak manau kami idup guak kamu batan endak nulung kamu .
52001006	Kamu la menau idup kami ngan idup Tuhan . Empuak kamu sengsarau nian , kamu nerimau ceritau iluak diau kami kiciakkatu ngan riang . Riang itu jak di Rua Allah .
52001007	Ngan carau itu kamu njadi penauan batan endak gegalau jemau Keristen di Makedunia ngan Akaya .
52001008	Jak di kamu ceritau Tuhan la tesiar sampai ke gegalau Makedunia ngan Akaya . Ukan itu ajau , tapitu ceritau kamu percayau ngan Allah la keruan di memanau , mangku kami nidau nanti ngiciakka tuapau-apau agi .
52001009	Gegalau ughangtu ngiciakka ceritau kamu nerimau kami senitu , masau kami datang guak kamu . Ughangtu ngiciakka ceritau kamu ninggalka diwau mangku njenguak Allah diau idup ngan benagh endak nuruti ngan nyemba Diau .
52001010	Ughangtu ngiciakka pulau ceritau kamu ngaghapka Anak Allah datang jak di sergau , diautu Yesus diau la diidupka Allah jak di mati . Yesus itula diau nyelamatka kitau jak di mara Allah diau ka datangtu .
52002001	Kantin-kantinku , kamuni pulau la keruan , bansau banyak asilau , masau kami datang guak kamu .
52002002	Kamu keruan , antak ka kami datang , kami la dibuati ngan digelakka jemau di Pilipi . Anyautu empuak banyak jemau melawan kami , Allah mbeghanika kami endak ngiciakka ngan kamu ceritau iluak diau asalau jak di Allah .
52002003	Aja'an kamini ukan karnau kami sesat , ukan pulau karnau tujuan diau nidau iluak , ukan pulau endak nipuka .
52002004	Kami ngiciak ukan endak melemakka ati manusiau , tapitu endak melemakka ati Allah , karnau Allah nganggap kami pantas ngiciakka ceritau iluak itu . Diautu nguji ati kami .
52002005	Kamu keruan , kami nidau kekela iluak di mulut , nipuka kamu endak nyemunika kesela'an kami . Allah keruan !
52002006	Kami nidau kekela mintak dipuji manusiau , empuak jak di kamu , empuak jak di jemau lain . Sebenaghau kami behak mintak setu jak di kamu , karnau kamini rasul Keristus .
52002007	Anyautu ati kami iluak , masau kami guak kamu , luak enduak ngasua ana'au .
52002008	Karnau kami sayang , mangku kami galak ngenjuakka ngan kamu ukan ajau ceritau iluak jak di Allah , tapitu idup kami pulau , karnau kami nyayangi kamu nian .
52002009	Cengki kamu gi teghingat , luak manau kami bekerjau mati-matian . Siang-malam kami bekerjau , supayau kami nidau ngeriaka sughang kia jak di kamu , masau kami ngiciakka ceritau iluak jak di Allah itu ngan kamu .
52002010	Idup kami beresia , benagh ngan nidau bediau cacatau tuadap kamu diau la percayau ngan Keristus . Kamuni ngeruani kami ngan Allah pulau ngeruani kami .
52002011	Kamu keruan , bansau kami nulung bilang kamu luak bapak nulungi ana'au .
52002012	Kami ngajagh kamu , neguaka ati kamu ngan ngajung kamu , supayau kamu idup melemakka ati Allah . Karnau Allah ngajak kamu njadi angguta umat Allah ngan ngikut meghasauka keagunganNyau .
52002013	Adau semecam agi diau mbuat kami beterimau-kasia ngan Allah . Masau kami ngiciakka ngan kamu ceritau jak di Allah , kamu ndengagh ngan nerimau ceritautu , ukan luak kici'an manusiau , tapitu luak ceritau jak di Allah . La nyela nian katau Allah . Diautu dang bekerjau dalam ati kamu diau percayau .
52002014	Kantin-kantinku , setu diau kamu ghasauka la dighasauka jemau Keristen di Yudia diau la njadi hak Yesus Keristus . Kamu dianiayau bangsau kamutula . Titu semegi ngan diau dighasauka jemau Keristen di Yudiatu jak di jemau Yahudi .
52002015	Jemau Yahudi la mbunua Tuhan Yesus ngan nabi-nabi , lagi nganiayau kami . Ughangtu maju melawan Allah ngan njadi musua gegalau jemau .
52002016	Lagi ughangtu endak ngalang-ngalangi kami ngiciakka ngan jemau ukan Yahudi ceritau diau pacak nyelamatka ughangtu . Ngan carau luak itu jemau Yahuditu maju namba dusaunyau enggut genap mecamau . Mangku mbak kini ughangtu ditimpau mara Allah .
52002017	Mbak kini , kantin-kantinku , jak kami beceghai jerang ngan kamu , beceghai di matau di ati nidau , kami nidau mandak ghindu ngan kamu , mangku kami beusaha nian endak betemu ngan kamu .
52002018	Kami la merencanauka endak berayak ngan kamu . Aku , Paulus , la rajin ncubau , anyautu Iblis ngalangi kami .
52002019	Kamuni ngenian njadi aghapan kami ngan meriangka kami , karnau amun nanti Tuhan Yesus datang ngan kitau ngadapiNyau , kamuni pulau njadi kebanggaan kami .
52002020	Nyela , kamunila njadi kebanggaan kami ngan meriangka kami .
52003001	Mangku kami nidau pacak na'an ghindu kami agi . Karnau itu kami berupuak , iluakla kami ninggal sughang di Atina ,
52003002	mangku kami ngajung Timutius , ading kitau . Diautu bekerjau ngan kami batan endak Tuhan ngiciakka ceritau Keristus . Kami ngajung Timutius , supayau diau neguaka ati kamu ngan ngajung kamu tamba percayau nian ngan Keristus ,
52003003	supayau nidau sughang kia jak di kamu ngelipat karnau sengsarau kitau ini . Kamu la keruan , bansau sengsarautu adau dalam rencanau Allah batan endak kitau .
52003004	Masau kami gi adau guak kamu , kami la ngiciakka , bansau kitau ka sengsarau . Nyela , titu la tejadi , luak kamuni keruan .
52003005	Itula sebapau aku ngajung Timutius , karnau aku nidau ta'an agi , mangku aku keruan nian , apu kamu percayau . Aku ghegak , kalu kamu la dicubaui iblis ngan dikalaka , mangku kerjau kami nidau bediau gatiau .
52003006	Mbak kini Timutius la baliak jak di kamu ngan ngiciakka ngan kami ceritau diau meriangka , bansau kamu maju percayau ngan sangi sayangi . Diau ngiciakka , bansau kamu maju mbuat ingatan diau iluak ngingatka ceritau kami guak kamu , ngan bansau kamu ghindu endak betemu ngan kami , semegi luak kami ghindu endak betemu ngan kamu .
52003007	Mangku dalam kemada'an ngan kesengsarauantu kami diriangka ndengagh ceritau kamu diau percayau nian .
52003008	Mbak kini kami meghasau idup nian , karnau kamu maju seghundak ngan Tuhan .
52003009	Kami beterimau-kasia nian ngan Tuhan Allah , karnau kami riang tegalau karnau kamu .
52003010	Siang-malam kami bedu'a nian , supayau kami pacak betemu ngan kamu endak namba diau gi kurang percayau .
52003011	Kami bedu'a , supayau Allah Bapak kitau ngan Tuhan kitau Yesus ngenjuakka jalan ngan kami mangku betemu ngan kamu .
52003012	Kami bedu'a , supayau Tuhan mbuat kamuni tamba sangi sayangi ngan nyayangi gegalau jemau , mangku kamu nyayangi nian , semegi luak kami nyayangi kamu .
52003013	Ngan carau luak itula Tuhan neguaka ati kamu , mangku kamu beresia , nidau becelakau di adapan Allah Bapak kitau , masau Yesus Tuhan kitau datang ngan gegalau jemau percayau .
52004001	Mangku mbak kini , kantin-kantinku , kami ngajung kamu idup melemakka ati Allah , semegi ngan diau la kami kiciakka ngan kamu senitu . Nyela , kamu la ngerjaukanyau . Anyautu mbak kini ngan kuasau Tuhan Yesus kami ngajung kamu tamba beusaha agi melemakka ati Allah .
52004002	Nyela , kamu keruan ajaghan diau kami ajaghka ngan kamu ngan kuasau Tuhan Yesus .
52004003	Inila kendak Allah , supayau kamu idup beresia . Jangan kamu menaugawia .
52004004	Bilang lanang jak di kamu mesti keruan , luak manau bulia bunting ngan carau diau beresia , mangku idup ngan buntingautu ngan carau diau melemakka ati Allah ngan manusiau .
52004005	Jangan ngikut serilau ajau , luak diau dikerjauka jemau diau nidau keruan Allah .
52004006	Jangan sughang kia mbuat ja'at ngan jemau ngan nipukanyau . Senitu la kami kiciakka nian ngan kamu , bansau Tuhan ka ngukum jemau diau ngerjauka titu .
52004007	Allah milia kitau , ukan supayau kitau idup ja'at , tapitu supayau kitau idup beresia .
52004008	Karnau itu , jemau diau enggup nerimau ajaghan ini , ukanau enggup nerimau manusiau , tapitu enggup nerimau Allah diau ngenjuakka RuaHau diau beresia ngan kamu .
52004009	Nidau nanti kami nulis agi ngan kamu ceritau nyayangi kantin seagamau . Kamuni la diajaghi Allah sangi sayangi .
52004010	Nyela , kamu la ngerjaukanyau ngan gegalau jemau diau percayau di Makedunia . Anyautu kami ngajung kamu , supayau tamba ngerjaukanyau nian .
52004011	Beusahala idup diau tenang . Jangan ncampuri urusan jemau . Bekerjaula batan pengidupan kamu itula , luak diau la kami ajungka ngan kamu senitu .
52004012	Amun kamu ngerjauka titu , kamu nidau tegantung ngan jemau , mangku kamu diregaui jemau diau nidau percayau pulau .
52004013	Mangku , kantin-kantinku , kami endak , supayau kamu ngeruani diau sebenaghau ceritau jemau diau la mati , mangku kamu nidau bingung luak jemau diau nidau bediau aghapan .
52004014	Kitau percayau , bansau Yesus la mati , la idup agi , mangku kitau percayau pulau , bansau jemau percayau diau la mati ka diidupka ngan ditunggalka Allah di guak Yesus .
52004015	Inila ajaghan Tuhan diau endak kami sampaika ngan kamu : Masau Tuhan Yesus datang , kitau diau gi idup nidau ka ndului jemau diau la dulu mati .
52004016	Allah ka merintaka , mangku ka kedengaghan suarau pengulu malaikat ngan muni terumpit Allah , mangku Tuhan ka tughun jak di sergau ngan jemau diau la mati dalam Keristus ka dulu diidupka .
52004017	La udim itu kitau diau gi idup masau itu ka dinayiakka ke aban serempak ngan ughangtu endak betemu ngan Tuhan di awang-awang . Mangku kitau ka maju guak Tuhan selelamaunyau .
52004018	Karnau itu sangi teguakala ati kamu ngan kici'an ini .
52005001	Nidau nanti kami tuliska ngan kamu , kebilau masaunyau titu ka tejadi .
52005002	Karnau kamuni la keruan , bansau aghi Tuhan datang , nidau disangkau , luak jemau pemaling datang aghi malam .
52005003	Amun jemau bekiciak , " Gegalaunyau aman ngan tenang , " mangku masau itula ughangtu benasau . Luak jemau tinau diau kesakitan endak merunggu , ughangtu nidau pacak ngilakkanyau .
52005004	Anyautu kamuni ukan jemau diau idup di keleman , mangku aghitu nidau nggagauka kamu luak pemaling .
52005005	Karnau gegalau kamu idup di terang , kamu temasuak anak terang . Kitau ukan jemau diau idup dalam keleman ngan nidau temasuak anak keleman .
52005006	Itula sebapau kitau nidau bulia tiduak-tiduak ajau luak jemau lain . Kitau mesti sepepadau ngan maju siagau .
52005007	Aghi malam jemau tiduak , aghi malam pulau jemau mabuak .
52005008	Anyautu kitau ini anak terang . Karnau itu rupu'an kitau mesti terang . Kitau mesti maju percayau ngan Tuhan ngan nyayangi jemau , lagi ngaghapka Allah nyelamatka kitau . Itula pakaian diau njagaui kitau .
52005009	Karnau Allah milia kitau ukan batan endak ditimpau mara , tapitu batan endak diselamatka karnau Tuhan kitau Yesus Keristus .
52005010	Diautu mati batan endak kitau , supayau masau Diau datang nanti , enta kitau gi idup enta la mati , kitau pacak idup guak Diau .
52005011	Itula sebapau kamu mesti sangi tulungi ngan teguaka ati kamu , luak diau la kamu kerjauka .
52005012	Kami ngajung kamu nian , kantin-kantinku , supayau kamu meregaui jemau diau bekerjau guak kamu , jemau diau la dipilia Tuhan njadi pengulu kamu ngan ngajaghi kamu .
52005013	Kami ngajung , supayau kamu meregaui ngan nyayangi ughangtu nian karnau kerjau ughangtu . Idupla ngan damai sughang ngan diau lain .
52005014	Kami ngajung kamu pulau , supayau kamu negughi jemau diau enggup bekerjau . Teguaka ati jemau diau asau-asau . Tulungla jemau diau litak . Ngalighla ngan gegalau jemau .
52005015	Jangan enangka jemau mbalas keja'atan ngan ja'at . Anyautu beusahala maju bebuat iluak sughang ngan diau lain ngan gegalau jemau .
52005016	Maju injiakla kamu ,
52005017	ngan maju bedu'a .
52005018	Luak manau kia setu diau tejadi di kamu , kamu mesti beterimau-kasia ngan Allah , karnau itula diau Allah kenda'i ngan kamu , jemau diau percayau ngan Yesus Keristus .
52005019	Jangan ngalangi Rua Allah .
52005020	Jangan nganggap enteng ceritau diau dienjuakka Rua Allah .
52005021	Keruanila gegalaunyau , diau iluak mesti diikuti .
52005022	Jawuhi gegalau mecam keja'atan .
52005023	Aku bedu'a , supayau Allah ngenjuakka kamu damai ngan njadika kamu jemau diau idup nian batan endak Allah . Aku bedu'a , supayau Allah njagaui gegalau idup kamu , rua ngan jiwa kamu , mangku amun Tuhan kitau Yesus Keristus datang agi , kamu nidau bediau cacatau .
52005024	Allah itu setia , Diau milia kamu , mangku Diau pulau ka ngerjaukanyau .
52005025	Mangku du'aka pulau kami .
52005026	Sambutla ngan riang gegalau kantin kitau diau la percayau .
52005027	Ngan kuasau Tuhan aku ngajung kamu nian , supayau surat ini dibacauka ngan gegalau kantin kitau diau percayau .
52005028	Aku bedu'a , supayau Tuhan kitau Yesus Keristus iluak nian ngan kamu .
53001001	Jak di Paulus , Siluanus ngan Timutius batan endak jemau Keristen di Tesalunika diau njadi umat Allah Bapak ngan Tuhan Yesus Keristus .
53001002	Aku bedu'a , supayau Allah Bapak kitau ngan Tuhan Yesus Keristus iluak ngan kamu ngan ngenjuakka damai ngan kamu .
53001003	Kantin-kantinku , kami maju beterimau-kasia ngan Allah karnau kamu . Nyela , semestiau luak itu , karnau kamu tamba percayau ngan Keristus ngan tamba sangi sayangi .
53001004	Itula sebapau kami muji kamu di guak jemau Keristen . Riang nian kami nceritauka kamu , karnau kamu maju percayau ngan tekun ngan Keristus , empuak kamu diluatka ngan dianiayau .
53001005	Gegalaunyautu nyatauka Allah ngakimi ngan adil . Kamu sengsarau mbak kini , karnau Allah njadi rajau kamu , mangku kamu sepantasau njadi umatAu .
53001006	Allah itu adil . Diau ka mbalaska jemau diau mbuati kamu .
53001007	Mbak kini kitau diau sengsarau . Allah ka mbibaska kitau nanti , masau Tuhan Yesus tughun jak di sergau ngan malaikatAu diau bekuasau .
53001008	Ngan api diau maghak Diau ka tughun endak ngukum jemau diau enggup percayau ngan Allah ngan enggup ta'at ngan ceritau iluak jak di Yesus , Tuhan kitau .
53001009	Ughangtu ka benasau selelamaunyau , dicapakka keluagh jak di guak Tuhan , jak di kuasauNyau diau agung .
53001010	Gegalaunyautu ka tejadi , amun Diau datang nanti endak diagungka umatAu ngan diregaui bilang jemau diau percayau . Kamuni pulau ka temasuak umatAu , karnau kamu percayau ngan ceritau diau kami kiciakka ngan kamu .
53001011	Itula sebapau kami maju du'aka kamu , supayau Allah njadika kamu pantas idup nuruti kenda' Au , karnau batan endak itula kamu dipilia . Kami bedu'a , supayau Allah ngan kuasauNyau nulung kamu endak ngerjauka setu diau iluak diau endak kamu kerjauka , karnau percayau ngan Keristus .
53001012	Ngan carau luak itula Tuhan kitau Yesus diagungka karnau kitau , mangku kamu pulau dipuji Yesus karnau keilu'an ati Allah ngan Tuhan kitau Yesus Keristus .
53003001	Mangku , kantin-kantinku , du'aka kami . Bedu'ala , supayau katau Allah cepat tesiar mangku diterimau ngan iluak , luak diau la tejadi guak kamu senitu .
53003002	Bedu'ala , supayau Allah nyelamatka kami jak di pengacau ngan jemau ja'at , karnau nidau gegalau jemau percayau ngan ceritau Tuhan .
53003003	Tuhan pacak dipercayaui nian . Diau ka neguaka ati kamu ngan njagaui kamu jak di diau ja'at .
53003004	Kami percayau nian ngan Tuhan , bansau kamu nidau ka mandak ngerjauka setu diau kami kiciakka ngan kamu .
53003005	Kami bedu'a , supayau Tuhan nulung kamu , mangku kamu terti nian kasia Allah ngan carau Keristus nanggung ngan ngaligh .
53003006	Ui kantin-kantinku , ngan kuasau Tuhan Yesus Keristus kami ngajung kamu , supayau kamu njawuhi bilang jemau percayau diau malas bekerjau ngan nidau nuruti ajaghan diau kami ajaghka ngan kamu .
53003007	Kamutu keruan , kamu mesti menau carau kami . Kami nidau malas , masau kami adau di guak kamu .
53003008	Kami nidau makan makanan jemau ngan nidau dibayighi . Siang-malam kami bekerjau mbanting tulang , supayau kami jangan merugika sughang kia jak di kamu ,
53003009	ukanau karnau kami nidau behak mintak tulung ngan kamu , anyautu kami endak njadi penauan batan endak kamu .
53003010	Lagi masau kami gi adau di guak kamu , kami la ngajagh kamu luak ini : Jemau diau enggup bekerjau , jangan diajung makan .
53003011	Kami ngiciakka itu , karnau kami la ndengagh , bansau adau jemau jak di kamu diau idup malas , nidau ngerjauka tuapau-apau lain jak di ngiciakka jemau .
53003012	Jemau luak itu kami ngajung nian dalam namau Tuhan Yesus Keristus , supayau ughangtu neman bekerjau , mangku bulia pengidupan .
53003013	Mangku kamu , jangan kamu puas bebuat iluak .
53003014	Amun adau jemau diau enggup nuruti setu diau kami kiciakka dalam surat ini , sepepadaula ngan jemautu . Jangan sekantin ngan diau , mangku diau maluan .
53003015	Anyautu jangan nganggap diau musua , tapitu tegughila diau luak adiak-sanak .
53003016	Kami bedu'a , supayau Tuhan maju ngenjuakka damai ngan kamu , empuak luak manau ajau . Aku bedu'a , supayau Tuhan nyertaui gegalau kamu .
53003017	Pesan jak di aku , Paulus . Inila tulisanku . Luak inila tandau tanganku di gegalau suratku .
53003018	Aku bedu'a , supayau Tuhan kitau Yesus Keristus iluak ngan gegalau kamu .
54001001	Jak di aku , Paulus . Aku njadi rasul Yesus Keristus karnau perinta Allah , Penyelamat kitau , ngan Yesus Keristus diau njadi aghapan kitau .
54001002	Batan endak Timutius diau njadi anakku nian karnau percayau ngan Yesus . Aku bedu'a , supayau Allah Bapak ngan Tuhan kitau Yesus Keristus sayang ngan iluak nian ngan kaba ngan ngenjuakka damai .
54001003	Masau aku pegi ke Makedunia , la kuajungka ngan kaba , supayau maju mendam di Ipisus , karnau di situ adau jemau diau ngajaghka ajaghan nidau benagh , mangku kaba mesti ngajung ughangtu mandak .
54001004	Tegughi ughangtu , supayau jangan agi galak ndengagh ceritau mbu'ung ngan ceritau niniak puyang senitu . Gegalaunyautu cuman mbuat jemau bebala , ukan majuka rencanau Allah diau cuman pacak dikeruani amun percayau .
54001005	Tujuan petuaku ini , supayau pacak sangi sayangi ngan ati iluak ngan ati keciak beresia ngan percayau nian ngan Tuhan .
54001006	Anyautu adau jemau diau nidau idup luak itu agi , diau sesat ngan kici'an diau nidau begati .
54001007	Ughangtu endak ngajagh ukum Taurat , awuak ughangtu nidau ngerti kici'annyautu diau dikiciakka ngan yakin nian .
54001008	Kitau keruan , bansau ukum Taurat iluak , amun digunauka semestiau .
54001009	Ingatla , bansau ukumtu dibuat ukan batan endak jemau diau benagh , tapitu batan endak pelanggar ukum , penja'at , jemau diau nidau keruan Tuhan , jemau bedusau , jemau diau idup nurut carau deniau , jemau nidau ta'at ngan nidau buagamau , pembunua pejadiau ngan pembunua lainau ,
54001010	jemau menaugawia , jemau sangi ribangka selanangan , jemau maling jemau , pembu'ung , jemau galak besumpa , ngan sapau kila diau ngerjauka setu diau belawanan ngan ajaghan diau benagh .
54001011	Ajaghantu adau di ceritau iluak diau la dipercayauka ngan aku endak dikiciakka . Ceritautu asalau jak di Allah diau agung ngan pantas dipuji .
54001012	Aku beterimau-kasia ngan Yesus Keristus Tuhan kitau . Diautu nguatka aku bekerjau batan endak Diau , karnau Diau nganggap aku pantas ngerjauka titu .
54001013	Empuak senitu aku madakka , nganiayau ngan nggelakka Diau , aku la disialkaNyau , karnau masau itu aku lum percayau , mangku nidau keruan setu diau kukerjaukatu .
54001014	Anyautu aku dienju'i Tuhan keilu'an banyak kematila , mangku aku pacak percayau ngan nyayangi Yesus Keristus , karnau seghundak ngan Diau .
54001015	Nyela nian kici'an ini ngan pantas diterimau nian , " Yesus Keristus datang ke deniau endak nyelamatka jemau bedusau . " Mangku jak di ughangtu aku diau paling bedusau ngan ja'at sekali .
54001016	Anyautu Allah nyialka aku , mangku Yesus Keristus pacak nyatauka gegalau kengalighanNyau ngan aku , jemau diau paling bedusauni . Mangku aku njadi penauan batan endak jemau diau ka percayau nanti ngan bulia idup selelamaunyau .
54001017	Allah itu Rajau gegalau saman diau nidau beghuba selelamaunyau ngan nidau kina'an . Diau sughang itula Allah ngan pantas diregaui ngan dipuji selelamaunyau . Nyela nian . Amin !
54001018	Timutius , anakku ! Tugas ini kupercayauka ngan kaba , karnau katau Allah diau dikiciakka nabi senitu ceritau kaba . Kici'an itu mesti njadi pembimbing kaba mangku pacak bejuang iluak-iluak .
54001019	Bejuangla ngan percayau ngan Keristus ngan ati diau beresia . Adau jemau diau nidau nyanauka suarau ati keci'au , mangku iman ughangtu kacau .
54001020	Di antaraunyau Himenius ngan Aliksandar . Ughang duautu la kuseraka ngan iblis , supayau belajagh mandak nggelakka Allah .
54002001	Diau penting diau endak kukiciakka , supayau jemau Keristen bedu'a , mintak ngan Allah ngan beterimau-kasia , ndu'aka gegalau jemau .
54002002	Du'akala rajau ngan gegalau jemau diau adau kuasau , mangku kitau pacak idup tenang ngan tenteram endak meregaui Allah ngan kerjau diau pantas .
54002003	Itula diau iluak ngan melemakka ati Allah , Penyelamat kitau .
54002004	Diau endak , supayau gegalau jemau ngeruani diau benagh ngan diselamatka .
54002005	Allah gi sughang . Mangku diau mbuat manusiau seilu'an ngan Allahtu gi sughang pulau , diautu manusiau Yesus Keristus .
54002006	Diau la nyeraka diriAu endak mbibaska gegalau jemau jak di dusau . Luak itu Allah mbuktika masau diau tepat , bansau Diau endak , supayau gegalau jemau diselamatka .
54002007	Batan endak itula aku dipilia njadi rasul endak ngiciakka ceritau iluak ngan jemau ukan Yahudi ngan ngajagh ughangtu percayau ngan ceritau benaghtu . Kataukuni benagh , aku nidau mbu'ung .
54002008	Mangku aku endak , supayau amun jemau Keristen betunggal di manau kila , jemau lanang bedu'a ngan ati diau beresia , ngan nidau mara ngan nidau bebala .
54002009	Luak itu pulau jemau tinau mesti ndandani diriau ngan carau biasau diau pantas . Jangan putungan gumbak nyelia , jangan makai periasan emas ngan mutiara , jangan makai baju diau besak regaunyau .
54002010	Jemau tinau mesti ndandani diriau ngan perembak diau iluak , diau pantas ngan jemau tinau diau endak ta'at ngan Allah .
54002011	Jemau tinau mesti belajagh ngan diam ngan penurut .
54002012	Aku nidau ngajung jemau tinau ngajagh ngan nidau ngajung diau merintaka lanang . Diau mesti diam .
54002013	Karnau Adam diau dulu sekali dijadika mangku Hawa .
54002014	Lagi pulau ukan Adam diau ditipuka ulagh , tapitu Hawa , mangku melanggar perinta Allah .
54002015	Anyautu jemau tinau ka selamat , karnau diau melahirka anak , amun diau maju percayau ngan Keristus ngan nyayangi jemau ngan idup batan endak Allah .
54003001	Nyela nian kici'an ini , " Jemau diau endak njadi pengulu jemau Keristen endak ngerjauka kerjau diau beregau . "
54003002	Karnau itu pengulu jemau Keristen mesti jemau diau nidau bediau salahau . Buntingau cuman sughang . Diau mesti nguasaui diriau , bepengertian , ngelapan , galak nerimau jemau di ghumahau , pacak ngajagh jemau .
54003003	Jangan diau tukang mabu'an , jangan galak belagau , anyautu diau mesti ngaligh ngan galak bedamai . Jangan jemau diau tetancian .
54003004	Diau mesti terti mimpin ghuma-tanggaunyau ngan iluak ngan ngajagh anak-ana'au ta'at ngan meregaui pejadiau .
54003005	Amun jemau nidau pacak ngurus ghuma-tanggaunyau , luak manau diau pacak ngurus Ghuma Allah ?
54003006	Jangan milia jemau diau empai percayau , mangku diau jangan njadi geduak ngan diukum luak iblis .
54003007	Diau mesti pulau diregaui jemau , mangku diau nidau njadi kici'an jemau ngan dikalaka iblis .
54003008	Jemau diau endak nulung kerjau Tuhan mesti pulau jemau diau iluak ngan jujur . Jangan jemautu tukang minum anggur ngan jemau tetancian .
54003009	Ughangtu mesti maju percayau nian ngan ajaghan Keristus ngan ati diau beresia .
54003010	Ughangtu mesti diuji kudai . Amun tenyatau jemautu pacak dipercayaui , mangku diau bulia nulung kerjau Tuhan .
54003011	Biniau pulau mesti jemau iluak . Jangan diau galak ngupatka jemau . Diau mesti nguasaui diriau ngan pacak dipercayaui ngan gegalaunyau .
54003012	Ughangtu mesti jemau diau gi sughang biniau ngan mimpin anak-ana'au ngan ghuma-tanggaunyau ngan iluak .
54003013	Jemau diau nulung kerjau Tuhan ngan iluak ka diregaui , mangku tamba beghani ngiciakka ceritau percayau ngan Keristus ngan jemau .
54003014	Aku ngaghap nidau lamau agi aku berayak ngan kaba . Empuak luak itu aku pulau nulis surat ini ngan kaba .
54003015	Mangku amun aku lambat sampai , kaba la keruan , luak manau kitau anak-anak Allah mesti idup . Kitauni anak Allah diau idup diau njadi tiang penegak , njadi pelapiak ajaghan diau benagh jak di Allah .
54003016	Agung nianan resiau agamau kitau , Diau ngancakka diriAu ngan rupau manusiau , dibenaghka Rua Allah , dikinak malaikat-malaikat , dikiciakka ngan bangsau-bangsau diau nidau keruan Allah , dipercayaui di gegalau deniau , diangkat ke sergau bada diau agung .
54004001	Rua Allah ngiciakka nian , bansau nanti ka adau jemau diau ngelipat , nidau agi ngikut Yesus . Ughangtu ka ngikut rua ja'at diau nyesatka ngan ngikut ajaghan iblis .
54004002	Ughangtu ditipuka jemau diau mbu'ung ngan ati keci'au la tekatup .
54004003	Ughangtu nidau ngajung jemau nika , nidau ngajung makan makanan diau dijadika Allah , awuak bulia dimakan jemau diau percayau ngan Keristus ngan keruan diau benagh , amun beterimau-kasia ngan Allah .
54004004	Gegalaunyau diau dijadika Allah iluak . Nidau bediau diau aram , amun diterimau ngan beterimau-kasia ngan Allah .
54004005	Gegalaunyautu njadi alal karnau katau Allah ngan du'a .
54004006	Amun kaba ngajaghka gegalaunyautu ngan kantin-kantin kitau diau percayau , kaba ka njadi budak Yesus Keristus diau bekerjau ngan iluak . Kaba mesti maju neguaka ati kaba ngan katau Allah diau kitau percayaui ngan ajaghan diau benagh diau kaba turuti selamau ini .
54004007	Jawuhila ceritau mbu'ung niniak-niniak diau nidau begatitu . Belajaghla idup luak jemau Keristen diau iluak .
54004008	Melatia badan gi dikit gunaunyau . Melatia rua banyak gunaunyau , karnau adau janji batan endak idup mbak kini ngan idup nanti .
54004009	Kici'an itu benagh ngan pantas dipercayaui nian .
54004010	Itula sebapau kitau bejuang ngan bekerjau nian , karnau kitau ngaghapka nian Allah diau idup . Diautu pacak nyelamatka gegalau jemau , terutamau jemau diau percayau .
54004011	Ajaghkala gegalaunyautu ngan ajungla jemau nurutau .
54004012	Jangan sughang kia nidau meregaui kaba , karnau kaba gi mudau . Anyautu jadila penauan batan endak jemau percayau ngan kici'an kaba , perembak kaba , sayang kaba , percayau kaba , ngan keberesian idup kaba .
54004013	Penarau ini enggut aku datang , kaba mesti maju mbacau Injil nian ngan ngajagh ngan neguaka jemau .
54004014	Jangan lalai nggunauka kuasau diau dienjuakka Allah ngan kaba , masau pengulu jemau Keristen nepiakka tangan di palak kaba ngan nabi-nabi ngiciakka pesan Allah .
54004015	Kerjaukala gegalaunyautu ngan ngenianau , mangku kemajuan kaba ka kina'an ngan gegalau jemau .
54004016	Jagauila diri kaba ngan jagauila ajaghan kaba . Kaba mesti tekun ngerjauka gegalaunyautu , karnau ngan carau luak itu kaba ka nyelamatka diri kaba ngan gegalau jemau diau ndengaghka kaba .
54005001	Jangan kaba marai jemau diau la tuau , tapitu tegughi diau luak bak kaba . Tegughila jemau mudau luak denga-sanak kaba ,
54005002	tinau diau tuau luak mak kaba , tinau diau mudau luak kelawai kaba ngan sikap diau beresia .
54005003	Regauila randau diau idup sughang .
54005004	Anyautu amun sughang randau adau anak ngan cucung , ughangtula diau mesti belajagh , bansau ughangtu wajib nulung denga-sana'au ngan mbalas keilu'an pejadi ngan nini'au . Itula diau melemakka ati Allah .
54005005	Randau diau nian idup sughang ngan nidau bediau jemau nyayiau cuman ngaghapka Allah . Siang malam diau maju bedu'a ngan mintak tulung jak di Allah .
54005006	Anyautu randau diau galak idup besesenang la mati , empuak diau gi idup .
54005007	Kiciakka titu pulau ngan randau-randau , supayau ughangtu idup ngan nidau becelakau .
54005008	Amun adau jemau diau nidau nyayia denga-sana'au , apau agi jemau seghumahau , jemautu ngelipat ngan lebia ja'at jak di jemau diau nidau percayau .
54005009	Randau diau endak dicatat , umurau mesti enam pulua lebia ngan cuman sekali belaki .
54005010	Randautu mesti tekenal ngerjauka kerjau diau iluak , misalau mbesakka ana'au ngan iluak , riang nerimau menda di ghumahau , mbasua keting jemau diau percayau , nulung jemau diau nanggung ngan ngerjauka nian gegalau kerjau diau iluak .
54005011	Jangan ncatat randau diau gi mudau . Karnau amun serilaunyau kuat , diau endak belaki agi mangku ninggalka Keristus .
54005012	Mangku diau besala nian , karnau nidau nepati janjiau .
54005013	Lagi pulau ngan ngeluagh masuak ghuma jemau diau belajagh malas . Mangku lebia ja'at agi diau ngiciakka jemau , ncampuri urusan jemau ngan ngiciakka setu diau nidau pantas .
54005014	Itula sebapau aku endak , supayau randau mudau belaki agi , mangku adau anak , nyayia ghuma-tanggaunyau , mangku musua nidau pacak ngarutka namau kitau .
54005015	Karnau la adau randau diau sesat ngikut iblis .
54005016	Amun adau jemau percayau diau adau denga-sana'au diau la randau , diau mesti nulung randau itu . Jangan enangka jemau Keristen lain nanggungka diautu . Ngan carau luak itu randau diau nidau bediau jemau pacak ditulung nian .
54005017	Pengulu diau iluak kerjaunyau pantas diregaui duau kali lipat , terutamau jemau diau rajin beketuba ngan ngajagh .
54005018	Karnau dalam Injil ditulis , " Benatang diau dang ngighiak jangan ditukup mulutau . " Lagi , " Jemau diau bekerjau pantas nerimau upa . "
54005019	Jangan kaba terimau buru'an tuadap pengulu jemau Keristen , amun nidau dikiciakka duau madak tigau ughang .
54005020	Jemau diau maju bedusau tegughila di mukau gegalau jemau Keristen , mangku diau lain njadi takut .
54005021	Di adapan Allah ngan Yesus Keristus ngan malaikat diau suci aku mintak nian , supayau kaba nuruti petua ini ngan jangan nyalaka jemau , amun lum ngeruani nian . Jangan milia rupau .
54005022	Jangan cepat nepiakka tangan di sughang jemau njadika diau pengulu . Jangan ngikut ngan dusau jemau . Jagauila diri kaba supayau maju beresia .
54005023	Jangan agi minum ayiak bangkau ajau . Minumla anggur dikit , karnau busung kaba rajin sakit ngan badan kaba rajin litak .
54005024	Adau jemau dusaunyau la keruan antak ka diadili . Adau jemau lainau dusaunyau ka dikeruani la udim diadili .
54005025	Luak itu pulau kerjau diau iluak cepat kina'an , mangku diau nidau mura kina'an nidau pulau pacak maju tebuni .
54006001	Jemau diau njadi budak mesti nganggap tuanau pantas diregaui , mangku namau Allah ngan ajaghan kitau nidau pacak dikarutka jemau .
54006002	Amun tuanau jemau percayau , jangan nidau diregaui , karnau semegi anak Tuhan . Budak itu mesti bekerjau lebia iluak agi , karnau tuan diau nerimau kerjau iluaktu semegi percayau ngan disayangi . Ajaghkala nian gegalaunyautu .
54006003	Amun adau jemau diau ngajaghka ajaghan diau lain ngan nidau tetuju ngan ajaghan diau benagh jak di Tuhan kitau Yesus Keristus ngan nidau pulau tetuju ngan ajaghan agamau kitau ,
54006004	jemau itu geduak , awuak nidau terti tuapau-apau . Penyakitau galak bebala , mbuat jemau sengit , kacau , nggelak , sangsi ,
54006005	becelikaian diau nidau udim-udim . Rupu'an ughangtu la buntu , nidau agi benagh . Ughangtu sangkau pacak kayau jak di agamau .
54006006	Nyela agamau mbuat kayau nian , amun jemau puas ngan setu diau adau di diau .
54006007	Nidau bediau diau kitau batak ke dalam deniauni , nidau bediau pulau diau pacak kitau batak keluagh deniau .
54006008	Jadila , amun adau baju ngan adau makanan .
54006009	Anyautu jemau diau endak kayau teguda ngan mecam-mecam serilau diau bigal ngan merusak . Serilau itu mbuat jemau celakau ngan benasau
54006010	karnau tetancian nimbulka serbau diau ja'at . Adau jemau diau nidau agi percayau karnau tanci , mangku banyak meghasauka sengsarau mangku nanggung nian .
54006011	Anyautu kaba la njadi hak Allah , mangku kaba mesti njawuhi gegalaunyautu . Usahala njadi jemau diau benagh di adapan Allah , diau idup batan endak Allah ngan ngelapan , diau nyayangi jemau , ngaligh ngan nyanauka jemau .
54006012	Bejuangla nian batan endak setu diau kaba percayaui , mangku kaba dapat upa idup selelamaunyau . Batan endak itula Allah milia kaba , masau kaba ngaku'i di mukau jemau banyak , bansau kaba percayau nian .
54006013	Mangku mbak kini di adapan Allah diau ngidupka gegalaunyau ngan di adapan Yesus Keristus diau ngaku'i ceritau diau benagh di mukau Puntius Pilatus , aku ngajung kaba nian ,
54006014	ta'atila gegalau perinta itu ngan beresia ngan nidau becelakau , enggut Tuhan kitau Yesus Keristus dinyatauka ,
54006015	masau diau ditetapka Allah . Diau tepuji ngan nguasaui gegalaunyau , rajau gegalau rajau , Tuhan gegalau tuan .
54006016	Diau sughang diau nidau pacak mati . Diau adau di terang diau besinagh nian diau nidau pacak dipasighi jemau . Sughang kia nidau kekela nginak Diau ngan nidau pacak ngina' Au . Diaula diregaui , kuasauNyau selelamaunyau ! Amin .
54006017	Ingatkala jemau kayau di deniau ini , supayau jangan geduak ngan jangan ngandalka retau bendau diau nidau ka lamau . Ughangtu mesti ngaghapka Allah diau ngenjuakka gegalaunyau banyak kematila , supayau kitau riang nggunaukanyau .
54006018	Ingatkala jemau , supayau kayau ngan kerjau iluak , mura nulung jemau ngan galak ngenjuak .
54006019	Ngan carau luak itu ughangtu melungguakka retau njadi mudal diau iluak di masau diau ka datang , mangku ka bulia idup nian selelamaunyau .
54006020	Ui , Timutius , jagauila setu diau la dipercayauka ngan kaba . Jawuhila kici'an diau nidau beresia ngan nidau begati ngan kici'an bebala mbalaka setu diau dikiciakka " kepintaran " .
54006021	Karnau adau jemau ngiciakka kepintarantu adau di diau , mangku nyimpang jak di ajaghan Keristen diau dituruti senitu . Aku bedu'a , supayau Tuhan iluak ngan kaba .
55001001	Jak di aku , Paulus , diau dijadika rasul Yesus Keristus karnau kendak Allah , supayau ngiciakka idup diau dijanjika Allah ngan jemau diau seghundak ngan Yesus Keristus
55001002	batan endak Timutius diau kusayangi luak anakku . Aku bedu'a , supayau Allah Bapak ngan Tuhan kitau Yesus Keristus sayang ngan iluak ngan kaba ngan ngenjuakka damai .
55001003	Aku beterimau-kasia ngan Allah . Batan endak Diau aku bekerjau ngan ati diau beresia luak dikerjauka niniak puyangku senitu . Aku maju teghingat kaba dalam du'a ngan beterimau-kasia ngan Allah empuak siang empuak malam .
55001004	Amun aku teghingat kaba nangis , aku ghindu nian endak betemu ngan kaba , mangku aku riang nianan .
55001005	Karnau aku teghingat kaba percayau nian ngan Keristus semegi luak niniak kaba Luis ngan mak kaba Iuniki , mangku aku yakin kaba percayau pulau luak itu .
55001006	Itula sebapau aku ngingatka , supayau kaba maju nggunauka kuasau diau dienjuakka Allah ngan kaba , masau aku nepiakka tanganku di pucuak palak kaba ndu'aka kaba .
55001007	Karnau Rua diau dienjuakka Allah ngan kitau ukan rua diau mbuat kitau penakut . Rua Allah mbuat kitau kuat ngan sayang ngan jemau , mangku kitau pacak nguasaui diri kitau .
55001008	Karnau itu jangan kaba takut nceritauka Tuhan kitau ngan jangan pulau maluan aku dijilka karnau bekerjau batan endak Diau , tapitu kaba mesti ngikut sengsarau karnau ceritau iluak . Allah ka nulung kaba .
55001009	Allahtu nyelamatka kitau ngan milia kitau , supayau njadi umatAu . Titu dikerjaukaNyau ukan karnau setu diau kitau kerjauka , tapitu karnau rencanauNyau ngan keilu'anNyau itula . Keilu'anNyautu dienjuakka ngan kitau karnau Yesus Keristus , antak ka deniauni dijadika .
55001010	Mbak kini Allah nyatauka keilu'anNyautu ngan kitau , karnau Penyelamat kitau Yesus Keristus la datang . Yesustu la ngalaka kuasau maut ngan ngenjuakka idup selelamaunyau , amun kitau percayau ngan ceritau iluak .
55001011	Endak ngiciakka ceritau iluak itu Allah milia aku njadi rasul ngan guru .
55001012	Itula sebapau aku nanggungka gegalaunyautu , tapitu aku nidau maluan , karnau aku keruan diau kupercayauitu . Aku yakin , bansau setu diau la dipercayauka ngan aku pacak Diau jagaui enggut aghi kiamat .
55001013	Ikutila nian ajaghan diau benagh diau la kaba dengagh jak di aku . Kerjaukala gegalaunyautu ngan maju percayau ngan sayang diau adau di kitau karnau seghundak ngan Yesus Keristus .
55001014	Ngan kuasau Rua Allah diau adau di kitau kaba mesti njagaui iluak-iluak setu diau iluak diau la dipercayauka ngan kaba .
55001015	Kaba keruan , bansau gegalau kantin di daira Asia Keciak enggup agi sekantin ngan aku , temasuak pulau Pigelus ngan Hermugenis .
55001016	Kapu Unesipurus la rajin meriangka atiku . Aku bedu'a , supayau Tuhan iluak ngan diau . Empuak aku di jil , diau nidau maluan ngan setu diau kughasauitu .
55001017	Masau diau sampai di Rum , diau ndala'i aku nian enggut betemu .
55001018	Diau pulau banyak nulung aku masau di Ipisus . Ceritau itu kaba keruan . Aku bedu'a , supayau Tuhan iluak ngan diau masau aghi kiamat .
55002001	Timutius , anakku , kaba mesti kuat karnau keilu'an diau dienjuakka ngan kitau karnau seghundak ngan Yesus Keristus .
55002002	Ajaghan diau la kaba dengagh jak di aku di mukau jemau banyak mesti kaba percayauka ngan jemau diau pacak dipercayaui ngan cakap ngajagh jemau .
55002003	Ikutla sengsarau luak tentera Yesus Keristus diau ta'at .
55002004	Sughang tentera diau dang bejuang nidau merupuakka diriau ngan pengidupannyau , karnau diau endak melemakka ati kumandanau .
55002005	Jemau diau ngikut betanding nidau ka dapat juara , amun nidau na'ati peraturan tandingtu .
55002006	Petani diau bekerjau mati-matian , diautu behak dulu sekali meghasauka asil kerjaunyautu .
55002007	Rupuakkala setu diau la kukiciakka itu . Tuhan ka ngenjuakka ngan kaba pengertian endak ngerti gegalaunyau .
55002008	Ingatkala ceritau Yesus Keristus , pengadau Daud , diau la idup agi jak di mati luak ceritau iluak diau kukiciakkatu .
55002009	Ikak ngiciakka ceritau iluaktu aku sengsarau , lagi dirantai luak bandit . Anyautu katau Allah nidau pacak dirantai .
55002010	Itula sebapau aku nanggungka gegalaunyautu ngan ngaligh batan endak jemau diau dipilia Allah , mangku ughangtu pulau pacak diselamatka Yesus Keristus ngan meghasauka keagunganNyau selelamaunyau .
55002011	Kici'an ini benagh nian , " Amun kitau mati ngan Diau , kitau ka idup pulau ngan Diau .
55002012	Amun kitau beta'an , kitau ka merinta ngan Diau . Amun kitau nidau endak ngaku'i Diau , Diau pulau nidau ngaku'i kitau .
55002013	Amun kitau nidau setia , Diau maju setia , karnau Diau nidau pacak nidau ngaku'i diriAu . "
55002014	Ingatkala gegalaunyautu ngan jemau . Ajungla ughangtu di adapan Allah , supayau jangan bebala , karnau nidau bediau gunaunyau , cuman ngacauka jemau diau ndengaghau .
55002015	Usahakala , supayau kaba dianggap pantas bekerjau batan endak Allah , mangku nidau nanti maluan karnau kerjau kaba . Anyautu ajaghka nian ajaghan diau benaghtu .
55002016	Jawuhila kici'an mbu'ung diau nidau begunau . Kici'an luak itu cuman mbuat jemau tamba ja'at .
55002017	Ajaghan ughangtu meghatau luak pughu . Di antarau ughangtu temasuak Himenius ngan Pilitus .
55002018	Ughangtu la nyimpang jak di ajaghan diau benagh ngan ngacauka kepercayauan jemau ngan kici'an , bansau kitau la udim diidupka .
55002019	Anyautu pelapiak diau tegua diau dibuat Allah nidau pacak diguraka . Di pucu'au ditandaui luak ini , " Tuhan keruan jemau Diau empu . " ngan " Jemau diau ngaku'i ngan nyemba Tuhan mesti mandak ngerjauka setu diau ja'at . "
55002020	Di ghuma diau besak adau bemecam-mecam dandanan . Adau diau dibuat jak di emas ngan pirak , adau pulau diau dibuat jak di kayu ngan tana . Diau ini digunauka batan endak kerjau idang aghi . Diau tadi digunauka batan endak tujuan diau penting .
55002021	Jemau diau mberesiaka diriau jak di kerjau diau ja'at njadi luak dandanan diau alap . Diau ka pantas digunauka tuanau batan endak gegalau kerjau diau penting .
55002022	Karnau itu jawuhila serilau anak mudau . Usahakala idup diau iluak , nurut kendak Allah , sayang ngan jemau ngan idup bedamai . Kerjaukala titu ngan idup seghundak ngan jemau diau ngaku'i namau Tuhan ngan ati diau beresia .
55002023	Jangan ngikut bebala ngan jemau bigal mbalaka setu diau nidau begunau . Kaba keruan , gegalaunyautu cuman mbuat jemau belagau .
55002024	Jemau diau bekerjau batan endak Tuhan nidau bulia bebala . Diau mesti iluak ngan gegalau jemau ngan pacak ngajagh jemau ngan ngaligh ,
55002025	ngajaghi jemau diau galak melawan . Asauku Tuhan endak nulung , mangku jemautu ngubai jak di peremba'au ngan keruan ajaghan diau benagh .
55002026	Ngan carau luak itu jemautu njadi jagau ngan luput jak di jeghat iblis diau la nangkap diau , masau diau ngikuti kendak iblistu .
55003001	Ingatla , masau pengabisan saman ka adau banyak penanggungan .
55003002	Manusiau ka merupuakka diriau ajau ngan tetancian , ka geduak ngan langguak , galak nggelakka jemau , melawan pejadi , nidau terti beterimau-kasia , nidau buagamau ,
55003003	nidau sayang , nidau endak seilu'an ngan jemau , galak ngarutka jemau , kejam , garang , meluatka setu diau iluak ,
55003004	nidau pacak dipercayaui , nidau panjang rupu'an , kiciak besak , galakla nuruti serilau deniau sangkan nuruti kendak Allah .
55003005	Ughangtu nuruti kewajiban agamau , anyautu nidau endak keruan kuasaunyau . Jawuhila jemau luak itu .
55003006	Adau jak di ughangtu diau masuak ghuma jemau , mangku mikati jemau tinau diau nidau percayau nian ngan banyak dusaunyau ngan dikuasaui bemecam serilau .
55003007	Tinautu maju endak ngeruani gegalaunyau , anyautu nidau kekela ngeruani ajaghan diau benagh .
55003008	Luak Yanis ngan Yamberis melawan Musa senitu , luak itula pulau ughangtu melawan ajaghan diau benagh . Rupu'an ughangtu la rusak ngan nidau percayau agi .
55003009	Ughangtu nidau ka maju buasil , karnau kerjau ughangtu ka dikeruani gegalau jemau , luak la dighasauka Yanis ngan Yamberis .
55003010	Anyautu kabatu la ngikuti ajaghanku , carau ngan tujuan idupku . Kaba la nginak carau aku percayau ngan nyayangi jemau . Kaba pulau keruan aku ngaligh ngan tekun .
55003011	Kaba la nginak aku dianiayau ngan nanggung . Kaba keruan gegalaunyau diau tejadi di aku di Antiukia ngan Ikunium ngan Listera . Kaba keruan gegalaunyau diau kutanggungka . Anyautu jak di gegalaunyautu Tuhan la ngilakka aku .
55003012	Nyela , bilang jemau diau endak idup ta'at ngan Allah ngan idup seghundak ngan Yesus Keristus ka dianiayau .
55003013	Jemau ja'at ngan jemau penipu ka tamba ja'at . Ughangtu nipuka jemau , awuak ughangtu pulau tetipu .
55003014	Anyautu kaba mesti maju nuruti ajaghan diau benagh diau la diajaghka ngan kaba diau kaba percayaui nian , karnau keruan sapau guru kaba .
55003015	Ingatkala , bansau jak di keciak kaba la keruan Injil . Injiltu pacak ngenjuakka ngan kaba pengertian endak ngajaghka jalan selamat , amun percayau ngan Yesus Keristus .
55003016	Gegalaunyau diau ditulis di Injiltu jak di Rua Allah . Gegalaunyautu begunau endak ngajaghka diau benagh , endak nyatauka diau sala , endak ngilu'i perembak ngan ngajagh jemau nuruti kendak Allah .
55003017	Mangku bilang jemau Keristen didandani batan endak gegalau kerjau diau iluak .
55004001	Yesus Keristus ka datang agi ke deniau endak ngadili jemau diau idup ngan diau mati . Diau ka datang endak merinta luak rajau . Karnau itu aku mintak nian ngan kaba di adapan Allah ngan Yesus Keristus ,
55004002	kiciakkala katau Allah . Kaba maju ngerjaukanyau , empuak masau iluak empuak masau nidau iluak . Yakinkala jemau , tunjuakkala setu diau sala , tegughila ngan ngajaghila jemau ngan ngaligh .
55004003	Karnau ka sampai masaunyau jemau nidau endak agi nerimau ajaghan diau benagh . Anyautu ughangtu ka nunggalka banyak guru nurut kendak ughang itula endak diajagh setu diau lemak didengagh .
55004004	Ughangtu enggup ndengagh ceritau diau benagh , tapitu endak ndengagh ceritau mbu'ung .
55004005	Empuak luak itu kaba mesti nguasaui diri , empuak luak manau kila . Tanggungkala ngan ngaligh . Kerjaukala tugas kaba endak ngiciakka ceritau iluak jak di Allah . Kerjaukala titu iluak-iluak batan endak Allah .
55004006	Ceritau aku la sampai masaunyau aku ka mati luak dikerbanka batan endak Allah . Jerang agi aku ka ninggalka deniauni .
55004007	Aku la ngikut tandingan ngan iluak , la sampai ke batasau . Aku maju percayau ngan Keristus .
55004008	Mbak kini adia menang la nunggu aku , karnau idupku la dibenaghka Allah . Masau aghi kiamat , Tuhan akim diau adil ka nyeraka adiatu ngan aku . Ukan aku ajau diau ka nerimau adiatu , tapitu gegalau jemau diau nungguka nian Tuhan datang .
55004009	Beusahala cecepat njenguak aku ,
55004010	karnau Dimas la nyayangi deniauni , mangku ninggalka aku pegi ke Tesalunika . Keriskis la pegi ke Galatia , mangku Titus la pegi ke Dalmatia .
55004011	Cuman Lukas gi adau guak aku . Depatka Markus , batakla diau ke sini , karnau diau pacak nulung aku .
55004012	Tikikus la kuajung pegi ke Ipisus .
55004013	Amun kaba datang , mbatak mantil diau kutinggalka di Teruas di ghuma Karpus . Batak pulau bukuku diau penting diau dibuat jak di bawak .
55004014	Aliksandar , tukang tembagautu , la banyak bebuat ja'at tuadap aku . Tuhan ka mbalaska diau nurut peremba'au .
55004015	Kaba pulau mesti sepepadau ngan diau , karnau diau melawan nian ajaghan kitau .
55004016	Masau dulu sekali aku mbenaghka diriku di pengadilan , nidau bediau sughang kia diau nulung aku . Gegalaunyau ninggalka aku . Aku bedu'a , supayau Allah jangan nyalaka ughangtu .
55004017	Anyautu Tuhan la nulung ngan neguaka aku , mangku aku pacak ngiciakka gegalau ceritau iluak itu , mangku didengagh gegalau jemau diau ukan jemau Yahudi . Mangku aku luput jak di ukuman mati .
55004018	Tuhan ka ngilakka aku jak di gegalau rencanau diau ja'at . Diau ka mbatak aku ke sergau ngan selamat . Diautu mesti dipuji selelamaunyau . Amin .
55004019	Pesanku ngan Periska ngan Akwila ngan kapu Unesipurus .
55004020	Irastus mendam di Kurintus . Terupimus kutinggalka di Militus dang buidapan .
55004021	Beusahala datang antak ka pangkau dingin . Pesan jak di Ibulus , Pudis , Linus , Kelaudia ngan gegalau kantin kitau .
55004022	Aku bedu'a , supayau Tuhan njagaui kamu ngan iluak nian ngan kamu .
56001001	Jak di aku , Paulus . Akuni dijadika rasul Yesus Keristus ngan bekerjau batan endak Allah . Akuni dipilia ngan diajung batan endak nulung jemau diau dipilia Allah , supayau ughangtu tamba percayau . Akuni pulau mesti mbimbing ughangtu , supayau keruan ajaghan diau benagh luak diajaghka agamau kitau .
56001002	Kitau ngaghapka idup selelamaunyau . Allah la njanjika idup itu , antak ka deniau dijadika , mangku Allah nidau ka adau mbu'ung .
56001003	Mangku masau diau ditetapkaNyau , Allah nyatauka janjiAu ngan katauNyau . Katau Allahtu la dipercayauka ngan aku , mangku aku ngiciakkanyau , karnau la diajung Allah , Penyelamat kitau .
56001004	Batan endak Titus diau njadi anakku nian karnau semegi percayau ngan Keristus . Aku bedu'a , supayau Allah Bapak ngan Yesus Keristus , Rajau Penyelamat kitau , iluak nian ngan kaba ngan ngenjuakka damai .
56001005	Aku la ninggalka kaba di Kerita , mangku kaba ngatur setu diau mesti diatur . Kaba mesti milia pengulu di bilang kuta , luak diau la kuajungka ngan kaba .
56001006	Pengulu jemau Keristen mesti jemau diau nidau bediau salahau , buntingau cuman sughang . Anak-ana'au mesti percayau ngan Keristus ngan nidau pacak dikiciakka idup nidau senangaian ngan nidau pacak diatur .
56001007	Pengulu jemau Keristen jemau diau ngerjauka kerjau Allah , mangku diau nidau bulia besala , geduak , pemara , memabu'an , galak belagau , ngan tetancian .
56001008	Anyautu diau mesti riang nerimau jemau di ghumahau , galak ngan setu diau iluak , bepengertian , jujur , beresia ngan pacak nguasaui diri .
56001009	Diau mesti bepaut ngan ajaghan diau benagh luak la diajaghka , mangku diau pacak ngajagh jemau nurut ajaghantu ngan pacak ngiciakka sala jemau diau melawan .
56001010	La banyak jemau diau melawan , terutamau jemau diau asalau jak di agamau Yahudi . Ughangtu nyesatka jemau ngan kici'an mbu'ung .
56001011	Jemau diau luak itu mesti ditukup mulutau , karnau ughangtu ngacauka banyak ghuma-tanggau ngan ngajaghka diau nidau-nidau endak bulia untung diau nidau pantas .
56001012	Adau sughang nabi jak di ughangtu diau asalau jak di Kerita ngiciak luak ini , " Jemau Kerita tukang mbu'ung , benatang ganas , selak ngan pemalas . "
56001013	Setu diau dikiciakka nabitu benagh . Karnau itu kaba mesti negughi ughangtu nian , mangku ughangtu maju percayau ngan ajaghan diau benagh .
56001014	Mangku ughangtu nidau agi nuruti ceritau mbu'ung jemau Yahudi ngan peraturan diau dibuat manusiau diau nyimpang jak di ajaghan diau benagh .
56001015	Gegalaunyau beresia , amun jemau beresia . Anyautu amun jemau diau rupu'annyau kumua , dikit kia nidau bediau diau beresia , karnau rupu'an ngan ati keciak jemautu kumua .
56001016	Ughangtu bekatau , bansau ughangtu keruan Allah , awuak perembak ughangtu nidau ngaku'i Allah . Ati ughangtu ja'at ngan melawan ngan nidau pacak ngerjauka setu diau iluak .
56002001	Anyautu kaba ajaghkala setu diau benagh .
56002002	Jemau lanang diau la tuau mesti idup tau diri , bepengertian , luak jemau diau pantas diregaui . Ughangtu mesti percayau ngan Allah ngan carau diau benagh , nyayangi jemau ngan ta'an sengsarau ngan ngaligh .
56002003	Luak itu pulau jemau tinau diau tuau mesti idup ngan carau diau pantas ngan jemau diau percayau ngan Allah . Jangan ughangtu ngupatka jemau ngan jangan memabu'an . Ughangtu mesti ngajaghka setu diau iluak .
56002004	Ngan carau luak itu ughangtu ngajagh tinau diau gi mudau nyayangi lakiau ngan anak-ana'au ,
56002005	bepengertian , idup beresia , ngurus ghuma-tanggaunyau iluak-iluak , ta'at ngan lakiau . Mangku nidau bediau diau pacak nggelakka katau Allah .
56002006	Luak itu pulau budak perjakau , tegughila ughangtu , supayau nguasaui diriau .
56002007	Mangku kaba mesti ngerjauka kerjau diau iluak batan penauan . Kaba mesti ngajagh ngan jujur ngan ngenianau .
56002008	Kiciakkala katau diau bepengertian diau nidau pacak disalaka jemau , mangku lawan kaba maluan , karnau nidau bediau setu diau nidau iluak diau pacak ughangtu kiciakka ceritau kitau .
56002009	Budak-budak mesti ta'at ngan tuanau ngan gegalaunyau ngan meriangka atiau . Jangan melawan ,
56002010	jangan maling . Anyautu ughangtu mesti maju iluak ngan ta'at . Mangku ajaghan Allah , Penyelamat kitau , maju dipuji jemau .
56002011	Keilu'an Allah diau nyelamatka gegalau manusiau la dinyatauka .
56002012	Keilu'antu ngajagh kitau , supayau kitau nidau agi idup belawanan ngan Allah ngan nidau agi nuruti serilau deniau . Kitau diajagh , supayau kitau idup di deniau ini na'an diri , jujur ngan takut ngan Allah .
56002013	Mbak kini kitau dang nungguka aghi diau meriangka diau kitau ngaghapka itu . Aghitu deniau ka nginak keagungan Allah diau Mahabesak ngan Yesus Keristus , Rajau Penyelamat kitau .
56002014	Diautu la nyeraka diriAu batan endak kitau endak nyelamatka kitau jak di gegalaunyau diau ja'at . Diautu njadika kitau umatAu diau beresia diau njadi ha' Au ngan rajin ngerjauka diau iluak .
56002015	Kiciakkala gegalaunyautu , ajaghla ngan tegughila ngan kuasau jemau diau ndengaghka kaba . Jangan enangka sughang kia nganggap kaba nidau bereti .
56003001	Ingatkala jemau Keristen , supayau tunduak ngan pemerinta ngan jemau diau bekuasau . Ughangtu mesti ta'at ngan sukau ngerjauka gegalaunyau diau iluak .
56003002	Kiciakka ngan ughangtu , supayau jangan ngupatka jemau ngan jangan belagau , tapitu supayau maju ngaligh ngan iluak ngan sukau bedamai ngan gegalau jemau .
56003003	Karnau senitu kitau pulau idup bigal , nidau ta'at , sesat . Kitau dibudakka bemecam serilau ngan kendak . Idup kitau ja'at , sengit , sangi luatka .
56003004	Anyautu Allah , Penyelamat kitau , nyayangi kitau , la nyatauka keilu'anNyau ngan kitau .
56003005	Masau itu Diau nyelamatka kitau , ukan karnau kitau ngerjauka setu diau iluak , tapitu karnau Diau sayang ngan kitau . Diau nyelamatka kitau ngan carau mbasua kitau endak ngenjuakka idup diau empai . Titu dikerjauka Rua Allah
56003006	diau la dienjuakkaNyau galau ngan kitau karnau Yesus Keristus , Rajau Penyelamattu .
56003007	Mangku kitau diau la dibenaghka karnau keilu'anNyautu bulia idup selelamaunyau diau kitau aghapkatu .
56003008	Kici'an itu benagh . Mangku aku endak , supayau kaba nekanka kici'antu , mangku jemau diau la percayau ngan Allah beusaha nian ngerjauka setu diau iluak . Itula diau iluak ngan begunau batan endak gegalau jemau .
56003009	Jawuhila balahan diau nidau begunau diau bigal , ceritau niniak puyang , becelikaian ngan balahan ceritau ukum Taurat . Gegalaunyautu nidau bediau gunaunyau ngan nidau bediau untungau .
56003010	Jemau diau mbuat becelikaian di guak jemau Keristen mesti kaba tegughi sekali ngan duau kali . Udim itu jangan agi bekawan ngan diau .
56003011	Kaba keruan , bansau jemau luak itu sesat ngan maju bedusau . Itu nyatauka diau besala nian .
56003012	Amun aku la ngajung Artemas madak Tikikus njenguak kaba , beusahala cecepat datang guak aku di Nikupulis , karnau aku la merencanauka mendam di situ selamau pangkau dingin .
56003013	Tulungla nian Sinas , guru ukumtu , ngan Apulus , mangku ughang duautu pacak bejalan ngan nidau bediau kurangau .
56003014	Jemau kitau mesti belajagh maju ngerjauka setu diau iluak , supayau pacak ncukupi setu diau enda'au diau penting . Mangku idup ughangtu begunau .
56003015	Pesan jak di gegalau jemau diau adau di sini seghundak ngan aku . Sampaika pesan kami ngan kantin-kantin kitau diau percayau ngan Keristus . Aku bedu'a , supayau Tuhan iluak nian ngan gegalau kamu .
57001001	Pilemun , kantin sekerjau kami . Aku , Paulus , diau dijilka karnau Yesus Keristus ngan kantin kitau Timutius nulis surat ini batan endak kaba ,
57001002	batan endak kantin kitau Apia , batan endak kantin sekerjau kitau Arkipus ngan jemau Keristen diau betunggal di ghuma kaba .
57001003	Kami bedu'a , supayau Allah Bapak kitau ngan Tuhan Yesus Keristus iluak ngan ngenjuakka damai ngan kamu .
57001004	Dang aku bedu'a ndu'aka kaba , aku maju beterimau-kasia ngan Allah .
57001005	Karnau aku la ndengagh , bansau kaba nyayangi gegalau umat Allah ngan percayau nian ngan Tuhan Yesus .
57001006	Kitau la disatuka karnau percayau ngan Keristus . Mangku aku bedu'a , supayau kaba tamba ngerti keilu'an diau dienjuakka ngan kitau karnau seghundak ngan Keristus .
57001007	Sayang kaba meriangka ngan neguaka aku . Kaba la meriangka gegalau umat Allah .
57001008	Karnau kitau sekantin percayau ngan Keristus , aku pacak merintaka kaba ngerjauka setu diau mesti kaba kerjauka .
57001009	Anyautu karnau kitau sangi sayangi , iluakla aku mintak ajau . Akuni la tuau , lagi pulau mbak kini dalam jil karnau Yesus Keristus .
57001010	Aku , Paulus , mintak ngan kaba batan endak anakku Unisimus . Aku njadi ba'au dalam Keristus masau di jil .
57001011	Senitu diau nidau begunau ngan kaba . Mbak kini diau begunau nian , ukan ajau ngan kaba , ngan aku pulau diau begunau .
57001012	Mbak kini aku ngajung diau baliak ngan kaba . Diautu kesayanganku .
57001013	Sebenaghau aku endak na'an diau di sini , supayau diau pacak nulung aku genti kaba , selamau aku di jil ikak ngiciakka ceritau iluak jak di Allah .
57001014	Anyautu aku nidau endak ngerjauka tuapau-apau , amun lum kaba kiciakka . Aku nidau endak masau kaba . Aku riang , amun kaba ngerjaukanyau ngan sukau .
57001015	Asauku Unisimus beceghai ngan kaba jerang , supayau kaba pacak dapat diau agi selelamaunyau .
57001016	Mbak kini diau ukan cuman budak batan endak kaba . Diau lebia jak di itu . Diau sesamau jemau Keristen diau disayangi . Diau begunau nian batan endak aku , apau agi batan endak kaba ! Cengki diau begunau nian , empuak luak budak empuak luak jemau percayau ngan Tuhan .
57001017	Karnau itu amun kaba nganggap aku kantin kaba , terimaula diau luak kaba nerimau aku .
57001018	Mangku amun diau besala ngan adau utang ngan kaba , nengkela akuni diau nanggung gegalaunyautu .
57001019	Aku , Paulus , nulisau ngan tangankuni , " Aku ka mbayighi gegalaunyautu . " Cengki nidau nanti kuingatka , bansau kabatu beghutang ngan aku , titu diri kaba itula .
57001020	Karnau itu , cubau tulung aku karnau Tuhan . Riangkala atiku , karnau kitau sekantin dalam Keristus .
57001021	Gegalaunyautu kutulis ngan percayau , bansau kaba ka ngerjauka setu diau kupintak . Aku keruan lebia jak di itu ka kaba kerjauka .
57001022	Penarau itu , sediaukala bada batan endak aku di ghuma kaba , karnau aghapan aku ka ngulang ngan kaba karnau du'a kamu .
57001023	Ipapras adau ngan aku di jil karnau Yesus Keristus . Diau bepesan ngan kaba .
57001024	Terimaula pulau pesan jak di kantin sekerjauku , Markus , Aristarkus , Demas ngan Lukas .
57001025	Aku bedu'a , supayau Tuhan Yesus Keristus iluak nian ngan kamu .
58001001	Timpau senitu Allah la rajin ngajung nabi-nabi ngiciak ngan niniak puyang kitau makai serbau carau .
58001002	Masau pengabisan ini Diau la ngajung Ana' Au ngiciak ngan kitau . Diau ngajung Ana' Autu njadika langit ngan deniau ngan gegalau isiau , mangku ditetapkaNyau behak nerimau gegalaunyau .
58001003	Di Diautula tekinak keagungan Allah diau besinagh . Gegalau sipat Allah adau di Diau galau . Diautu pulau nyayia gegalaunyau ngan katauNyau diau bekuasau nian . Diautu dipakuka di kayu salip , mangku dusau manusiau pacak diabiska . Udim itu Diau duduak di sebela kanan Allah diau Mahakuasau di bada diau tinggi .
58001004	Jawua tinggila pangkat Ana' Autu sangkan pangkat malaikat . Mangku kedudukan diau dienjuakka ngan Diau jawua tinggila diau sangkan diau dienjuakka ngan malaikattu .
58001005	Nidau kekela Allah ngiciak luak ini ngan sughang malaikat , " Kaba AnakKu ! Saghini Aku njadi Bak Kaba . " ngan pulau , " Aku ka njadi Bapa' Au , Diautu njadi AnakKu . "
58001006	Masau Allah ngajung Ana' Au diau tuautu ke deniau , Diau bekatau , " Gegalau malaikat Allah mesti nyemba Diau . "
58001007	Nceritauka malaikat Allah bekiciak , " Aku mbuat malaikattu njadi luak angin ngan budak-budakKu njadi luak maghak api . "
58001008	Anyautu ngan Ana' Autu Allah bekiciak , " Kabatu Allah , Rajau selelamaunyau ! Kaba merinta ngan adil . "
58001009	" Kaba riang ngan setu diau benagh ngan meluatka setu diau nidau benagh . Itula sebapau Aku , Allah Kaba , milia Kaba . Aku meregaui Kaba , mangku riangla Kaba sangkan kantin-kantin Kaba . "
58001010	KatauNyau agi , " Empai penembai Kaba , Tuhan , njadika deniau . Diau njadika langit Kabatula .
58001011	Gegalaunyautu ka abis , ka njadi bughuak luak baju , anyautu Kabatula diau ka maju adau .
58001012	Gegalaunyau ka Kaba puntal luak baju , ka Kaba genti ngan setu diau lain . Anyautu Kaba nidau kekela ka beghuba , ka adau selelamaunyau . "
58001013	Nidau kekela Allah ngiciak ngan sughang malaikat , " Duduakla di sebela kananKu , enggut musua Kaba Kutunduakka ngan Kaba . "
58001014	Amun luak itu , malaikattu sapau sebenaghau ? Ughangtu rua diau bekerjau batan endak Allah , diajungAu nulung jemau diau ka diselamatka .
58002001	Itula sebapau kitau mesti meratika nian ajaghan diau la kitau dengagh , mangku kitau jangan ngikut anyut .
58002002	Katau Allah diau la dikiciakka malaikat ngan niniak puyang kitau benagh nian , mangku jemau diau melanggarau ngan nidau ta'at diukum ngan ukuman diau setimpal .
58002003	Apau agi ngan ceritau selamat . Hibatla ceritau itu sangkan katau Allah tadi ! Amun kitau nidau meratika nian ceritau selamattu , cetau kitau ka diukum . Tuhan itula diau dulu sekali ngiciakka ceritau selamattu , mangku jemau diau la ndengaghau senitu la mbuktika ngan kitau , bansau ceritautu benagh .
58002004	Lagi pulau Allah neguaka kici'an ughangtu ngan tandau nyelia ngan nyatauka kuasauNyau ngan ngenjuakka Rua Allah ngan jemau nurut kenda' Au .
58002005	Ukan ngan malaikat Allah la ngenjuakka kuasau endak merinta deniau empai diau ka datang , deniau diau dang kitau kiciakka .
58002006	Di Injil ditulis luak ini , " Sapau sebenaghau manusiau , mangku Dighitula ngingatkanyau ? Ughangtu cuman manusiau , anyautu Dighi nyanaukanyau .
58002007	Gi jerang ajau Dighi mbuat kuasaunyau kurang jak di kuasau malaikat . Mangku dienjuakka ngan diau pangkat tinggi diau agung ngan diregaui ,
58002008	dienjuakka kuasau nguasaui gegalaunyau . " Amun dikiciakka gegalaunyau ka dikuasaui manusiau , itu bereti nidau bediau setu diau nidau dikuasauinyau . Anyautu mbak kini lum kina'an ngan kitau , bansau gegalaunyau dikuasauinyau .
58002009	Diau kitau kinak itu Yesus diau bekuasau . Gi jerang ajau kuasauNyau dibuat kurang jak di kuasau malaikat , supayau Diau sengsarau ngan mati batan endak gegalau manusiau , karnau Allah sayang ngan kitau . Mbak kini kitau nginak Diau la dienjuakka pangkat tinggi diau agung ngan diregaui , karnau Diau la sengsarau enggut mati .
58002010	Allah itu njadika gegalaunyau batan endak diriAu . Sepantasau Diau njadika Yesus sempernau ngan carau Diau sengsarau , mangku dibata' Au banyak jemau endak diagungka . Diautu pulau mbukak jalan mangku ughangtu selamat .
58002011	Yesus diau mberesiaka jemau jak di dusaunyau ngan jemau diau diberesiakatu gi sughang Bapa'au , Diautu Allah . Itula sebapau Diau nidau maluan ngaku'i ughangtu ading-beghadingAu ,
58002012	katauNyau , " Aku ka ngiciakka ceritau Dighi ngan ading-beghadingKu . Aku ka ngagungka Dighi di guak umat Dighi . "
58002013	Lagi pulau , " Aku percayau nian ngan Allah . " Ngan pulau , " Inila Aku ngan anak-bua diau la dienjuakka Allah ngan Aku . "
58002014	Jemau diau dikiciakka anak-buaHautu manusiau diau ka mati . Mangku Yesus njadi semegi ngan jemau , idup luak jemau , mangku karnau Diau matitu Iblis diau nguasaui mauttu la dikalaka .
58002015	Ngan carau luak itu Diau mbibaska jemau diau seumur idup njadi budak karnau takut mati .
58002016	Mangku ngenian ukan malaikat diau disanaukaNyau , tapitu pengadau Abraham .
58002017	Itula sebapau Diau mesti njadi semegi nian ngan manusiau , mangku Diau njadi Imam Besak diau iluak ngan nyialka jemau ngan pacak dipercayaui , bekerjau batan endak Allah . Mangku dusau manusiau pacak diabiska .
58002018	Mangku mbak kini Diau pacak nulung jemau diau dicubaui , karnau Diau pulau la sengsarau ngan dicubaui .
58003001	Kantin-kantinku jemau Keristen , kamu pulau dipilia Allah . Rupuakkala nian ceritau Yesus . Diautu diajung Allah njadi Imam Besak di agamau diau kitau percayaui .
58003002	Diautu ta'at ngan Allah diau milia Diau endak bekerjau batan endak Diau , luak pulau Musa senitu ta'at ngerjauka tugasau di ghuma Allah .
58003003	Diregauila tukang negakka ghuma sangkan ghuma diau ditegakkanyautu . Luak itu pulau pantasla Yesus diregaui sangkan Musa .
58003004	Nyela bilang ghuma adau jemau diau mbuatau . Mangku diau mbuat gegalaunyau Allah itula .
58003005	Musatu pekerjau ghuma Allah diau ta'at . Diau ngiciakka setu diau ka dinyatauka Allah masau diau ka datang .
58003006	Tapi Keristus itu Anak diau ngepala'i ghuma Allahtu ngan ta'at . Mangku kitau inila ghuma Allah , amun kitau tegua ngan maju percayau ka bulia setu diau kitau aghapka .
58003007	Mangku luak la dikiciakka Rua Allah , " Amun kamu ndengagh suarau Allah mbak kini ,
58003008	jangan ngeghaska ati luak niniak puyang kamu , masau ughangtu melawan Allah , nguji Allah di padang bungin .
58003009	' Di situ niniak puyang kamu ncubaui Aku , ngan carau nguji Aku , empuak ughangtu la nginak kerjauKu
58003010	empat pulua taun lamaunyau . ' Itula sebapau Aku mara ngan ughangtu ngan bekatau , ' Ughangtu maju enggup ngikut Aku , maju enggup na'ati perintaKu . '
58003011	Mangku Aku mara ngan besumpa , ' Ughangtu nidau ka masuak ke nenggeritu , mangku nidau bulia gheghadu di badaKu . ' "
58003012	Kantin-kantinku , sepepadaula , supayau di guak kamu jangan adau sughang kiala diau mbuat ja'at ngan nidau percayau mangku ngelipat ninggalka Allah diau idup .
58003013	Anyautu sangi tegughila kamu idang aghi , semasau gi pacak dikiciakka " mbak kini " , supayau jangan adau jak di kamu diau ngeghaska atiau karnau ditipuka dusau .
58003014	Kitau la bulia bagian ngan Keristus , amun kitau maju tegua percayau enggut mati luak senitu .
58003015	Ini diau ditulis di Injil , " Amun mbak kini kamu ndengagh suarau Allah , jangan ngeghaska ati luak niniak puyang kamu , masau ughangtu melawan Allah . "
58003016	Sapau jemau diau la ndengagh suarau Allah , mangku mara ngan Diau ? Apu ukan gegalau ughangtu dipimpin Musa ngeluagh jak di Mesir ?
58003017	Mangku ngan sapau Allah mara selamau empat pulua taun ? Apu ukan ngan jemau diau bedusau ? Mangku ughangtu mati galau di padang bungin .
58003018	Masau itu Allah besumpa , " Ughangtu nidau ka masuak nenggeritu , nidau pulau pacak gheghadu di badaKu . " Mangku sapau diau dikiciakkatu ? Apu ukan jemau diau nidau ta'attu ?
58003019	Mbak kini kitau ngerti , bansau ughangtu nidau masuak karnau nidau percayau .
58004001	Itula sebapau iluakla kitauni sepepadau , supayau jangan sughang kiala jak di kamu diau ketinggalan , empungan gi adau janji bulia bada gheghadu .
58004002	Ceritau iluak itu la dikiciakka ngan kitau luak diau la dikiciakka ngan ughangtu . Anyautu nidau bediau gatiau ceritautu dikiciakka , amun jemau diau ndengaghau nidau percayau .
58004003	Mangku kitau diau percayau ka bulia gheghadu luak diau la dijanjika Allah . Titu dikiciakka Allah luak ini , " Aku mara mangku besumpa , ' Ughangtu nidau bulia gheghadu di badaKu . ' " Allah ngiciak luak itu , empuak bada itu la adau jak deniau dijadika .
58004004	Nyela , ceritau aghi ketujua ditulis di Injil luak ini , " Aghi ketujua Allah gheghadu jak di gegalau kerjauNyau . "
58004005	Mangku ceritautu pulau dikiciakka luak ini , " Ughangtu nidau bulia gheghadu di badaKu . "
58004006	Mangku jelas , bansau jemau diau senitu ndengagh ceritau iluaktu nidau bulia gheghadu karnau nidau ta'at . Mangku adau jemau lain diau bulia gheghadu .
58004007	Allah la netapka aghi lain diau dikiciakka " mbak kini " . La lamau udim itu Allah ngajung Daud ngiciakkanyau luak itu tadi , " Mbak kini amun kamu ndengagh suarau Allah , jangan ngeghaska ati kamu . "
58004008	Amun Yusua la mbatak ughangtu ke bada gheghadu , cengki Allah nidau ngiciakka ceritau aghi lain pulau .
58004009	Mangku batan endak umat Allah gi adau aghi gheghadu , aghitu aghi ketujua .
58004010	Mangku jemau diau bulia bada gheghadu , jemautu la gheghadu jak di gegalau kerjaunyau luak Allah gheghadu .
58004011	Karnau itu mela kitau beusaha bulia bada gheghadutu . Jangan adau diau urung luak ughang senitu ikak nidau ta'at .
58004012	Katau Allahtu bekuasau ngan ngenjuakka idup . Tajamla katautu sangkan pedang bematau duau . Diau nusuak dalam nian endak nceghaika jiwa ngan rua , sendi-sendi ngan beghesi , mangku diau ngeruani serilau ngan rupu'an ati jemau .
58004013	Nidau bediau diau pacak nyemuni di adapan Allah . Gegalaunyau kina'an ngan matauNyau . Ngan Diautu kitau mesti nanggung-jawabka gegalau kerjau kitau .
58004014	Mela kitau maju ngandalka ngan kepercayauan kitau , karnau kitau adau Imam Besak diau agung diau la sampai guak Allah , diautu Yesus , Anak Allah .
58004015	Imam Besak kitautu pacak meghasauka kekilapan kitau , karnau Diau pulau dicubaui ngan gegalaunyau , anyautu nidau bedusau .
58004016	Karnau itu mela kitau beghani ngadap Allah diau iluak atiAu . Allahtu iluak ngan kitau ngan nyayangi kitau , mangku kitau ditulung , kebilau kitau merlukanyau .
58005001	Bilang imam besak dipilia jak di guak kantin-kantinau , ditetapka bekerjau batan endak Allah nggentika ughangtu . Tugasau endak ngenjuakka ngan Allah enju'an ngan kerban karnau dusau .
58005002	Imamtu adau pulau banyak kekilapan , mangku diau ngerti jemau diau nidau keruan ngan sesat .
58005003	Diautu mesti ngenjuakka kerban karnau dusau , ukan ajau karnau dusau jemau , tapitu pulau karnau dusaunyautula .
58005004	Nidau bediau jemau diau njadika diriau imam . Diautu dipilia Allah batan endak tugas itu , luak Harun senitu .
58005005	Luak itu pulau Keristus . Diautu nidau ngagungka diriAu njadi Imam Besak , tapitu Allah itula diau milia Diau , katauNyau , " Kabanila AnakKu . Saghini Aku njadi Bak Kaba . "
58005006	Mangku Diau bekatau pulau , " Kaba imam selelamaunyau , nurut carau imam Melkisidik . "
58005007	Masau Yesus adau di deniauni , Diau bedu'a sampai nangis , mintak ngan Allah diau pacak ngilakkaNyau jak di mati . Mangku Diau didengaghka , karnau Diau nunduak takut ngan Allah .
58005008	Empuak Diautu Anak Allah , mangku ngan sengsarauNyautu Diau belajagh ta'at .
58005009	Mangku la udim Diau njadi sempernau , Diau pacak nyelamatka enggut selelamaunyau jemau diau nurutiNyau .
58005010	Mangku Diautu ditetapka Allah njadi Imam Besak nurut carau imam Melkisidik .
58005011	Adau banyak ceritau diau mesti kami kiciakka , anyautu segau diretika , karnau kamu lambat nian ngerti .
58005012	Sebenaghau la masaunyau kamu ngajagh jemau , tenyatau kamutu diau mintak diajagh setu diau dulu sekali diajaghka ceritau ajaghan Allah . Kamu gi minum puan , lum pacak makan makanan keghas .
58005013	Jemau diau gi minum puan gi budak keciak , lum ngerti ceritau diau benagh ngan diau sala .
58005014	Makanan keghas batan endak jemau besak . Mangku karnau diau la belajagh , diau pacak mbidaka manau diau iluak ngan manau diau ja'at .
58006001	Karnau itu mela kitau jangan ngina'i ajau setu diau diajaghka senitu . Mela kitau belajagh banyak-banyak ceritau ajaghan jak di Keristus . Jangan kitau maju ngajaghka ceritau ngubai jak di kerjau diau nidau begati mangku percayau ngan Allah ,
58006002	ceritau baptisan , ceritau nepiakka tangan di pucuak palak jemau , ceritau jemau ngulang idup ngan ceritau ukuman selelamaunyau .
58006003	Mangku itula diau mesti kitau kerjauka , amun Allah ngajung .
58006004	Adau jemau diau senitu la nerimau terangAu ngan meghasauka keilu'an Allah ngan nerimau kuasau Rua Allahtu .
58006005	Jemautu la keruan , bansau Katau Allahtu iluak ngan la meghasauka kuasau diau ka nyatau di masau diau ka datangtu .
58006006	Mangku amun jemautu ngelipat , nidau ka adau diilu'i agi mangku ngubai jak di peremba'au , karnau diautu luluak makuka agi Anak Allah di kayu salip ngan mbuat Diau digelakka di mukau jemau banyak .
58006007	Allah itu iluak ngan tana diau ngisap ayiak ujan diau rajin mbasainyau mangku ngasilka tanaman diau begunau batan endak jemau diau ngerjaukanyau .
58006008	Anyautu amun tanatu ngasilka gheghumputan bedughi diau nidau begati , mangku ka didawaika ngan disilap ngan api .
58006009	Kantin-kantinku diau kusayangi , empuak kami ngiciak luak itu , kami percayau ngan kamu . Kami yakin , bansau kamu ka milia jalan diau iluak mangku kamu ka selamat .
58006010	Allah ukan Allah nidau adil . Diau maju teghingat kerjau kamu senitu batan endak Diau . Diau teghingat pulau sayang kamu diau kamu nyatauka ngan carau kamu nulung kantin-kantin diau percayau . Mangku kamu maju ngerjaukanyau enggut mbak kini .
58006011	Kami endak supayau bilang kamu maju ngerjaukanyau nian enggut mati , mangku kamu ka nerimau setu diau kamu aghapkatu .
58006012	Kami enggup kamu njadi malas . Kami endak , supayau kamu idup luak jemau diau nunggu ngan ngaligh endak nerimau setu diau dijanjika Allah , karnau percayau ngan Diau .
58006013	Masau Allah bejanji ngan Abraham , Diau besumpa , bansau Diau ka ngerjauka setu diau la dijanjikaNyautu . Mangku Diau besumpa demi diriAu , karnau nidau bediau diau lebia bekuasau jak di Diautu .
58006014	Diau bekiciak , " Aku bejanji endak iluak nianan ngan kaba ngan njadika pengadau kaba banyak nian . "
58006015	Abrahamtu nunggu ngan ngaligh mangku nerimau setu diau dijanjikatu .
58006016	Amun jemau besumpa , diau besumpa demi jemau diau lebia bekuasau , mangku sumpatu mandakka balahan .
58006017	Allah endak negaska ngan jemau diau nerimau janjiAutu , bansau Diau nidau ka ngubai rencanauNyau . Itula sebapau Diau nambai sumpaHau ngan janjiAutu .
58006018	Duau mecamtu nidau pacak beghuba , diautu janji ngan sumpa . Allah nidau ka adau mbu'ung ceritautu . Mangku kitau diau la njenguak Allah endak selamat diteguaka nian , supayau maju ngaghapka setu diau dijanjikatu ngan kitau .
58006019	Aghapan kitautu njadi pegangan diau kuat ngan aman batan endak idup kitau luak sauh , alat diau mendamka kapaltu . Aghapantu masuak enggut ke belakang tabir duaghau , ke dalam biliak diau Mahasuci di Ghuma Allah .
58006020	Yesus la mbuat jalan batan endak kitau ke bada itu . Diau la masuak ke situ njadi Imam Besak batan endak kitau selelamaunyau nurut carau imam Melkisidik .
58007001	Melkisidiktu rajau kuta Salim ngan imam Allah diau Mahabesak . Masau Abraham baliak jak di perang ngalaka rajau-rajau , Melkisidiktu datang nyungsung diau endak ndu'aka diau ,
58007002	mangku dienjuakka Abraham bagi sepulua sebagi jak di gegalaunyau diau dighebutinyau . Reti namau Melkisidiktu rajau keadilan , mangku pulau rajau damai , karnau diau rajau Salim .
58007003	Diautu nidau bediau bak ngan mak ngan nidau bediau pengadau . Nidau pulau keruan , kebilau diautu adau , kebilau diau mati . Diautu luak Anak Allah , imam selelamaunyau .
58007004	Kitau nginak , pangkatautu tinggi nian . Mangku Abraham , niniak puyang kitau , ngenjuakka ngan diau bagi sepulua sebagi jak di gegalau retau bendau diau dighebutinyautu diau beregau sekali .
58007005	Dalam ukum Taurat ditetapka , bansau pengadau Liwi diau njadi imam mesti nerimau bagi sepulua sebagi jak di pulian jemau Israil , empuak ughangtu denga-sanak , pengadau Abraham galau .
58007006	Melkisidiktu ukan pengadau ughangtu . Anyautu diau nerimau bagi sepulua sebagi jak di Abraham ngan ndu'akanyau , empuak Abrahamtu la nerimau janji jak di Allah .
58007007	Nyela nian , jemau diau ndu'aka lebia tinggi pangkatau jak di jemau diau didu'akatu .
58007008	Biasaunyau imam diau nerimau bagi sepulua sebagi cuman manusiau diau ka mati . Tapitu nurut Injil , Melkisidik diau nerimau bagi sepulua sebagitu maju idup .
58007009	Mangku pacak dikiciakka , bansau Liwi diau nerimau bagi sepulua sebagi jak di jemau Israil , ngenjuakka pulau bagi sepulua sebagi masau Abraham ngenjuakkanyautu .
58007010	Empuak Liwi lum adau , bulia dikiciakka la adau dalam badan Abraham , puyangautu , masau Abraham betemu ngan Melkisidik .
58007011	Karnau imam-imam Liwi ukum Taurat dienjuakka ngan jemau Israil . Anyautu imamtu nidau pacak ngerjaukanyau ngan sempernau . Karnau itu mesti adau imam lain diau nurut carau imam Melkisidik , ukan jak di rumbungan Harun .
58007012	Mangku amun kedudukan imamtu beghuba , ukum Taurat mesti beghuba pulau .
58007013	Diau dikiciakkatu Tuhan kitau . Diau jak di jungku lain . Nidau sughang kiala jak di jungku itu diau la njadi imam .
58007014	La keruan galau , bansau Tuhan kitau asalau jak di pengadau Yahudi , mangku Musa nidau kekela ngiciakka jungku itu , masau diau ngiciakka ceritau imam .
58007015	Setu diau dikiciakkatu tamba jelas agi , karnau adau sughang imam lain nurut carau Melkisidik .
58007016	Diautu dijadika imam ukan karnau peraturan manusiau , tapitu karnau kuasauNyau ngan idupAu diau nidau ka abis .
58007017	Ceritaunyau la dikiciakka di Injil , " Kaba ka njadi imam selelamaunyau nurut carau Melkisidik . "
58007018	Peraturan diau lamau nidau dipakai agi , karnau nidau kuat ngan nidau begunau .
58007019	Ukum Taurattu nidau pacak nyempernauka . Mangku mbak kini kitau dienju'i aghapan diau lebia iluak agi , mangku kitau pacak masighi Allah .
58007020	Lagi pulau gegalaunyautu diteguaka ngan sumpa Allah . Anyautu nidau bediau sumpa luak itu , masau imam-imam itu tadi ditetapka .
58007021	Yesustu ditetapka njadi imam pakai sumpa Allah , katauNyau ngan Diau , " Tuhan la besumpa , nidau ka beghuba agi , ' Kabani imam selelamaunyau . ' "
58007022	Ngan carau luak itu Yesus njadi jaminan pejanjian diau lebia iluak agi .
58007023	Lagi imam diau laintu banyak , karnau ughangtu mati mangku nidau pacak neruska tugasau .
58007024	Anyautu Yesus idup selelamaunyau , mangku tugasAu njadi imam nidau dienjuakka ngan jemau lain .
58007025	Itula sebapau selelamaunyau Yesus pacak nyelamatka jemau diau masighi Allah , diantat ngan Diau . Diautu adau selelamaunyau endak mintak ngan Allah batan endak ughangtu .
58007026	Imam Besak luak Yesus itula diau kitau perluka . Diautu beresia , nidau bediau sala ngan dusauNyau . Diau diasingka jak di jemau bedusau , mangku Diau ditinggika ke bada diau tinggi di sergau .
58007027	Diautu nidau luak imam besak lain diau idang aghi bekerban ngan Allah karnau dusaunyau . Udim itu diau ngenjuakka kerban karnau dusau jemau . Yesustu ngenjuakka kerban cuman sekali ajau , masau Diau nyeraka diriAu njadi kerban .
58007028	Ukum Taurattu senitu netapka jemau diau adau banyak kekilapan njadi imam besak . La udim itu Allah bejanji ngan sumpa , bansau Diau netapka Ana' Au njadi Imam Besak diau sempernau selelamaunyau .
58008001	Inti gegalau kici'an tadi kitau adau Imam Besak diau duduak di sebela kanan Allah diau Mahabesak di sergau .
58008002	Diautu ngerjauka tugasAu di bada diau Mahasuci dalam kima Tuhan diau asli diau ditegakka Tuhan , ukan ditegakka manusiau .
58008003	Bilang imam besak kerjaunyau ngenjuakka ngan Allah enju'an ngan kerban . Luak itu pulau Imam Besak kitau , Diautu mesti adau setu diau endak dikerbanka .
58008004	Misalau Diau di deniauni , Diau nidau nian ka njadi imam , karnau la adau imam diau ngenjuakka kerban nurut ukum Taurat .
58008005	Kerjau imam diau dikerjauka ughangtu sebenaghau cuman mbayangka setu diau adau di sergau . Itu la dikiciakka Allah ngan Musa , masau diau endak negakka kima Tuhan . Katau Allah ngan diau , " Ingatkala , gegalaunyau mesti kaba kerjauka nurut cuntau diau la ditunjuakka ngan kaba di pucuak gunung . "
58008006	Anyautu mbak kini Yesus dapat tugas imam diau jawua lebia penting jak di kerjau imam-imam tadi , karnau pejanjian diau dibuatAu di antarau Allah ngan manusiau jawua lebia penting , karnau setu diau dijanjikatu lebia iluak .
58008007	Misalau janji diau petamau la iluak , mangku nidau penting agi janji diau keduau .
58008008	Anyautu Allah la ngiciakka sala umatAu , mangku Diau bekatau , " Ngenian , masaunyau ka sampai , Aku ka bejanji agi janji diau empai ngan jemau Israil ngan jemau Yahudi .
58008009	Ukan luak janji diau Kujanjika ngan niniak puyangau , masau Aku nulung ughangtu ngeluagh jak di Mesir . Ughangtu nidau nuruti janji diau Kujanjika ngan ughangtu . Karnau itu Aku nidau nyanauka ughangtu . " Luak itula katau Tuhan .
58008010	" Mangku inila janji diau Kujanjika ngan umat Israil , " katau Tuhan , " Masaunyau ka sampai , Aku ka mbuat ughangtu maju merupuakka perintaKu , mangku ati ughangtu ka maju ngingatkanyau . Aku ka njadi Allah ughangtu , mangku ughangtu ka njadi umatKu .
58008011	Mangku ughangtu nidau nanti ngajagh denga-sana'au ngan kantinau agi , ngan ngiciakka ngan diau , ' Keruanila Tuhan ! ' Karnau gegalau ughangtu , besak keciak , ka ngeruani Aku .
58008012	Aku ka ngabiska sala ughangtu , ngan nidau agi ngingatka dusau-dusaunyau . "
58008013	Allah la ngiciakka janji diau empai , mangku janji diau dulu njadi tuau ngan nidau begunau agi . Mangku setu diau la tuau ka gasip lengit .
58009001	Janji diau dulu adau carau sembayang ngan bada sembayang diau dibuat jemau .
58009002	Adau kima ditegakka , mangku bagian mukau dikiciakka Bada Suci . Di situ adau tiang lampu ngan mija ngan ruti enju'an batan endak Allah .
58009003	Bagian dalam di baling tabir adau bada diau dikiciakka Bada Mahasuci .
58009004	Di bada itu adau mija bekerban jak di emas bada nyilapka keminyan . Mangku adau pulau Peti Pejanjian diau dilapisi emas galau . Dalam petitu adau guci emas buisi Mana , ruti jak di sergautu , ngan tungkat Harun diau la betunas , mangku pulau duau bua batu tulis diau ditulisi perinta Allah .
58009005	Di pucu'au adau duau kerub , benatang sergau diau nunjuakka keagungan Allah . Benatangtu adau sayap diau nukupi peti tadi , bada ngabiska dusau . Gegalaunyautu nidau pacak kitau kiciakka mbak kini ngan neghagi .
58009006	Luak itula gegalaunyautu diatur . Idang aghi imam masuak ke bada suci kimatu endak ngerjauka tugasau .
58009007	Diau masuak ke bada diau dalam sekali di kimatu Imam Besak , cuman sekali ajau setaun . Titu dikerjaukanyau ngan mbatak dagha diau dienjuakka ngan Allah batan endak diriau ngan umatau endak ngabiska dusau diau nidau disajauka .
58009008	Ngan carau luak itu Rua Allah nyatauka , bansau jalan masuak ke bada diau Mahasucitu lum tebukak , selamau bada sebela mukau kimatu gi adau .
58009009	Titu nggambarka masau mbak kini . Retiau bansau enju'an ngan kerban benatang diau dikerbanka ngan Allahtu nidau pacak mberesiaka ati ngan sempernau jemau diau ngerbankanyau .
58009010	Gegalaunyautu cuman ngiciakka makanan minuman ngan mecam-mecam carau mberesiaka diriau , cuman peraturan di luagh ajau diau dikerjauka enggut Allah mbuat gegalaunyau empai .
58009011	Anyautu Keristus la datang njadi Imam Besak batan endak setu diau iluak diau ka datangtu . Kima Tuhan , bada Diau ngerjauka tugasAutu , lebia agung ngan lebia sempernau . Kimatu nidau dibuat manusiau , retiau asalau ukan jak di deniauni .
58009012	Diautu masuak ke dalam kimatu di bada diau suci sekali cuman sekali ajau . Masau itu Diau mbatak dagha Diautula , ukan dagha kambing lanang , ukan dagha sapi diau endak dikerbanka . Mangku ngan daghaHautu Diau mbibaska kitau selelamaunyau .
58009013	Dagha kambing ngan sapi lanang ngan abu kerban sapi mudau dipakai endak megheci'i jemau najis , endak dibasua mangku beresia . Amun dagha ngan abutu pacak mberesiaka jemau di luagh nurut peraturan agamau ,
58009014	apau agi dagha Keristus . Karnau Rua diau selelamaunyau Keristus nyeraka diriAu njadi kerban diau nidau becacat batan endak Allah . DaghaHautu mberesiaka ati kitau jak di kerjau diau nidau begati , mangku kitau pacak nyemba Allah diau idup .
58009015	Karnau kerjau Keristustu Allah mbuat pejanjian diau empai , mangku jemau diau la dipilia Allah pacak nerimau setu diau la dijanjikaNyautu . Keristus la mati endak mbibaska jemau jak di salahau diau dibuat masau pejanjian diau dulu masia dipakai .
58009016	Amun adau surat peninggalan , mesti adau pulau buktiau , bansau jemau diau mbuatautu la mati .
58009017	Surattu nidau belaku , masau jemau diau mbuatau gi idup . Surattu cuman pacak dipakai , amun jemaunyau la mati .
58009018	Itula sebapau pejanjian diau dulu pulau disahka ngan dagha .
58009019	Musa ngiciakka gegalau perinta Allah ngan jemau Israil . Udim itu diau ngambiak dagha anak sapi ngan dagha kambing lanang diundakka ngan ayiak , mangku dipegheciakka di kitab ukum Taurat ngan di gegalau jemau Israil pakai ghumput isup ngan bulu bebiri abang ,
58009020	sampai bekatau , " Inila dagha diau ngesahka pejanjian Allah batan endak kamu diau mesti kamu turuti . "
58009021	Mangku kima ngan gegalau dandanan diau dipakai endak sembayang dipegheci'i ngan dagha carau luak itu .
58009022	Nurut ukum Taurat ampir gegalaunyau diberesiaka ngan dagha . Mangku dusau cuman pacak diabiska , amun adau dagha ditumpaka .
58009023	Gegalaunyautu nggambarka setu diau adau di sergau , mangku mesti diberesiaka ngan carau luak itu tadi . Anyautu setu diau adau di sergau ngan kerban diau lebia iluak jak di itu .
58009024	Keristus nidau masuak ke bada suci diau dibuat manusiau diau cuman gambar jak di bada suci diau sebenaghau . Diautu masuak sergau nian , mangku mbak kini Diau ngadap Allah batan endak kepentingan kitau .
58009025	Idang taun imam besak masuak ke bada diau suci sekali mbatak dagha benatang . Tapitu Keristus masuak ngerbanka diriAu ukan beulang-ulang .
58009026	Misalau Keristus semegi ngan imam besak tadi , bereti jak deniau dijadika Diau mesti rajin sengsarau . Anyautu tenyatau mbak kini masau pengabisan ini Diau datang sekali ajau endak ngabiska dusau ngan carau ngerbanka diriAu .
58009027	La ditetapka , bansau manusiau mati cuman sekali ajau , udim itu diadili .
58009028	Luak itu pulau Keristus ngerbanka diriAu cuman sekali ajau endak ngabiska dusau banyak jemau . Mangku Diau ka datang agi ukan endak nanggungka dusau agi , tapitu endak nyelamatka jemau diau nunggu Diau datang .
58010001	Ukum Taurat nggambarka setu diau iluak diau ka datang nanti . Itu cuman gambaran ajau , ukan diau sebenaghau . Idang taun kerban diau semegi maju dikerbanka . Manau ka adau ukum Taurat ngan kerbantu pacak nyempernauka jemau diau endak nyemba Allah .
58010002	Misalau jemau diau nyemba Allah ngan carau luak itu la diberesiaka nian jak di dusaunyau , diau nidau agi meghasau besala , mangku jemau mandak bekerban .
58010003	Anyautu kerban diau dikerbanka idang tauntu mbuat jemau maju teghingat ngan dusaunyau .
58010004	Dagha sapi ngan dagha kambing lanang nidau pacak ngabiska dusau .
58010005	Itula sebapau masau Keristus datang ke deniau , Diau bekatau ngan Allah , " Kerban ngan enju'an nidau Dighi kenda'i . Tapitu Dighi ngenjuakka badan ngan Aku .
58010006	Dighi nidau riang ngan kerban benatang diau disilap ngan kerban endak ngabiska dusau .
58010007	Mangku Aku bekatau , ' Allah , Aku datang endak ngerjauka kendak Dighi , luak ceritauKu diau la ditulis di Injil . ' "
58010008	Tadi Diau bekatau , " Kerban ngan enju'an , kerban benatang diau disilap ngan kerban endak ngabiska dusau nidau Dighi kenda'i , Dighi nidau riang ngan gegalaunyautu . " Diau ngiciak luak itu , empuak kerbantu dikerbanka nurut ukum Taurat .
58010009	Mangku Diau bekatau , " Aku datang endak ngerjauka kendak Dighi . " Retiau Allah la ngabiska kerban diau senitu , digenti ngan kerban empai , diautu Keristus .
58010010	Yesus Keristus la ngerjauka kendak Allah ngan nyeraka diriAutula njadi kerban . Mangku kitau la diberesiaka karnau kerbantu diau dikerbanka cuman sekali ajau .
58010011	Idang aghi imam maju ngerjauka tugasau , maju ngerbanka kerban diau semegi diau nidau nian pacak ngabiska dusau .
58010012	Tapitu Keristus cuman ngerbanka kerban sekali ajau endak ngabiska dusau batan endak selelamaunyau . Udim itu Diau duduak di sebela kanan Allah .
58010013	Mbak kini Diau cuman nunggu masaunyau musuAu ditunduakka ngan Diau .
58010014	Ngan sutiak kerban ajau Keristus la nyempernauka selelamaunyau jemau diau la diberesiaka jak di dusaunyau .
58010015	Ceritau itu la dikiciakka Rua Allah ngan kitau , katauNyau ,
58010016	" ' Inila janji diau ka Kujanjika ngan ughangtu nanti , ' katau Tuhan . ' Aku ka masuakka ukumKu dalam ati ughangtu , mangku ughangtu ka maju merupuakkanyau . ' "
58010017	Allah bekatau pulau , " Aku nidau ka ngingatka agi dusau ngan sala ughangtu . "
58010018	Mangku amun dusau ngan sala jemau la diabiska , nidau nanti agi ngerbanka kerban karnau dusau .
58010019	Mangku , kantin-kantinku , mbak kini dagha Yesus mbuat kitau beghani masuak ke bada diau suci .
58010020	Diautu la mbuat jalan diau empai batan endak kitau , jalan diau ngenjuakka idup . Jalan itu wuan tabir , diautu badan Yesus itula .
58010021	Mangku kitau adau imam diau agung diau njadi kepalak Ghuma Allah .
58010022	Karnau itu mela kitau ngadap Allah ngan ati diau sebenagh-benaghau ngan maju percayau , karnau ati kitau la diberesiaka jak di sala kitau , badan kitau la dibasua ngan ayiak diau beresia .
58010023	Mela kitau maju ngaghapka setu diau la kitau aku'i , karnau Allah diau la njanjikanyau pacak dipercayaui .
58010024	Mela kitau sangi peratika , mangku kitau sangi ingatka endak ngerjauka diau iluak ngan sangi sayangi .
58010025	Mela kitau rajin betunggal endak sembayang , jangan kitau malas luak bebeghapau jemau . Mela kitau sangi ingatka ngan tamba rajin ngerjaukanyau , karnau nidau lamau agi Tuhan ka datang .
58010026	Amun kitau sajauka bedusau , empuak la keruan diau benagh , nidau bediau agi kerban endak ngabiska dusau itu .
58010027	Diau adau batan endak jemau itu ukuman Allah diau nakutka ngan api besak kematila diau mutungka jemau diau melawan Allah .
58010028	Jemau diau nidau nerimau ukum Musa diukum mati , amun dibuktika duau madak tigau ughang saksiau , bansau diautu besala . Jemautu nidau disialka .
58010029	Apau agi jemau diau nijak-nijakka Anak Allah , jemau diau nggelakka dagha pejanjian Allah , itu kematian Keristus diau mberesiaka jak di dusau . Jemau itu nggelakka keilu'an Rua Allah . Beghatla ukuman jemautu .
58010030	Kitau la keruan Allah diau bekatau luak ini , " Aku ka mbalas ! Aku ka ngukum ! " ngan pulau , " Tuhan ka ngadili umatAu . "
58010031	Alaka nanggungau , amun diukum Allah .
58010032	Ingatkala senitu , masau kamu empai percayau ngan Yesus , kamu banyak tanggungan . Anyautu kamu maju beta'an .
58010033	Adau masau kamu dimadakka di mukau jemau banyak , adau masau kamu ngikut sengsarau ngan jemau diau dimadakka luak itu .
58010034	Kamu ngikut meghasauka kemada'an jemau diau dijilka . Masau gegalau retau kamu diambiak jemau , kamu maju riang , karnau kamu keruan , kamu adau setu diau lebia iluak agi diau ka ta'an selelamaunyau .
58010035	Karnau itu jangan ncapakka aghapan kamutu , karnau amun kamu maju percayau , adau upa diau besak .
58010036	Kamu mesti tekun , supayau kamu pacak ngerjauka kendak Allah , mangku kamu nerimau setu diau dijanjikaNyau .
58010037	Di Injil ditulis , " Tigha jerang agi , Keristus diau ka datangtu sampai . Diau nidau ka lambat datang .
58010038	Mangku umatKu diau la dibenaghka ka idup karnau percayau . Amun adau diau nidau percayau agi , Aku nidau riang ngan jemau itu . "
58010039	Kitauni jemau diau percayau mangku bulia idup , ukan jemau diau ngelipat mangku benasau .
58011001	Amun percayau nian , kitau yakin nian ngan setu diau kitau aghapka , kitau yakin nian ngan setu diau nidau kitau kinak .
58011002	Karnau percayau nian , jemau senitu diceritauka di Injil .
58011003	Karnau percayau , mangku kitau ngerti , bansau langit ngan deniau dijadika Allah ngan kici'anNyau , mangku setu diau kitau kinak dijadika jak di setu diau nidau kina'an .
58011004	Karnau percayau , mangku Abil ngenjuakka kerban ngan Allah diau lebia iluak jak di kerban Kain . Itula sebapau Abil diterimau Allah njadi jemau diau benagh , karnau Allah nerimau kerbanau ngan riang . Karnau percayau nian , diau maju ngiciak , empuak la mati .
58011005	Karnau percayau , mangku Inuk nidau mati . Diau tuangkat , dibatak guak Allah . Nidau sughang kia nginak diau agi , karnau la tuangkat . Antak ka diau tuangkattu , la dikiciakka , bansau diautu melemakka ati Allah .
58011006	Amun nidau percayau , nidau ka adau Allah riang ngan jemau . Karnau jemau diau datang ngadap Allah mesti percayau , bansau Allahtu adau , ngan ngenjuakka upa ngan jemau diau ndala'i Diau ngenian .
58011007	Karnau percayau , mangku Nua nerimau petunjuak jak di Allah ceritau setu diau ka jerang agi tejadi diau lum kina'an . Nuatu ta'at ngan Allah , mangku diau mbuat sebua kapal besak endak nyelamatka diriau ngan anak-biniau . Ngan carau luak itu Nua itu dibenaghka , karnau percayau nian , tapitu deniau diukum .
58011008	Karnau percayau , mangku Abraham ta'at , masau diau dipilia ngan diajung pegi ke nenggeri diau Allah janjika ngan diau . Mangku Abraham bejalan , nidau keruan ka ke manau diau .
58011009	Karnau percayau , diau njadi jemau asing di nenggeri diau dijanjika Allahtu . Badahau di kima . Luak itu pulau Isak ngan Yakub diau ngikut nerimau janjitu pulau .
58011010	Mangku Abrahamtu nungguka kuta diau direncanauka ngan ditegakka Allah ngan pelapiak diau kuat .
58011011	Karnau percayau , diautu ngan Sara adau anak , empuak ughang duautu la tuau nian . Diautu percayau nian , bansau Allah ka nepati janjiAu padau masaunyau .
58011012	Masau itu diau luak jemau tigha kari matiau . Empuak luak itu di diau banyak pengadau , nidau kebilangan banya'au luak bintang di langit ngan bungin di tepi laut .
58011013	Gegalau jemautu percayau mangku mati , nidau nerimau setu diau dijanjika Allahtu , cuman ngina'au jak di jawua mangku riang . Ughangtu ngaku'i , bansau ughangtu jemau asing ngan merantau di deniauni .
58011014	Jemau diau ngiciak luak itu nyatauka , bansau diau dang ndalak bada diau njadi ha'au .
58011015	Ukan bada diau la ditinggalka ughangtu diau dirupuakkatu . Misalau dirupuakka nian , cengki ughangtu la ngelipat ke bada itu .
58011016	Anyautu ughangtu meghinduka bada diau lebia iluak , diautu bada diau di sergau . Itula sebapau Allah nidau maluan dikiciakka Allah ughangtu , karnau Allah la nyediauka sutiak kuta batan endak ughangtu .
58011017	Karnau percayau , mangku Abraham ngenjuakka Isak njadi kerban , masau diuji Allah . Ngan Abraham itula Allah bejanji , mangku diau pulau rila nyeraka ana'au diau gi sughang itula ,
58011018	empuak la dikiciakka ngan diau , " Pengadau diau asalau jak di Isaktu ka dikiciakka pengadau kaba . "
58011019	Diautu yakin , bansau Allah pacak ngidupka jemau mati , mangku pacak dikiciakka , Isak la ngulang idup jak di mati dienjuakka ngan ba'autu .
58011020	Karnau percayau , mangku Isak ndu'aka Yakub ngan Isau batan endak idupau nanti .
58011021	Karnau percayau , mangku Yakub masau laka mati ndu'aka duau anak Yusup , nyandar di pangkal tungkatau sampai nyemba Allah .
58011022	Karnau percayau , mangku Yusup , masau diau laka mati , ngiciakka ceritau jemau Israil ngeluagh jak di Mesir , bemanat ngiciakka luak manau mesti dikerjauka ngan tulangau .
58011023	Karnau percayau , mangku pejadi Musa nyemunikanyau jak empai adau tigau bulan lamaunyau . Pejadiautu nginak , bansau diautu anak diau alap , mangku ughangtu nidau takut melawan perinta rajau .
58011024	Karnau percayau , mangku masau Musa la besak enggup dikiciakka anak jak di anak tinau rajau Mesir .
58011025	Galakla diau ngikut sengsarau ngan umat Allah sangkan jerang ajau beriang-riang karnau idup diau bedusau .
58011026	Musa nganggap beregaula digelakka karnau Rajau Penyelamat diau dijanjika Allahtu sangkan bulia gegalau retau Mesir , karnau diau ngaghapka upa nanti .
58011027	Karnau percayau , mangku Musa ninggalka Mesir , nidau takut dimarai rajau . Diau maju ajau luak nginak Allah diau nidau kina'antu .
58011028	Karnau percayau , mangku Musa mbuat Paska , diajungau supayau dagha dipegheciakka di duaghau ghuma jemau Israil , mangku malaikat kematian nidau mbunua anak tuau ughangtu .
58011029	Karnau percayau , mangku jemau Israil pacak nyembeghangi Laut Abang luak bejalan di tana keghing , tapitu jemau Mesir tebenak di laut , masau ughangtu ncubau nyembeghang pulau .
58011030	Karnau percayau , mangku dinding Yiriku rubua , la udim dikelilingi jemau Israil selamau tujua aghi .
58011031	Karnau percayau , mangku Rahab , pelacurtu , nerimau mematau jemau Israil ngan iluak , mangku nidau ngikut tebunua ngan jemau diau melawan Allah .
58011032	Aku pacak ajau maju ngiciak , anyautu masaunyau gi dikit . Lum pulau aku ngiciakka Gidiun , Barak , Simsun , Yipta , Daud , Samuil ngan nabi-nabi .
58011033	Karnau percayau , mangku ughangtu la ngalaka rajau-rajau . Ughangtu ngerjauka setu diau benagh , mangku nerimau setu diau dijanjika . Adau diau nukup mulut setuau .
58011034	Adau diau madamka api besak kematila . Adau diau luput jak di matau pedang . Adau diau litak , mangku njadi kuat . Adau diau kuat beperang , mangku ngalaka tentera jemau asing .
58011035	Karnau percayau , mangku jemau tinau ngulang dapat agi jemau diau la mati . Adau pulau diau sukau disiksau ngan mati , enggup dibibaska , karnau endak diidupka agi ngan idup diau lebia iluak .
58011036	Adau pulau diau digelakka , dipeciti , dikebat ngan rantai ngan dimasuakka dalam jil .
58011037	Adau diau disipati ngan batu enggut mati . Adau diau ditetak ngan gergaji . Adau diau dibunua ngan pedang . Adau diau nidau bebada ngan makai baju jak di bawak bebiri ngan kambing . Ughangtu serik-sarau , nanggung ngan disiksau .
58011038	Deniauni ukan bada diau pantas batan endak ughangtu . Bada ughangtu di padang bungin ngan di bukit , di gua ngan di tebuak tana .
58011039	Gegalau ughangtu diceritauka di Injil karnau percayau . Anyautu ughangtu lum nerimau setu diau dijanjikatu ,
58011040	karnau Allah merencanauka setu diau lebia iluak batan endak kitau . RencanauNyau , supayau ughangtu njadi sempernau serempak ngan kitau .
58012001	Mangku kitauni banyak nian cuntau , jemau diau percayau tadi . Karnau itu mela kitau pulau ncapakka gegalaunyau diau mbeghati kitau ngan dusau diau maju melekat ngan kitau . Mela kitau maju betanding ngan tekun petandingan diau kitau ikuti .
58012002	Mela kitau ngerjauka titu ngan maju merupuakka Yesus . Diau itula mbuat kitau percayau , mangku Diautu pulau nulung kitau maju percayau . Yesustu ta'an sengsarau , nidau nyanauka , bansau mati di kayu saliptu setu diau maluka . Diau cuman ngingatka riang diau ka dighasaukaNyau nanti . Mbak kini Diau duduak di sebela kanan Allah .
58012003	Rupuakkala maju sengsarau Yesustu ngadap jemau bedusau diau melawan Diau ngan luat kematila , mangku kamu nidau tekedan ngan maju adau aghapan .
58012004	Kamu lum bejuang melawan jemau bedusau , lum enggut mati dibunua .
58012005	Jangan kamu melupauka tegughan Allah diau dikiciakka ngan kamu diau njadi anak-ana' Au . " Ui anakKu , peratikala iluak-iluak ajaghan Tuhan . Jangan kaba keciak ati , amun ditengul Tuhan .
58012006	Karnau Tuhan ngajagh bilang jemau diau disayangiNyau . Diau mbaduk bilang jemau diau diaku'iNyau ana' Au . "
58012007	Terimaula badukan jak di Allah njadi ajaghan jak di bak , karnau nidau bediau sughang kia anak diau nidau diajagh ba'au .
58012008	Amun kamu nidau diajagh luak gegalau anak lain , bereti kamu ukan ana' Au nian , tapitu luak anak kampang .
58012009	Kitau adau bak di deniauni diau ngajagh kitau , mangku kitau meregauinyau . Apau agi Bapak kitau di sergau , cengki kitau mesti tunduak ngan Diau , supayau kitau idup .
58012010	Bak kitau di deniauni ngajagh kitau masau jerang ajau , nurut setu diau dighasauka iluak . Anyautu Allah ngajagh kitau batan endak keilu'an kitau , mangku kitau njadi beresia luak Diau .
58012011	Nyela , amun kitau diukum , kitau nidau riang tapitu nangis . Anyautu ngan kitau diau la diajagh , ukumantu mbuat kitau idup nurut kendak Allah , mangku kitau idup ngan damai .
58012012	Karnau itu tegangkala tangan kamu diau litak ngan palak entuat diau gemetaghtu !
58012013	Dataghkala jalan kamu , mangku keting kamu diau kincut nidau tegesur , tapitu tamba kuat .
58012014	Beusahala idup damai ngan gegalau jemau . Idup kamu mesti beresia batan endak Tuhan . Nidau sughang kiala pacak nginak Tuhan , amun idupau nidau luak itu .
58012015	Jagauila , supayau jangan adau diau njawuaka diriau jak di keilu'an Allah , supayau jangan adau akagh diau beracun tumbua di guak kamu , mangku nimbul kekacauan ngan merusak banyak jemau karnau racunau .
58012016	Jangan adau diau menaugawia . Jangan adau diau nidau meregaui Allah luak Isau . Diautu anak tuau . Mangku diau njual ha'autu karnau cuman makanan sepiring ajau .
58012017	Kamu keruan , bansau udim itu diau endak didu'aka luak anak tuau , anyautu ditulak , nidau bediau agi jalan endak ngilu'i salahau , empuak mintak sampai nangis .
58012018	Kamu nidau ngadapi setu luak diau diadapi jemau Israil senitu . Ughangtu ngadapi setu diau pacak dikecakka ngan dighasauka , itula gunung Sinai ngan api besak diau maghaktu , keleman kakup ngan angin nyaghu ,
58012019	muni terumpit ngan suarau nyaghing . Masau ughangtu ndengagh kici'annyau , ughangtu mintak nian , supayau jangan ngiciak agi ngan ughangtu .
58012020	Ughangtu nidau ta'an ndengagh perinta ini diau dikiciakka suarau tadi , " Bilang jemau ngan benatang diau ngecakka gunung ini mesti disipati ngan batu enggut mati . "
58012021	Setu diau dikinak jemau Israiltu nakutka nian , mangku katau Musa , " Aku takut nian ngan gemetagh . "
58012022	Anyautu diau kamu adapitu bukit Siun ngan kuta Allah diau ngenjuakka idup , Yerusalim di sergau ngan beribu-ribu malaikatau .
58012023	Kamu ngikut tunggalan diau riang nian , tunggalan anak-anak tuau diau namaunyau la ditulis di sergau . Kamu betunggal ngan jemau senitu diau la disempernauka . Kamu ngadap Allah , akim gegalau manusiau .
58012024	Kamu ngadap Yesus diau mbuat janji empai ngan dipegheciakka dagha mangku njamin setu diau lebia iluak jak di dagha Abil .
58012025	Karnau itu , sepepadaula , jangan adau diau enggup ndengagh diau ngiciaktu . Jemau diau enggup ndengaghka jemau diau ngiciakka katau Allah di deniauni nidau pacak melaghika diriau jak di ukuman . Apau agi kitau diau ndengaghka diau ngiciak jak di sergau . Amun kitau enggup ndengaghkaNyau , manau ka adau kitau nidau diukum .
58012026	Masau itu adau gempau karnau suarauNyau . Anyautu mbak kini Diau bejanji , " Sekali agi ka adau gempau karnau Aku , ukan cuman di deniau , tapitu di langit pulau . "
58012027	Katau tadi " sekali agi " nunjuakka , bansau gegalau deniau diau dijadikatu ka digugak ngan digentika , mangku ka tinggal setu diau nidau pacak digugak .
58012028	Itula sebapau kitau mesti beterimau-kasia ngan Allah , karnau kitau la nerimau bada di manau Allah merinta diau nidau pacak diambiak jak di kitau . Kitau mesti meregaui ngan nyemba Allah ngan takut ngan carau diau dikenda'iNyau diau melemakka atiAu .
58012029	Karnau Allah kitau luak api diau mutungka .
58013001	Sangi sayangila kamu , ui jemau Keristen !
58013002	Terimaula di ghuma kamu jemau diau lum kecinauan ngan kamu , karnau ngan kerjau luak itu adau jemau nidau keruan la njamu malaikat .
58013003	Peratikala jemau diau dalam jil , mbak asau kamu pulau di dalam jil ngan ughangtu . Peratikala pulau jemau diau dibuati , mbak asau kamutu dibuati luak itu .
58013004	Gegalau kamu mesti meregaui pekawinan . Laki bini mesti sangi sayangi . Jemau nakal ngan jemau diau menaugawia ka diukum Allah .
58013005	Jangan kamu tetancian , tapitu cukupkala ngan setu diau adau di kamu , karnau Allah la bekiciak , " Aku nidau ka ngenangka ngan ninggalka kaba . "
58013006	Itula sebapau kitau pacak ngiciak ngan beghani , " Tuhan itula penulungku . Aku nidau takut ngan setu diau pacak dikerjauka jemau mbuati aku . "
58013007	Ingatkala pengulu kamu diau ngiciakka ceritau jak di Allah ngan kamu . Peratikala carau idupau ngan carau diau mati . Penaula carau ughangtu percayau .
58013008	Yesus Keristus nidau beghuba , empuak senitu empuak mbak kini enggut selelamaunyau .
58013009	Jangan kamu disesatka ngan bemecam-mecam ajaghan . Ati kitau diteguaka karnau keilu'an Allah , ukan karnau peraturan makanan . Nuruti peraturan makanantu nidau bediau gunaunyau .
58013010	Kitau adau mija bada bekerban , mangku imam-imam diau bekerjau di Ghuma Tuhan nidau behak makan jak di bada itu .
58013011	Dagha benatang diau dikerbanka batan endak ngabiska dusau dibatak imam besak ke bada diau Mahasuci , anyautu buntang benatangtu disilap di luagh dusun .
58013012	Itula sebapau Yesus pulau mati di luagh kuta endak mberesiaka umatAu jak di dusaunyau ngan daghaHautula .
58013013	Karnau itu mela kitau pegi njenguak Diau di luagh kuta ngikut meghasauka tanggunganNyautu .
58013014	Di deniauni kitau nidau bediau bada netap . Kitau dang ndalak bada selelamaunyau .
58013015	Karnau itu mela kitau maju muji Allah karnau Yesus . Titu njadi kerban beterimau-kasia ngan Diau , diau kitau enjuakka ngan mulut kitau endak ngagungka Diau .
58013016	Mangku majula kerjauka diau iluak ngan sangi tulungi , karnau itula kerban diau melemakka ati Allah .
58013017	Ta'ati pengulu kamu ngan tunduak ngan ughangtu , karnau ughangtu maju njagaui kamu ngan nanggung-jawabkanyau ngan Allah . Amun kamu ta'at , ughangtu pacak bekerjau ngan riang . Amun nidau , ughangtu bekerjau ngan dayi mangut , mangku carautu nidau nulung kamu .
58013018	Majula du'aka kami . Kami yakin ati keciak kami beresia , karnau kami maju endak ngerjauka setu diau iluak .
58013019	Lagi aku mintak nian , supayau kamu ndu'aka aku , mangku aku pacak cepat ngulang guak kamu .
58013020	Allah la ngidupka Yesus , Tuhan kitau , jak di mati . Mangku karnau Diau matitu , Diau njadi tukang sayia kitau diau agung . DaghaHautu pulau ngesahka janji diau dijanjika Allah ngan kitau . Aku bedu'a , supayau Allah diau ngenjuakka damai ndandani kamu ngan serbau diau iluak , mangku kamu pacak ngerjauka kenda' Au .
58013021	Aku bedu'a , supayau Allah ngajung Yesus Keristus ngerjauka di kitau setu diau melemakka atiAu . Tepujila Diau selelamaunyau ! Amin .
58013022	Mangku , kantin-kantinku , aku mintak , supayau kamu nerimau petua itu tadi ngan riang , karnau surat ini nidau panjang nian .
58013023	Aku endak , supayau kamu keruan , bansau kantin kitau Timutius la dibibaska , mangku amun diau la sampai , aku ka cepat berayak ngan kamu serempak ngan diau .
58013024	Sampaikala pesan kami ngan gegalau pengulu kamu ngan gegalau jemau Keristen . Adau pulau pesan jak di kantin-kantin kitau di Italia .
58013025	Aku bedu'a , supayau Allah iluak ngan gegalau kamu .
59001001	Batan endak gegalau umat Allah diau adau di gegalau deniau . Pesan jak di aku , Yakubus . Aku bekerjau batan endak Allah ngan Tuhan kitau Yesus Keristus .
59001002	Kantin-kantinku , riangla kamu , amun kamu meghasauka banyak cubauan .
59001003	Kamu la keruan , amun kamu maju percayau empuak dicubaui , mangku asilau kamu njadi tekun .
59001004	Mangku kamu mesti maju tekun mangku ngasilka diau sempernau , nidau kurang tuapau-apau .
59001005	Amun adau jemau jak di kamu diau kurang bepengertian , jemautu mesti mintak ngan Allah , mangku Allah ka ngenjuakka pengertian ngan diau , karnau ngan bilang jemau Allah ngenjuak ngan riang , nidau ngungkit .
59001006	Jemau diau mintak mesti percayau , jangan asau-asau . Jemau diau asau-asau luak umbak laut diau diembus angin ke situ ke sini .
59001007	Jemau diau luak itu rupu'annyau nidau tetap ngan nidau keruan tuapau diau endak dikerjaukanyau . Karnau itu diau nidau nanti ngaghapka bulia setu jak di Tuhan .
59001008	
59001009	Jemau diau serik mesti meghasau riang , amun Allah ninggikanyau .
59001010	Jemau kayau mesti riang pulau , amun Allah nyerikkanyau karnau diau ka abis luak bungau ghumput .
59001011	Matau-aghi tumbua , mangku masau dang angat ghumputtu ka layu , bungaunyau runtuan , alapau abis . Luak itu pulau jemau kayau ; diau ka abis , masau dang beusaha .
59001012	Riangla jemau diau ta'an dicubaui , karnau udim diau buasil diujitu , diau ka nerimau upa , itu idup diau la dijanjika Allah ngan jemau diau nyayangi Diau .
59001013	Amun adau jemau diau dicubaui , jangan diau ngiciakka , " Cubauan itu datang jak di Allah . " Allah nidau pacak dicubaui diau ja'at ngan nidau pulau ncubaui sughang kiala .
59001014	Tapitu bilang jemau dicubaui ngan serilaunyau sendighi , diau dipikati serilaunyautu .
59001015	Mangku amun serilau diau ja'attu dituruti , nimbul dusau . Mangku amun dusau la buasil , akibatau mati .
59001016	Kantin-kantinku diau kusayangi , jangan kamu tetipu !
59001017	Gegalau enju'an diau iluak ngan diau sempernau datang jak di sergau , dienjuakka Allah diau njadika gegalau terang di langit . Diautu Allah diau nidau beghuba ngan nidau mbuat keleman , karnau nidau njawuhi kitau .
59001018	Nurut kenda' Autula Diau njadika kitau ngan pirmanAu diau benagh . Diau ngerjauka titu , supayau kitau bulia bada diau iluak sekali jak di gegalaunyau diau la dijadikaNyau .
59001019	Ui kantin-kantinku diau kusayangi . Ingatkala iluak-iluak . Bilang jemau mesti cepat ndengagh , tapitu nidau cepat nimbal ngan nidau cepat mara .
59001020	Jemau diau mara nidau pacak ngerjauka setu diau iluak diau melemakka ati Allah .
59001021	Karnau itu capakkala gegalaunyau diau nidau iluak ngan ja'at diau banyak nian . Terimaula ngan riang katau Allah dalam ati kamu , karnau katau itu adau kuasau nyelamatka kamu .
59001022	Kamu mesti ngerjauka katau Allah , jangan cuman ndengagh ajau . Amun nidau luak itu , kamu nipuka diri kamu sendighi .
59001023	Amun jemau cuman ndengagh katau ajau ngan nidau ngerjaukanyau , diautu luak jemau diau ngina'i dayiau diau sebenaghau di cemin .
59001024	Udim dikina'i iluak-iluak , diau pegi ngan nidau teghingat agi dayiau tadi .
59001025	Ukum Allah sempernau , adau kuasau endak nyelamatka manusiau . Jemau diau melajaghi , meratikanyau iluak-iluak ngan ngerjauka ukumtu nian , jemautu ka disayangi Allah , mangku gegalaunyau diau dikerjaukanyau ka buasil , karnau ukan cuman ndengagh ajau , mangku nidau teghingat agi ,
59001026	Amun adau jemau diau meghasau diriau ta'at ngan agamaunyau , anyautu nidau njagaui lidahau , diau nipuka diriau . Agamaunyau nidau bediau retiau .
59001027	Keta'atan agamau diau ngenian nurut Allah Bapak , itu nulung jemau anak umang ngan randau diau sengsarau ngan njagaui diri , mangku jangan dirusakka deniau .
59002001	Kantin-kantinku diau percayau ngan Yesus Keristus , Tuhan diau agungtu , jangan kamu nginak rupau .
59002002	Misalau adau jemau kayau pakai cincin emas ngan baju alap datang betunggal ngan kamu , mangku adau pulau jemau serik diau pakai baju cebagh galau .
59002003	mangku kamu meregaui jemau diau bebaju alaptu ngan bekiciak ngan diau , " Duduakla di kerusi diau alap ini . " Mangku ngan jemau serik tadi kamu bekiciak , " Betegakla di situ . " apu " Duduakla di dasagh guak ketingku . "
59002004	Ngan carau luak itu kamu la mbidaka di antarau kamu ngan ngengirauka jemau ngan rupu'an diau ja'at .
59002005	Kantin-kantinku diau kusayangi , ingatkala , jemau diau dianggap deniau serik dipilia Allah njadi jemau kayau karnau percayau . Jemautu ka bulia bagian di sergau diau dijanjika Allah ngan jemau diau nyayangiNyau .
59002006	Anyautu kamu nggelakka jemau serik . Awuak jemau kayautula diau nyaraui kamu ngan mbatak kamu ke pengadilan .
59002007	Ughangtula nggelakka namau diau diregaui diau dienjuakka ngan kamu .
59002008	Amun kamu nuruti ukum diau penting ini diau ditulis di Injil , " Sayangila kantin kaba , luak kaba nyayangi diri kaba " , kamu ngerjauka setu diau iluak .
59002009	Anyautu amun kamu nginak rupau , kamu bedusau . Ukum Allahtu nyatauka , bansau kamu melanggar ukum .
59002010	Jemau diau melanggar sutiak perinta Allah semegi ngan melanggar gegalaunyau .
59002011	Karnau Diau bekatau , " Jangan menaugawia . " Diau pulau bekatau , " Jangan mbunua . " Amun kamu nidau menaugawia , tapitu mbunua , kamu pelanggar ukum .
59002012	Ngiciakla ngan kerjaula luak jemau diau diadili nurut ukum Allah diau mbibaska manusiau .
59002013	Karnau Allah nidau ka ngancakka sayangAu ngan jemau diau nidau endak nyayangi . Anyautu kuatla sayang sangkan ukuman .
59002014	Kantin-kantinku , tuapau gunaunyau jemau bekatau , " Aku percayau " , anyautu peremba'au nidau nunjuakkanyau ? Apu percayau luak itu pacak nyelamatka ?
59002015	Misalau sughang kantin kamu diau percayau nidau bediau baju ngan nidau bediau makanan ,
59002016	mangku amun sughang jak di kamu ngiciakka ngan diau , " Allah iluak ngan kaba . Pakaila baju tebal ngan makanla " , anyautu nidau ngenjuakka ngan diau setu diau ka ngidupkanyau , tuapau gunaunyau ?
59002017	Luak itula pulau , amun percayau . Amun nidau dinyatauka di perembak , mangku percayautu nidau bediau gunaunyau .
59002018	Asauku adau diau bekatau , " Kamutu percayau , akuni ngerjauka setu diau iluak . " Aku ka nimbal , " Tunjuakkala ngan aku percayau kamutu nidau bediau setu diau iluak , mangku aku ka nunjuakka ngan kaba percayauku ngan kerjauku diau iluak . "
59002019	Kamu percayau , bansau Allah gi sughang . Iluak ! Iblis pulau percayau titu , mangku diau gemetagh ketakutan .
59002020	Ui , kamu bigal nianan . Apu aku mesti nunjuakka , bansau percayau nidau bediau kerjau diau iluak nidau bediau gunaunyau ?
59002021	Ingatka ajau Abraham , niniak puyang kitau . Diau diterimau Allah karnau kerjaunyau , masau diau nyeraka Isak , ana'au , endak dikerbanka ngan Allah .
59002022	Nyela nian , bansau percayau mesti dinyatauka ngan kerjau , mangku ngan kerjau itu percayau njadi sempernau .
59002023	Luak itu ditepati katau Injil ini , " Abraham percayau ngan Allah , mangku diau diterimau njadi jemau benagh . " Itula sebapau Abraham dikiciakka " kantin Allah " .
59002024	Na , kamu nginak , bansau jemau dibenaghka karnau kerjaunyau , ukan karnau cuman percayau ajau .
59002025	Luak itu pulau Rahab , tinau pelacur itu . Diau diterimau Allah karnau kerjaunyau , masau diau mbunika ajungan itu di ghumahau ngan nulung ughangtu belaghi ke jalan lain .
59002026	Na , luak badan nidau bediau rua mati , luak itu pulau percayau nidau bediau kerjau nidau bediau gunaunyau .
59003001	Kantin-kantinku , nidau nanti banyak jak di kamu diau endak njadi guru . Kitau keruan , bansau kitau diau njadi guru ka diadili lebia beghat jak di jemau lain .
59003002	Gegalau kitau rajin bebuat sala . Jemau diau nidau kekela bebuat sala ngan kici'an , diautu sempernau diau pacak nguasaui gegalau diriau .
59003003	Kitau ngenauka buling di idung kebau , mangku diau ngikut kendak kitau , mangku kitau nguasaui gegalau kebau itu .
59003004	Kina'ila pulau kapal . Kapal itu besak nian ngan dibatak angin deghas , anyautu kapaltu dikendalika kemudi diau keciak nian nurut kendak jemau diau ngendalikanyautu .
59003005	Luak itu pulau ngan lida kitau . Empuak lidatu keciak , mangku diau pacak nyumbungka diri ngiciakka setu diau besak-besa'an . Kina'ila pulau api diau keciak , diau pacak nyilap utan diau libagh nian .
59003006	Lida itu luak api . Lidatu nimbulka keja'atan di badan kitau mangku gegalaunyau ja'at . Ngan api diau asalau jak di nerakau lidatu mutungka gegalau idup kitau .
59003007	Bilang mecam benatang belia , benatang njalagh , burung ngan ikan pacak dijinakka manusiau , nyela la dijinakka .
59003008	Anyautu lida manusiau nidau pacak dijinakka sughang kia . Lidatu ja'at , nidau pacak dikuasaui , penua racun diau mbunua .
59003009	Ngan lidatu kitau muji Tuhan , Bapak kitau . Ngan lida kitau pulau ndawaika jemau diau dijadika nurut rupau Allah .
59003010	Jak di mulut diau semegi ngeluagh katau pujian ngan pulau katau dawaian . Semestiau jangan luak itu !
59003011	Apu adau matau-ayiak diau ngeluaghka ayiak biasau ngan ayiak masin jak di matau-ayiak diau semegi ?
59003012	Batang aghau nidau pacak ngasilka niugh , batang kupi nidau pacak ngasilka aghau . Luak itu pulau matau-ayiak diau masin nidau pacak ngeluaghka ayiak biasau .
59003013	Amun adau jak di kamu diau bepengertian nian , diau mesti nyataukanyau ngan idup iluak ngan kerjau diau iluak diau dikerjauka ngan pengertian ngan nidau geduak .
59003014	Anyautu amun kamu sengit , purik ngan merupuakka diriau ajau , titu nidau nanti dibanggaka , karnau ngan carau itu kamu ngubai ceritau diau benagh njadi sala .
59003015	Pengertian luak itu ukan asalau jak di sergau . Diau asalau jak di deniau , jak di serilau manusiau , jak di iblis .
59003016	Amun adau diau sengit ngan merupuakka diriau ajau , mangku adau pulau kekacauan ngan gegalau mecam kerjau diau ja'at .
59003017	Anyautu jemau diau adau pengertian jak di sergau , diau penting sekali supayau jemautu tulus , mangku galak bedamai , galak begaul ngan belagham . Diau nyialka jemau nian ngan ngerjauka diau iluak , diau nidau mihak ngan nidau cak iluak .
59003018	Nyela , keilu'an diasilka jak di damai jak di jemau diau galak damai .
59004001	Jak di manau asalau gegalau belagau ngan bebala ? Apu ukan asalau jak di serilau kamu diau maju bekerjau di kamu ?
59004002	Kamu adau setu enda'au , anyautu nidau dapat , mangku kamu sengit endak mbunua . Kamu ncubau , anyautu nidau dapat setu diau kamu enda'au , mangku kamu bebala ngan belagau . Kamu nidau dapat tuapau-apau , karnau kamu nidau mintak ngan Allah .
59004003	Mangku amun kamu bedu'a , kamu nidau ka dapat , karnau du'a kamu sala . Setu diau kamu pintaktu batan endak serilau kamu itula .
59004004	Ui , kamu jemau diau nidau ta'at ! Apu kamu nidau keruan , amun bekantin ngan deniau , njadi musua Allah ? Jemau diau bekantin ngan deniau bemusuan ngan Allah .
59004005	Jangan kamu sangkau , setu diau ditulis di Injil ca'au ajau , " Rua diau dienjuakka Allah ngan kitau dikenda'iNyau ngan sengit ! "
59004006	Empuak luak itu besakla sayang Allah ngan kitau . Itula sebapau di Injil ditulis , " Allah melawan jemau diau geduak , tapitu nyialka jemau diau ngensian . "
59004007	Karnau itu tunduakla ngan Allah ngan lawanla Iblis , mangku diau ka larat jak di guak kamu .
59004008	Pasighila Allah , mangku Allah masighi kamu . Beresiakala tangan kamu , ui , kamu diau bedusau ! Beresiakala rupu'an kamu diau nidau tetap .
59004009	Kamu mesti nyesal nian ngan nangis berandaian . Tetawau kamu gentila ngan nangis . Riang kamu gentila ngan bingung .
59004010	Ngensianla di adapan Tuhan , mangku Diau ka ninggika kamu .
59004011	Kantin-kantinku , jangan kamu sangi buruakka ngan sangi salaka . Jemau diau mburuakka ngan nyalaka kantinau , diau mburuakka ngan nyalaka ukum Allah . Amun kamu nyalaka ukum Allah , kamu nidau na'ati ukumtu , tapitu kamu njadi akimau .
59004012	Cuman sughang diau behak netapka ukum ngan ngadili manusiau . Itula Allah diau bekuasau nyelamatka ngan mbenasauka . Anyautu sapau kamu , mangku kamu endak nyalaka kantin kamu ?
59004013	Dengaghkala katauku ini , ui kamu diau bekiciak , " Saghini apu pagi kami ka pegi ke kuta anu . Kami endak mendam di situ setaun endak bedagang ngan ndalak tanci . "
59004014	Kamu nidau keruan , tuapau diau ka tejadi ngan kamu pagi . Tuapau reti idup kamu ? Kamu semegi luak embun . Diau kina'an jerang ajau mangku lengit .
59004015	Semestiau kamu bekatau , " Amun Tuhan ngenda'inyau , kami gi idup ngan ngerjauka itu-ini . "
59004016	Anyautu mbak kini kamu geduak ngan kiciak besak . Gegalau kici'an luak itu sala .
59004017	Karnau itu jemau diau keruan setu diau iluak diau mesti dikerjaukanyau , anyautu nidau ngerjaukanyau , jemautu bedusau .
59005001	Ui kamu , jemau kayau , dengaghkala katauku ini ! Kamu mesti nangis berandaian , karnau kamu ka sengsarau .
59005002	Kekayauan kamu la busuak ngan pekakas kamu la dimakan gegat .
59005003	Emas ngan pirak kamu la bekarat . Karattu ka nyalaka kamu , ka makan badan kamu luak api . Kamu la melungguakka retau bendau masau pengabisan ini .
59005004	Kamu nidau mbayighi upa jemau diau bekerjau di sawa kamu . Mbak kini dengaghkala sempitan jemau diau ngetam di sawa kamu . Ughangtu mintak tulung , mangku tangisan ughangtu la sampai ngan Allah , Tuhan diau Mahakuasau .
59005005	Kamu la idup miwa ngan bereruyalan di deniau ini . Kamu luak dang mbunguakka kamu batan endak aghi penyembelian .
59005006	Kamu ngukum ngan mbunua jemau diau nidau besala . Ughangtu nidau melawan kamu .
59005007	Karnau itu , ngalighla , enggut Tuhan datang . Kina'ila jemau tani . Ngan ngaligh diau nantika asil diau beregau jak di umaunyau . Ngan ngaligh diau nantika pangkau ujan .
59005008	Kamu mesti ngaligh pulau ngan neguaka ati kamu , karnau Tuhan laka datang .
59005009	Jangan kamu bemumut ngan sangi salaka , mangku kamu nidau diukum . Ingatkala , akim diau ngadili kitau laka datang .
59005010	Ingatkala nabi diau ngiciak dalam namau Tuhan . Ughangtu ngaligh ngan ta'an sengsarau . Penaula ughangtu .
59005011	Ughangtu dikiciakka jemau riang , karnau ughangtu beta'an . Kamu la ndengagh kengalighan Ayub ngan la keruan setu diau ahirau dienjuakka Tuhan ngan diau , karnau Tuhan penyayang ngan iluak atiAu .
59005012	Diau penting sekali , jangan kamu besumpa , empuak demi sergau empuak demi deniau empuak demi tuapau kila . Kiciakka ajau " nyela " , amun nyela , ngan " nidau " , amun nidau , mangku kamu jangan diukum .
59005013	Amun adau jak di kamu diau sengsarau , diau mesti bedu'a . Amun adau diau riang , diau mesti benyanyi ngagungka Allah .
59005014	Amun adau diau buidapan , diau mesti mantau pengulu-pengulu jemau Keristen . Mangku ughangtu ndu'aka jemau buidapantu ngan nggusu'i diau ngan minyak dalam namau Tuhan .
59005015	Bedu'a ngan Tuhan ngan percayau , mangku jemau buidapantu ka ghadu . Tuhan ka meghadukanyau , mangku amun diau la bedusau , dusaunyau ka diabiska .
59005016	Karnau itu kamu mesti sangi aku'i sala ngan sangi du'aka , mangku kamu ghadu . Du'a jemau diau benagh , amun didu'aka ngan yakin adau kuasau diau besak .
59005017	Elia manusiau biasau luak kitau . Diau bedu'a ngan ngenian , supayau nidau ujan . Mangku nidau nian ujan di nenggeriau selamau tenga empat taun .
59005018	Udim itu diau bedu'a agi , mangku adau ujan mangku umau buasil .
59005019	Kantin-kantinku , amun adau jak di kamu diau nidau agi ngikuti ajaghan Allah , mangku adau sughang diau mbuat jemau tadi ngulang ngan Allah ,
59005020	ingatkala , jemau diau mbuat jemau bedusau ngelipat jak di jalanau diau sesat , jemautu nyelamatka jemau diau bedusautu jak di kematian , mangku banyak dusau diabiska .
60001001	Jak di aku , Pitrus , rasul Yesus Keristus , batan endak jemau diau dipilia dijadika umat Allah diau tesebar di rantauan di daira Puntus , Galatia , Kapadukia , Asia ngan Bitinia .
60001002	Kamu dipilia luak diau la direncanauka Allah Bapak . Kamu la diberesiaka Rua Allah , supayau kamu idup ta'at ngan Yesus Keristus ngan dibasua ngan daghaHau . Aku bedu'a , supayau Allah iluak nianan ngan kamu , maju ngenjuakka damai .
60001003	Mela kitau beterimau-kasia ngan Allah , Bapak Tuhan kitau Yesus Keristus ! Diau nyayangi kitau nian . Karnau itu Diau ngenjuakka ngan kitau idup diau empai ngan carau ngidupka Yesus Keristus jak di mati , mangku kitau adau aghapan diau tetap .
60001004	Mangku kitau ngaghapka bulia bagian diau disediauka Allah batan endak umatAu . Bagiantu diimpani di sergau , mangku nidau pacak ghemas , busuak ngan luntur .
60001005	Gegalaunyautu batan endak kamu , karnau kamu percayau ngan Allah , mangku kamu dijagaui kuasau Allah , supayau kamu nerimau keselamatan diau dinyatauka masau pengabisan saman .
60001006	Itula sebapau kamu mesti riang , empuak mbak kini kamu madak karnau banyak cubauan .
60001007	Tujuan gegalaunyautu endak nguji iman kamu . Emas diau pacak ghemas diuji pulau ngan api . Beregaula iman kamu sangkan emas , mangku imantu mesti diuji pulau , supayau njadi tegua . Mangku kamu ka dipuji , diregaui ngan diagungka , amun Yesus Keristus datang agi .
60001008	Empuak kamu nidau kekela ngina' Au , kamu nyayangiNyau . Empuak mbak kini pulau kamu nidau ngina' Au , kamu percayau ngan Diau . Mangku kamu riang ngan injiak nianan , nidau pacak dikiciakka agi .
60001009	Kamu riang , karnau tujuan iman kamu la tecapai , titu keselamatan jiwa kamu .
60001010	Keselamatan itula diau endak dikeruani nabi-nabi neghagi nianan . Ughangtu la ngiciakka keilu'an diau dienjuakka Allah ngan kamu .
60001011	Ughangtu endak ngeruani , kebilau ngan luak manau titu ka tejadi diau dikiciakka Rua Keristus diau adau dalam ughangtu . Rua itu la ngiciakka sebelumau gegalau penanggungan diau mesti dighasauka Keristus ngan keagunganNyau diau ka dienjuakka ngan Diau udim itu .
60001012	Ngan nabi-nabi itu la dikiciakka , bansau setu diau ughangtu kerjauka ukan batan endak kepentingan ughangtula , tapitu batan endak kamu . Setu diau kamu dengagh mbak kini jak di jemau diau ngiciakka ceritau iluak nceritauka Yesus Keristus . Ughangtu ngiciakka itu ngan kamu ngan kuasau Rua Allah diau dienjuakka jak di sergau . Malaikat-malaikat pulau endak ngeruani ceritau diau dikiciakka ughangtu .
60001013	Karnau itu kamu mesti rupuakka kudai setu diau endak dikerjauka . Sepepadaula ngan aghapkala nian setu diau ka dienjuakka ngan kamu , masau Yesus Keristus datang nanti .
60001014	Kamu la ta'at ngan Allah , mangku jangan nuruti serilau kamu senitu , luak masau kamu lum keruan Allah .
60001015	Anyautu gegalaunyau diau kamu kerjauka mesti suci , luak Allah diau milia kamutu suci .
60001016	Karnau di Injil ditulis , " Kamu mesti suci , karnau Aku suci . "
60001017	Amun kamu bedu'a , kamu ngiciakka Allah itu Bapak . Allah ngukum gegalau jemau nurut peremba'au sesughangan , nidau milia rupau . Mangku kamu mesti meregaui Diau , selamau kamu gi adau di deniau ini .
60001018	Kamu keruan , bansau kamu la ditebus jak di idup diau nidau begunau diau kamu bulia jak di niniak puyang kamu . Bayighan batan endak kamu ukan emas ngan pirak diau pacak lengit regaunyau ,
60001019	tapitu dagha Keristus itula diau besak nian regaunyau . Diautu njadi luak anak bebiri diau nidau bediau cacat ngan nidau bediau salahau diau dikerbanka ngan Allah .
60001020	Keristustu la dipilia antak ka deniau dijadika . Mangku masau pengabisan ini Diau datang ke deniau batan endak kamu .
60001021	Karnau Diau kamu percayau ngan Allah diau la ngidupkaNyau jak di mati ngan ngagungkaNyau , mangku kamu percayau ngan ngaghapka Allah itula .
60001022	Karnau kamu la ta'at ngan Allah , kamu la mbasua diri kamu , mangku pacak nyayangi jemau percayau ngenian . Karnau itu kamu mesti sangi sayangi nian .
60001023	Karnau katau Allah diau idup selelamaunyau kamu la dijadika manusiau empai diau adau ukan karnau manusiau diau ka mati , tapitu karnau Bapak diau selelamaunyau .
60001024	Karnau di Injil ditulis luak ini , " Gegalau manusiau luak ghumput . Gegalau keagungannyau luak bungau ghumput . Ghumputtu layu , bungaunyau runtua ;
60001025	anyautu katau Allah tetap selelamaunyau . " Katau itu ceritau iluak diau la dikiciakka ngan kamu .
60002001	Karnau itu capakkala jak di kamu gegalaunyau diau ja'at . Jangan agi mbu'ung , jangan cak iluak , jangan sengit , jangan ngupatka jemau .
60002002	Luak kupiak diau empai adau maju endak minum , kamu pulau mesti maju aus ngan katau Tuhan diau asli . Ngan carau luak itu kamu ka tumbua ngan diselamatka .
60002003	Luak ditulis di Injil , " Kamu la meghasauka Tuhan itu iluak nian . "
60002004	Datangla njenguak Tuhan . Diau umpamau batu idup diau dicapakka manusiau , karnau dianggap nidau begati . Anyautu Diautu dipilia Allah , mangku nyatau Diau batu diau beregau .
60002005	Kamu umpamau batu-batu diau idup . Karnau itu enangka kamu dipakai batan endak negakka ghuma Allah diau ruhani . Ngan carau luak itu kamu njadi imam-imam diau idup beresia batan endak Allah , mangku ngerbanka ngan Allah kerban diau ruhani diau melemakka ati Allah karnau Keristus .
60002006	Karnau di Injil ditulis , " Aku la milia sebua batu diau beregau diau Kutepiakka di Siun njadi batu pelapiak . Mangku jemau diau percayau ngan Diau nidau ka dimaluka . "
60002007	Batu itu beregau nian batan endak kamu diau percayau . Anyautu batan endak jemau diau nidau percayau katau Injil ini benagh , " Batu diau la dicapakka tukang negakka ghuma , la njadi batu pelapiak . "
60002008	Ngan pulau , " Itula batu diau mbuat jemau tuantuak , batu diau mbuat jemau telabua . " Ughangtu tuantuak , karnau nidau ta'at ngan kici'an Allah . Luak itula ditetapka Allah batan endak ughangtu .
60002009	Anyautu kamunila bangsau diau dipilia , imam-imam diau kerjau batan endak rajau , bangsau diau idup beresia batan endak Allah , umat Allah itula . Allah milia kamu ngan mantau kamu ngeluagh jak di keleman endak masuak terangAu diau besinagh-sinagh , supayau kamu ngiciakka kerjauNyau diau nyeliatu .
60002010	Senitu kamu ukan umat Allah , mbak kini kamu la njadi umat Allah . Senitu kamu nidau disialka Allah , mbak kini kamu la disayangiNyau .
60002011	Kantin-kantinku diau kusayangi . Kamu jemau pendatang ngan perantau di deniau ini . Karnau itu aku mintak nian , supayau kamu jangan nuruti serilau manusiau diau maju beperang melawan rua .
60002012	Carau idup kamu di guak jemau diau nidau keruan Allah mesti iluak nian . Mangku amun ughangtu ngiciakka kamu jemau ja'at , ughangtu maju nginak perembak kamu diau iluaktu , mangku ughangtu ka muji Allah masau Tuhan datang .
60002013	Demi Tuhan tunduakla ngan gegalau penguasau manusiau , empuak ngan rajau diau besak sekali kuasaunyau ,
60002014	empuak ngan gubernur ngan jemau diau ditetapka rajautu endak ngukum jemau ja'at ngan meregaui jemau diau beperembak iluak .
60002015	Karnau Allah endak , supayau ngan perembak kamu diau iluak
60002016	Idupla luak jemau bibas . Jangan makai kebibasan kamutu batan endak nukupi keja'atan . Anyautu idupla luak budak Allah .
60002017	Regauila gegalau jemau , sayangila kantin-kantin kamu diau percayau , takutla ngan Allah , regauila rajau !
60002018	Kamu diau njadi budak , tunduakla ngan tuan kamu ngan meregaui diau nian , ukan ajau diau iluak ngan mura bekantin , tapitu pulau diau kejam .
60002019	Amun kamu nanggung ngan ngaligh dibuati nidau adil karnau ngerti kendak Tuhan , Allah ka iluak ngan kamu .
60002020	Apu kamu dipuji , amun kamu nanggungka ukuman diau semestiau kamu tanggung karnau besala ? Anyautu amun kamu nanggung karnau kerjau diau iluak , mangku Allah ka iluak ngan kamu .
60002021	Batan endak itula kamu la dipilia Allah , karnau Keristus la sengsarau batan endak kamu mangku njadi penauan batan endak kamu , supayau kamu ngikut carauNyau .
60002022	Diau nidau kekela mbuat dusau ngan nidau sughang kia ndengagh Diau mbu'ung .
60002023	Masau Diau digelakka ngan ditulak , Diau nidau mbalas . Masau Diau nanggung , Diau nidau ndendam , tapitu Diau nyeraka pekarauNyau ngan Allah , akim diau adil .
60002024	Keristus itula diau nanggungka dusau kitau di kayu salip , supayau kitau bibas jak di kuasau dusau mangku idup nurut kendak Allah . Kamu la ghadu karnau lukau Keristustu .
60002025	Senitu kamu luak bebiri diau sesat . Mbak kini kamu la ngulang ngikut tukang sayia diau njagaui jiwa kamu .
60003001	Luak itu pulau kamu diau njadi bini , kamu mesti tunduak ngan laki kamu , supayau amun adau diau nidau percayau ngan ceritau jak di Allah , kerjau kamu pacak mbuat diau percayau , nidau nanti ngiciak tuapau-apau ,
60003002	karnau diau nginak kerjau kamu diau beresia ngan alim nian .
60003003	Jangan kualapan kamu di luagh ajau ngan carau kamu meriasi gumbak ngan makai periasan emas ngan bebaju alap-alap .
60003004	Anyautu kualapan kamu semestiau nimbul jak di ati ngan carau diau iluak ngan tenang . Itu kualapan diau tetap diau beregau nian di adapan Allah .
60003005	Ngan carau luak itula tinau-tinau senitu diau buagamau ngan ngaghapka Allah meriasi diriau ngan carau tunduak ngan lakiau .
60003006	Sara pulau luak itu . Diau ta'at ngan Abraham ngan ngiciakka diau tuanau . Kamu mbak kini anak-anak Sara , amun kamu ngerjauka setu diau iluak ngan nidau penakut .
60003007	Mangku kamu pulau diau njadi laki , kamu semestiau idup ngan bini kamu ngan jagau , bansau diautu jemau nidau kuat . Regauila diau , karnau diau pulau luak kamu ka dienjuakka Allah idup selelamaunyau . Kerjaukala itu , mangku nidau bediau diau ngalangi du'a kamu .
60003008	Mangku kamu mesti suijauan ngan semegi peghasauan . Sangi sayangila kamu luak jemau duau beghading , mangku sangi sialka kamu ngan jangan sangi gedu'i .
60003009	Jangan mbalas setu diau ja'at ngan ja'at , apu maki ngan maki . Anyautu balaskala ngan mintak setu diau iluak jak di Allah . Karnau batan endak itula kamu dipilia Allah , supayau kamu nerimau setu diau iluak jak di Diau .
60003010	Karnau di Injil ditulis luak ini , " Jemau diau endak meghasauka idup diau lemak ngan meghasauka masau diau iluak , jemautu jangan ngiciak setu diau ja'at ngan jangan ngiciak setu diau mbu'ung .
60003011	Jemautu mesti njawuhi setu diau ja'at ngan ngerjauka setu diau iluak . Jemautu mesti beusaha nian endak idup ngan damai .
60003012	Karnau Tuhan maju njagaui jemau diau nuruti kenda' Au . Tuhan maju ndengagh du'a ughangtu . Anyautu Tuhan maju melawan jemau diau ngerjauka setu diau ja'at . "
60003013	Sapau diau endak mbuat ja'at ngan kamu , amun kamu maju mbuat diau iluak ?
60003014	Anyautu amun nyela kamu sengsarau karnau ngerjauka setu diau iluak , riangla kamu . Jangan kamu takut ngan sapau kila , jangan ghegak .
60003015	Dalam ati kamu regauila Keristus , karnau Diau Tuhan . Mangku kamu mesti maju siap-siagau nimbali jemau diau betanyau nanyauka aghapan diau adau di kamu .
60003016	Kerjaukala titu ngan iluak ngan meregaui pendapat jemau . Ati keciak kamu mesti beresia , mangku amun kamu dikiciakka ja'at ikak ngerjauka diau iluak karnau percayau ngan Keristus , mangku jemau diau ngiciakka setu diau ja'attu ka maluan nian .
60003017	Amun nyela kendak Allah kamu nanggung , iluakla nanggung karnau kerjau iluak sangkan nanggung karnau kerjau ja'at .
60003018	Keristustu mati sekali batan endak dusau manusiau , jemau diau nidau besala batan endak jemau besala . Keristus ngerjauka titu , supayau Diau pacak mbimbing kamu njenguak Allah . Diautu la dibunua masau njadi manusiau , tapitu la diidupka agi nurut rua .
60003019	Dalam ruatu Diau pegi ngiciakka ceritau jak di Allah ngan rua-rua diau di kawalan ,
60003020	diautu rua jemau diau nidau ta'at ngan Allah timpau Nua . Masau itu Allah nunggu ngan ngaligh , masau Nua mbuat kapalau . Cuman jemau diau adau di kapaltu , gegalaunyau delapan ughang , diau diilakka karnau ayiak merampus .
60003021	Gegalaunyautu umpamau baptisan diau mbak kini nyelamatka kamu . Baptisantu ukan batan endak mberesiaka badan jak di gegalaunyau diau kumua , anyautu njadi janji ngan Allah jak di ati keciak diau iluak . Baptisantu nyelamatka kamu , karnau Yesus Keristus la idup jak di mati
60003022	ngan la nayiak ke sergau . Mbak kini Diau duduak di sebela kanan Allah ngan merinta gegalau malaikat ngan penguasau ngan rua .
60004001	Keristus sengsarau di kayu salip . Karnau itu kamu pulau mesti berupuak luak Diau , karnau jemau diau sengsarau di deniauni nidau endak agi ngerjauka dusau .
60004002	Mangku mulai mbak kini selamau gi adau di deniau idupla nurut kendak Allah , jangan agi nurut serilau manusiau .
60004003	Senitu kamu pulau maju ngerjauka setu diau dikerjauka jemau diau nidau keruan Allah . Kamu nuruti serilau diau nidau senangaian , memabu'an , bereruyalan , nyemba diwau ngan carau diau meghegingka .
60004004	Mbak kini jemau diau nidau keruan Allah kemangan ngan kamu , karnau kamu nidau agi ngikut carau ughangtu idup luak anjing , mangku kamu digelakka .
60004005	Ughangtu nanti mesti nanggung-jawabka kerjau ughangtu ngan Allah diau la nunggu endak ngadili jemau diau idup ngan diau mati .
60004006	Itula sebapau ceritau iluaktu la dikiciakka pulau ngan jemau mati , mangku jemau diau la meghasauka mati , luak gegalau manusiau ka mati , bulia idup dalam rua semegi ngan Allah .
60004007	Gegalaunyau laka bekesudiman . Karnau itu kamu mesti nguasaui diri kamu ngan sepepadau , supayau kamu pacak bedu'a .
60004008	Diau penting sekali , kamu mesti sangi sayangi nian , karnau amun kamu sangi sayangi , kamu sukau pulau sangi ma'apka .
60004009	Sangi terimaula kamu di ghuma sesughangan ngan nidau bemumut .
60004010	Bilang kamu la bulia pengenjuak diau bebida jak di Allah , mangku jadila pengurus pengenjuak Allahtu diau iluak ngan makaiau endak nulungi jemau .
60004011	Jemau diau beketuba mesti ngiciakka katau Allah . Jemau diau nulungi jemau mesti ngerjaukanyau ngan kekuatan jak di Allah , mangku Allah maju diregaui karnau Yesus Keristus . KuasauNyau ngan keagunganNyau nidau ka udim-udim selelamaunyau . Nyela nian .
60004012	Kantin-kantinku diau kusayangi . Mbak kini kamu banyak penanggungan ikak diuji . Nidau nanti kemangan , karnau setu diau tejadi di kamu nidau sebeghapau .
60004013	Anyautu kamu mesti riang , karnau kamu ngikut sengsarau ngan Keristus . Mangku kamu pulau ngikut riang nian , amun keagunganNyau diancakka nanti .
60004014	Mujurla kamu , amun digelakka mbak kini karnau percayau ngan Keristus . Titu ngancakka , bansau Rua diau bekuasau , diautu Rua Allah , adau di kamu .
60004015	Jangan sughang kia jak di kamu nanggung karnau mbunua , maling , ja'at ngan ncampuri urusan jemau .
60004016	Anyautu amun kamu sengsarau karnau Keristus , nidau nanti maluan . Pujila Allah , karnau kamu dikiciakka jemau Keristen .
60004017	La sampai masaunyau Allah ngadili deniau . Umat Allah itula diau dulu sekali diadili . Amun kitau dulu diadili , luak manau jadiau nanti ngan jemau diau nidau percayau ngan ceritau iluak jak di Allah itu ?
60004018	Di Injil ditulis luak ini , " Amun jemau diau benagh segau diselamatka , tuapau pulau diau ka tejadi ngan jemau bedusau diau nidau keruan Allah ! "
60004019	Itula sebapau amun adau jemau diau sengsarau karnau Allah ngenda'i luak itu , jemau itu mesti maju ngerjauka diau iluak , mangku nyeraka diriau ngan Allah diau njadikanyau . Diau cetau nepati janjiAu .
60005001	Aku mintak pengulu-pengulu jemau Keristen peratikala . Karnau aku sughang pengulu pulau ngan la nginak Keristus sengsarau ngan ngikut diagungka , amun keagungan Keristus dinyatauka nanti , mangku aku mintak nian ,
60005002	supayau kamu nyayia jemau Keristen diau di kamu luak rumbungan bebiri diau diseraka Allah ngan kamu . Sayiala ughangtu ngan riang , luak dikenda'i Allah . Jangan bemumut , jangan pulau karnau ndalak untung , tapitu karnau endak nian bekerjau batan endak Allah .
60005003	Jangan pulau nguasaui jemau diau dipercayauka ngan kamu . Anyautu jadila penauan batan endak ughangtu .
60005004	Mangku amun Keristus , tukang sayia bebiri diau agungtu , datang nanti , kamu ka nerimau adia menang diau alap nianan diau nidau ka beghuba .
60005005	Luak itu pulau kamu diau gi mudau , tunduakla ngan jemau tuau , mangku gegalau kamu sangi tulungila ngan nganggap jemau lain lebia penting . Karnau di Injil ditulis luak ini , " Allah melawan jemau geduak , tapitu nyayangi jemau ngensian . "
60005006	Karnau itu , tunduakla ngan Allah diau bekuasau , mangku Diau ka ninggika kamu , amun la masaunyau .
60005007	Serakala gegalau keghega'an ngan Allah , karnau Diau njagaui kamu .
60005008	Sepepadaula ngan maju siap-siagau , karnau Iblis musua kamu . Diau luak setuau bejalan ghatau sampai ngaum endak ndalak mangsaunyau .
60005009	Lawanla diau ngan percayau nian ngan Keristus , karnau kamu keruan kantin kamu diau percayau di gegalau deniau sengsarau semegi ngan kamu .
60005010	Udim kamu sengsarau jerang , mangku Allah ka ndandani kamu . Diau ka ngenjuakka pelapiak diau kuat ngan neguaka ati kamu , karnau Allahtu iluak . Diautu la milia kamu endak seghundak ngan Keristus , mangku kamu meghasauka keagunganNyau diau nidau ka udim-udim .
60005011	Diautula bekuasau selelamaunyau . Amin .
60005012	Silas , kantinku diau pacak dipercayaui nulung aku nulis surat diau dikit ini . Aku endak neguaka ngan yakinka kamu , bansau gegalaunyau ini ngenian ceritau keilu'an Allah . Bepautla nian ngan pesan ini .
60005013	Kantin-kantin kitau di Babilun diau pulau dipilia Allah bepesan ngan kamu . Luak itu pulau Markus diau luak anakku .
60005014	Sangi bepesanla sughang ngan diau lain ngan sayang jak di Keristus . Aku bedu'a , supayau Tuhan njagaui gegalau kamu diau la seghundak ngan Keristus . Amin .
61001001	Jak di Simun Pitrus , budak ngan rasul Yesus Keristus , batan endak jemau diau percayau semegi luak kami , karnau la dibenaghka Allah ngan Yesus Keristus , Rajau Penyelamat kitau .
61001002	Aku bedu'a , supayau Allah iluak nian ngan kamu ngan maju ngenjuakka damai , mangku kamu maju tamba keruan Allah ngan Yesus , Tuhan kitau .
61001003	Allah la makai kuasauNyau endak ngenjuakka ngan kitau gegalaunyau diau kitau enda'au , mangku pacak idup alim . Titu dikerjaukaNyau , karnau kitau keruan Keristus diau la milia kitau endak ngikut meghasauka keilu'an ngan keagunganNyau .
61001004	Ngan carau luak itula kitau la nerimau janji diau iluak ngan beregau diau la dijanjikaNyau , mangku kamu pacak bibas jak di serilau diau ja'at diau mbenasauka deniau , mangku kamu ngikut meghasauka sipat Allah .
61001005	Karnau itu kamu beusahala nian , supayau kamu maju percayau ngan Keristus . Mangku percayau kamu ditamba ngan kerjau diau iluak . Kerjau diau iluak ditamba ngan ngeruani kendak Allah .
61001006	Ngeruani kendak Allah ditamba ngan nguasaui diri . Nguasaui diri ditamba ngan tekun . Tekun ditamba ngan ta'at ngan Allah .
61001007	Ta'at ngan Allah ditamba ngan sayang ngan kantin diau suagamau . Sayang ngan kantin kamu ditamba ngan sayang ngan gegalau jemau .
61001008	Amun gegalaunyautu adau galau di kamu , kamu nidau ka malas , mangku buasil ngan tamba ngeruani Tuhan kitau Yesus Keristus .
61001009	Anyautu jemau diau nidau bediau gegalaunyautu diau luak jemau butau , nidau banyak ngerti . Diau nidau teghingat agi , bansau dusaunyau diau senitu la diabiska .
61001010	Karnau itu , kantin-kantinku , beusahala nian , supayau pilian Allah di kamu tamba tegua . Amun kamu ngerjauka titu , kamu nidau ka ngelipat .
61001011	Mangku kamu ka dienju'i nian hak masuak sergau , itu kerajauan diau selelamaunyau jak di Tuhan ngan Rajau Penyelamat kitau Yesus Keristus .
61001012	Karnau itu aku maju ngingatka gegalaunyautu ngan kamu , empuak kamu la ngeruaninyau ngan percayau nian ngan ceritau jak di Allah diau la kamu terimautu .
61001013	Semasau aku gi idup , aku meghasau pantas ngingatka gegalaunyautu ngan kamu .
61001014	Karnau aku keruan , bansau nidau ka lamau agi aku ka ninggalka deniauni . Tuhan kitau Yesus Keristus la ngiciakkanyau nian ngan aku .
61001015	Mangku aku beusaha , supayau amun aku la mati , kamu maju ngingatka gegalaunyautu .
61001016	Masau kami ngiciakka ngan kamu kuasau ngan keagungan Tuhan kitau Yesus Keristus diau ka datangtu , kami nidau nceritauka andai-andai manusiau . Keagungan Keristus itula diau la kami kinak nian ngan matau kaminila .
61001017	Kami adau di situ , masau Diau diregaui ngan diagungka Allah Bapak . Masau itu adau suarau jak di Allah diau Mahaagungtu ngiciakka , " Inila AnakKu diau Kusayangi diau melemakka atiKu . "
61001018	Kami inila ndengagh suarau itu ngiciak jak di sergau , masau kami adau seghundak ngan Diau di pucuak bukit Allahtu .
61001019	Itula sebapau kami tamba percayau nian ngan katau Allah diau la diceritauka nabi . Alaka ilu'au , amun kamu meratika katau itu , karnau katautu luak lampu diau besinagh di bada diau keleman enggut aghi siang ngan luak bintang timur besinagh dalam ati kamu .
61001020	Diau penting sekali ingatkala nian ini : Katau Allah diau ditulis nabi-nabi dalam Injil nidau bulia diretika nurut pendapat manusiau ,
61001021	karnau nidau kekela nabi ngiciakka titu ngan kenda'au sendighi . Anyautu ughangtu dikuasaui Rua Allah mangku ngiciakka katau jak di Allah .
61002001	Masau baghini la adau cak nabi di guak umat Allah . Luak itu pulau di guak kamu ka adau guru diau nyesatka . Ughangtu ka ngajaghka ajaghan diau nidau benagh diau mbenasauka jemau . Ughangtu nidau ngaku'i penguasau diau la nebus ughangtu . Ngan carau luak itu ughangtu sala sendighi , sangkan cepat diukum .
61002002	Banyak jemau ka ngikuti carau idup ughangtu diau dikuasaui serilaunyau . Mangku ikak kerjau ughangtu banyak jemau ka nggelakka jalan diau benagh .
61002003	Ughangtu selak , mangku ughangtu ndalak untung jak di kamu ngan ngiciakka ceritau mbu'ung . Anyautu ukuman ughangtu la lamau ditetapka . Ughangtu ka cepat diukum mangku benasau .
61002004	Malaikat diau bedusau nidau dienangka Allah bibas jak di ukuman , dicapakka ke nerakau . Malaikattu dimasuakka ke tebuak tana diau keleman endak dita'an di situ enggut masau pengukuman .
61002005	Luak itu pulau deniau timpau senitu nidau Allah enangka bibas jak di ukuman . Allah mbuat ayiak merampus di deniau , mangku jemau diau ja'at mati galau . Cuman Nua delapan beghanak diselamatka , karnau Nua ngiciakka ceritau diau benagh .
61002006	Luak itu pulau ngan kuta Sudum ngan Gumura . Allah mbenasauka kuta itu ngan api , mangku njadi peringatan batan endak jemau ja'at di masau la udim itu .
61002007	Anyautu Lut diselamatkaNyau , karnau diau jemau benagh . Luttu nanggung nian nginak perembak jemau diau nidau senangaian , nidau endak keruan ukum , tapitu ngikut serilaunyau ajau .
61002008	Lut mendam di guak jemau luak itu . Idang aghi diau nginak ngan ndengagh perembak jemau diau ja'attu , mangku atiau diau benaghtu meghasau sengsarau .
61002009	Tuhan pacak nyelamatka jemau diau benagh , amun adau pencubauan . Diau pacak pulau na'an jemau diau ja'at endak disiksau di aghi pengadilan nanti ,
61002010	terutamau jemau diau nuruti serilaunyau diau nidau senangaian ngan nggelakka kuasau Allah . Ughangtu geduak ngan beghani nian mangku nidau takut nggelakka malaikat diau agung di sergau .
61002011	Bekuasaula malaikattu sangkan guru diau ja'attu . Empuak luak itu , malaikat nidau mburuakka ughangtu ngan katau nggelakka di adapan Allah .
61002012	Anyautu guru tadi luak benatang diau cuman idup endak ditangkap ngan dibunua . Ughangtu nidau berupuak , cuman ngikut serilaunyau ajau . Ughangtu nggelakka setu diau nidau dikeruaninyau , mangku ikak peremba'au diau ja'attu ughangtu ka benasau luak benatang ganas .
61002013	Ughangtu ka sengsarau karnau upa keja'atan . Ughangtu ngerjauka tuapau kila diau melemakka atiau , dikerjauka aghi siang endak nuruti serilaunyau ajau . Amun ughangtu duduak ngan kamu di jamuan , ughangtu maluka karnau mabuak ngan serilau .
61002014	Ughangtu dikuasaui serilau menaugawia , nidau kekela puas mbuat dusau . Ughangtu mikati jemau diau nidau tegua percayau . Ughangtu la tebasi selak . Ughangtu jemau meghakau !
61002015	Ughangtu enggup ngikut jalan diau benagh , mangku ughangtu sesat . Ughangtu milia jalan diau diturut Biliam ngan Biur senitu diau galak nerimau upa jak di kerjau diau ja'at .
61002016	Anyautu Biliamtu ditegughi nian jak di keja'atannyautu , masau keledaiau diau bisu ngiciak ngan suarau manusiau . Mangku nabitu tepasau mandak jak di kerjaunyau diau bigaltu .
61002017	Guru ja'attu luak matau-ayiak diau keghing , luak aban diau ditiup angin nyaghu . Allah la nyediauka bada diau keleman nian batan endak ughangtu .
61002018	Ughangtu muji diriau ngan kici'an bigal . Ngan serilau diau nidau senangaian ughangtu mikati jemau diau empai bibas jak di guak jemau diau idupau sesat .
61002019	Guru tadi njanjika kebibasan ngan jemau , awuak ughang itula dibudakka kerjau diau merusakka manusiau , karnau amun jemau dikalaka , mangku diau njadi budak setu diau ngalakanyautu .
61002020	Amun sughang jemau la keruan Tuhan ngan Rajau Penyelamat kitau Yesus Keristus , diau la bibas jak di kuasau deniau diau merusakka manusiau . Anyautu amun diau ngulang agi dikuasauinyau , mangku diau tamba pansan agi jak di senitu .
61002021	Iluakla jemau itu , amun nidau kekela keruan jalan diau benagh sangkan ngeruaninyau ngan nidau nuruti perinta Allah diau dienjuakka ngan diau .
61002022	Kerjau ughangtu luak diau dikiciakka dalam pantun ini , " Anjing ka makan agi setu diau dimuntakanyau . Kaput diau la dimandika ka ngulang agi bekubang di licak . "
61003001	Kantin-kantinku diau kusayangi . Inila surat diau keduau diau kutulis ngan kamu . Di duau surat itu aku la beusaha nimbulka rupu'an diau benagh di kamu ngan peringatan .
61003002	Aku endak , supayau kamu ngingatka kici'an diau la senitu dikiciakka nabi-nabi Allah ngan perinta Tuhan , Rajau Penyelamattu , diau la dikiciakka rasul-rasul ngan kamu .
61003003	Diau penting diau mesti kamu keruani , bansau masau pengabisan saman ka adau jemau diau idupau dikuasaui serilaunyau . Ughangtu ka nggelakka kamu .
61003004	Katau ughangtu , " Kataunyau Tuhan bejanji ka datang ! Mbak kini di manau Diau ? Jak niniak puyang kitau mati gegalaunyau gi semegi luak masau deniau dijadika . "
61003005	Ughangtu sajauka nidau endak keruan , bansau senitu langit ngan deniau dijadika ngan katau Allah . Daghatan nimbul jak di ayiak , dibentuak ngan ayiak ,
61003006	mangku ngan ayiak pulau deniau senitu dibenasauka ngan ayiak diau merampustu .
61003007	Anyautu langit ngan deniau diau adau mbak kini disayia ngan katau Allah , ka dibenasauka pulau ngan api . Diau gi nunggu enggut masau jemau diau nidau keruan Allah diukum ngan dibenasauka .
61003008	Anyautu kantin-kantinku , jangan kamu lupau ini : Amun Tuhan , saghi semegi ngan seribu taun , seribu taun semegi ngan saghi .
61003009	Tuhan nidau lambat nepati janjiAu , empuak adau diau nganggap luak itu . Anyautu Diau ngaligh ngan kamu , karnau Diau endak , supayau jangan adau diau benasau . Diau endak , supayau gegalau jemau ngubai jak di dusaunyau .
61003010	Anyautu aghi Tuhan datang ka sampai nidau disangkau , luak pemaling . Masau itu langit ka lengit ngan muni gurua diau besak . Setu diau adau di langit ka abis galau mutung ngan api . Deniau ngan gegalau isiau ka abis galau .
61003011	Amun gegalaunyau ka abis ngan carau luak itu , mangku kamu mesti idup beresia batan endak Allah ajau ngan ta'at ngan Diau ,
61003012	semasau kamu nunggu ngan beusaha Tuhan cepat datang . Masau itu langit ka abis mutung , deniau ka ancur karnau angatau .
61003013	Anyautu kitauni nantika setu diau la dijanjika Allah , langit diau empai ngan deniau diau empai . Di situ kendak Allah ka dituruti galau .
61003014	Karnau itu , kantin-kantinku diau kusayangi , penarau nantika gegalaunyautu , beusahala nian , supayau kamu idup beresia ngan nidau becacat di adapan Allah ngan maju idup damai ngan Allah .
61003015	Tuhan kitau ngaligh . Anggapla masau ini diau dienjuakka ngan kitau , supayau pacak selamat . Paulus , kantin kitau diau disayangi , la nulis pulau luak itu ngan kamu . Diau nulis titu nurut pengertian diau dienjuakka Allah ngan diau .
61003016	Di gegalau suratau diau nulis ceritau itu . Nyela , dalam suratautu adau diau segau dikeruani , mangku jemau diau nidau ngeruaninyau ngan nidau tegua imanau ngubai retiau . Ughangtu ngerjauka titu ngan gegalaunyau diau ditulis dalam Injil , mangku ughangtu ka benasau .
61003017	Anyautu kamu diau kusayangi la keruan gegalaunyautu . Karnau itu sepepadaula . Jangan kamu tebatak sesat ngan jemau diau nidau keruan ukum , ngan jangan kelengitan aghapan diau tegua .
61003018	Kamu mesti tamba meghasauka keilu'an Tuhan , Rajau Penyelamat kitau Yesus Keristus , ngan tamba ngeruani Diau . Tepujila Diau mbak kini enggut selelamaunyau . Amin .
62001001	Isi surat ini ngiciakka Pirman diau ngenjuakka idup . Diautu la adau jak di penembai , la kami dengagh ngan kinak ngan matau kaminila , lagi la kami kecakka ngan tangan kami nian .
62001002	Idup itu la diancakka , kamini la ngina'au , mangku mbak kini kami ngiciakka ceritaunyau . Kami ngiciakka ngan kamu idup ngenianau diau selelamaunyau diau adau ngan Allah Bapak . Idup itu la diancakka ngan kami .
62001003	Setu diau la kami kinak ngan dengagh , itu pulau kami kiciakka ngan kamu , supayau kamu pulau suijauan ngan kami , ngikut idup seghundak ngan Bapak ngan Ana' Au Yesus Keristus .
62001004	Gegalaunyauni kami tuliska ngan kamu , mangku kitau injiak nian .
62001005	Mangku inila ceritau diau la kami dengagh jak di Ana' Au diau pulau kami kiciakka ngan kamu , " Allah itu terang . Di Diau nidau bediau kelemanau . "
62001006	Amun kitau bekatau , bansau kitau idup seghundak ngan Diau , awuak kitau idup dalam keleman , semegi ajau ngan mbu'ung ngan nidau ngerjauka diau benagh .
62001007	Anyautu amun kitau idup dalam terang , luak Allah adau dalam terang , kitau idup suijauan sughang ngan diau lain , mangku dagha Yesus , Ana' Au , mbasua kitau jak di gegalau dusau .
62001008	Amun kitau bekatau , kitau nidau bedusau , kitau mbudika kitau sendighi , mangku kitau nidau idup seghundak ngan Allah .
62001009	Anyautu amun kitau ngaku'i gegalau dusau kitau ngan Allah , Diau ka nepati janjiAu ngan ngerjauka setu diau adil , mangku Diau ka ngabiska dusau kitau ngan mbasua kitau jak di gegalau perembak diau ja'at .
62001010	Amun kitau bekatau , bansau kitau nidau bedusau , kitau nganggap Allah pembu'ung , mangku Pirman Allah nidau bediau di ati kitau .
62002001	Ui , anak-buaku ! Aku nulis itu ngan kamu , supayau kamu jangan mbuat dusau . Anyautu amun adau diau mbuat dusau , kitau adau sughang Penulung diau adil , diautu Yesus Keristus , diau endak mbenaghka kitau di adapan Allah Bapak .
62002002	Karnau Yesus Keristus njadi kerban , mangku dusau kitau pacak diabiska . Ukan dusau kitau ajau , tapitu pulau dusau gegalau umat manusiau .
62002003	Tandau kitau ngeruani Allah , kitau na'ati perintaHau .
62002004	Jemau diau bekatau , " Aku keruan Allah , " anyautu nidau na'ati perintaHau , jemautu pembu'ung , Allah nidau bediau dalam atiau .
62002005	Jemau diau na'ati katau Allah nyayangi Allah nian . Itula tandaunyau kitau idup seghundak ngan Diau .
62002006	Jemau diau bekatau , bansau diau idup seghundak ngan Allah , jemautu mesti menau Keristus .
62002007	Kantin-kantinku diau kusayangi . Diau kutulis itu ukan perinta diau empai , tapitu perinta diau lamau diau la dikiciakka ngan kamu jak di senitu . Perinta itu katau Allah diau la kamu dengagh .
62002008	Anyautu perinta diau empai kutulis pulau ngan kamu , diau la dinyatauka benagh ngan Keristus ngan kamu pulau , karnau keleman laka lengit ngan terang diau benagh mulai besinagh .
62002009	Jemau diau bekatau , bansau diau adau dalam terang , anyautu meluatka jemau Keristen diau lain , jemautu gi dalam keleman enggut mbak kini .
62002010	Jemau diau nyayangi jemau lain , jemautu maju idup dalam terang , mangku di diau nidau bediau setu nyesatka .
62002011	Anyautu jemau diau meluatka jemau lain , jemautu adau dalam keleman . Diau bejalan di keleman , nidau keruan ke manau diau pegi , karnau kelemantu mbuat nidau pacak nginak .
62002012	Aku nulis ngan kamu , ui anak-buaku , bansau dusau kamu la diabiska karnau Keristus .
62002013	Aku nulis ngan kapu dighi , tuau-tuau , karnau kapu dighi la keruan , bansau Diau la adau jak di penembai . Aku nulis ngan kamu diau gi mudau , karnau kamu la ngalaka diau ja'attu .
62002014	Aku nulis ngan kamu , anak-buaku , karnau kamu keruan Bapak . Aku nulis ngan kapu dighi , tuau-tuau , karnau kapu dighi keruan Diau la adau jak di penembai . Aku nulis ngan kamu , memudau , karnau kamu tegua , katau Allah adau di ati kamu ngan kamu la ngalaka diau ja'at itu .
62002015	Jangan nyayangi deniau ngan setu diau di deniauni . Amun kamu nyayangi deniau , kamu nidau nyayangi Allah Bapak .
62002016	Karnau gegalaunyau diau adau di deniauni , kendak ati kendak matau , gegalaunyautu asalau jak di deniau , ukan jak di Allah Bapak .
62002017	Deniau ngan gegalau setu diau adau di dalamau diau diibauka manusiau ka lengit . Anyautu jemau diau ngerjauka kendak Allah maju idup selelamaunyau .
62002018	Ui anak-buaku , aghi kiamat la pasigh . La dikiciakka ngan kamu , bansau Musua Keristus ka datang . Mbak kini la datang banyak jemau diau bemusuan ngan Keristus . Itula tandaunyau , bansau aghi kiamat la pasigh .
62002019	Ughangtu jak di kitau , anyautu la ninggalka kitau , karnau ughangtu ukan jemau kitau nian . Amun ughangtu jemau kitau nian , cengki ughangtu maju seghundak ngan kitau . Anyautu ughangtu la ninggalka kitau , mangku tenyatau , bansau nidau sughang kia jak di ughangtu jemau kitau .
62002020	Kamu la nerimau Rua Allah jak di Keristus , mangku kamu la keruan diau benagh .
62002021	Aku nulis itu ngan kamu , ukan karnau kamu nidau keruan diau benagh , tapitu karnau kamu la ngeruaniNyau nian , mangku kamu keruan , bansau ajaghan diau benaghtu nidau mbu'ung .
62002022	Sapau pembu'ung , amun ukan jemau diau ngiciakka , Yesus ukan Mesias , Rajau Penyelamat , diau dijanjika Allahtu ? Jemau itu musua Keristus , nidau ngaku'i Allah Bapak ngan Anak .
62002023	Karnau jemau diau nidau ngaku'i Yesus , nidau pulau ngeruani Allah Bapak . Jemau diau ngaku'i Yesus ngeruani pulau Allah Bapak .
62002024	Mangku kamutu , ceritau diau la kamu dengagh jak di senitu mesti kamu jagaui iluak-iluak dalam ati . Amun katau diau la kamu dengagh jak di senitu maju di kamu , mangku kamu maju seghundak ngan Anak ngan Allah Bapak pulau .
62002025	Mangku inila janjiAu : idup selelamaunyau .
62002026	Aku nuliska titu ngan kamu ceritau jemau diau ncubau nyesatka kamu .
62002027	Mangku kamu la nerimau Rua Allah diau dienjuakka ngan kamu . Karnau itu nidau nanti kamu diajaghi jemau lain , karnau Ruatu ngajaghka gegalaunyau ngan kamu . Setu diau diajaghkatu benagh ukan mbu'ung . Mangku kamu mesti ta'at ngan setu diau diajaghkaNyautu . Luak itula kamu maju seghundak ngan Keristus .
62002028	Mangku , ui anak-buaku , majula seghundak ngan Keristus , mangku amun Diau datang nanti , kitau nidau takut ngadap Diau ngan nidau nanti nyemuni karnau maluan .
62002029	Kamu la keruan , bansau Keristus idup nurut kendak Allah , mangku kamu mesti keruan pulau , bansau bilang jemau diau idup nurut kendak Allah asalau jak di Allah .
62003001	Keruanila , Allah sayang nian ngan kitau , mangku kitau dikiciakka anak-anak Allah . Nyela , kitau anak Allah . Itula sebapau deniau nidau keruan kitau , karnau diau nidau keruan Allah .
62003002	Kantin-kantinku diau kusayangi . Mbak kini kitau anak Allah . Anyautu lum kina'an , luak manau kitau nanti . Mangku kitau keruan , amun Keristus datang , kitau ka njadi luak Diau , karnau kitau ka nginak Diau luak manau Diau sebenaghau .
62003003	Gegalau jemau diau ngaghapka Keristus njagaui diriau , supayau beresia jak di dusau , suci luak Diau pulau .
62003004	Jemau diau bedusau melanggar ukum Allah , karnau dusau itu pelanggaran ukum Allah .
62003005	Kamu keruan , bansau Keristus datang endak ngabiska dusau manusiau , mangku Diau nidau bediau dusau .
62003006	Jemau diau idup seghundak ngan Keristus , nidau maju bedusau . Jemau diau maju bedusau nidau kekela nginak Keristus ngan nidau keruan Diau .
62003007	Anak-buaku , jangan kamu disesatka . Jemau diau ngerjauka kendak Allah asalau jak di Allah , luak Keristus pulau asalau jak di Allah .
62003008	Jemau diau maju bedusau asalau jak di Iblis , karnau Iblis bedusau jak di penembai . Batan inila Anak Allah datang , endak ngancurka kerjau Iblis itu .
62003009	Jemau diau la njadi anak Allah nidau agi bebuat dusau . Sipat Allah itula adau di diau , mangku diau nidau agi bedusau , karnau la njadi anak Allah .
62003010	Inila tandaunyau anak Allah ngan anak Iblis : Jemau diau nidau ngerjauka kendak Allah diau ukan anak Allah . Luak itu pulau jemau diau nidau nyayangi jemau lain .
62003011	Jak di senitu la dikiciakka ngan kamu pesan ini : Kamu mesti sangi sayangi .
62003012	Jangan kamu luak anak Adam diau benamau Kain diau asalau jak di iblis ngan mbunua adingau . Mangku tuapau sebapau diau mbunua ? Karnau kerjaunyautu ja'at galau , kerjau adingautu benagh .
62003013	Nidau nanti kemangan , amun deniau luat ngan kamu .
62003014	Kitau la ngalia jak di mati ke idup nian . Kitau keruan titu , karnau kitau nyayangi kantin-kantin kitau . Jemau diau nidau nyayangi masia dalam kuasau maut .
62003015	Jemau diau luat ngan kantinau , jemautu tukang bunua jemau . Mangku kamu keruan , bansau tukang bunua nidau bulia idup selelamaunyau .
62003016	Kitau keruan sayang Allah ngan jalan ini : Keristus nyeraka nyawaunyau batan endak kitau . Mangku kitauni mesti pulau nyeraka nyawau kitau batan endak kantin-kantin kitau .
62003017	Amun adau jemau diau buadau nginak kantinau nidau bediau , anyautu enggup nulung diautu , luak manau jemautu pacak ngiciakka , diau nyayangi Allah ?
62003018	Anakbuaku , jangan kitau nyayangi cuman di mulut ngan kici'an ajau . Kitau mesti nyayangi nian ngan mbuktikanyau ngan perembak kitau .
62003019	Ngan carau luak itula kitau keruan , bansau kitau temasuak jemau diau asal jak di Allah diau benagh , mangku kitau tenang di adapan Allah .
62003020	Amun kitau disalaka ati kitau , kitau keruan Allah lebia keruan sangkan kitau . Diautu ngeruani gegalaunyau .
62003021	Mangku , kantin-kantinku diau kusayangi , amun ati kitau nidau nyalaka kitau , mangku kitau beghani ngadap Allah .
62003022	Mangku setu diau kitau pintak ngan Diau , kitau ka bulia , karnau kitau ta'at ngan perinta Hau ngan ngerjauka setu diau melemakka atiAu .
62003023	Ini diau diperintaka Allah : Kitau mesti percayau ngan Ana' Au Yesus Keristus . Kitau pulau mesti sangi sayangi , luak la diajung Keristus .
62003024	Jemau diau ta'at ngan perinta Allah , jemautu idup seghundak ngan Allah , Allah seghundak ngan diau . Mangku kitau keruan , bansau Allah maju seghundak ngan kitau , karnau Diau la ngenjuakka Rua Hau ngan kitau .
62004001	Kantin-kantinku diau kusayangi . Jangan percayau ngan gegalau jemau diau ngiciakka , diau adau Rua Allah . Anyautu ujila kudai jemautu , mangku kamu keruan , apa rua diau adau di jemautu asalau jak di Allah apu ukan , karnau banyak nabi tiruan la adau di manau-manau .
62004002	Luak inila caraunyau kitau ngeruani , apu itu Rua Allah apu ukan : Jemau diau ngaku'i Yesus Keristus datang ke deniau nyerupaui manusiau , jemautu adau rua jak di Allah .
62004003	Mangku jemau diau nidau ngaku'i Yesus , jemautu nidau bediau Rua Allah . Diautu adau rua jak di Musua Keristus . Kamu la ndengagh , bansau rua itu ka datang . Mbak kini diau la adau di deniauni .
62004004	Ui anak-buaku , kamuni asal jak di Allah , mangku kamu la ngalaka nabi tiruantu , karnau bekuasaula rua diau adau di kamu sangkan rua diau adau di deniauni .
62004005	Ughangtu asalau jak di deniau . Ughangtu ngiciakka setu diau adau di deniauni , mangku deniau ndengaghka kici'an ughangtu .
62004006	Kitauni asalau jak di Allah . Jemau diau keruan Allah ndengagh kici'an kitau . Jemau diau ukan asalau jak di Allah nidau ndengaghka kici'an kitau . Luak itula kitau pacak mbidaka rua diau ngiciakka diau benagh ngan rua diau nyesatka .
62004007	Kantin-kantinku diau kusayangi . Mela kitau sangi sayangi , karnau sayang asalau jak di Allah . Jemau diau nyayangi , jemautu anak Allah ngan keruan Allah .
62004008	Jemau diau nidau sayang nidau keruan Allah , karnau gegalau kerjau Allah dikerjaukaNyau , karnau Diau sayang .
62004009	Allah nyatauka ngan kitau , bansau Diau nyayangi kitau , karnau Diau ngajung Ana' Au diau gi sughang itula datang ke deniau , supayau kitau bulia idup karnau Ana' Autu .
62004010	Luak inila kitau keruan , bansau Allah nyayangi kitau nian : Ukan kitau diau la nyayangi Allah , tapitu Allah la nyayangi kitau ngan ngajung Ana' Au , supayau dusau kitau pacak diabiska karnau Diau .
62004011	Kantin-kantinku , amun Allah nyayangi kitau luak itu , mangku kitau pulau mesti sangi sayangi .
62004012	Nidau bediau sughang kiala diau kekela nginak Allah . Anyautu amun kitau sangi sayangi , Allah maju seghundak ngan kitau , mangku kitau pacak nyayangi nian .
62004013	Allah la ngenjuakka ngan kitau RuaHau , mangku kitau keruan , bansau kitau idup seghundak ngan Allah , Allah seghundak ngan kitau .
62004014	Kami la nginak Anak Allah , mangku kami ngiciakka ngan jemau lain , bansau Diau diajung Allah Bapak njadi Rajau Penyelamat deniauni .
62004015	Amun jemau ngaku'i Yesus itu Anak Allah , Allah idup seghundak ngan diau , diau seghundak ngan Allah .
62004016	Mangku kitau keruan ngan percayau Allah nyayangi kitau . Allah itu nyayangi . Jemau diau maju nyayangi maju seghundak ngan Allah , Allah seghundak ngan diau .
62004017	Karnau kitau disayangi Allah nian , mangku kitau nidau endak takut masau aghi kiamat , karnau idup kitau luak idup Keristus di deniauni .
62004018	Jemau diau meghasauka disayangi nidau nanti takut . Nyela , sayangAu melengitka gegalau peghasauan takut . Jadi , jemau diau gi takut ngadap aghi kiamat lum meghasauka nian sayang Allah , karnau diau gi takut diukum .
62004019	Kitau nyayangi jemau , karnau Allah la dulu nyayangi kitau .
62004020	Amun jemau bekatau , " Aku nyayangi Allah " , anyautu luat ngan kantinau , jemautu pembu'ung . Karnau jemau diau nidau nyayangi kantinau diau kina'an , manau ka pacak nyayangi Allah diau nidau kina'an .
62004021	Mangku perinta inila dienjuakka Tuhan ngan kitau : Jemau diau nyayangi Allah , mesti nyayangi kantinau pulau .
62005001	Jemau diau percayau , bansau Yesusla Rajau Penyelamat diau dijanjika Allah , jemautu anak Allah . Mangku jemau diau nyayangi Bapak , nyayangi anak-ana' Au pulau .
62005002	Amun kitau nyayangi Allah ngan ngerjauka perintaHau , mangku kitau keruan , bansau kitau nyayangi anak-anak Allah ,
62005003	karnau nyayangi Allah dibuktika ta'at ngan Allah . Mangku perintaHau nidau segau ,
62005004	karnau bilang anak Allah pacak ngalaka deniau diau ja'at ini . Ngan iman kitau ngalakanyau .
62005005	Sapau pacak ngalaka deniauni ? Nyela , jemau diau percayau , bansau Yesusla Anak Allah .
62005006	Yesus Keristus itu la datang ke deniau ngan ayiak baptisanNyau ngan dagha kematianNyau ; ukan ajau ngan ayiak , anyautu ngan ayiak ngan dagha . Rua Allah la ngiciakka , bansau itu benagh , karnau Rua itu nidau mbu'ung .
62005007	Ngan tigau carau Diau ngiciakkanyau :
62005008	Rua ngan ayiak ngan dagha . Tigautu ngiciakka setu diau semegi .
62005009	Kitau percayau ngan kici'an manusiau . Anyautu iluakla kici'an Allah . Mangku itula ceritau Allah ngiciakka Ana' Au .
62005010	Jemau diau percayau ngan Anak Allah nerimau kici'anNyautu dalam atiau . Anyautu jemau diau nidau percayau ngan Allah nganggap Allah pembu'ung , karnau nidau percayau diau dikiciakkaNyau ceritau Ana' Au .
62005011	Luak ini kici'antu : Allah la ngenjuakka ngan kitau idup sejati selelamaunyau . Mangku iduptu asalau jak di Ana' Au .
62005012	Jemau diau nerimau Ana' Au nerimau idup itu . Jemau diau nidau nerimau Ana' Au nidau pulau nerimau idup .
62005013	Gegalaunyautu kutuliska ngan kamu diau percayau ngan Anak Allah , supayau kamu keruan , bansau kamu la bulia idup sejati selelamaunyau .
62005014	Mangku kitau beghani ngadap Allah , karnau kitau yakin , bansau Diau ka ngabulka du'a kitau , amun setu diau kitau pintak tetuju ngan Diau .
62005015	Kitau keruan , Diau ndengaghka kitau , amun kitau mintak ngan Diau . Mangku kitau keruan pulau , Diau la ngenju'i kitau setu diau kitau pintak ngan Diau .
62005016	Amun kamu nginak kantin kamu diau Keristen ngerjauka dusau diau nidau ka ndatangka kematian , du'aka ngan Allah , mangku Diau ka ngenjuakka idup ngan jemautu ; nyela , jemau diau mbuat dusau nidau ndatangka kematian . Adau pulau dusau diau ndatangka kematian . Ceritau itu nidau kukiciakka , bansau diau mesti bedu'a ngan Allah .
62005017	Kerjau ja'at itu dusau galau . Anyautu adau dusau diau nidau ndatangka maut .
62005018	Kitau keruan , bansau gegalau jemau diau la njadi anak Allah nidau agi bebuat dusau , karnau Anak Allah njagauinyau , mangku Iblis nidau pacak mbuat tuapau-apau ngan diau .
62005019	Kitau keruan , bansau kitauni asalau jak di Allah , empuak gegalau deniauni dikuasaui Iblis .
62005020	Kitau keruan , bansau Anak Allah la datang ngan ngenjuakka pengertian ngan kitau , mangku kitau ngeruani Allah diau benagh . Kitau idup seghundak ngan Allah diau benagh ngan idup seghundak ngan Ana' Au Yesus Keristus . Diautu Allah diau benagh ngan ngenjuakka idup sejati selelamaunyau .
62005021	Anak-buaku , jawuakala diri kamu jak di diwau-diwau .
63001001	Aku , sughang tuau jemau Keristen , nulis surat ini ngan kamu diau dipilia Allah ngan anak-anak kamu diau kusayangi . Ukan cuman aku , tapitu gegalau jemau diau keruan Allah diau benagh nyayangi kamu pulau ,
63001002	karnau Allah diau benagh adau dalam ati kitau mangku ka maju adau ngan kitau selelamaunyau .
63001003	Aku bedu'a , supayau Allah Bapak ngan Ana' Au Yesus Keristus nyayangi kitau ngan ngenjuakka damai ngan kitau , supayau gegalaunyautu adau ngan kitau diau keruan diau benagh ngan sangi sayangi .
63001004	Aku riang nian jak keruan , bansau adau anak kamu diau nuruti ajaghan Allah , luak diau la diperintaka Allah Bapak ngan kitau .
63001005	Karnau itu , aku mintak nian , supayau kitau sangi sayangi . Ini ukan perinta diau empai . Perinta ini dikiciakka ngan kitau jak kitau empai percayau senitu .
63001006	Amun kitau sangi sayangi , kitau nuruti perinta Allah . Mangku perinta inila diau kamu dengagh jak di senitu , bansau kamu mesti idup ngan sangi sayangi .
63001007	Banyak tukang mbu'ung la ngidari jagat . Ughangtu nidau ngaku'i , bansau Yesus Keristus datang ke deniau nyerupaui jemau . Jemau luak itu tukang mbu'ung ngan musua Keristus .
63001008	Sepepadaula , mangku kamu jangan kelengitan setu diau la kami kerjauka batan endak kamu . Beusahala , mangku kamu nerimau upa gegalaunyau .
63001009	Jemau diau nidau nuruti ajaghan Keristus ngan nyimpang jak di situ , jemau itu nidau idup seghundak ngan Allah . Jemau diau maju nuruti ajaghan Keristus , jemautu seghundak ngan Allah Bapak ngan Ana' Au pulau .
63001010	Amun adau jemau datang ngan ngajaghka ngan kamu setu diau nidau diajaghka Keristus , jangan nerimau jemautu di ghuma kapu dighi . Jangan pulau ngiciakka selamat ngan diau .
63001011	Karnau jemau diau ngiciakka selamat ngan jemau luak itu tuikut pulau ngerjauka kerjau diau ja'attu .
63001012	Banyak nian diau endak kukiciakka ngan kamu , anyautu iluakla jangan pakai surat , karnau aku ngaghapka pacak berayak ngan kamu , mangku ngiciak buadapan ngan kamu , supayau kitau riang nian .
63001013	Pesan jak di jemau Keristen diau dipilia Allah di sini .
64001001	Gayus diau kusayangi . Aku , sughang tuau jemau Keristen , nyayangi kaba nian .
64001002	Aku bedu'a , mangku kaba sihat ngan gegalaunyau iluak ngan kaba , semegi luak jiwa kaba iluak .
64001003	Aku riang nian , karnau adau jemau datang nceritauka kaba ngan aku , bansau kaba maju idup sebenaghau di adapan Allah , karnau nyela kabatu maju ta'at ngan ajaghan Allah .
64001004	Aku riang ndengagh , bansau anak-buaku idup nurut ajaghan Allah . Titula mangku aku riang nian .
64001005	Kantinku diau kusayangi . Kaba rajin nulungi kantin-kantin kitau jemau Keristen , lagi jemau diau lum kaba keruani kaba tulung pulau .
64001006	Ughangtu la ngiciakka ngan jemau Keristen di sini , bansau kaba iluak ngan ughangtu . Tulungla jemau luak itu , mangku diau pacak melajuka pejalanannyau . Ngan carau luak itu kaba melemakka ati Allah .
64001007	Ughangtu bejalan endak nceritauka Yesus . Ughangtu ngerjaukanyau , anyautu nidau nerimau tuapau-apau jak di jemau diau nidau keruan Allah .
64001008	Itula sebapau kitauni mesti nulung kantin kitau diau ngerjauka titu , mangku kitau ka ngikut dalam kerjau ughangtu endak ngiciakka ceritau diau benagh jak di Allah .
64001009	Aku la nulis surat ngan jemau Keristen di situ , anyautu Diutrepis endak njadi pengulu jemau Keristen , enggup nuruti aku .
64001010	Nanti amun aku datang , aku ka ngakaghka gegalau peremba'au diau la dikerjaukanyautu . Diautu pembu'ung ngan mburuakka kami . Ukan itu ajau , diau pulau enggup nerimau jemau Keristen diau datang , lagi pulau negahi jemau diau endak nerimau ughangtu , mangku ngeluaghka jemau tadi jak di kumpulan jemau Keristen .
64001011	Kantinku diau kusayangi . Jangan menau diau ja'at . Penaula diau iluak . Jemau diau bebuat iluak asalau jak di Allah . Jemau diau bebuat ja'at nidau ngeruani Allah .
64001012	Bilang ughang muji Dimetrius . Karnau kerjaunyau diau benaghtu diau dipuji . Kami pulau muji diau . Mangku kaba keruan , bansau kici'an kamini pacak dipercayaui .
64001013	Banyak diau endak kukiciakka ngan kaba , anyautu iluakla jangan pakai surat .
64001014	Aku ngaghap nidau lamau agi ka betemu ngan kaba , mangku kitau pacak ngiciak .
64001015	Tuhan iluak ngan kaba . Kantin-kantin di sini bepesan ngan kaba . Sampaikala pesanku ngan bilang ughang kantin kitau .
65001001	Jak di aku , Yudas , ading Yakubus , diau njadi budak Yesus Keristus . Aku nulis ini batan endak jemau diau dipilia ngan disayangi Allah Bapak ngan dijagaui batan endak Yesus Keristus .
65001002	Aku bedu'a , supayau Allah iluak nian ngan kamu , mangku kamu tenteram galau ngan tamba sangi sayangi .
65001003	Kantin-kantinku diau kusayangi . Aku endak nian nulis ngan kamu ceritau selamat diau la kitau alami galau . Anyautu mbak kini aku terupuak nuliska ini endak neguaka kamu , mangku kamu maju beusaha batan endak ajaghan diau benagh diau la dienjuakka Allah ngan umatAu .
65001004	Adau jemau diau masuak di guak kamu ngan nidau dikeruani . Ughangtu jemau ja'at , nyala-gunauka ceritau keilu'an Allah endak nuruti serilau ngan nidau ngaku'i Yesus Keristus , awuak Diau sughang itula Penguasau ngan Tuhan kitau . Jak di senitu ukuman ughangtu la ditetapka .
65001005	Kamu la keruan gegalaunyautu ngan nidau asau-asau . Anyautu aku endak ngingatka kamu , bansau nyela Tuhan diau nyelamatka umatAu Israil jak di nenggeri Mesir . Udim itu Diau mbenasauka jemau diau nidau percayau .
65001006	Ingatla malaikat-malaikat diau melanggar batas kekuasauannyau . Malaikattu pegi ninggalka badahau . Mangku ughangtu dikebat ngan rantai di bada diau keleman di bawa tana . Di situ ughangtu dita'an enggut diukum masau kiamat nanti .
65001007	Ingatla pulau kuta Sudum ngan Gumura ngan dusun-dusun di ngepungannyau . Jemau kuta itu ngerjauka setu diau semegi ngan malaikat tadi . Ughangtu ngerjauka setu diau ja'at ngan menaugawia ngan ndalak kepuasan diau nidau pantas . Ughangtu la diukum ngan api diau nidau padam-padam , njadi peringatan batan endak gegalau jemau .
65001008	Luak itu pulau ughangtu ngayal sampai merusak badanau sendighi . Ughangtu nganggap Allah nidau bekuasau ngan nggelakka malaikat diau agung di sergau .
65001009	Mikail , pengulu malaikattu , nidau pulau ngerjauka titu . Masau diau bebala ngan Iblis mbalaka sapau diau ka dapat mayat Musa , nidau beghani nggelakka Iblis ngan kici'an . Diau cuman ngiciakka , " Tuhan ka marai kaba ! "
65001010	Anyautu ughangtu nggelakka gegalaunyau diau nidau ughangtu keruani . Ughangtu semegi ngan benatang diau nidau berupu'an diau ngikut serilaunyau ajau . Ikak itula ughangtu benasau .
65001011	Ughangtu celakau ! Ughangtu ngikuti jalan Kain . Ughangtu endak tanci , mangku ncelakauka diriau ngan sesat luak Biliam . Ughangtu ka benasau karnau melawan luak Kura .
65001012	Masau kamu ngadauka jamuan , ughang itula di guak kamu diau maluka . Ughangtu makan ngan selak , nidau maluan ngan cuman merupuakka diriau ajau . Ughangtu luak aban diau ditiup angin diau nidau nughunka ujan . Ughangtu luak batang diau nidau ngasilka bua empuak pangkau bebuahan , luak batang diau la dicabut ngan akaghau diau mati nian .
65001013	Luak umbak besak diau nimbulka buwia diau kumua , luak itula ughangtu mbuwiaka perembak diau maluka . Ughangtu luak bintang diau sesat . Batan endak ughangtu la disediauka Allah bada di keleman nian enggut selelamaunyau .
65001014	Hinuk , pengadau piyut Adam , senitu la ngiciakka ughangtu , kataunyau , " Kina'ila , Tuhan datang ngan beribu-ribu malaikatAu diau suci
65001015	endak ngakimi gegalau jemau . Diau ka ngukum jemau ja'at karnau peremba'au diau ja'at diau dikerjaukanyautu . Jemau bedusau diau melawantu ka diukum karnau gegalau katau diau nggelakkatu . "
65001016	Ughangtu maju bejijia ajau ngan nyempit karnau penanggungannyau . Ughangtu idup nurut serilau . Ughangtu muji diriau ngan cak iluak , supayau dapat untung .
65001017	Kantin-kantinku diau kusayangi , ingatkala setu diau senitu la dikiciakka rasul-rasul Tuhan kitau Yesus Keristus .
65001018	Ughangtu maju ngiciakka ngan kamu senitu , " Antak ka aghi kiamat ka adau jemau diau ka nggelakka kamu . Ughangtu idup nurut serilaunyau diau ja'at . "
65001019	Ughang itula diau mbuat pecelikaian . Ughangtu dikuasaui serilau deniauni , ukan dikuasaui Rua Allah .
65001020	Anyautu kamu beusahala , supayau kamu tamba percayau ngan Yesus Keristus , karnau imantu bereresia nian . Mangku bedu'ala ngan kuasau Rua Allah .
65001021	Jagauila diri kamu , mangku kamu nidau nyimpang jak di sayang Allah , sampai nungguka Tuhan kitau Yesus Keristus ngenjuakka ngan kamu idup selelamaunyau , karnau Diau iluak nian .
65001022	Sialkala jemau diau asau-asau .
65001023	Selamatkala ughangtu jak di api nerakau . Tariakla ughangtu ke jalan diau benagh . Jemau lain mesti kamu sialka pulau ngan peghasauan takut . Anyautu luatkala bekakas ughangtu diau la dikumuhi serilau endak bedusau .
65001024	Allah pacak njagaui kamu , supayau jangan bebuat dusau . Diau pacak mbata'i kamu ngan riang ngan nidau becacat ke badaHau diau agung .
65001025	Diautula Allah ngan Rajau Penyelamat kitau karnau Yesus Keristus , Tuhan kitau . Diautu Allah diau agung , bekuasau ngan diregaui jak di senitu enggut mbak kini ngan selelamaunyau . Amin .
66001001	Inila ceritau diau dinyatauka Yesus Keristus nceritauka setu diau ka tejadi . Allah ngiciakkanyau ngan Keristus , mangku diancakkaNyau ngan budak-budak Allah setu diau mesti tejadi . Diautu ngajung malaikatAu endak nyataukanyau ngan Yuhanis , buda' Autu .
66001002	Yuhanistu la nceritauka gegalaunyau diau la tekinak . Mangku inila ceritaunyau ngiciakka katau Allah diau dinyatauka Yesus Keristus .
66001003	Riangla jemau diau mbacauka katau ini ngan jemau diau ndengaghkanyau mangku na'ati setu diau ditulistu , karnau nidau lamau agi gegalaunyautu ka tejadi .
66001004	Ngan kantin-kantin jemau Keristen diau di tujua kuta di daira Asia Keciak aku , Yuhanis , nulis ini . Aku bedu'a , supayau kamu meghasauka keilu'an ngan damai jak di Allah . Allahtu la adau jak di senitu enggut mbak kini ngan maju ka adau . Keilu'an ngan damaitu pulau jak di tujua rua diau adau di adapanNyau
66001005	ngan jak di Yesus Keristus diau nyatauka setu diau pacak dipercayaui . Diautu dulu sekali ngulang idup jak di mati mangku nguasaui rajau-rajau di deniauni . Diautu nyayangi kitau ngan mbibaska kitau jak di dusau karnau daghaHau ,
66001006	mangku njadika kitau sebangsau , njadi imam diau bekerjau batan endak Allah , Bapa' Au . Yesus Keristustu agung ngan bekuasau selelamaunyau . Amin .
66001007	Kina'ila , Diau datang ngan aban ! Gegalau matau ka nginak Diau ngan pulau jemau diau la nuja ngan mbunua Diau ngan gegalau bangsau diau adau di deniauni ka nangis berandaian karnau Diau . Nyela nian , amin !
66001008	" Akunila diau dulu sekali ngan mendian sekali , " katau Tuhan Allah diau Mahakuasau , diau adau jak di senitu enggut mbak kini ngan maju ka adau .
66001009	Aku Yuhanis , kantin kamu diau semegi nanggungau luak diau dighasauka bilang anak-bua Keristus . Kitauni maju ta'an sengsarau karnau njadi umatAu . Aku dicapakka ke pulau Patmus , karnau aku ngiciakka katau Allah ngan ngiciakka Yesus Keristus .
66001010	Masau aghi Tuhan aku dikuasaui Rua Allah , mangku aku ndengagh suarau diau bias luak muni terumpit ngiciak di belakangku .
66001011	Katau suarautu , " Setu diau kaba kinak tuliskala di sebua kitab , mangku kighimkala ngan jemau Keristen di tujua kuta , diautu Ipisus , Semirna , Pergamus , Tiatira , Sardis , Piladelpia ngan Laudikia . "
66001012	Mangku aku nulia endak nginak sapau diau ngiciak ngan aku . La udim aku nulia , mangku tekinak tujua butiak tiang lampu jak di emas .
66001013	Di pugan tiang lamputu adau sughang diau luak Anak Manusiau betegak di situ . BajuAu baju lambing enggut ke tumit . DadauNyau dililit emas .
66001014	Pala' Au ngan gumba' Au putia nianan luak kapas . MatauNyau besinagh-sinagh luak api .
66001015	KetingAu besinagh luak tembagau dalam api . SuarauNyau luak ayiak besak tumban ke cughup .
66001016	Tangan kananAu ngecakka tujua bintang . Jak di mulutAu adau pedang tajam diau bematau duau . DayiAu besinagh-sinagh luak matau-aghi dang tengaghi .
66001017	Masau aku nginak Diau , aku tejeghumus di adapan ketingAu luak jemau mati . Diau nepiakka tanganAu di aku mangku bekatau , " Nidau nanti takut ! Aku diau dulu sekali ngan mendian sekali .
66001018	Akunila idup . Aku la mati , anyautu kina'ila akuni idup selelamaunyau . Akuni megang kunci kematian ngan bada rua jemau mati .
66001019	Karnau itu tuliskala setu diau la kaba kinak , empuak diau tejadi mbak kini , empuak diau ka tejadi nanti .
66001020	Mangku inila resiau tujua bintang diau kaba kinak di tangan kananKu ngan tujua tiang lampu emas ini : Tujua bintangtu malaikat jemau Keristen di tujua bada . Mangku tujua tiang lamputu tujua bada jemau Keristentu . "
66002001	" Tuliskala ngan malaikat jemau Keristen di Ipisus : ' Inila katau Aku , di tangan kananKu adau tujua bintang . Aku bejalan di pugan tujua tiang lampu emastu .
66002002	Aku keruan kerjau kaba . Aku keruan , kaba bekerjau mati-matian ngan tekun nian . Aku keruan , kaba nidau pacak ngaligh ngan jemau ja'at . Mangku jemau diau ngakuak diriau rasul awuak ukan , la kaba uji . Mangku kaba la keruan , bansau ughangtu pembu'ung .
66002003	Kaba maju ngaligh ngan sengsarau karnau Aku , mangku kaba nidau kekela tekedan .
66002004	Empuak luak itu Aku nyalaka kaba , karnau kaba nidau agi nyayangi Aku luak masau empai percayau .
66002005	Karnau itu ingatkala , la jawua nian kaba nyimpang ! Ubaila jak di dusau kaba , kerjaukala setu diau kaba kerjauka masau empai percayau . Amun nidau , Aku ka datang endak ncabut tiang lampu kaba jak di badahau , amun kaba nidau ngubai perembak kaba .
66002006	Anyautu adau pulau setu diau iluak di kaba : Kaba luat ngan gegalau kerjau anak-bua Nikulaus diau Kuluatka pulau .
66002007	Jemau diau betelingau dengaghkala setu diau dikiciakka Rua Allah ngan jemau Keristen ! Diau menang ka Kuenjuakka makan bua jak di batang diau ngenjuakka idup diau adau di kebun Pirdaus Allah . ' "
66002008	" Ngan malaikat jemau Keristen di Semirna tuliskala luak ini : ' Inila katau Aku , Aku dulu sekali ngan mendian sekali . Aku la mati mangku ngulang idup .
66002009	Aku keruan kaba sengsarau ngan serik , awuak sebenaghau kaba kayau . Aku keruan buru'an jemau diau ngakuak diriau jemau Yahudi , awuak sebenaghau ukan . Ughangtu umat iblis ?
66002010	Nidau nanti takut ngan setu diau mesti kaba tanggungka . Ingatkala separau jak di kamu ka dimasuakka iblis dalam jil endak nguji kamu . Kamu ka sengsarau selamau sepulua aghi . Kamu mesti tekun enggut mati , mangku Aku ka ngenjuakka ngan kamu idup selelamaunyau njadi adia menang ngan kamu .
66002011	Jemau diau betelingau dengaghkala setu diau dikiciakka Rua Allah ngan jemau Keristen ! Jemau diau menang nidau ka ngapau-ngapau ngan kematian diau keduau . ' "
66002012	" Ngan malaikat jemau Keristen di Pergamus tuliskala luak ini : ' Inila katau Aku , Aku makai pedang diau tajam ngan bematau duau .
66002013	Aku keruan bada kaba . Bada kaba di bada iblis . Empuak luak itu , kaba maju ngaku'i Aku . Kaba maju percayau ngan Aku , pulau masau Antipas , anak-buaKu diau tekun , dibunua di bada kaba , di bada iblistu .
66002014	Empuak luak itu adau pulau sala kaba . Adau jemau jak di kamu diau ngikut ajaghan Biliam . Biliamtu ngajaghka Balak carau nyesatka jemau Israil , supayau ughangtu menaugawia ngan makan makanan diau la disiwauka .
66002015	Mangku adau pulau jemau di kamu diau ngikut ajaghan anak-bua Nikulaus .
66002016	Karnau itu , ubaila jak di dusau kamu ! Amun nidau , Aku ka cepat datang njenguak kamu , mangku Aku ka merangi ughangtu ngan pedang diau adau di mulutKu .
66002017	Jemau diau betelingau dengaghkala setu diau dikiciakka Rua Allah ngan jemau Keristen ! Jemau diau menang ka Kuenjuakka makan makanan Mana diau tebuni , mangku Aku ka ngenjuakka ngan diau batu putia . Di batutu ditulis namau empai diau nidau dikeruani jemau lain jak di jemau nerimaunyau . ' "
66002018	" Ngan malaikat jemau Keristen di Tiatira tuliskala luak ini : ' Inila katau Aku , Anak Allah . Matauku besinagh-sinagh luak maghak api ngan ketingKu besinagh luak tembagau dalam api .
66002019	Aku keruan gegalau kerjau kaba . Aku keruan kaba nyayangi jemau , kaba maju percayau , kaba bekerjau batan endak Allah , kaba tekun . Aku keruan banyakla kerjau kaba mbak kini sangkan senitu .
66002020	Anyautu adau pulau setu diau Aku nidau tetuju . Kaba ngenangka Isebil , jemau tinautu , diau ngakuak diriau nabi . Diautu ngajagh ngan nipuka anak-buaKu endak menaugawia ngan makan makanan diau la disiwauka .
66002021	Aku la ngenjuakka masau , supayau diau ngubai jak di peremba'autu , anyautu diau enggup ngubai jak di kerjaunyau menaugawiatu .
66002022	Kina'ila , Aku ka ndatangka idapan ngan diau , mangku nidau pacak bangun . Mangku diau ngan jemau diau menaugawia ngan diau ka nanggung nian , amun ughangtu nidau ngubai jak di perembak tinautu .
66002023	Anak-buahau ka Kubunua , mangku gegalau jemau Keristen ka keruan , bansau Akunila diau ngeruani ati ngan rupu'an jemau . Bilang kamu ka Kubalas nurut kerjau kamu sesughangan .
66002024	Anyautu kamu diau lain diau adau di Tiatira nidau ngikut ajaghan itu ngan nidau melajaghi ajaghan diau dikiciakka Ilmu Iblis . Ngan kamutu Aku bekatau , Aku nidau endak nambai beban kamu .
66002025	Anyautu setu diau la adau di kamu ta'ankala enggut Aku datang .
66002026	Jemau diau menang ngan ngerjauka kendakKu enggut pengabisan ka Kuenjuakka kuasau nguasaui bangsau-bangsau ,
66002027	luak diau Kuterimau jak di BapakKu . Jemautu ka merintaka ughangtu ngan tungkat besi . Ughangtu ka diancurka luak tembikagh peghiyuak tana .
66002028	Mangku jemautu ka Kuenjuakka bintang timur .
66002029	Jemau diau betelingau dengaghkala setu diau dikiciakka Rua Allah ngan jemau Keristen ! ' "
66003001	" Ngan malaikat jemau Keristen di Sardis tuliskala luak ini : ' Inila katau Aku , Aku ngempu tujua rua jak di Allah ngan tujua bintangtu . Aku keruan gegalau kerjau kaba . Kaba dikiciakka idup , awuak kaba mati .
66003002	Aku lum betemu sutiak kiala kerjau kaba diau sempernau di adapan Allah . Karnau itu bangunla , teguakala setu diau gi adau di kaba diau laka mati .
66003003	Mangku ingatkala setu diau la diajaghka ngan kaba ngan setu diau la kaba dengagh , mangku ta'atila itu ngan ubaila jak di perembak kaba ! Amun nidau , Aku ka datang luak pemaling . Kaba nidau ka keruan , kebilau masaunyau Aku datang njenguak kaba .
66003004	Anyautu di Sardis adau pulau jemau diau nidau ngumuhi bajuau . Jemautu ka bejalan ngan Aku , pakai baju putia , karnau pantas batan endak itu .
66003005	Jemau diau menang ka dienjuakka baju putia luak jemau itu tadi . Namaunyau nidau ka Kukusam jak di kitab jemau diau ka dienjuakka idup . Aku ka ngaku'i namaunyau di adapan BapakKu ngan di adapan malaikatAu .
66003006	Jemau diau betelingau dengaghkala setu diau dikiciakka Rua Allah ngan jemau Keristen . ' "
66003007	" Ngan malaikat jemau Keristen di Piladelpia tuliskala luak ini : ' Inila katau Aku , Aku suci ngan benagh . Aku adau kunci Daud . Amun Aku mbukak , nidau bediau sughang kiala diau pacak ngatupkanyau . Mangku amun Aku ngatupka , nidau bediau sughang kiala diau pacak mbuka'au .
66003008	Aku keruan gegalau kerjau kaba . Kina'ila , Aku la mbuka'i kaba duaghau , mangku sughang kiala nidau pacak ngatupkanyau . Aku keruan kekuatan kaba nidau sebeghapau . Anyautu kaba nuruti ajaghanKu ngan maju ngaku'i Aku .
66003009	Kina'ila , jemau diau njadi anak iblis , pembu'ung diau ngakuak diriau jemau Yahudi awuak ukan . Ughangtu ka diseraka ngan kaba . Aku ka mbuat ughangtu njenguak kaba ngan nunduak di adapan kaba . Mangku ughangtu ngakuak , bansau Aku nyayangi kaba .
66003010	Kaba la nuruti kici'anKu endak nantika Aku ngan tekun . Karnau itu Aku ka njagaui kaba jak di masau penanggungan , masau gegalau jemau di deniau ka dicubaui .
66003011	Aku gancang datang . Jagauila iluak-iluak setu diau adau di kaba , mangku nidau sughang kia ngambiak adia kaba menang .
66003012	Jemau diau menang ka Kujadika tiang di Ghuma Allah diau suci , mangku diau adau di bada itu selelamaunyau . Di diau ka Kutuliska namau Allah ngan namau kuta Allah , diautu Yerusalim empai diau ka tughun jak di sergau jak di Allah , ngan pulau namauKu diau empai ka Kutuliska di diau .
66003013	Jemau diau betelingau dengaghkala setu diau dikiciakka Rua Allah ngan jemau Keristen . ' "
66003014	" Ngan malaikat jemau Keristen di Laudikia tuliskala luak ini : ' Inila katau Aku , Akunila tetap ngan nyatauka setu diau benagh ngan pacak dipercayaui , mulaunyau gegalaunyau diau dijadika Allah .
66003015	Aku keruan gegalau kerjau kaba . Kaba nidau dingin ngan nidau pulau angat . Alaka ilu'au , amun kaba dingin madak angat !
66003016	Anyautu kaba angat-angat kuku ; angat nidau , dingin nidau . Itula sebapau kaba ka Kuludaka jak di mulutKu .
66003017	Kaba bekatau , ' Aku kayau , gegalaunyau la adau , nidau kurang tuapau-apau . ' Kaba nidau keruan , bansau kaba sarau ngan malang , lagi serik , butau ngan telanjang .
66003018	Karnau itula aku negughi kaba , supayau kaba mbeli jak di Aku emas diau asli , la diuji dalam api , mangku kaba njadi kayau . Mangku belila pulau baju putia , supayau kaba makaiau , mangku jangan kina'an kaba telanjang diau malukatu . Mangku belila pulau minyak batan endak mbasua matau kaba , mangku kaba pacak nginak .
66003019	Jemau diau Kusayangi Kutengul ngan Kusakiti . Karnau itu rilakala ati kaba ngan ubaila jak di perembak kaba !
66003020	Kina'ila , Aku betegak di mukau duaghau ngan nggagur . Amun adau jemau ndengagh suarauKu ngan mbukakka duaghau , Aku ka masuak betemu ngan diau . Mangku Aku makan ngan diau , diau ngan Aku .
66003021	Jemau diau menang ka Kududuakka sebada duduak ngan Aku , luak Aku pulau la menang mangku duduak sebada duduak ngan BapakKu .
66003022	Jemau diau betelingau dengaghkala setu diau dikiciakka Rua Allah ngan jemau Keristen . ' "
66004001	La udim itu aku tekinak agi . Aku nginak adau duaghau tebukak di sergau , mangku aku ndengagh agi suarau diau la kudengagh empaini , muniau luak terumpit , kataunyau , " Mela , nayiakla ke sini , mangku aku ka nunjuakka ngan kaba setu diau mesti tejadi nanti . "
66004002	Masau itu pulau aku dikuasaui Rua Allah , mangku aku nginak di sergau adau sebua kerusi rajau . Mangku adau Sughang duduak di kerusitu .
66004003	Dayi Jemautu besinagh luak permatau jeghenia ngan permatau abang . Mangku adau ghunia besinagh-sinagh ijang ngelilingi kerusi rajautu .
66004004	Di ngepungan kerusi rajautu adau duau pulua empat kerusi agi . Di kerusitu duduak duau pulua empat tuau-tuau diau makai baju putia ngan gitar emas di pala'au .
66004005	Jak di kerusi rajau tadi ngeluagh kilat ngan muni gurua telutur . Mangku di adapan kerusitu adau tujua ubur diau maghak . Itula tujua Rua Allah .
66004006	Mangku di adapan kerusitu adau pulau lautan kacau jeghenia nianan . Ngelilingi kerusitu di empat bucu adau empat ikuak benatang , di mukau belakangau penua ngan matau galau .
66004007	Benatang diau sikuak luak singau . Diau sikuak agi luak sapi lanang diau mudau . Diau sikuak agi dayiau luak dayi jemau . Diau sikuak agi luak burung elang diau dang terbang .
66004008	Empat benatangtu padau sikuak adau enam butiak sayap . Sayapautu penua ngan matau galau , di sebela dalamau pulau . Siang malam benatangtu nidau mandak-mandak benyanyi , kataunyau , " Suci , suci , sucila Tuhan , Allah diau Mahakuasau ; Diau la adau jak di senitu enggut mbak kini ngan maju ka adau . "
66004009	Empat benatangtu benyanyi beterimau-kasia ngan meregaui ngan ngagungka Jemau diau duduak di kerusi rajautu diau idup selelamaunyau . Idang kali benatangtu benyanyi ,
66004010	duau pulua empat tuau-tuau tadi nunduak di adapan Jemau diau duduak di kerusi rajautu , mangku nyemba Jemau diau idup selelamaunyautu . Mangku ughangtu nyipatka gitarau di guak kerusi rajautu ngan bekatau ,
66004011	" Ui Tuhan , Allah kami ! Dighi ajau diau pantas dipuji ngan diregaui ngan bekuasau , karnau Dighi la njadika gegalaunyau . Karnau kendak Dighila gegalaunyau adau mangku idup . "
66005001	Mangku aku nginak di tangan kanan Jemau diau duduak di pucuak kerusi rajautu sutiak gulungan kitab . Sebela luagh ngan dalamau ditulisi mangku disigil ngan tujua butiak sigil .
66005002	Mangku aku nginak sughang malaikat gaga diau tepekiak-pekiak , kataunyau , " Sapau diau pantas ngan behak mbukak gulungan kitabtu ngan sigilau ? "
66005003	Anyautu nidau bediau sughang kiala empuak di sergau empuak di deniau empuak di bawa deniau diau pacak mbukak gulungan kitabtu endak nginak isiau .
66005004	Mangku aku nangis sesedanan , karnau nidau bediau sughang kia diau dianggap behak mbukak gulungan kitabtu endak nginak isiau .
66005005	Mangku sughang jak di tuau-tuau tadi ngiciak ngan aku , " Jangan kaba nangis ! Kina'ila , singau jak di jungku Yehuda , diautu tunas Daud la menang , mangku Diau pacak mbukak gulungan kitabtu ngan mbukak tujua butiak sigilautu . "
66005006	La udim itu aku nginak sikuak Anak Bebiri betegak di tetengaan kerusi rajau tadi , dikelilingi empat benatang itu ngan duau pulua empat tuau-tuau tadi . Anak Bebiritu luak la disembelia . Bebiritu betanduak tujua , bematau tujua , diautu tujua Rua Allah diau la diajung ke gegalau deniau .
66005007	Mangku Anak Bebiritu datang endak nerimau gulungan kitab tadi jak di tangan Jemau diau duduak di kerusi rajautu .
66005008	Diau dang ngambiak gulungantu , empat benatang ngan duau pulua empat tuau-tuau itu nunduak di adapan Anak Bebiritu . Bilang ughangtu ngecakka kecapi ngan pan emas diau buisi keminyan , itu du'a-du'a jemau diau la njadi hak Allah .
66005009	Ughangtu benyanyi nyanyika nyanyian empai , kataunyau , " Dighi pantas ngan behak nerimau gulungan kitabtu ngan mbukak sigilau , karnau Dighi la disembelia . Mangku ngan dagha Dighi jemau jak di gegalau jungku , basau , pemili ngan bangsau la dibeli batan endak Allah .
66005010	Dighi la njadika ughangtu sutiak bangsau , njadi imam endak bekerjau batan endak Allah . Mangku ughangtu ka merinta luak rajau di deniau . "
66005011	Mangku aku tekinak agi , mangku ndengagh suarau banyak nian malaikat di guak kerusi rajau , empat benatang ngan tuau-tuau tadi . Malaikattu bejuta-juta .
66005012	Malaikattu benyanyi ngan suarau bias , " Anak Bebiri diau disembeliatu pantas ngan behak nerimau kuasau ngan kekayauan ngan pengertian ngan kekuatan . Diautu pantas diregaui ngan diagungka ngan dipuji ! "
66005013	Mangku aku ndengagh gegalaunyau diau benyawau empuak di sergau empuak di deniau empuak di bawa deniau empuak diau di laut ngan gegalaunyau diau di dalamau bekatau , " Jemau diau duduak di kerusi rajau ngan Anak Bebiri dipuji ngan diregaui ngan diagungka ngan bekuasau selelamaunyau ! "
66005014	Mangku empat benatangtu bekatau , " Amin ! " ngan tuau-tuau tadi nunduak nyemba .
66006001	La udim itu aku nginak Anak Bebiritu mbukak sigil diau petamau jak di tujua sigiltu . Mangku aku ndengagh sikuak jak di empat benatang tadi bekatau , " Mela ! " Suaraunyau luak muni gurua .
66006002	Mangku aku nginak nian , adau sikuak kudau putia ngan sughang jemau di pucu'au . Jemautu adau pana di tanganau mangku dienjuakka gitar tandau menang . Mangku diau bejalan njadi pemenang ngan maju menang .
66006003	La udim itu aku nginak Anak Bebiritu mbukak sigil diau keduau , mangku aku ndengagh benatang diau sikuak agi bekatau " Mela ! "
66006004	Mangku datang sikuak kudau abang . Jemau diau di pucu'au dienjuakka kuasau endak ngabiska damai di deniauni , mangku jemau sangi bunua . Mangku diau dienjuakka sebila pedang besak .
66006005	La udim itu Anak Bebiritu mbukak sigil diau ketigau , mangku benatang diau sikuak agi bekatau , " Mela ! " Aku nginak , mangku adau sikuak kudau itam . Di tangan jemau diau di pucu'au adau timbangan .
66006006	Mangku aku ndengagh suarau jak di guak empat benatang tadi diau bekatau , " Selitir beghas diau alap regaunyau upa saghi . Tigau litir beghas diau karut regaunyau upa saghi pulau . Anyautu jangan merusakka minyak ngan anggur . "
66006007	La udim itu Anak Bebiritu mbukak sigil diau keempat . Mangku aku ndengagh benatang diau sikuak agi bekatau , " Mela ! "
66006008	Mangku aku nginak , adau sikuak kudau pucat . Diau adau di pucu'au namaunyau Maut , kuasau maut ngikutinyau . Diau dienjuakka kuasau mbunua bagi empat sebagi jak di isi deniau pakai pedang , kelapaghan , idapan diau cepat minda ngan benatang diau buas diau adau di deniauni .
66006009	La udim itu Anak Bebiritu mbukak sigil diau kelimau . Mangku aku nginak di bawa bada bekerban adau jemau diau dibunua karnau ta'at ngan ngiciakka katau Allah .
66006010	Ughangtu tepekiak ngan suarau nyaghing , kataunyau , " Ui Tuhan , Penguasau diau suci ngan benagh . Lamau beghapau agi Dighi nidau ngukum ngan nidau mbalas dagha kami ngan jemau diau mbunua kami ? "
66006011	Ughangtu padau sughang dienju'i selambagh baju putia mangku dikiciakka ngan ughangtu , bansau ughangtu mesti gheghadu dikit agi , enggut genap itungan kantinau sekerjau diau ka dibunua pulau luak ughangtu .
66006012	La udim itu aku nginak Anak Bebiritu mbukak sigil diau keenam . Mangku adau gempau besak . Matau-aghi njadi itam luak kain itam . Bulan njadi abang luak dagha .
66006013	Mangku bintang di langit tumbanan ke deniau luak bua aghau tumbanan gi mata , amun digugak angin nyaghu .
66006014	Langit ngeciak luak kertas digulung . Gegalau gunung ngan pulau dialiaka jak di badahau .
66006015	Mangku rajau di deniau ngan penguasau ngan kepalak tentera ngan jemau kayau ngan jemau bekuasau ngan jemau lainau , empuak budak empuak jemau bibas , gegalaunyau nyemuni di gua ngan serang batu di gunung .
66006016	Ughangtu bekatau ngan gunung ngan batutu , " Runtuala , tinggangla kami ! Bunikala kami jak di Jemau diau duduak di kerusi rajautu , jak di mara Anak Bebiritu .
66006017	Karnau la sampai aghi diau mbayauka , masau Diau dang ngukum deniau . Sapau pacak ta'an ? "
66007001	La udim itu aku nginak empat ughang malaikat betegak di empat bucu deniau . Ughangtu na'anka empat angin di deniau , mangku nidau bediau angin , empuak di daghat , empuak di laut , empuak di kekayuan .
66007002	Mangku aku nginak sughang malaikat lainau datang jak di sebela matau-aghi idup . Malaikattu mbatak tandau jak di Allah diau idup . Ngan suarau bias diau bekatau ngan empat malaikat tadi diau diajung merusakka deniau ngan laut .
66007003	" Jangan kudai merusakka deniau ngan laut ngan kekayuan , amun kami lum nandaui kening jemau diau la njadi hak Allah . "
66007004	Mangku aku ndengagh bilangan jemau diau ditandauitu . Gegalaunyau seratus empat pulua empat ribu ughang jak di duau belas jungku jemau Israil .
66007005	Jak di jungku Yahudi duau belas ribu ughang diau ditandaui , jak di jungku Ruben duau belas ribu , jak di jungku Gad duau belas ribu ,
66007006	jak di jungku Asir duau belas ribu , jak di jungku Naptali duau belas ribu , jak di jungku Manasi duau belas ribu ,
66007007	jak di jungku Simiun duau belas ribu , jak di jungku Liwi duau belas ribu , jak di jungku Isakar duau belas ribu ,
66007008	jak di jungku Sibulun duau belas ribu , jak di jungku Yusup duau belas ribu , jak di jungku Benyamin duau belas ribu pulau diau ditandauitu .
66007009	La udim itu aku nginak , mangku adau tunggalan jemau banyak diau nidau kebilangan agi . Ughangtu jak di gegalau bangsau ngan jungku ngan pemili ngan basau betegak di adapan kerusi rajau ngan di adapan Anak Bebiritu . Ughangtu makai baju putia , mangku adau daun paku bindu di tanganau .
66007010	Ngan suarau nyaghing ughangtu bekatau , " Keselamatan kitau jak di Allah diau duduak di kerusi rajau ngan jak di Anak Bebiritu ! "
66007011	Mangku gegalau malaikat betegak ngelilingi kerusi rajautu ngan tuau-tuau ngan empat benatangtu . Ughangtu nunduak di adapan kerusi rajautu mangku nyemba Allah ,
66007012	kataunyau , " Amin ! Tepujila Allah diau agung ngan bepengertian . Diau pantas dipuji ngan diregaui . Diautu bekuasau ngan kuat selelamaunyau . Amin ! "
66007013	Mangku sughang jak di tuau-tuautu bekiciak ngan aku , " Sapau ughangni diau makai baju putiatu ? Jak di manau ughangni datang ? "
66007014	Katauku , " Tuan , aku nidau keruan . Dighitu ngeruaninyau . " Mangku diau bekiciak agi , " Ughangni jemau diau la beta'an di masau penanggungan diau beghat nian . Ughangni la nesa bajuau njadi putia ngan dagha Anak Bebiritu .
66007015	Itula sebapau ughangni betegak di adapan kerusi Allah mangku sembayang nyemba Diau siang malam di Ghuma Allah . Mangku Allah diau duduak di kerusi rajautu ka ngantini ngan njagaui ughangtu .
66007016	Ughangtu nidau ka meghasauka agi lapagh ngan aus . Ughangtu nidau ka kenau panas matau-aghi agi .
66007017	Karnau Anak Bebiri diau adau di tetengaan kerusi rajautu ka nyayia ughangtu ngan mbata'i ughangtu ke matau-ayiak diau ngenjuakka idup . Mangku Allah ka ngusu'i ayiak matau jak di matau ughangtu . "
66008001	Mangku satu Anak Bebiritu mbukak sigil diau ketujua , sergau njadi suni nianan kekirau setenga jam lamaunyau .
66008002	Mangku aku nginak tujua malaikat diau betegak di adapan Allah . Malaikattu dienju'i tujua terumpit .
66008003	Mangku adau sughang malaikat agi mbatak bada keminyan emas . Diau datang betegak guak mija bada bekerbantu , dienjuakka banyak keminyan endak dikerbanka di bada bekerban emas diau di adapan kerusi rajautu serempak ngan du'a gegalau jemau diau la njadi hak Allah .
66008004	Mangku asap keminyan nayiak jak di tangan malaikattu ke adapan Allah serempak ngan du'a jemau diau la njadi hak Allah .
66008005	La udim itu malaikattu ngambiak bada keminyantu dimasuakkanyau api jak di mija bada bekerban tadi , mangku diumbanka ke deniau . Mangku adau muni gurua besak ngan kilat nyelanyar , mangku adau gempau .
66008006	Mangku tujua malaikat diau adau terumpit tadi la siap endak ngembusau .
66008007	Malaikat diau petamau ngembus terumpitau , mangku adau ujan es ngan api beundak dagha pulau . Gegalaunyautu diumbanka ke deniau . Mangku bagi tigau sebagi jak di deniau mutung , mangku bagi tigau sebagi jak di kekayuan mutung pulau ngan gegalau gheghumputan diau ijang mutung galau .
66008008	La udim itu malaikat diau keduau ngembus terumpitau , mangku adau setu luak gunung besak diau maghak karnau api diumbanka ke laut . Mangku bagi tigau sebagi jak di lauttu njadi dagha ,
66008009	mangku bagi tigau sebagi jak di gegalau benatang diau adau di laut mati galau , mangku bagi tigau sebagi jak di kapal ancur pulau .
66008010	La udim itu malaikat diau ketigau ngembus terumpitau , mangku sutiak bintang besak diau maghak luak ubur tumban jak di langit , ninggang bagi tigau sebagi jak di ayiak batang-aghi ngan matau-ayiak .
66008011	Namau bintang itu " Payit " . Mangku bagi tigau sebagi jak di ayiak njadi payit , mangku banyak jemau mati karnau minum ayiak diau la payittu .
66008012	La udim itu malaikat diau keempat ngembus terumpitau , mangku bagi tigau sebagi jak di matau-aghi ngan bulan padam , mangku bagi tigau sebagi jak di bintang padam pulau . Mangku aghi siang bagi tigau sebagi nidau terang , luak itu pulau aghi malam .
66008013	Mangku aku nginak , adau sikuak burung elang terbang di langit . Burungtu bekatau ngan suarau nyaghing , " Celakau , celakau , celakaula jemau diau adau di deniau , amun tigau malaikat agi ngembus terumpitau nanti . "
66009001	La udim itu malaikat diau kelimau ngembus terumpitau , mangku aku nginak sutiak bintang tumban jak di langit ke deniau , mangku dienjuakka ngan diau anak kunci jurang maut ,
66009002	dibukakkanyau jurang mauttu , mangku asap ngeluagh jak di dalamau luak asap jak di tungku diau besak . Mangku matau-aghi ngan awang-awang njadi keleman karnau asap jak di jurangtu .
66009003	Jak di asaptu beterbangan belalang ke deniau . Mangku belalangtu dienju'i kuasau semegi ngan kuasau kalau .
66009004	Mangku nidau diajung merusakka gheghumputan , tetanaman ngan kekayuan , tapitu diajung nyerang jemau ajau diau nidau bediau tandau jak di Allah di keningau .
66009005	Belalangtu nidau diajung mbunua jemau , tapitu diajung nyiksau jemau selamau limau bulan . Sengsarau itu luak jemau mengut disengat kalau .
66009006	Masau itu jemau ndalak jalan mati , anyautu nidau pacak . Ughangtu endak nian mati , anyautu nidau mati-mati .
66009007	Badan belalangtu luak kudau diau endak dipakai beperang . Di pucuak pala'au adau setu jak di emas . Dayiau luak dayi jemau .
66009008	Gumba'au luak gumbak jemau tinau . Gigiau luak gigi setuau .
66009009	Dadaunyau luak baju besi . Muni sayapau luak muni gerubak banyak diau ditaghiak kudau belaghi dang beperang .
66009010	Iku'au luak ikuak kalau diau adau sengatau . Di iku'autu adau kuasau endak nyiksau manusiau selamau limau bulan .
66009011	Rajau diau merintaka belalangtu malaikat jurang maut . Namaunyau basau Ibrani Abadun , basau Yunani Apuliun , retiau " Perusak " .
66009012	Celakau tadi la lalu . Mbak kini ka adau agi duau mecam celakau .
66009013	La udim itu malaikat diau keenam ngembus terumpitau , mangku aku ndengagh suarau jak di empat tanduak di bada bekerban jak di emas diau adau di adapan Allah
66009014	ngiciak ngan malaikat tadi diau adau terumpittu , kataunyau , " Legha'i empat malaikat diau dikebat di guak ayiak besak Iprat . "
66009015	Mangku dilegha'i empat malaikattu diau la ditetapka masaunyau , jam , aghi , bulan ngan taun itu , endak mbunua bagi tigau sebagi jak di gegalau manusiau .
66009016	Aku ndengagh , gegalau tentera diau pakai kudau duau ratus juta banya'au .
66009017	Luak inila aku nginak kudau itu ngan jemau diau di pucu'au . Ughangtu pakai baju besi diau abang luak api ngan ijang ngan kuning luak belirang . Palak kudautu luak palak setuau . Jak di mulutau ngeluagh api ngan asap ngan belirang .
66009018	Jak di tigau sengsarautu dibunua bagi tigau sebagi jak di gegalau manusiau , karnau api ngan asap ngan belirang diau ngeluagh jak di mulutautu .
66009019	Kuasau kudautu adau di mulutau ngan di iku'au . Iku'au luak ulagh . Ngan palak ulaghtu diau nyiksau manusiau .
66009020	Anyautu jemau lain diau lum mati karnau sengsarautu , nidau nian ngubai jak di kerjaunyau . Ughangtu nidau mandak nyemba iblis , patung jak di emas , pirak , tembagau , batu ngan kayu diau nidau pacak nginak ngan ndengagh ngan bejalan .
66009021	Ughangtu nidau ngubai jak di kerjau kuasau gelap , mbunua , menaugawia ngan maling .
66010001	Mangku aku nginak sughang malaikat agi diau kuat , tughun jak di sergau ditukupi aban . Di tipatan pala'au adau ghunia . Dayiau luak matau-aghi . Ketingau luak tiang api .
66010002	Di tanganau adau gulungan kitab keciak diau tebukak . Keting kananau dipijakkanyau di laut , keting kidaunyau dipijakkanyau di daghat .
66010003	Diau tegauk ngan suarau nyaghing luak setuau diau ngaum . La udim tegauk kedengaghan muni gurua ngiciak tujua kali .
66010004	La udim muni guruatu , aku endak nuliska kici'annyau , anyautu adau suarau jak di sergau , kataunyau " Resiaukala tuapau diau dikiciakka guruatu . Jangan kaba tuliska ! "
66010005	Mangku malaikat diau kukinak betegak di laut ngan di daghattu nginjungka tangan kananau ke langit .
66010006	Mangku diau besumpa demi Allah diau idup selelamaunyau diau la njadika langit ngan gegalau isiau , deniau ngan gegalau isiau , laut ngan gegalau isiau , kataunyau , " Masaunyau nidau ka dipundurka agi !
66010007	Anyautu amun malaikat ketujua ngembus terumpitau , mangku Allah ka ngerjauka rencanaunyau diau diresiaukatu , luak la dikiciakkaNyau ngan nabi-nabi , budak-buda' Autu . "
66010008	Mangku suarau diau la kudengagh jak di sergautu ngiciak agi ngan aku , kataunyau , " Pegila , ambiakla gulungan kitab diau tebukak di tangan malaikat diau betegak di laut ngan di daghattu . "
66010009	Mangku aku pegi njenguak malaikattu mintak ngan diau , supayau gulungan kitabtu dienjuakka ngan aku , kataunyau , " Ambiakla , makanla gulungantu . Di peghut kaba ka payit , anyautu di mulut teghasau manis luak pemanisan medu . "
66010010	Mangku kuambiak kitab jak di tangan malaikattu , mangku kumakan . Di mulut teghasau manis luak pemanisan medu , anyautu la udim kumakan , busungku njadi payit .
66010011	Mangku dikiciakka agi ngan aku , " Kaba mesti ngiciakka katau Allah agi ceritau setu diau ka tejadi ceritau banyak bangsau , pemili , basau ngan rajau . "
66011001	La udim itu dienjuakka ngan aku sebatang bulua diau luak pengukur , kataunyau , " Pegila , ukurla Ghuma Allah ngan bada bekerban , mangku bilangi jemau diau sembayang di dalamau .
66011002	Anyautu tengalaman diau di luagh jangan diukur , karnau la dienjuakka ngan jemau diau nidau keruan Allah . Ughangtu ka nginja'i kuta diau beresiatu selamau empat pulua duau bulan .
66011003	Mangku Aku ka ngajung duau ughang diau makai baju jak di kain karung endak ngiciakka katau Allah seribu duau ratus enam pulua aghi lamaunyau . "
66011004	Ughang duautu duau batang saitun ngan duau tiang lampu diau adau di adapan Tuhan gegalau deniau .
66011005	Amun adau jemau diau endak mbuati ughang duautu , adau api ngeluagh jak di mulutau mbenasauka gegalau musua . Gegalau musuau dibunua ngan carau luak itu .
66011006	Ughang duautu adau kuasau nukup langit , mangku nidau ujan selamau ughangtu ngiciakka katau Allah . Ughangtu adau pulau kuasau nguba ayiak njadi dagha , adau pulau kuasau nyiksau deniau ngan gegalau mecam sengsarau , kebilau ajau ughang duautu endak ngerjaukanyau .
66011007	Mangku la udim ughang duautu ngiciakka katau Allah , ughangtu ka diserangi benatang diau ngeluagh jak di jurang maut , mangku dikalaka ngan dibunua .
66011008	Mangku mayat ughangtu ka adau di jalan di kuta besak itu , bada Tuhan ughangtu dipakuka di kayu saliptu . Namau lain kuta itu Sudum ngan Mesir .
66011009	Jemau jak di gegalau bangsau ngan jungku ngan basau ngan pemili nginak mayatau selamau tenga empat aghi , mangku nidau ngajung mayattu dikuburka .
66011010	Gegalau jemau di deniau injiak ngan riang , karnau ughang duautu la mati . Ughang ka ngadauka jamuan ngan sangi enju'i adia , karnau duau ughang nabitu banyak nyaraui jemau di deniauni .
66011011	La tenga empat aghi mangku adau agi nyawaunyau jak di Allah masu'i ughang duautu , mangku ughangtu ngulang idup agi . Gegalau jemau diau ngina'au takut galau .
66011012	Mangku ughang duautu ndengagh suarau nyaghing jak di sergau mantaunyau , kataunyau , " Nayiakla ke sini ! " Mangku nayiak ughang duautu ke sergau ditudungi aban . Musua ughangtu ngina'au galau .
66011013	Masau itu pulau adau gempau besak , mangku bagi sepulua sebagi jak di kuta itu runtua . Tujua ribu ughang mati karnau gempautu . Jemau lain takut kematila mangku ngagungka Allah di sergau .
66011014	Celakau ini la lalu pulau . Kina'ila celakau diau ketigau laka tejadi .
66011015	La udim itu malaikat diau ketujua ngembus terumpitau , mangku adau suarau nyaghing di sergau , kataunyau , " Diau nguasaui deniauni Tuhan kitau ngan Rajau Penyelamat diau la dijanjikaNyau . Diau ka merinta luak rajau selelamaunyau . "
66011016	Mangku duau pulua empat tuau-tuau diau duduak di kerusiau di adapan Allahtu nunduak nyemba Allah ,
66011017	kataunyau , " Tuhan Allah diau Mahakuasau diau la adau jak di senitu enggut mbak kini . Kami beterimau-kasia ngan Dighi , karnau Dighi la makai kuasau diau besaktu mangku la mulai merinta luak rajau .
66011018	Gegalau bangsau diau nidau keruan Allah mara , anyautu la masaunyau Dighitu mara . La masaunyau Dighi ngadili jemau mati . La masaunyau pulau Dighi ngenjuakka upa ngan budak-budak Dighi ngan nabi-nabi , pulau ngan gegalau umat Dighi , jemau diau nyemba Dighi , besak keciak . La masaunyau mbenasauka jemau diau mbenasauka deniauni . "
66011019	Mangku tebukak Ghuma Allah di sergau mangku kina'an di dalamau Peti Janji Allah . Mangku adau kilat nyelanyar ngan gurua gelugur ngan gempau besak ngan ujan es diau deghas .
66012001	Mangku tekinak di langit setu diau nyelia . Adau sughang tinau diselimuti matau-aghi diau betegak di bulan . Di pala'au adau gitar jak di duau belas bintang .
66012002	Tinautu dang ngandung , laka masaunyau endak merunggu , mangku diau tegauk kesakitan .
66012003	Mangku tekinak agi di langit setu diau nyelia . Adau sikuak nagau abang diau besak nianan . Pala'au tujua , tandu'au sepulua . Di pala'autu adau tujua gitar .
66012004	Iku'au naghiak bagi tigau sebagi jak di bintang di langit , mangku diumbankanyau ke deniau . Nagautu betegak di guak tinau diau endak merunggutu endak makan Ana'au , amun Diau la adau .
66012005	Mangku adau Anak lanang diau ka merinta gegalau bangsau ngan tungkat besi . Mangku Anaktu diambiak dibatak belaghi guak Allah ngan guak kerusi rajautu .
66012006	Mangku tinautu belaghi ke padang bungin , bada diau la disediauka Allah batan endak diau . Di situ diau disayia selamau seribu duau ratus enam pulua aghi .
66012007	Mangku adau perang di sergau . Mikail ngan malaikat-malaikatau beperang melawan nagautu . Nagautu pulau beperang ditulung anak-buahau .
66012008	Anyautu nagautu dikalaka , mangku nidau diajung agi mendam di sergau .
66012009	Mangku nagau besaktu dicapakka keluagh . Diautu ulagh tuau diau dikiciakka Iblis ngan Sitan diau nyesatka gegalau deniau . Mangku diau diumbanka ke deniau . Luak itu pulau anak-buahautu .
66012010	La udim itu aku ndengagh suarau diau nyaghing di sergau bekatau , " Mbak kini la masaunyau Allah nyelamatka umatAu . Mbak kini la nyatau kuasau Allah diau merinta luak Rajau . Mbak kini Rajau Penyelamat diau dijanjikatu la nyatauka kuasauNyau . Karnau Iblis diau mburuakka kantin-kantin kitau di adapan Allah siang malam la dilaratka jak di sergau .
66012011	Ughangtu la ngalaka diau ngan dagha Anak Bebiritu , dikalaka ngan ceritau iluak jak di Allah diau dikiciakka ughangtu . Ughangtu rila nyeraka nyawaunyau enggut mati .
66012012	Karnau itu riangla , ui sergau ngan gegalau kamu diau adau di dalamau . Celakaula kamu , ui deniau ngan laut , karnau Iblis la tughun guak kamu . Diau mara kematila , karnau la keruan masaunyau tigha jerang agi . "
66012013	Satu nagautu la jagau , bansau diau dicapakka ke deniau , diau njagal tinau diau melahirka Anak lanang tadi .
66012014	Mangku tinautu dienju'i kidau bela sayap elang diau besak , mangku diau terbang ke badahau di padang bungin . Di situ diau disayia selamau tenga empat taun jawua ngan nagau itu .
66012015	Mangku mulut nagautu nyemburka ayiak besak luak batang-ayiak merampus ke ara tinautu , supayau diau anyut .
66012016	Anyautu deniau nulung tinautu ngan mbukak mulutau ngisap ayiak diau disemburka jak di mulut nagautu .
66012017	Nagautu mara kematila ngan tinautu , mangku diau nyerangi pengadaunyau diau lain diau na'ati ukum Allah ngan ngiciakka ceritau Yesus .
66013001	Mangku nagautu mendam di tepi laut . La udim itu aku nginak sikuak benatang ngeluagh jak di laut . Pala'au tujua , tandu'au sepulua . Di tanduaktu adau sepulua gitar , mangku di pala'autu ditulis namau-namau diau nggelakka Allah .
66013002	Benatang diau kukinaktu semegi ngan setuau tutul . Ketingau luak keting beghuang . Mulutau luak mulut setuau . Mangku nagautu ngenjuakka ngan diau kekuatannyau ngan kuasaunyau diau besaktu .
66013003	Mangku aku tekinak luak adau lukau diau mbayauka idupau di sala sutiak pala'au , anyautu lukau diau mbayaukatu ghadu . Gegalau deniau kemangan mangku ngikut benatangtu .
66013004	Mangku ughangtu nyemba nagautu , karnau diau ngenjuakka kuasau ngan benatang tadi . Mangku ughangtu nyemba benatangtu ngan bekiciak , " Nidau bediau diau semegi ngan benatang itu ! Nidau bediau diau pacak beperang melawan diau ! "
66013005	Kici'an benatangtu geduak nianan ngan nggelak . Diau bekuasau selamau empat pulua duau bulan .
66013006	Mangku diau nggelakka Allah ngan namau Allah ngan Ghuma Allah ngan gegalaunyau diau adau di sergau .
66013007	Mangku diau dibuliaka pulau melawan jemau diau la njadi hak Allah mangku dikalakanyau . Diau dienjuakka kuasau nguasaui bilang jungku , nenggeri , bangsau ngan basau .
66013008	Mangku gegalau jemau di deniau nyemba diau , gegalau jemau diau namaunyau nidau ditulis jak deniau la adau . Namaunyautu nidau ditulis di kitab jemau idup diau adau di Anak Bebiri diau la disembeliatu .
66013009	Jemau diau betelingau dengaghkala !
66013010	Jemau diau la ditetapka endak dijilka cetau ka dijilka . Jemau diau la ditetapka endak dibunua ngan pedang cetau ka dibunua ngan pedang . Diau penting supayau jemau percayau maju tekun ngan ngaligh ngan maju percayau .
66013011	Mangku aku nginak sikuak benatang agi ngeluagh jak di dalam tana . Benatangtu adau tanduak duau butiak luak anak bebiri , anyautu diau ngiciak luak nagau .
66013012	Diau adau kuasau luak benatang diau ngeluagh jak di laut tadi , karnau la dienjuakka ngan diau . Mangku diau mbuat gegalau jemau di deniau nyemba benatang diau lukaunyau mbayauka tadi la ghadu .
66013013	Benatangtu mbuat tandau nyelia diau besak . Diau ngajung api tughun jak di langit dikina'i gegalau jemau .
66013014	Mangku gegalau jemau di deniauni ditipuka ngan tandau nyelia diau dikerjauka di adapan benatang tadi karnau kuasaunyau . Mangku diajungau negakka patung endak nyemba benatang diau la lukau ngan pedang anyautu maju idup .
66013015	Diau dienjuakka kuasau endak ngenjuakka nyawau ngan patungtu , mangku patung benatangtu pacak ngiciak ngan mbunua gegalau jemau diau enggup nyemba diau .
66013016	Mangku diau ngajung gegalau jemau , besak keciak , kayau ngan serik , budak ngan jemau bibas , gegalaunyau ditandaui tangan kananau madak keningau .
66013017	Mangku nidau sughang kiala pacak njual beli , amun nidau bediau tandau itu , diautu namau benatang tadi madak angkau namaunyau .
66013018	Diau pentingtu pengertian . Jemau diau bepengertian pacak ngitung angkau namau benatangtu . Angkautu angkau manusiau , diautu enam ratus enam pulua enam .
66014001	Mangku aku nginak , tekinak Anak Bebiri betegak di bukit Siun . Guak Diau adau seratus empat pulua empat ribu jemau . Di kening ughangtu ditulis namau Bebiritu ngan namau Bapa' Au .
66014002	Mangku aku ndengagh suarau jak di langit luak muni ayiak besak diau tumban jak di cughup ngan muni gurua diau besak . Mangku suarau diau kudengaghtu luak muni pemain kecapi diau dang metiak kecapiau .
66014003	Ughangtu dang nyanyika nyanyian empai di adapan kerusi rajau ngan empat benatang ngan tuau-tuau . Mangku nidau bediau jemau diau pacak belajagh nyanyiantu lain jak di seratus empat pulua empat ribu jemau diau la ditebus jak di deniautu .
66014004	Ughangtu jemau diau nidau ncampur ngan tinau , masia beresia luak perawan . Ughangtu ngikut Anak Bebiritu ke manau kila Diau pegi . Ughangtu ditebus jak di manusiau njadi luak tandau beterimau-kasia diau dulu sekali dienjuakka batan endak Allah ngan Anak Bebiritu .
66014005	Ughangtu nidau pembu'ung , nidau nian becacat .
66014006	Mangku aku nginak sughang malaikat lain terbang tinggi di langit . Di diau adau ceritau iluak diau selelamaunyau batan endak dikiciakka ngan jemau diau adau di deniau , gegalau bangsau ngan jungku ngan basau ngan pemili .
66014007	Malaikattu tepekiak ngan suarau bias , " Takutla ngan Allah ngan agungka Diau , karnau la sampai masau Allah ngukum manusiau . Sembala Allah diau njadika langit ngan deniau ngan laut ngan gegalau matau-ayiak . "
66014008	Mangku sughang malaikat nyusul malaikat tadi sampai tepekiak , " Diau la rubua ! Kuta Babil diau besaktu la ancur ! Babiltu la mabuakka gegalau bangsau ngan anggurau , diautu serilau menaugawia . "
66014009	Mangku sughang malaikat lain agi nyusul duau malaikat tadi . Ngan suarau bias diau bekatau , " Amun jemau nyemba benatang ngan patungautu , mangku nerimau tandaunyau di tanganau madak di keningau ,
66014010	mangku jemautu ka minum jak di anggur Allah , diautu anggur maraHau diau nidau beundak . Mangku jemautu ka disiksau dalam api ngan belirang di adapan malaikat suci ngan Anak Bebiritu .
66014011	Asap api diau nyiksau jemautu nayiak ke atas enggut selelamaunyau . Mangku jemau diau nyemba benatang ngan patungau , mangku la nerimau tandau namaunyautu , nidau mandak-mandak disiksau siang malam . "
66014012	Diau penting , supayau jemau umat Allah maju na'ati perintaHau ngan maju percayau ngan Yesus .
66014013	Mangku aku ndengagh suarau jak di sergau ngiciak , " Tuliskala ! Mulai mbak kini riangla jemau mati diau mati la percayau ngan Tuhan . " " Nyela ! " Katau Rua Allah , " Mangku ughangtu pacak gheghadu jak di kerjaunyau diau ngeriakatu , karnau asil kerjau ughangtu ka maju ngikut ughangtu . "
66014014	Udim itu aku nginak adau aban putia . Di pucuak abantu duduak Sughang luak Anak Manusiau . Di pala' Au adau gitar emas . Di tanganAu adau tuai diau tajam .
66014015	Mangku adau sughang malaikat ngeluagh jak di Ghuma Allah . Ngan suarau bias diau ngiciak ngan Jemau diau duduak di pucuak abantu , kataunyau , " Ayunkala tuai Dighi mangku ngetam . La sampai masaunyau endak ngetam , karnau ketaman di deniau la masak . "
66014016	Mangku Jemau diau duduak di pucuak abantu ngayunka tuaiau ke deniau , mangku deniautu diketam .
66014017	Udim itu adau sughang malaikat agi ngeluagh jak di Ghuma Allah di sergau . Diau adau pulau pisau tajam .
66014018	Mangku adau malaikat lain agi datang jak di mija bada bekerban . Diau nguasaui api . Diautu tegauk ngan suarau nyaghing ngiciak ngan malaikat diau adau pisau tajamtu , kataunyau , " Ayunkala pisau diau tajam tadi , tetakla bua anggur di deniau , karnau buatu la masak . "
66014019	Mangku malaikattu ngayunka pisaunyau ke deniau , diteta'au bua anggur di deniautu mangku disipatka ke kilangan besak . Kilangantu ibarat mara Allah .
66014020	Mangku bua anggurtu dilincit di luagh kuta . Jak di kilangantu melilia dagha , tinggiau laka duau mitir sejawua tigau ratus kilu .
66015001	La udim itu aku nginak tandau lain agi di langit diau besak ngan nyelia . Adau tujua malaikat ngan tujua sengsarau diau mendian . Inila pengabisan mara Allah .
66015002	Mangku aku nginak adau laut luak kacau beundak api . Di tepi lauttu adau jemau diau la ngalaka benatang ngan patungau ngan angkau namaunyautu . Ughangtu adau kecapi jak di Allah .
66015003	Ughangtu benyanyi nyanyika nyanyian Musa , budak Allahtu , ngan nyanyian Anak Bebiri . Muniau luak ini , " Tuhan , Allah diau Mahakuasau . Gegalau kerjau Dighi besak nianan ngan nyelia . Dighitu Rajau gegalau bangsau . Carau Dighi adil ngan benagh galau .
66015004	Sapau nidau takut ngan Dighi , Tuhan ? Sapau enggup ngagungka namau Dighi ? Cuman Dighi ajau diau suci . Gegalau bangsau ka datang nunduak nyemba Dighi , karnau carau Dighi diau adiltu la kina'an ngan gegalau jemau . "
66015005	La udim itu aku nginak Ghuma Allah di sergau tebukak ngan kima tandau Allah adau di dalamau .
66015006	Tujua malaikat ngan tujua sengsarautu ngeluagh jak di Ghuma Allah . Bajuau kain putia diau beresia besinagh-sinagh . Dadaunyau dililit emas .
66015007	Mangku sikuak jak di empat benatangtu ngenjuakka ngan malaikat tadi tujua pan jak di emas penua diisi ngan mara Allah , diautu Allah diau idup selelamaunyau .
66015008	Mangku Ghuma Allahtu penua ngan asap karnau keagungan Allah ngan kuasauNyau . Mangku selamau tujua sengsarau jak di tujua malaikattu lum mandak , nidau bediau sughang kiala diau pacak masuak ke dalam Ghuma Allahtu .
66016001	La udim itu aku ndengagh suarau bias jak di dalam Ghuma Allah ngiciak ngan tujua malaikattu , kataunyau , " Pegila , tuangkala pan mara Allahtu ke deniau . "
66016002	Mangku pegi malaikat diau dulu sekali , dituangkanyau ke deniau isi pan itu , mangku nimbul bisul diau besak-besak lagi mengut diau mbayauka di gegalau jemau diau adau tandau benatangtu ngan nyemba patungau .
66016003	Udim itu malaikat diau keduau nuangka isi panautu ke laut , mangku ayiak laut njadi luak dagha jemau mati , mangku mati galau benatang diau idup di laut .
66016004	Udim itu malaikat diau ketigau nuangka isi panau ke ayiak batang-aghi ngan matau ayiak , mangku gegalau ayiak njadi dagha .
66016005	Mangku aku ndengagh malaikat diau nguasaui ayiak bekatau , " Dighi Allah diau suci . Dighi adau jak di senitu enggut mbak kini . Ukuman diau Dighi ukumkatu adil .
66016006	Ughangtu la numpaka dagha umat Allah ngan dagha nabi-nabi . Mbak kini Dighi mbuat ughangtu minum dagha , karnau titu pantas batan endak ughangtu . "
66016007	Mangku aku ndengagh suarau jak di bada bekerbantu , kataunyau , " Tuhan Allah diau Mahakuasau , ukuman diau Dighi ukumkatu benagh ngan adil . "
66016008	Udim itu malaikat diau keempat nuangka isi panau ke matau-aghi , dienjuakka kuasau endak mutungka jemau ngan api .
66016009	Mangku jemau mutung karnau api diau angat kematila . Ughangtu nggelakka namau Allah diau nguasaui sengsarau itu tadi , enggup ngubai jak di peremba'au , nidau endak ngagungka Allah .
66016010	Udim itu malaikat diau kelimau nuangka panau ke kerusi rajau benatang itu , mangku gegalau nenggeriau njadi keleman . Mangku jemaunyau nggigit lida karnau kesakitan .
66016011	Ughangtu ndawaika Allah diau di sergau karnau bisul tadi ngan kesakitan . Anyautu ughangtu nidau kila ngubai jak di peremba'au diau ja'at .
66016012	Udim itu malaikat keenam nuangka isi panau ke ayiak Iprat diau besaktu . Ayiaktu njadi keghing , mangku rajau diau datang jak di sebela matau-aghi idup pacak lalu .
66016013	Mangku aku nginak tigau rua ja'at ngeluagh jak di mulut nagau ngan jak di mulut benatang ngan jak di mulut nabiautu . Rua ja'attu luluak bekatak .
66016014	Ruatu rua sitan diau mbuat tandau nyelia . Tigau ruatu pegi njenguak gegalau rajau di deniau ngajung betunggal endak beperang masau aghi besak , masau Allah nyatauka kuasauNyau .
66016015	" Kina'ila , aku datang luak pemaling . Riangla jemau diau maju siagau ngan maju meratika kain bajuau , mangku jangan bejalan telanjang ngan nidau maluan di mukau jemau . "
66016016	Mangku ditunggalka ughangtu di bada diau dikiciakka basau Ibrani , Harmagidun .
66016017	Udim itu malaikat diau ketujua nuangka isi panau ke awang-awang , mangku adau suarau nyaghing jak di dalam Ghuma Allah di guak kerusi rajautu , kataunyau , " La udim ! "
66016018	Mangku nyelanyar kilat ngan gelugur gurua , mangku adau gempau diau besak luak lum kekela adau jak manusiau adau di deniau . Besak kematila gempautu .
66016019	Kuta besak itu tebela njadi tigau bagi . Kuta-kuta jemau diau nidau keruan Allah ancur . Mangku Allah teghingat ngan Babil diau besaktu endak ngenjuakka diau minum pan diau penua ngan anggur mara Allah .
66016020	Mangku gegalau pulau lengit ngan gunung abis galau .
66016021	Mangku adau ujan es , beghat titi'au limau pulua kilu . Es itu umban jak di langit ninggang jemau , mangku jemau ndawaika Allah karnau sengsarau ujan estu , karnau ughangtu nanggung kematila .
66017001	La udim itu sughang jak di tujua malaikat diau adau tujua pan tadi datang njenguak aku , kataunyau , " Mela ke sini . Aku endak nunjuakka ngan kaba , luak manau tinau pelacur diau ja'attu diau adau di guak banyak ayiak ka diukum .
66017002	Rajau di deniau la menaugawia ngan tinautu . Jemau di deniauni la mabuak , karnau minum ayiak anggurau , diautu kerjaunyau diau ja'attu . "
66017003	Udim itu aku dibatak Rua Allah ke padang bungin . Di situ aku nginak sughang tinau duduak di pucuak benatang diau abang , penua ngan tulisan nggelakka Allah . Palak benatangtu tujua , tandu'au sepulua .
66017004	Tinautu pakai baju ungu ngan kain abang , dighiasi ngan emas , permatau ngan mutiara . Di tanganau adau pan jak di emas penua ngan setu diau ja'at ngan najis , asil kerjau ja'attu .
66017005	Di keningau ditulis sutiak namau , sutiak resiau , bacaunyau , " Babil besak , mak gegalau pelacur ngan gegalau kerjau diau ja'at di deniau . "
66017006	Mangku aku nginak tinautu mabuak karnau dagha jemau diau la njadi hak Allah ngan dagha jemau diau nceritauka Yesus . Satu aku nginak tinautu , aku kemangan nian .
66017007	Mangku malaikattu bekiciak ngan aku , " Ngapau kaba kemangan ? Aku ka ngiciakka ngan kaba resiau tinautu ngan resiau benatang diau mbata'au , benatang diau bepalak tujua ngan betanduak sepuluatu .
66017008	Benatangtu senitu la adau , mbak kini nidau bediau agi , jerang agi ka nimbul jak di jurang maut mangku ajalau ka benasau . Mangku gegalau jemau di deniau , jemau diau namaunyau nidau ditulis di kitab jemau idup jak deniau adau , ka kemangan nginak benatangtu diau senitu la adau , mangku nidau bediau agi , anyautu ka nimbul agi .
66017009	Diau pentingtu adau akal ngan pengertian . Tujua palaktu tujua bukit , bada tinautu duduak . Tujua palaktu pulau tujua rajau .
66017010	Limau jak di rajautu la mati . Diau sikuak dang adau , diau sikuak agi lum datang . Amun diau datang nanti , diau merinta jerang ajau .
66017011	Mangku benatang diau la adau , mbak kini nidau bediau agitu , rajau diau kedelapan . Diau pulau sughang jak di tujua rajau tadi , mangku diau ka benasau .
66017012	Sepulua tanduak diau kaba kinaktu sepulua rajau diau lum merinta . Anyautu nanti ka dienjuakka kuasau endak merinta luak rajau serempak ngan benatangtu selamau sejam .
66017013	Ughangtu suijauan . Gegalau ughangtu nyeraka kekuatannyau ngan kuasaunyau ngan benatang tadi .
66017014	Ughangtu ka beperang melawan Anak Bebiri . Anyautu Anak Bebiritu ka ngalaka ughangtu , karnau Diautu Tuan gegalau tuan ngan Rajau gegalau rajau . Gegalau anak-buaHau , diautu jemau diau setia ngan dipiliHautu , ka ngikut menang ngan Anak Bebiritu . "
66017015	Mangku malaikattu bekatau agi ngan aku , " Gegalau ayiak diau kaba kinak , bada pelacurtu duduak , titu gegalau bangsau ngan jemau banyak ngan pemili ngan basau .
66017016	Mangku sepulua tanduak diau la kaba kinak ngan benatangtu ka luat ngan tinautu , diambiak gegalaunyau mangku diau njadi suni ngan telanjang . Dagingau dimakan ughangtu ngan disilap ngan api .
66017017	Karnau Allah la nggeghakka ati ughangtu endak ngerjauka rencanauNyau . Diau mbuat ughangtu sepakat endak nyeraka kuasau rajau ngan benatang tadi , mangku diau merinta enggut gegalau katau Allah la ditepati .
66017018	Mangku tinau diau kaba kinaktu kuta besak diau merinta rajau-rajau di deniau . "
66018001	Udim itu aku nginak sughang malaikat lain agi tughun jak di sergau . Kuasaunyau besak ngan keagungannyau nerangi gegalau deniau .
66018002	Ngan suarau nyaghing diau bekatau , " La rubua , la rubua galau kuta Babil diau besaktu . Diau la njadi bada iblis , bada rua ja'at nyemuni galau , bada gegalau burung diau makan buntang diau diluatka jemau ,
66018003	karnau gegalau bangsau la minum anggur serilaunyau diau ja'attu . Rajau deniau la menaugawia ngan diau . Pedagang di deniau la njadi kayau , karnau diau nidau pacak na'an serilaunyau diau besaktu . "
66018004	Mangku aku ndengagh suarau lain jak di sergau bekatau , " Keluaghla , ui umatKu , pegila jak di situ ! Jangan kamu ngikuti dusaunyau ! Mangku jangan kamu ngikut diukum .
66018005	Karnau dusaunyau la telungguak setinggi langit . Allah ngingatka gegalau keja'atannyau .
66018006	Buatila diau luak diau la mbuati kamu . Balaskala duau kali lipat gegalaunyau diau la dikerjaukanyautu . Isila mangku'au ngan minuman diau duau kali lebia keghas jak di minuman diau disediaukanyautu .
66018007	Enjuakka ngan diau penanggungan ngan dukau sebanyak keagungannyau ngan kekayauannyau diau la dighasaukanyautu , karnau diau la ngiciak dalam atiau , ' Aku ratu diau bekuasau ! Aku ukan randau . Aku nidau kekela ka kemada'an . '
66018008	Itula sebapau , timpau saghi ajau diau ka celakau , buidapan ngan kemada'an ngan kelapaghan . Mangku diau ka disilap ngan api , karnau bekuasaula Tuhan Allah diau ngukumau . "
66018009	Mangku rajau-rajau di deniau diau la menaugawia ngan diau ngan la meghasauka kekayauannyau ka nangis berandaian merandai kutatu , amun ughangtu nginak asap berembus jak di api diau mutungkanyautu .
66018010	Ughangtu ka betegak jawua-jawua karnau takut kenau sengsaraunyautu ngan bekatau , " Celakau , celakau kaba , ui kuta diau besaktu , ui Babil , kuta diau kuattu ! Masau sejam ajau kaba la diukum . "
66018011	Mangku pedagang deniau nangis berandaian ikak diau , karnau nidau bediau agi jemau diau endak mbeli barang dagangan ughangtu .
66018012	Nidau bediau diau mbeli barang jak di emas , pirak , permatau , mutiara ngan pulau kain putia , kain ungu , sutera , kain abang , gegalau mecam barang jak di kayu ghum , kayu mahal , paying , jak di tembagau , besi ngan pualam ,
66018013	kulit kayu manis , rerempahan , minyak ghum , mur , keminyan , anggur ngan minyak , ghebuak diau alus ngan gendum , sapi ngan bebiri , kudau ngan gerubak , budak ngan nyawau jemau pulau nidau dibeli agi .
66018014	Pedagangtu ka bekatau , " Gegalau bebuahan diau dikenda'i ati kaba la abis . Gegalau kekayauan ngan setu diau alap nidau bediau agi di kaba , nidau ka dapat agi . "
66018015	Pedagang diau la njadi kayau karnau bedagang barang tadi ka betegak jak di jawua , karnau ughangtu takut ka kenau sengsaraunyau . Ughangtu ka nangis berandaian
66018016	sampai bekatau , " Celakau , celakau nian kuta besaktu . Senitu diau pakai kain alus , kain ungu ngan kain abang , diau diperiasi emas , permatau ngan mutiara .
66018017	Timpau sejam ajau kekayauannyautu abis . " Gegalau kepalak kapal laut ngan jemau nayiak ngan jemau kerjau kapal ngan gegalau jemau diau pencariannyau di laut betegak jak di jawua .
66018018	Ughangtu tegauk , satu nginak asap berembus jak di api diau nyilap kutatu , kataunyau , " Selamau ini nidau bediau kuta luak kuta besak ini ! "
66018019	Mangku ughangtu ngamburka debu di pala'au , tandau ughangtu kemada'an , mangku tegauk ngan nangis berandaian , kataunyau , " Aiyai , celakau nian kuta besaktu ! Kekayauannyau la mbuat gegalau jemau diau adau kapal laut njadi kayau , la njadi kayau ngan barangau diau mahal . Anyautu timpau sejam ajau abis galau ! "
66018020	Riangla kamu , ui sergau , ngan kamu , ui umat Allah ngan nabi-nabi ngan rasul-rasul ! Allah la ngukum diau karnau kamu .
66018021	La udim itu sughang malaikat diau bekuasau ngatangka batu besak luak batu piri'an diau besak nian , dicapakkanyau ke dalam laut sampai bekatau , " Luak inila caraunyau kuta Babil diau besaktu ka dicapakka ke bawa ngan kuat , mangku nidau bediau agi .
66018022	Nidau bediau agi muni pemain kecapi , muni jemau nyanyi , muni seruling ngan muni terumpit . Nidau bediau agi muni jemau betukang . Mangku muni nutuak nidau ka bediau agi di kaba .
66018023	Nidau ka kina'an agi sinagh lampu di kaba . Nidau ka kedengaghan agi reramian jemau nika . Senitu pedagang kaba jemau penting di deniauni . Ngan kuasau gelap kamu nipuka gegalau bangsau di deniau .
66018024	Di dalam kutatu kedapatan dagha nabi-nabi ngan dagha jemau diau la njadi hak Allah ngan dagha gegalau jemau diau dibunua di deniauni . "
66019001	La udim itu aku ndengagh suarau bias jak di jemau banyak nianan di sergau , kataunyau , " Haleluya ! Tepujila Allah ! Allah kitau Allah diau nyelamatka . Diau agung ngan bekuasau .
66019002	Diautu ngakimi ngan benagh ngan adil , Diautu la ngukum pelacur diau la merusakka deniau ngan kerjaunyau diau ja'attu . Allah pulau la ngukum tinautu , karnau diau mbunua budak-buda' Au . "
66019003	Mangku ughangtu bekatau agi , " Haleluya , tepujila Allah ! Asapau berembus , nidau ka mandak-mandak selelamaunyau . "
66019004	Mangku duau pulua empat tuau-tuau ngan empat benatangtu nunduak nyemba Allah diau duduak di kerusi rajautu , kataunyau , " Amin , haleluya , tepujila Allah ! "
66019005	Mangku adau suarau jak di kerusi rajautu , kataunyau , " Pujila Allah kitau , ui , gegalau budak Allah , kamu diau ta'at ngan Diau , empuak keciak empuak besak ! "
66019006	La udim itu aku ndengagh muni luak suarau jemau banyak nianan , luak muni ayiak besak ngan gurua diau besak , kataunyau , " Haleluya , tepujila Allah ! Karnau Tuhan Allah kitau diau Mahakuasau la njadi Rajau .
66019007	Mela kitau beriang-riang ngan injiak , ngagungka Diau , karnau aghi nika Anak Bebiri la sampai , buntingAu la udim besiyuak .
66019008	Buntingtu dienjuakka baju kain alus , la pakai baju putia beresia diau besinagh-sinagh ! " [ Baju putiatu kerjau iluak diau dikerjauka jemau diau la njadi hak Allah . ]
66019009	Mangku malaikat bekatau ngan aku , " Tuliskala , ' Riangla jemau diau dijeghumi ke jamuan nika Anak Bebiritu . ' " Kataunyau agi , " Katau itu katau benagh , katau jak di Allah . "
66019010	Mangku aku nunduak nyemba diau , anyautu diau bekatau , " Jangan luak ini ! Jangan nyemba aku ! Aku pulau budak semegi ngan kaba ngan kantin-kantin kaba diau maju percayau ngan Yesus . Sembala Allah ! " Karnau ceritau diau dikiciakka nabi ceritau benagh diau dinyatauka Yesustu .
66019011	Mangku aku nginak sergau tebukak , ngenian adau sikuak kudau putia . Jemau diau nayi'inyau benamau " Diau Setia ngan Benagh " . Diautu ngukum ngan beperang adil .
66019012	MatauNyau luak maghak api . Di pucuak pala' Au banyak gitar emas . Di Diau ditulis namau diau nidau dikeruani sughang kiala lain jak di Diau itula .
66019013	Diau makai baju lambing diau la diceghupka dalam dagha . NamauNyautu " Katau Allah " .
66019014	Gegalau tentera di sergau ngikut Diau . Ughangtu nayiak kudau putia ngan makai kain alus diau putia beresia .
66019015	Di mulut Jemau tadi adau sebila pedang tajam . Ngan pedangtu Diau ka ngalaka bangsau-bangsau . Diau ka nyayia ughangtu ngan tungkat besi . Mangku Diau ka ngancit anggur di kilangan anggur . Titu mara Allah diau Mahakuasau .
66019016	Di bajuAu ngan di balungAu ditulis namau , " Rajau gegalau rajau ngan Tuan gegalau tuan . "
66019017	Mangku aku nginak sughang malaikat betegak di matau-aghi ngiciak ngan suarau nyaghing ngan gegalau burung diau terbang di langit , kataunyau , " Mela ke sini , betunggalla endak ngikut makan jamuan Allah , jamuan besaktu .
66019018	Mela , makan daging gegalau rajau , gegalau tenterahau ngan kepala'au . Mela , makan daging gegalau kudau ngan jemaunyau ngan daging gegalau jemau , empuak besak empuak keciak , empuak budak empuak tuan . "
66019019	Mangku aku nginak benatangtu ngan gegalau rajau di deniau ngan tenterahau betunggal endak beperang melawan Jemau di kudau putiatu ngan tenteraHau .
66019020	Mangku benatangtu ditangkap serempak ngan cak nabi diau la ngerjauka tandau nyelia di adapan benatangtu . Ngan carau luak itu diautu nyesatka jemau diau nerimau tandau benatang ngan nyemba patungautu . Benatang ngan nabitu dicapakka idup-idup dalam laut api diau maghak ngan belirang .
66019021	Mangku gegalau jemau lain dibunua ngan pedang diau di mulut Jemau diau di pucuak kudautu . Mangku gegalau burung la nyagu makan daging ughangtu .
66020001	La udim itu aku nginak sughang malaikat tughun jak di sergau . Di tanganau adau kunci jurang maut ngan rantai besak .
66020002	Malaikattu nangkap nagau , ulagh tuautu , diautu Iblis ngan Sitan , dikebat selamau seribu taun ,
66020003	mangku dicapakka dalam jurang maut . Jurangtu dikunci ngan disigil , mangku nidau pacak agi nyesatka bangsau-bangsau , antak ka masau seribu taun lum abis . La udim itu dilepaska agi jerang ajau .
66020004	Mangku aku nginak kerusi-kerusi rajau ngan jemau diau duduak di pucu'autu dienju'i kuasau endak ngakimi . Aku pulau nginak jiwa jemau diau la dipancung liaghau karnau nceritauka Yesus ngan ngiciakka katau Allah . Ughangtu nidau nyemba benatang ngan patungautu ngan pulau nidau nerimau tandaunyau di keningau ngan di tanganau . Ughangtu idup agi mangku merinta luak rajau serempak ngan Keristus selamau seribu taun .
66020005	Anyautu jemau lain lum diidupka , antak ka masau seribu tauntu lum abis . Itu masau jemau dulu sekali ngulang idup .
66020006	Mujurla ngan riangla jemau diau ngikut diidupka dulu sekali . Kematian diau keduau nidau bekuasau di ughangtu . Ughangtu ka njadi imam Allah ngan imam Keristus , mangku merinta luak rajau serempak ngan Diau selamau seribu taun .
66020007	Mangku la udim abis seribu tauntu , Iblis ka dibibaska jak di kawalan .
66020008	Mangku diau ka pegi nyesatka gegalau bangsau di deniau , di Gug ngan Magug , ditunggalkanyau ughangtu endak beperang . Banya'au ughangtu luak bungin di tepi laut .
66020009	Mangku ughangtu pegi ke gegalau deniau ngepung kima jemau diau la njadi hak Allah ngan kuta diau disayangi Allahtu . Anyautu adau api tughun jak di langit nyilap ughangtu .
66020010	Mangku Iblis diau nyesatka ughangtu dicapakka dalam laut api ngan belirang , bada benatang ngan nabiautu , disiksau siang malam enggut selelamaunyau .
66020011	La udim itu aku nginak adau kerusi rajau diau putia ngan besak ngan Allah duduak di pucu'au . Langit ngan deniau lengit di adapanNyau mangku nidau bediau agi .
66020012	Mangku aku nginak jemau mati , besak-keciak , betegak di adapan kerusi rajautu . Gegalau kitab dibukak , dibukak pulau sebua kitab lain , diautu kitab jemau idup . Mangku gegalau jemau diadili nurut perembak sesughangan , luak ditulis dalam kitab-kitabtu .
66020013	Mangku laut nyeraka jemau mati diau adau dalamau . Maut ngan bada jemau mati nyeraka jemau mati diau adau di situ . Ughangtu diadili nurut perembak sesughangan .
66020014	Mangku maut ngan bada jemau mati dicapakka ke dalam laut apitu . Itula kematian diau keduau , laut api itula .
66020015	Mangku bilang jemau diau nidau ditulis namaunyau dalam kitab jemau iduptu dicapakka ke dalam laut apitu .
66021001	La udim itu aku nginak langit empai ngan deniau empai . Langit diau lamau ngan deniau diau lamau la abis . Laut pulau nidau bediau agi .
66021002	Mangku aku nginak kuta diau beresia , diautu Yerusalim empai , tughun jak di sergau jak di Allah . Kutatu luak bunting diau la didandani endak betemu pengantinan .
66021003	Mangku aku ndengagh suarau bias jak di kerusi rajautu , kataunyau , " Mbak kini bada Allah di guak manusiau , mangku Diau ka seghundak ngan ughangtu . Ughangtu ka njadi umatAu , mangku Diau ka njadi Allah ughangtu .
66021004	Diau ka ngusu'i gegalau ayiak-matau jak di matau ughangtu , mangku jemau nidau ka mati agi . Nidau bediau agi kemada'an ngan berandaian , karnau gegalaunyau diau lamau la lalu . "
66021005	Allah duduak di kerusi rajautu ngan bekatau , " Kina'ila , Aku njadika gegalaunyau empai ! " KatauNyau , " Tuliskala ini , karnau gegalau kici'anni benagh ngan pacak dipercayaui . "
66021006	KatauNyau agi ngan aku , " La udim ! Akunila Alpa ngan Umiga , diau dulu sekali ngan diau mendian sekali . Jemau diau aus ka Kuenju'i minum jak di matau-ayiak diau ngenjuakka idup , nidau nanti dibayighi .
66021007	Jemau diau menang ka bulia gegalaunyautu . Aku ka njadi Allahau , diautu ka njadi anakKu .
66021008	Anyautu jemau diau penakut , jemau diau nidau percayau , jemau najis , pembunua , jemau menaugawia , dukun , jemau nyemba diwau , ngan gegalau pembu'ung ka dicapakka ke dalam laut api diau maghak ngan belirangtu . Itula kematian diau keduau . "
66021009	La udim itu datang sughang jak di tujua malaikat tadi diau mbatak tujua pan diau penua ngan tujua sengsarau diau mendian , mangku diau bekatau ngan aku , " Mela ke sini . Aku ka nunjuakka ngan kaba bunting Anak Bebiri . "
66021010	La udim itu aku dikuasaui Rua Allah mangku dibatak malaikattu ke gunung diau besak lagi tinggi , ditunjuakkanyau ngan aku kuta diau beresiatu , diautu Yerusalim diau tughun jak di sergau jak di Allah .
66021011	Kutatu penua ngan keagungan Allah . Sinaghau semegi ngan permatau diau alap sekali , luak permatau yaspis , jeghenia luak kacau diau alap .
66021012	Dindingau besak lagi tinggi . Mukau lawangau duau belas . Di pucuak mukau lawangtu adau duau belas malaikat , mangku adau namau duau belas jungku Israil ditulis di situ .
66021013	Di sebela matau-aghi idup adau tigau mukau lawang . Di sebela utara adau tigau mukau lawang . Di sebela selatan adau tigau mukau lawang . Di sebela matau-aghi tumban adau pulau tigau mukau lawang .
66021014	Di dinding kutatu adau duau belas batu pelapiak , mangku di batutu ditulis namau duau belas rasul Anak Bebiritu .
66021015	Malaikat diau ngiciak ngan akutu adau tungkat pengukur jak di emas batan endak ngukur kutatu ngan duaghaunyau ngan dindingau .
66021016	Bentuak kutatu segi empat , panjangau semegi ngan libaghau , diukurau kutatu ngan tungkatau . Panjangau ngan libaghau ngan tinggiau duau ribu empat ratus kilu .
66021017	Mangku dindingau diukur , tenyatau tinggiau enam pulua mitir . Ukuran diau dipakai malaikattu ukuran diau dipakai manusiau pulau .
66021018	Dindingtu dibuat jak di permatau yaspis . Kutatu dibuat jak di emas asli , besinagh luak kacau .
66021019	Batu pelapiak kutatu diperiasi ngan gegalau mecam permatau . Pelapiak diau petamau diperiasi batu yaspis , diau keduau batu nilam , diau ketigau batu mira , pelapiak diau keempat batu samrut ,
66021020	diau kelimau batu unam , diau keenam batu sardis , pelapiak diau ketujua batu ratna cempaka , diau kedelapan batu beril , diau kesembilan batu kerisulit , pelapiak diau kesepulua batu kerisuperas , diau kesebelas batu lasuardi , diau keduau belas batu kecubung .
66021021	Duau belas mukau lawangtu duau belas mutiara . Bilang mukau lawang sutiak mutiara . Mangku jalan kutatu jak di emas asli , besinagh luak kacau .
66021022	Aku nidau tekinak Ghuma Allah di kuta itu , karnau Ghuma Allahtu Tuhan itula , Allah diau Mahakuasau ngan Anak Bebiri itu .
66021023	Mangku kutatu nidau merluka terang matau-aghi ngan bulan neranginyau , karnau keagungan Allah neranginyau ngan Anak Bebiritu njadi lampuau .
66021024	Bangsau-bangsau ka bejalan dalam terangau ngan rajau di deniau mbatak retau bendaunyau ke kuta itu .
66021025	Mukau lawangau nidau ka dikatupka agi , ka maju tebukak , karnau nidau bediau aghi malam di situ .
66021026	Keagungan ngan kekayauan bangsau-bangsau ka dibatak ke situ .
66021027	Anyautu jemau diau ngerjauka setu diau meghegingka ngan penipu ngan tuapau kila diau najis nidau ka masuak ke dalamau . Diau masuak cuman jemau diau namaunyau ditulis dalam kitab jemau idup diau adau di Anak Bebiritu .
66022001	Mangku malaikattu nunjuakka ngan aku ayiak batang-aghi diau ngenjuakka idup diau jeghenia luak kacau . Diau melilia keluagh jak di kerusi Allah ngan Anak Bebiritu
66022002	di tetengaan jalan kutatu . Di tepi ayiaktu di sebeghang ini ngan di sebeghang sanau adau batang kayu diau ngenjuakka idup . Batangtu bebua duau belas kali setaun , sekali sebulan . Daunau dipakai endak meghaduka bangsau-bangsau .
66022003	Mangku nidau bediau agi diau didawaika . Kerusi Allah ngan Anak Bebiritu ka adau di dalamau , mangku budak-buda' Au ka nyemba Diau
66022004	ngan nginak dayiAu . Mangku namauNyau ka ditulis di kening ughangtu .
66022005	Malam nidau ka bediau agi di situ , mangku ughangtu nidau ka merluka terang lampu ngan terang matau-aghi , karnau Tuhan Allah ka nerangi ughangtu . Mangku ughangtu ka merinta luak rajau enggut selelamaunyau .
66022006	Mangku malaikattu bekatau ngan aku , " Kici'an ini benagh ngan pacak dipercayaui . Tuhan Allah ngenjuakka RuaHau ngan nabi-nabi . Diau la ngajung malaikatAu endak ngancakka ngan buda' Au setu diau laka tejadi . "
66022007	" Ngenian , Aku laka datang . Riangla jemau diau nuruti ceritau kitab ini . "
66022008	Mangku akuni , Yuhanis , la ndengagh ngan nginak gegalaunyautu . La udim aku ndengagh ngan nginak , aku nunduak di adapan malaikat diau ngancakka gegalaunyautu endak nyemba diau .
66022009	Anyautu diautu ngiciak ngan aku , " Jangan kaba luak itu ! Akuni budak semegi luak kaba ngan kantin-kantin kaba ngan nabi-nabi ngan gegalau jemau diau nuruti ceritau kitab ini . Sembala Allah ! "
66022010	Mangku kataunyau agi , " Jangan meresiauka ceritau kitab ini , karnau laka masaunyau .
66022011	Jemau diau ngerjauka diau ja'at , nengkela diau maju ngerjauka diau ja'attu . Jemau diau kumua nengkela diau maju ngumuaka diriau . Jemau diau benagh nengkela diau maju ngerjauka diau benagh . Mangku jemau diau idup batan endak Allah nengkela diau maju idup batan endak Allah . "
66022012	" Peratikala nian , " katau Yesus , " Aku ka cepat datang , mangku mbatak upa endak mbalas bilang jemau nurut kerjaunyau .
66022013	Akunila Alpa ngan Umiga , diau dulu sekali ngan diau mendian sekali , penembaian ngan pengabisan . "
66022014	Riangla jemau diau nesa bajuau . Ughangtu bulia hak makan bua jak di batang diau ngenjuakka idup mangku masuak kutatu wuan mukau lawangau .
66022015	Anyautu anjing ngan dukun , jemau diau menaugawia ngan mbunua ngan nyemba diwau , penipu ngan pembu'ung , gegalau ughangtu nidau pacak masuak .
66022016	" Aku , Yesus , la ngajung malaikat endak ngiciakka gegalaunyautu ngan kamu batan endak jemau Keristen . Akunila pengadau Daud , bintang timur diau terang nian . "
66022017	Rua Allah ngan buntingtu bekatau , " Mela ! " Bilang jemau diau ndengaghkanyau bekatau pulau , " Mela ! " Jemau diau aus datangla , mangku jemau diau endak ayiak diau ngenjuakka idup , ngambiakla , nidau nanti dibayighi !
66022018	Ngan bilang jemau diau ndengagh ceritau kitab ini aku bekatau , " Amun adau jemau diau namba katau isi kitabni , Allah ka namba sengsarau diau la ditulis dalam kitabni .
66022019	Mangku amun adau jemau diau ngurangka katau isi kitabni , mangku Allah ka ngambiak bagiannyau jak di batang diau ngenjuakka idup ngan ha'au masuak kuta sucitu , luak la ditulis dalam kitabni . "
66022020	Diau ngiciakka gegalaunyauni bekatau , " Nyela , Aku ka cepat datang ! " Nyela nian . Datangla Tuhan Yesus !
66022021	Aku bedu'a , supayau Tuhan Yesus iluak ngan gegalau kamu . Amin !
