# language_name:        Sena, Malawi
# closest ISO 639-3:    swk
# ISO_15924:            Latn
# year_short:           
# year_long:            
# vernacular_title:     
# english_title:        The New Testament in Sena
# URL:                  
# copyright_short:      
# copyright_long:       
# notes:                 The numbers at the start are not right, but without original we have no idea what they should be
#23001024	Ninga munalongera Malemba kuti , "Anthu onsene akhala ninga maudzu , pontho demelero yawo yonsene yakhala ninga maluwa amtsanga . Maudzu ambaunyala , maluwambo mbapakatika , 
#23001025	mbwenye mafala a Mbuya ngakukhala na kukhala . " Mafala enewa ndi Mphangwa Zadidi zidalalikwa kuna imwe zile . 
#23002001	Natenepo thundani pyakuipa pyonsene; lekani nama , penu kuchita ufakafaka , penu kuipirwa , penu kulongera anango pyakuipa . 
#23002002	Ninga akachiya , lirirani mkaka chadichadi wauzimu , towera mungamwa mkakawu mukule , pontho mupulumuke . 
#23002003	Ninga munalongera Malemba kuti , "Mwapiona mwekha mwene kukoma mtima kwa Mbuya . "
#23002004	Idzani kuna Mbuya , mwala wamoyo udakhondwa na anthu ninga wakusowa basa ule , kwache udasankhulwa na Mulungu kukhala wakufunika pyakwanga kuna iye . 
#23002005	Ninga miyala yamoyo , idzani mbamuphatiswa basa kumangira Nyumba yauzimu , mule munafuna imwe dzatumikira ninga anyansembe akupambulika kupereka nsembe yauzimu yakutambirwa na Mulungu kudzera muna Yesu Khristu . 
#23002006	Thangwi Malemba akulonga kuti , "Ndidasankhula mwala wakufunika pyakwanga , ule unaikha ine kukhala mwala wa pankhomo mu Zioni; tenepo munthu onsene anamkhulupira , nkhabe dzachita manyadzo na pang'ono pene tayu . "
#23002007	Mwala wenewu kuna imwe anyakukhulupira ngwakufunika pyakwanga; mbwenye kuna anyakukhonda khulupira ale: "Mwala udakhonda anyakumanga nyumba ninga wakusowa basa ule , wasanduka kukhala wakufunika pyakwanga kupiringana yonsene . "
#23002008	Malemba anango akulonga pontho kuti , "Wenewu ndi mwala unafuna dzagwegwedusa anthu , pontho mwala ule unafuna dzaagwesa . " Iwo adagwegweduka thangwi hadakhulupira tayu mafala a Mulungu; penepi ndiye pidaachitikira ninga mukhadapisasanya Mulungu . 
#23002009	Mbwenye imwe ndimwe dzinza yakusankhulika , anyansembe achifumu , dzinza yakupambulika , anthu ache a Mulungu , ale asankhulwa kuti alalike pya mabasa ademelero a Mulungu , ule adakuchemerani kukubulusani kumdima mbakudzesani kucheza chache chakudodomesa . 
#23002010	Kalene imwe nee mukhali anthu a Mulungu tayu , mbwenye chinchino ndimwe anthu ache; kalene imwe nee mukhadziwa nsisi za Mulungu tayu , mbwenye chinchino mwatambira nsisi zache . 
#23002011	Anzanga apamtima , ndikukudembeterani ninga alendo , pontho okhonda khazikika padziko yapansi pano kuti muleke kuteweza pikhumbo pya manungo pile pimbamenyana na moyo wanu wauzimu . 
#23002012	Makhaliro anu pakati pa anthu okhonda dziwa Mulungu akhale adidi , towera angakupambizirani kuti ndimwe anthu akudawika , adzadzindikire mabasa anu adidi , natenepo anadzakuza Mulungu pansiku ya kudza kwache pontho . 
#23002013	Na thangwi ya Mbuya verani atongi onsene a dziko: mvereni Mfumu wamkulu wa dziko , ule ndi mtongi wamkulu;
#23002014	pontho avereni akulu a boma , podi iwo adasankhulwa na iye kuti atchunyuse anyakuchita pyakudawa , pontho na kusimba anthu akuchita pyadidi ale . 
#23002015	Thangwi Mulungu akufuna kuti imwe mumatamise pyakulonga pyakupupwa pya anthu okhonda dziwa pinthu na mabasanu adidi ambachita imwepo . 
#23002016	Ndimwe mtumbe , apo lekani phatisa basa utumbe wanu ninga chinthu chakuphimbira nacho pyakudawa , mbwenye khalani ninga mabitchu a Mulungu . 
#23002017	Lemedzani anthu onsene , funani anyakukhulupira anzanu , gopani Mulungu , pontho lemedzani Mfumu wamkulu wa dziko . 
#23002018	Imwe anyabasa mwathema kuvera ambuyanu , pontho alemedzeni mwakumalisikaletu , nee anyakukoma mtima okha penu akufulika ale tayu , mbwenye na anyakuchita vinga ene . 
#23002019	Mulungu anadzakutsanzayisani thangwi ya penepi , ngakhala imwe munapirira nyatwa zidakhonda thema imwe kuziona thangwi imwe mwadzindikira kufuna kwa Mulungu . 
#23002020	Pana chinthu chanji chakuti akusimbeni nacho ngakhala munapirira na kumenywa kudathema imwe kuona kule thangwi yakuti mwadawa ? Mbwenye ngakhala munapirira nyatwa zinaona imwe podi kwene kuti mwachita pyakulungama , penepo Mulungu anadzakutsanzayisani . 
#23002021	Mulungu adakuchemererani penepi , thangwi Khristu adakuonerani nyatwa mbakusiyirani upangizi , towera imwe mutewerembo manyalo ache . 
#23002022	Iye hadadawa tayu , pontho chipo nee munthu na mbodzi ene adamva akulonga pyakunama pakanwa pache tayu . 
#23002023	Pidatikanwa iye , hadabwezere kutikanako tayu . Ndzidzi udaona iye nyatwa ule , iye hadathuswa tayu , mbwenye adatula pyonsene m'manja mwa Mulungu , ambatonga miseru mwakulungama ule . 
#23002024	Khristu ene adathukula pyakudawa pyathu m'manungo mwache pamtanda , towera tileke khala na moyo wakufuna kuchita pyakudawa , mbwenye tikhale na moyo wakufuna kuchita pyakulungama . Imwe mwawangiswa na pironda pyache . 
#23002025	Imwe mukhali ninga mabira akhadataya njira ale , mbwenye chinchino mwabwezwa kuti mutewere Makabuswa , pontho Nyakukoya moyo wanu ule . 
#23003001	Sasawambo imwe akazi mwathema kuvera amunanu , towera ngakhala anango a iwo anakhonda khulupira mafala a Mulungu , makhaliro anu aachitise kukhulupira . Imwe nkhabe funikave kulonga na fala ene tayu , 
#23003002	thangwi iwo anadzaona makhaliro anu adidi , pontho achilemedzo . 
#23003003	Kubalika kwanu kuleke khala kwa kunja ninga kumanga tsitsi , penu kuvala mikufu yakudula , penu nguwo zadidi zimbavala imwe zile . 
#23003004	M'mbuto mwache kubalika kwanu kukhale kwakubulukira mumtima mwanu , kubalika kwakukhonda mala kwa moyo wakufulika , pontho wakumatama , ule ngwakufunika pyakwanga pamaso pa Mulungu . 
#23003005	Thangwi akazi akale akupambulika akukhulupira Mulungu ale akhapichitisa okha ene kukhala akubalika pakuvera amunawo . 
#23003006	Sara akhali ninga tenepo; iye adavera Abrahamu mbamchernera Mbuyache . Chinchino imwe ndimwe anache achikazi ngakhala munachita pinthu pyadidi , pontho nkhabe gopa chinthu na chibodzi chene tayu . 
#23003007	Sasawambo imwe amuna mwathema kukhala na akazi anu mwanzeru . Alemedzeni thangwi iwo ngakuchepa mphamvu , pontho kuti iwo anadzatambirambo pabodzi na imwe mtukwa wa moyo wa Mulungu . Chitani penepi kuti paleke khala chinango chakupinga kupemphera kwanu . 
#23003008	Pakumalisira ndilonge kuti monsene khalani abodzi ene , pontho akuverana nsisi , funanani ninga abale , khalani akukoma mtima pontho akupichepesa kuna unango na mwanzache . 
#23003009	Lekani kubwezera chakuipa pa chakuipa , penu kutikana pa kutikana; m'mbuto mwache bwezerani mtsanzayiso thangwi ndi mtsanzayiso udadumbira Mulungu kuti anadzakupasani pandzidzi udakuchemerani iye ule . 
#23003010	Ninga munalongera Malemba kuti , "Munthu anafuna kukomerwa na moyo , pontho kukhala na nsiku zadidi , athema kuthunda kulonga mafala akuipa , pontho aleke kulonga pyakunama . 
#23003011	Iye athema kuleka pyakudawa pyache mbachita pinthu pyadidi; asakesake mtendere na mtimache onsene . 
#23003012	Thangwi Mbuya ambayang'anira anthu akulungama mbava kupemphera kwa wo; mbwenye ambazhangali na anthu akuchita pyakudawa . "
#23003013	Mbani anafuna dzakuthuswani ngakhala imwe munachita phinga kuchita pinthu pyadidi ?
#23003014	Mbwenye ngakhala imwe munabonera thangwi ya kuchita pinthu pyakulungama , penepo munadzakhala anthu akutsanzaya . Lekani gopa munthu na mbodzi ene , penu swipa mtima . 
#23003015	Mbwenye Khristu athema kukhala wakugopeka mumtima mwanu , thangwi iye ndi Mbuya . Ndzidzi onsene sasanyikani kutawira anthu ambakuvunzani pya chidikhiro china imwe ale , 
#23003016	kwache mupichite mwakufulika na mwachilemedzo . Khalani na chikumbu mtima chakusowa chinthu chakupokanyisa , towera anyakukutikanani , ale ambakulongerani pyakuipa thangwi ya makhaliro anu adidi achikhristu , adzachite manyadzo na pinalonga iwopyo . 
#23003017	Mphyadidi kubonera thangwi ya kuchita pyadidi , ngakhala nkhufuna kwa Mulungu , kusiyana na kubonera thangwi ya kuchita pinthu pyakudawika . 
#23003018	Khristu adapichita nyampheraphera kufac kabodzi kene basi thangwi ya pyakudawa pya anthu , munthu wakukhonda dawa kufera anthu akudawa , towera akufikiseni kuna Mulungu . Iye adaphiwa kumanungo mbachitiswa kukhala na moyo muuzimu , 
#23003019	mwenemo mbali na moyo muuzimu adenda kalalika kuna mizimu ikhali pauperezo ile . 
#23003020	Mizimu yeneyi ikhali ya anthu ale akhadakhonda vera Mulungu pandzidzi udadikhira iye mwakupirira pidasasanya Nowa chimwadiya ule . Anthu akuchepa akhali m'chimwadiyamo — anthu asere onsene pabodzi — ndiye adapulumuka na madzi ale . 
#23003021	Madziwa ntchidzindikiro cha ubatizo ule umbaonesa kuti mwapulumuswa chinchino kudzera muna kulamuka kwa Yesu Khristu kuimfa . Ubatizo nee nkhubulusa kwene shuzhu m'manungo tayu , mbwenye nkhudumbira kudachitwa kuna Mulungu na chikumbu mtima chadidi . 
#23003022	Yesu adenda kudzulu , pontho ali kudzanja yamadyo ya Mulungu , kutonga angelo onsene na pyakulengwa pyonsene pyakudzulu pyakukhala na utongi pontho mphamvu . 
#23004001	Podi Khristu adava kupha m'manungo mwache , sasawambo imwe mwathema kukhala na manyerezero onthowo mbamusasanyike kuva kupha; thangwi munthu anava kupha m'manungo mwacheyo nkhabeve pinthu na kudawa tayu . 
#23004002	Kubuluka chinchino kwenda m'tsogolo , khalani moyo wanu onsene wapansi pano wakutongwa na kufuna kwa Mulungu nee na pikhumbo pya umunthu tayu . 
#23004003	Imwe mwavunga ndzidzi ukulu m'ndulimu pakuchita pinthu pimbachita anthu okhonda dziwa Mulungu . Mukhachita pyakunyansa , pikhumbo pyakuipa , kuledzera , madyaidya , maphwando akuchitira pyakuzuda , pontho kupembedza mifanikizo , pile mphyakunyansa . 
#23004004	Tenepo chinchino anthu okhonda dziwa Mulungu adodoma thangwi akukuonani kuti imwe nkhabe kwatika kachita nawove tayu pinthu pyakunyansa pyakuzunguzika , tenepo akukutikanani . 
#23004005	Mbwenye iwo athema dzalonga pinthu pikhachita iwo pile pamaso pa Mulungu , ule asasanyika kutonga mseru anthu amoyo na akufa ene . 
#23004006	Ndi thangwi yache Mphangwa Zadidi zidalalikwambo na kuna anthu akufa ene , towera , podi kwene kuti akhadatongwa mseru kumanungo kuti afe ninga mumbatongerwa anthu onsene mseru , iwo akhale na moyo muuzimu ninga Mulungu ana moyo . 
#23004007	Kumala kwa pinthu pyonsene kuli chifupi . Natenepo khalani m'maso , pontho akuuphata mtima , towera mukwanise kupemphera . 
#23004008	Padzulu pa pyonsene , funanani unango na mwanzache na mtima onsene , thangwi kufunana kumbaphimbira pyakudawa pizinji . 
#23004009	Tambiranani mwadidi m'misa mwanu mwakukhonda dungunya . 
#23004010	Munthu onsene athema kuphatisa basa mtukwa udatambira iye kubulukira kuna Mulungu kutumikira nawo anzache . Khalani ninga akadamu adidi akudziwa kuphatisa basa mwadidi mitukwa yamtundu na mtundu yakubulukira kuna Mulungu . 
#23004011	Munthu onsene analalikayo athema kulalika mphangwa zakubulukira kuna Mulungu , munthu onsene anatumikira athema kutumikira na mphamvu zimbampasa Mulungu , towera papinthu pyonsene Mulungu alemedzwe kudzera muna Yesu Khristu , ule kuna iye kuna demelero na mphamvu kwenda na kwenda . Ameni . 
#23004012	Ashamwali anga apamtima , lekani kudodoma na mayesero akupha anaona imwewa , khala ninga malengolengo akugwerani . 
#23004013	Mbwenye sekerani thangwi mukukwata khundu panyatwa za Khristu , towera mudzakomerwe pikulu pene pandzidzi wa kubwera pontho kwache na demelero . 
#23004014	Ndimwe akutsanzaya , anthu angakutikanani , thangwi yakuti ndimwe anyakutewera a Khristu; kweneku nkhulonga kuti Mzimu wakudemelera wa Mulungu ali pana imwepo . 
#23004015	Ngakhala munabonera , kubonera kwanu kuleke khala thangwi yakuti ndimwe mphandu , mbava , phanga , penu nyachisuzisuzi papinthu pya anthu anango tayu . 
#23004016	Kwache ngakhala munabonera thangwi yakuti ndimwe mkhristu , lekani chita napyo manyadzo , mbwenye perekani takhuta kuna Mulungu kuti mwakwata dzina ya Khristu . 
#23004017	Ndzidzi wafika wakuti kutongwa mseru kutome , tenepo anthu ache a Mulungu athema toma kutongwa mseru . Ngakhala pinatoma na ife , apo pinadzamala tani na anthu ambakhonda khulupira Mphangwa Zadidi zakubulukira kuna Mulungu ale ?
#23004018	Ninga munalongera m'Malemba kuti , "Mphyakunensa kuti anthu akulungama apulumuke: apo , ndi tani na anyakudawa okhonda tsalakana pya Mulungu ale ? "
#23004019	Natenepo ale ambabonera thangwi yakuti nkhufuna kwa Mulungu athema kupipereka okha ene mwakumalisikiratu kuna Mulungu , Nyakulenga wakukhulupirika , pontho athimize kuchita pinthu pyadidi . 
#23005001	Ine , ule ndinembo mkulu wa mpingo , mboni ya kusanyika kwa Khristu , pontho ule ndinadzakwatambo khundu pademelero inafuna dzaoneswa ile , ndikupempha akulu a mpingo pakati panu
#23005002	kuti mukhale amakabuswa a mkumbi udakupasani Mulungu ule , pontho kuuyang'anira mwadidi na mwakupifuna kwanu ninga mumbapifunira Mulungu kuti imwe mupichite , nee kuti mukuchita kukakamizwa tayu . Lekani kuphata basanu na mtima wakufuna kupiganyalisa mwekha ene na kobiri , mbwenye na mtima wakufunadi kutumikira . 
#23005003	Lekani khala ninga atongi pana anthu apaswa imwe kuti muayang'anire ale , mbwenye khalani apangizi kuna mkumbiwo . 
#23005004	Tenepo Makabuswa Wamkulu angadzabwera pontho , munadzatambira chipewu chademelero chachifumu chokhonda suluka . 
#23005005	Sasawambo na imwe aphale , mwathema kuvera amunakulu . Monsenene mupivazike mwekha ene na kupichepesa , towera mutumikirane unango na mwanzache; thangwi Malemba alonga kuti , "Mulungu ambakhonda anyakudungudza , mbwenye ambakomera mtima anyakupichepesa . "
#23005006	Pichepeseni mwekha ene pansi pamkono wamphamvu wa Mulungu , towera akukuzeni pandzidzi unafuna iye . 
#23005007	Tulani pana iye kuswipa kwanu mtima konsene , thangwi ndiye ambakutsalakanani . 
#23005008	Khalani m'maso mbamuonesese ! Nyamalwanu , Satana , akufambafamba ninga nkhalamu yakubangula kusakasaka munthu wakuti amkhudyule . 
#23005009	Imirani dzololo pachikhulupiro chanu , pontho mkhondeni Satana , thangwi mukupidziwa kuti anyakukhulupira anzanu padziko yonsene yapansi akuonambo nyatwa sasawa ninga zinaona imwezi . 
#23005010	Mbwenye pidaona imwe nyatwa ndzidzi pang'ono , Mulungu mwenechiro wa kukoma mtima konsene , ule adakuchemerani kuti mukwate khundu pademelero yache yokhonda mala mukuphatanizana na Khristu , anadzakuchitisani kukhala akuthema monsene mwene , akuwanga , pontho akuimira dzololo pamaziko akukhazikika . 
#23005011	Kuna iye kukhale mphamvu kwenda na kwenda ! Ameni . 
#23005012	Ndalemba kalatayi m'chigwandira kuna imwe na kuphedzwa na Silivano , ule ambayesa ine ninga mkhristu mwanzanga wakukhulupirika . Ndafuna kukuwangisani mtima , pontho kupereka umboni wanga kuti penepi ndi kukoma mtima kwakuonadi kwa Mulungu . Imirani dzololo pana pinthu penepi . 
#23005013	Anzanu mumpingo wa kudziko ya Babulo , ale adasankhulwa pabodzi namwe kukhala anthu a Mulungu , akukupasani mwenyikiro . Mwananga Maliko akuchita chibodzibodzi . 
#23005014	Pasanani unango na mwanzache mwenyikiro wachikhristu kuonesa kufunana kwanu . Mtendere mbukhale namwe monsenene , imwe ale ngache a Khristu . 
#29015030	Apo lero tchithatu pamtandapo upipulumuse wekha ene . "
#29015031	Chibodzibodzi anyansembe akulu na afunzisi a mwambo adamselusa mbalonga kuna unango na mwanzache mbati , " Adapulumusa anthu anango , mbwenye akuchimwana kupipulumusa yekha ene !
#29015032	Ngakhala iye ndi Khristudi , Mfumu wa Aisraeli , mbatchithetu mphapo pamtandapo kuti tione mbatimkhulupira ! " Ale adakhomerwa na iye pabodzi akhamtikanambo . 
#29015033	Paora yakhumi na chiwiri na masikati dziko yonsene idagudumirwa na mdima . Mdimawo udamala maora matatu . 
#29015034	Paora yachitatu na mawulo Yesu adakhuwa na mkhuwo ukulu mbati , "Eloi , Eloi , lema sabakitani ? " Kweneku nkhulonga kuti , "Mulungu wanga , Mulungu wanga , mwandisiyiranji ndekha ine ? "
#29015035	Anthu anango penepo adava kukhuwa kwache mbalonga mbati , "Ngavani , iye akuchemera Elia ! "
#29015036	Mbodzi adathamanga mbakavika chikhwasakhwasa muvinyu wakuwawa , mbachifeka kumuti , mbaenda kachipasa Yesu kuti amwe . Munthu ule adalonga mbati , "Dikhirani , tione ngakhala Elia anadza dzamtchithisa pamtandapo . "
#29015037	Tenepo Yesu adakhuwa pikulu mbafa . 
#29015038	Chinguwo chakutchinga nacho mbuto yakuchenesesa ya Nyumba ya Mulungu chidang'ambika katinakati kutomera padzulu kufika kupansi kwache . 
#29015039	Mkadamu wa anyankhondo dzana ule akhaimira patsogolo pamtanda adaona kufac kudachita Yesu . Natenepo iye adalonga mbati , "Ndimomwene munthuyu akhalidi Mwana Mulungu ! "
#29015040	Akazi anango akhapiona na pakamsinzo . Pakati pawo pakhali Maria wa ku Magadala , Maria mawo wa Jose na Yakobo wang'ono , na Salome . 
#29015041	Pikhali Yesu m'Galilea , akazi enewa akhadamtewera mbamphedza . Akazi anango azinji ale adadza ku Yerusalemu pabodzi naye akhalimbo ponthopo . 
#29015042	
#29015043	
#29015044	Pilato adadodoma napyo pidava iye kuti Yesu adafa kale . Iye adachemeresa mkadamu wa anyankhondo dzana mbamvunza khala ninga Yesu akhadafa kale . 
#29015045	Pidatawira mkadamu ule kuti Yesu akhadafa kale , Pilatombo adamtawirisa Yosefe kuti akatchithise mtembo wa Yesu . 
#29015046	Yosefe adagula nguwo yakuchena mbatchithisa mtembo wa Yesu ule mbaufinikiza na nguwoyo . Adauikha m'masiye akuchita kukumbwa m'mwala mbagulung'undisa mwala ukulu kufunga nawo pamsuwo wa masiyewo . 
#29015047	Maria wa ku Magadala na Maria mache Jose akhaona kukhaikhwa mtembo wa Yesuwo . 
#29016001	Pidagwanda Nsiku Yakupuma , Maria wa ku Magadala , Maria mache Yakobo , na Salome adagula mafuta akununkhira kuti aende nawo kadzoza mtembo wa Yesu . 
#29016002	Pa Dimingu na machibesebese , pidachita dzuwa bulukeni , iwo adenda kumasiye kule . 
#29016003	Panjira adavunzana mbati , "Mbani anakatigulung'undisira mwala ule kuubulusa pamsuwo wa masiye . "
#29016004	Thangwi mwala ule ukhali ukulu pyakwanga . Mbwenye , pidakwiza iwo maso , adaona kuti mwala ukulu ule udagulung'undiswa kale . 
#29016005	Pidachita akazi ale gwibidi m'masiye mudaikhwa Yesu mule , adaona mphale wakuvala mkanjo wakuchena akhala pansi kukhundu yamadyo , tenepo iwo adatutumuka . 
#29016006	Mphale ule adalonga mbati , "Lekani tutumuka . Ndikupidziwa kuti mukuyang'ana Yesu wa ku Nazareti , ule adakhomerwa pamtanda . Iye hali muno tayu — alamuswa ! Ngayang'anani , mbuto ikhadamuikha iwo njishi . 
#29016007	Tenepo ndokoni mukapereke mphangwazi kuna anyakufunzache pabodzi na Peturo kuti: 'Yesu atsogola ku Galilea; imwe munakamuona kweneko ninga mudakupangirani iye . ' "
#29016008	Natenepo iwo adabuluka m'masiyemo na kuthamanga , pontho mwakudodoma uku akutetemera pyakwanga na mantha . Iwo hadalonge chinthu kuna munthu na mbodzi ene tayu , thangwi akhali na mantha . [
#29016009	Pidalamuka Yesu kuirnfa na machibesebese pa Dimingu , chakutoma adaonekera kuna Maria wa ku Magadala , ule akhadabulusa iye mizimu yakuipa minomwe . 
#29016010	Iye adenda kapanga ale adatewera Yesu; enewa akhali kusintili na kulira . 
#29016011	Iwo adava Maria akulonga kuti Yesu ali m'maso , pontho kuti iye akhadamuona , mbwenye iwo hadapikhulupire tayu . 
#29016012	Kubuluka penepo Yesu adaoneka mwa mtundu unango kuna anyakufunza awiri pikhaenda iwo kumidzi . 
#29016013	Iwo adabwerera kapanga anyakutewera anangowo , mbwenye iwo hadaakhulupire pontho tayu . 
#29016014	Pakumalisira , Yesu adaonekera kuna anyakufunza khumi na mbodzi mwenemo mbalikudya . Iye adaasumulula thangwi ya kusowa kwawo chikhulupiro pontho na kuuma kwawo mitima pakukhonda khulupira mafala adalongwa na ale adaona Yesu , pidalamuswa iye kuirnfa . 
#29016015	Yesu adaapanga mbati , "Ndokoni padziko yonsene yapansi pano mbamukalalike Mphangwa Zadidi kuna anthu onsene . 
#29016016	Ule anakhulupira mbabatizwa anadzapulumuswa , mbwenye anakhonda khulupirayo Mulungu anati adzaatchunyuse . 
#29016017	Anyakukhulupira anadzapaswa mphamvu zakuchita nazo pinthu pyakudodomesa: na dzinanga anadzabulusa mizimu yakuipa; anadzalonga malongero a chilendo;
#29016018	ngakhala anadzathukula nyoka penu kumwa chinthu chakupha , hanadzakuwazika tayu; anadzasanjika manjawo pana anthu akudwala , anthuwo mbadzawanga . "
#29016019	Pidamala Mbuya Yesu kulonga nawo , adakwatwa kwenda kudzulu mbakakhala kudzanja yamadyo ya Mulungu . 
#29016020	Anyakufunza adabuluka mbakalalikira konsene kwene . Mbuyambo adaphatadi nawo basa mbaaonesa kuti kulalikira kwawo kukhali kwa kuona , thangwi ya pinthu pyakudodomesa pikhachitikapyo . ]
40001001	Uwu ndi ndandanda wa makolo a Yesu Khristu , chidzukulu cha Davite , ule akhali chidzukulu cha Abrahamu . 
40001002	Abrahamu adabala Isake ; Isake adabala Yakobo ; Yakobo adabala Yuda na abale ache ; Yuda adabala Perezi na Zara ( mawo akhali Tamara ) ; Perezi adabala Hezironi ; Hezironi adabala Ramu ; Ramu adabala Aminadabu ; Aminadabu adabala Nasoni ; Nasoni adabala Salimoni ; Salimoni adabala Boazi ( mache akhali Rahabi ) ; Boazi adabala Obedi ( mache akhali Rute ) ; Obedi adabala Isai ; Isai adabala Mfumu Davite . 
40001003	
40001004	
40001005	
40001006	Davite adabala Solomo ( kale mache akhali mkazi Uria ) ; Solomo adabala Rehabiamu ; Rehabiamu adabala Abia ; Abia adabala Asa ; Asa adabala Yehosafati ; Yehosafati adabala Yoramu ; Yoramu adabala Uzia ; Uzia adabala Yotamu ; Yotamu adabala Ahazi ; Ahazi adabala Hezekia ; Hezekia adabala Manase ; Manase adabala Amoni ; Amoni adabala Yosia ; Yosia adabala Yekonia pabodzi na abale ache pandzidzi udakwatwa Aisraele kwenda kudziko ya Babulo ninga anyaperezo . 
40001007	
40001008	
40001009	
40001010	
40001011	
40001012	Kubulukira pandzidzi udabuluka Aisraele ku Babulo ndandanda wa makolo ache ukhali tenepa : Yekonia adabala Salatiele ; Salatiele adabala Zerubabele ; Zerubabele adabala Abiudi ; Abiudi adabala Eliakimu ; Eliakimu adabala Azoro ; Azoro adabala Zadoki ; Zadoki adabala Akimu ; Akimu adabala Eliudi ; Eliudi adabala Eleazara ; Eleazara adabala Matani ; Matani adabala Yakobo ; Yakobo adabala Yosefe ; Yosefe mamunache Maria , Maria ule adabala Yesu wakuchemerwa Khristu .
40001013	
40001014	
40001015	
40001016	
40001017	Natenepo pakhali mifendu ya anthu khumi na minayi kubulukira pandzidzi wa Abrahamu kufikirana Davite , pontho mifendu khumi na minayi kubulukira pandzidzi wa Davite kufikirana pandzidzi udatamiswa anthu a Aisraele ku Babulo , pontho mifendu khumi na minayi kubulukira penepo kufikirana pandzidzi wa kubalwa kwa Khristu . 
40001018	Kubalwa kwa Yesu Khristu kudachitika tenepa : Mache , Maria adavunzirwa na Yosefe , mbwenye mbadzati gona pabodzi , adapiona kuti iye anadzakhala na mwana kudzera muna Mzimu Wakuchena . 
40001019	Yosefe akhali munthu wakuchita pyakulungama ndzidzi onsene , mbwenye hadafuna kuti achitise manyadzo Maria pakwecha tayu , natenepo adasasanya njira yakuti amwalane naye mwakukhonda dziwa anthu . 
40001020	Pikhanyerezera Yosefe penepi , mngelo wa Mbuya adamuonekera kundoto mbalonga mbati , " Yosefe chidzukulu cha Davite , leka chita mantha , kwata Maria kuti akhale mkazako . Thangwi mimba ina iyeyo nja Mzimu Wakuchena . 
40001021	Iye anadzabala mwana wamamuna mbudzamthula Yesu , thangwi ndiye anadzapulumusa anthu ache kuna pyakudawa pyawo . "
40001022	Pyonsenepi pidachitika kuti pikwanekwane pile pikhadalonga Mbuya kudzera muna mprofeti kuti , 
40001023	" Mwali okhonda dziwa mamuna anadzakwata mimba mbadzabala mwana , pontho anadzamthula Emanuele " ( kweneku nkhulonga kuti Mulungu ali nafe ) . 
40001024	Tenepo pidalamuka Yosefe , adasemba Maria ninga mukhadampangira mngelo wa Mbuya kuti achite . 
40001025	Mbwenye Yosefe na Maria hadagona pabodzi tayu kufikirana mwana adabalwa . Tenepo Yosefe adathula mwanayo Yesu . 
40002001	Yesu adabalwa muluwani ya Betelehemu , m'nthemba ya Yudea , pandzidzi wa Mfumu Herodi . Penepo pene amuna anango , anyakudziwisa pya nyenyezi , adabwera ku Yerusalemu kubulukira kumabulukiro dzuwa
40002002	mbavunza mbati , " Mwana ule abalwa kukhala mfumu wa Ayuda ali kupi ? Tidaona nyenyezi yache ikubulukira kumabulukiro dzuwa , tenepo ife tabwera kuti tidzamulambire . "
40002003	Pidava Mfumu Herodi pabodzi na anthu onsene akukhala mumzinda wa Yerusalemu penepi , adasanyika mumtima . 
40002004	lye adachemeresa anyansembe akulu onsene na afunzisi a mwambo mbaavunza mbati , " Khristu anadzabalirwa kupi ? "
40002005	Iwo adamtawira mbati , " Muluwani ya Betelehemu m'nthemba ya Yudea . Thangwi penepi ndi pile pidalemba mprofeti kuti :
40002006	' Betelehemu m'nthemba ya Yudea , si iweve mzinda ung'ono pakati pamizinda yonsene ya mu Yudea tayu ; thangwi muna iwepo munadzabuluka mkadamu ule anafuna dzatsogolera anthu anga Aisraele . ' "
40002007	Tenepo Herodi adachemera alendo ale mwachibisobiso mbaavunza ndzidzi makamaka udaoneka nyenyezi ile . 
40002008	lye adaatumiza kwenda ku Betelehemu na kuatonga mbati , " Ndokoni mukamsakesake mwadidi mwanayo . Mungamgumana mudze na kuno dzandidziwisa kuti ine ndiendembo kamulambira . "
40002009	Natenepo iwo adenda , mbali panjira adaona nyenyezi yontho ile ikhadaona iwo kumabulukiro dzuwa . Pidaiona iwo , adakomerwa pyakwanga pene . Iyo idenda patsogolo pawo kufikirana idakaimira padzulu pambuto pakhali mwana pale . Iwo adapita m'nyumbamo . Tenepo pidaona iwo mwana na mache ene Maria pabodzi , adagodama pansi mbamulambira . Iwo adabulusa mitukwawo yakudula ya golidi , pyakununkhira pyakuchemerwa libano , na mafuta akununkhira akuchemerwa mure mbapipereka kuna Yesu . 
40002010	
40002011	
40002012	Tenepo adabwerera kwawo na njira inango , thangwi Mulungu adaacheuza kundoto kuti aleke dzera kuna Herodi . Kuthawira ku Iguputo
40002013	Pidamala iwo kwenda , mngelo wa Mbuya adaonekera kuna Yosefe kundoto mbalonga mbati , " Herodi anadzasakasaka mwanayu towera amphe . Natenepo lamuka ukwate mwana pabodzi na mache ene muthawire kudziko ya Iguputo , mbamukakhale kweneko kufikirana ndakupangani kuti mubulukeko . "
40002014	Yosefe adalamuka na mosiku mbakwata mwana na mache mbaenda ku Iguputo , 
40002015	kule kudakhala iwo kufikirana ndzidzi udafa Herodi . Penepi pidachitwa kuti pikwanekwane pikhadalonga Mbuya kudzera muna mprofeti kuti : " Ndidachemera mwananga kubuluka ku Iguputo . " Kuphiwa kwa ana
40002016	Pidapidziwa Herodi kuti alendo a kumabulukiro dzuwa adachita pyaunthawatawa , adazhangali pyakwanga . Iye adatonga kuti ana onsene achimuna mu Betelehemu na m'nthemba zache zakuzungulira a pyaka piwiri na pyakuchepera athema kuphiwa . Penepi pidatewezana na pikhadava iye kubulukira kuna anyakudziwisa nyenyezi a kumabulukiro dzuwa ale pandzidzi ukhadaonekera nyenyezi . 
40002017	Munjira yeneyi pidakwanakwana pile pidalonga mprofeti Yeremia kuti :
40002018	" Mkhuwo ukuveka muluwani ya Rama , mkhuwo wakulira na kubuma kukulu , Rakele akulirira anache mbakhonda funa pukutwa misozi , thangwi amala kufa . "
40002019	Pidafa Herodi , mngelo wa Mbuya adaonekera kuna Yosefe kundoto mu Iguputo
40002020	mbampanga mbati , " Lamuka , kwata mwana na mache mubwerere kudziko ya Israele , thangwi ale akhayesa kupha mwanayu afa . "
40002021	Natenepo Yosefe adalamuka mbakwata mwana na mache mbabwerera ku Israele . 
40002022	Mbwenye pidapiva Yosefe kuti Arikelao akhadapita m'mbuto ya babache , Mfumu Herodi , kunthemba ya Yudea , iye adachita mantha kwendako . Iye adacheuzwa kundotoko , tenepo adenda kunthemba ya Galilea
40002023	mbakakhazikika muluwani yakuchemerwa Nazareti . Natenepo pidakwanakwana pikhadalonga maprofeti kuti : " Iye anadzachemerwa Mnazarene . "
40003001	Pandzidzi wenewo Yohani Nyakubatiza adadza kuthando m'nthemba ya Yudea mbatoma kulalika . 
40003002	Iye adalonga mbati , " Lekani pyakudawa pyanu thangwi Mulungu ali chifupi kukhazikisa Ufumu wache ! "
40003003	Yohani akhali munthu adalongwa na mprofeti Yesaya pikhalonga iye mbati , " Munthu unango akukhuwa m'thando kuti , ' Msasanyireni njira Mbuya , ndendemezani njira towera iye afambemo . ' "
40003004	Nguwo za Yohani zikhali zakusasanywa na ubweya wa nyama yakuchemerwa ngamila . M'chuno mwache adamanga bande ya nthembe , pontho phoso yache ikhali nyadzombe na uchi . 
40003005	Anthu adabwera kuna iye kubulukira kumzinda wa Yerusalemu na a kunthemba yonsene ya Yudea , pontho na a kunthemba zonsene za chifiipi na mkulo wa Yorodani . 
40003006	Iwo adabweka pyakudawa pyawo , tenepo Yohani adaabatiza mumkulo wa Yorodani . 
40003007	Pidaona Yohani kuti Afarisi na Asaduki azinji ene akhabwera kuna iye kuti aabatize , iye adalonga kuna iwo mbati , " Imwe ana a nyoka ! Mbani akupangani kuti munakwanisa kuthawa kutchunyuswa kunafuna dzatumiza Mulungu ?
40003008	Phatani pinthu pyakuonesa kuti mwalekadi pyakudawa pyanu . 
40003009	Pontho lekani nyerezera kuti munakwanisa kuthawa kutchunyuswa pakulonga kwene kuti Abrahamu ndi kholoanu . Ndikukupangani kuti Mulungu anakwanisa kusanduza miyalayi kukhala pidzukulu pya Abrahamu . 
40003010	Mbadzo yasasanyika kugwanda miti pamitsitsi ; muti onsene okhonda bala nsapo zadidi unadzagwandwa mbuponywa pamoto . 
40003011	Ndimbakubatizani na madzi kuonesa kuti mwalekadi pyakudawa pyanu , mbwenye anadza m'nduli mwangayu , anadzakubatizani na Mzimu Wakuchena , pontho na mo to . Iye ngwamkulu pyakwanga kupiringana ine pano mwakuti sidatheme tayu kuthukula nkhwaira zache . 
40003012	Iye ana chisero m'manja mwache chakupepetera nacho mapira . Tenepo anadzagumanya mapira pambuwapo kaaikha m'chikwa , mbwenye anadzapitsa makupukupu pamoto okhonda thima . "
40003013	Pandzidzi weneyo Yesu adafika kubulukira kunthemba ya Galilea mbaenda kumkulo wa Yorodani kuna Yohani kabatizwa . 
40003014	Mbwenye Yohani akhayesa kumkhondera mbalonga mbati , " Mwatani munabwera kuna ine kuti ndikubatizeni , nee kuti ine ndibatizwe na imwe tayu ? "
40003015	Mbwenye Yesu adamtawira mbati , " Pileke chinchino pikhale tenepo . Thangwi munjira yeneyi tinakwanisa kuchita pinafuna Mulungu . " Tenepo Yohani adatawira kumbatiza . 
40003016	Si ndzidzi pidamala Yesu batizwa , adabuluka m'madzi mule , tenepo kudzulu kudafunguka , pontho iye adaona Mzimu wa Mulungu akutchitha pansi ninga nkhangaiwa mbaphamira pana iye . 
40003017	Tenepo fala idaveka kubulukira kudzulu kuti , " Uyu ndi mwananga wapamtima . Ndakomerwa naye pyakwanga pene . "
40004001	Tenepo Mzimu Wakuchena adamtsogolera Yesu kwenda kuthando kayeswa na Satana . 
40004002	Pidamala Yesu nsiku makumanayi akupimana kudya mosiku na masikati , iye adava njala . 
40004003	Tenepo Satana adadza kuna iye mbalonga mbati , " Ngakhala ndiwedi Mwana Mulungu , tonga miyalayi isanduke mikate . "
40004004	Mbwenye Yesu adamtawira mbati , " Malemba akulonga kuti , ' Munthu nkhabe khala na moyo na mkate okha tayu , mbwenye namafala onsene analonga Mulungu . ' "
40004005	Tenepo Satana adakwatira Yesu ku Yerusalemu , mzinda wakuchena , mbamkwirisa pachisusu ya Nyumba ya Mulungu
40004006	mbalonga kuna iye mbati , " Ngakhala ndiwedi Mwana Mulungu , piponye pansi wekha ene , thangwi Malemba akulonga kuti : ' Mulungu anadzatonga angelo ache pya iwe ; iwo anadzakugampha na manjawo , towera na manyalo ako ene aleke dzakuwazika pamiyala . ' "
40004007	Yesu adatawira mbati , " Malemba akulonga pontho kuti , ' Leka yesa Mbuya Mulungu wako . ' "
40004008	Tenepo Satana adakwata Yesu mbakwira naye paphiri yakulapha pyakwanga mbamuonesa maurumu onsene a padziko yapansi na demelero yache yonsene . 
40004009	Tenepo Satana ule adalonga kuna Yesu mbati , " Pyonsene pinaona iwepi ndinadzakupasa kuti pikhale pyako , ngakhala unagodama pansi mbundipembedza . "
40004010	Tenepo Yesu adatawira mbati , " Choka Satana ! Malemba akulonga kuti , ' Upembedze na kutumikira Mbuya Mulungu wako ene basi . ' "
40004011	Natenepo Satana ule adamsiya Yesu ; tenepo angelo adadza mbamphedza . 
40004012	Pidapiva Yesu kuti Yohani aikhwa m'perezo , adabwerera ku Galilea . 
40004013	Iye hadakhalemo muluwani ya Nazareti tayu , mbwenye adenda kakhala mu Kafaranao , luwani ya m'khundu mwa nyanza ya Galilea kunthemba za Zebuloni na Nafitali . 
40004014	Tenepo penepi pidachitika kuti pikwanekwane pidalonga mprofeti Yesaya kuti :
40004015	" Nthemba ya Zebuloni na nthemba ya Nafitali , panjira yakwendera kunyanza kumtunda unango wa mkulo wa Yorodani , Galilea , nthemba ya anthu okhonda khala Ayuda !
40004016	Anthu akukhala mumdima anadzaona cheza chikulu ; kuna alembo ambakhala kumbuto zamthunzi wa imfa , cheza chinadzaamwinikira . "
40004017	Kubulukira pandzidzi wenewo Yesu adatoma kulalika mphangwa zache mbati , " Lekani pyakudawa pyanu , thangwi Mulungu ali chifupi kukhazikisa Ufumu wache . "
40004018	Pikhafamba Yesu pagombe ya nyanza ya Galilea , adaona asodzi a nsomba awiri ubaleawo . Simoni wakuchemerwa Peturo na mbaleache Andrea , akupha nsomba m'nyanza na chavi . 
40004019	Yesu adalonga kuna iwo mbati , " Nditewereni , ndinadzakusanduzani kukhala asodzi a anthu . "
40004020	Kabodzinakabodzi iwo adasiya pyavi pyawo mbamtewera . 
40004021	lye adathimiza kwenda mbaona pontho amuna anango awiri ubaleawo , Yakobo na Yohani , ana Zebedeo . Iwo akhali m'mwadiya pabodzi pene na babawo Zebedeo kusasanyiratu makokotawo . Yesu adaachemera , 
40004022	tenepo kabodzi kene iwo adasiya makokotawo na babawo m'mwadiya mule mbatewera Yesu . 
40004023	Yesu adenda m'Galilea monsene kufunzisa m'nyumba zakupemphereramo , kulalika Mphangwa Zadidi za Ufumu wa Mulungu , pontho na kuwangisa anthu ale akhali na utenda wa mtundu onsene , pontho na nyatwa zakusiyanasiyana . 
40004024	Mbiri yache idaveka m'dziko yonsene ya Siria mwakuti anthu akhadza kuna iye na atenda ale akhali na utenda onsene wakusiyanasiyana na akuva kupha m'manungo ; anthu akukhala na mizimu yakuipa , anjirinjiri na anyamfutete — tenepo Yesu adaawangisa onsenewo . 
40004025	Anthu azinji akubulukira ku Galilea na ku Maluwani Khumi , akubulukira ku Yerusalemu , Yudea pontho na nthemba ya kumtunda unango wa kumkulo wa Yorodani , adamtewera . 
40005001	Yesu adaona mwinji ule mbakwira paphiri mbakakhala pansi . Anyakufunzache adagumanyikana mwakumzungulira
40005002	mbatoma kuafirnzisa mbati , 
40005003	" Ngakutsanzaya anthu ale ambadziwa kunyindira Mulungu kumbachita iwo thangwi Ufumu wa Kudzulu ngwawo . 
40005004	Ngakutsanzaya anthu ale anasintili ndzidzi uno , thangwi Mulungu anadzaapukuta misozi . 
40005005	Ngakutsanzaya anthu ale ambapichepesa , thangwi anadzatambira pile pidalonga Mulungu kuti anadzaapasa . 
40005006	Ngakutsanzaya anthu ale ambasirira pikulu kuchita pinafuna Mulungu , thangwi Mulungu anadzaakhutisa . 
40005007	Ngakutsanzaya anthu ale ambachitira anzawo udidi , thangwi Mulungu anadzaachitirambo udidi . 
40005008	Ngakutsanzaya anthu ale ngakuchena mtima , thangwi anati adzaone Mulungu . 
40005009	Ngakutsanzaya anthu ale ambafuna pya mtendere , thangwi Mulungu anadzaachemera anache . 
40005010	Ngakutsanzaya anthu ale ambasanyiswa thangwi ya kuchita pinafuna Mulungu , thangwi Ufumu wa Kudzulu ngwawo . 
40005011	" Ndimwe akutsanzaya , anthu angakutikanani mbakukusanyisani mbakupambizirani pinthu pyonsene pyakuipa thangwi yakuti ndimwe anyakunditewera . 
40005012	Tsanzayani na kukomerwa , thangwi mwakoyerwa mfiipo ukulu kudzulu . Mwenemu ndi sasawambo ninga mudasanyisirwa maprofeti ale akhalipo imwe mbudzati balwa . 
40005013	" Imwe mwakhala ninga munyu kuna anthu a padziko yapansi . Mbwenye munyuwo ungasuluka , unadzanyung'unyiswa nanji pontho ? Wasanduka ninga wakusowa basa . Tenepo umbatayiwa panja anthu mbaupondedza . 
40005014	" Imwe mwakhala ninga cheza kuna anthu a padziko yapansi . Mzinda wakumangwa padzulu pa phiri humbabisika tayu . 
40005015	Nkhabe munthu ambagasa nyale mbaigudumira na chitomba tayu ; m'mbuto mwache iye ambaiikha pambuto yakuonekera , towera imwinikire anthu onsene m'nyumbamo . 
40005016	Ntchibodzibodzi , cheza chanu chimwinikire pamaso pa anthu kuti iwo aone pinthu pyadidi pinachita imwe mbalemedza Babanu kudzulu . 
40005017	" Lekani nyerezera kuti ndadzera dzamalisa penu dzafudza mwambo wa Mose na pifunziso pya maprofeti . Nee sidadzera dzapifudza tayu , mbwenye dzachitisa pifunziso pyawo kukwanakwana . 
40005018	Ndikukupangani pyakuonadi kuti thambo na dziko mbipidzati buluka , pa mwambowo nee panadzafudzwa kalemba na kang'ono kene penu kansonga kalemba kene tayu kufikirana pinthu pyonsenepi pikwanekwane . 
40005019	Tenepo munthu angakhonda vera matongero na ang'ono ang'ono ene mbafunzisa anthu kuchitambo chibodzibodzi , iye anadzakhala wamng'ono mu Ufumu wa Kudzulu . Mbwenye kuna onsene ale ambavera mwambowu , pontho mbafunzisa anangombo kuchita chibodzibodzi , anadzakhalambo wamkulu mu Ufumu wa Kudzulu . 
40005020	Ndikukupangani , mphapo , munakwanisa kupita mu Ufumu wa Kudzulu ngakhala ndimwe anthu akukhulupirika kupiringana afunzisi a mwambo na Afarisi pakuchita pinthu pinafuna Mulungu . Yesu afunzisa pya kuzhangali
40005021	" Imwe mwava kuti kalene anthu akhapangwa kuti , ' Lejcani kupha ; munthu angachita kwene penepi apisosera mseru yekha ene . '
40005022	Mbwenye chinchino ndikukupangani kuti munthu angazhangalirac mbaleache , apisosera mseru yekha ene . Munthu analonga mbaleache kuti , ' Iwe nkhabe basa ! ' anadzasumirwa kuthando ya miseru , pontho munthu anathula mbaleache kuti , ' Pupwe ' anadzaponywa kumoto wa kugehena . 
40005023	Natenepo iwe ungafuna kupereka mtukwa paguwa ya nsembe kuna Mulungu , penepo ungakumbuka kuti una mseru na mbaleako
40005024	mphyadidi kuti usiye mtukwakowo paguwapo mbauenda kaphatizana na mbaleakoyo , ungamala penepo , ubwerere mbukapereka mtukwa ule kuna Mulungu . 
40005025	" Ngakhala unango akusumira kuthando ya miseru mphyakufunika kuti uphatizane naye mbamuli panjira kwenda katongwa , thangwi ungafika kweneko iye anadzakupereka m'manja mwa nyakutonga miseru . Enewambo anadzakupereka m'manja mwa msirikali , tenepo msirikali anadzakuikha m'perezo . 
40005026	Ndikukupanga kuti iwe nkhabe dzabuluka m'perezomo kufikirana wamalisa kupagali mangawa onsene a mseru wakowo . 
40005027	" Imwe mwava kuti pidalongwa kalene kuti , ' Lekani chita uputa . '
40005028	Mbwenye chinchino ndikukupangani kuti : munthu angaona mkazi mbamsirira , penepo pene achita naye kale uputa mumtima mwache . 
40005029	Tenepo diso yako yakumadyo ngakhala ikukuchitisa kuti udawe , ikonombole uitaye . Mphyadidi kuti utaye phindi ibodzi ya manungo ako kusiyana nakuti manungo ako onsene aponywe kugehena . 
40005030	Ngakhala dzanjako yakumadyo ikukuchitisa kuti udawe , igwande uitaye . Mphyadidi kuti utaye dzanjako ibodzi kusiyana nakuti manungo ako onsene akaponywe kugehena . 
40005031	" Kalene pidalongwa pontho tenepa : ' Munthu angamwalana na mkazache alembe kalata yakudziwisa pya kumwalanako . '
40005032	Mbwenye chinchino ndikukupangani kuti : ngakhala mamuna amwalana na mkazache na mathangwi anango ene , nee kuti okhonda khulupirika , mkaziyo mbasembwa pontho , mamunayo achitisa kuti mkaziyo achite uputa . Tenepo mamuna amsembayo achitambo uputa . 
40005033	" Imwe mwapiva pontho kuti kalene anthu akhapangwa kuti , ' Lekani kuswa mapangano , mbwenye chitani pidadumbira imwe kuna Mbuya . '
40005034	Mbwenye chinchino ndikukupangani kuti mungachita mapangano na munthu muleke kudumbira . Lekani kudumbira na kudzulu , thangwi kweneko ndi mpando wachifumu wa Mulungu , 
40005035	nee na dziko yapansi , thangwi mphakutsamisira manyalo ache , penu na Yerusalemu ene , thangwi wenewo ndi mzinda wa Mfumu Wamkulu . 
40005036	Lekani kudumbira na pakhosi panu , thangwi imwe nkhabe kwanisa kuchitisa kuti tsitsi ikhale yakuchena penu yakuswipa tayu . 
40005037	Mulonge kwene kuti ' Ande ' penu Tayu ' — pinango pyonsene pinathimizira imwe kulonga mphyakubulukira kuna Satana . 
40005038	" Imwe mwava kuti pidalongwa kalene kuti : ' Diso ibweze diso , dzino ibweze dzino . '
40005039	Mbwenye chinchino ndikukupangani kuti lekani bwezera mwanzanu angakuchitirani chakudawika . Ngakhala munthu akugasani mbama kuphutu yakumadyo , mpaseni phutu inango yakumabzereyo kuti amenye pontho . 
40005040	Pontho ngakhala munthu ali nawe mseru mbakukakamiza kuti umpase mayalako , umpase akwate pabodzi na mkanjo wako ene . 
40005041	Pontho ngakhala nyankhondo akukukakamiza kuti umthukhulire mtolo wache pontho umperekeze matanyo chikwi chibodzi , ndoko naye pikwi piwiri . 
40005042	Ngakhala munthu unango akupempha chinthu , umpase ; unango angafuna kukubwereka chinthu , umbwereke . 
40005043	" Imwe mwava kuti pidalongwa kalene kuti , ' Funani ashamwali anu , chitani pyaumalwa kuna anyamalwanu . '
40005044	Mbwenye chinchino ndikukupangani kuti funani anyamalwanu pontho pemphererani ambakusanyisani ale , 
40005045	towera mukhale ana a Babanu wa Kudzulu . Thangwi iye ambagasa dzuwa pana anthu adidi na akuipa ene , pontho ambavumbisa mvula kuna ale ambachita udidi na kuna ale ambachita pyakudawika . 
40005046	Mulungu anakwanisa tani kukufupani ngakhala imwe mumbafuna kwene anthu ale ambafunambo imwe ? Na anyakukhomesa msonkho ene ambapichita penepi basi !
40005047	Ngakhala mumbamwenyika ashamwali anu ene basi , penepa mwasiyana tani na pile pimbachita anthu ene pyawo ? Na anthu ene okhonda dziwa Mulungu ambachitambo chibodzibodzi . 
40005048	Khalani akuthema monsene mwene — ninga Babanu wa Kudzulu ngwakuthema monsene mwene !
40006001	" Onesesani kuti muleke chita mabasanu akulungama mwakuoniwa , towera anthu akusimbeni napyo . Mungachita tenepo nee munadzatambira na mfupo ene kubulukira kudzulu kuna Babanu tayu . 
40006002	" Tenepo mungapasa chinthu nyakutcherenga , lekani kupilalika kuna anthu ninga mumbachitira mfakafaka zinangozi m'nyumba zakupemphereramo na m'misikamu . Iwo ambachita tenepo towera asimbwe na anthu anango . Ndikukupangani pyakuonadi kuti enewo apagalwi kale mfupo wawo . 
40006003	Mbwenye ngakhala mukuphedza nyakutcherenga , mupichite mwakubisika mwakuti shamwalianu wapamtima aleke kupidziwa . 
40006004	Tenepo pyachita imwepyo pinadzakhala pyakubisika , Babanu ule ambaona pile pimbachitwa mwakukhonda kupionesera anadzakufupani . 
40006005	" Mungapemphera lekani khala ninga mfakafaka . Izo zingapemphera zimbakomerwa na kuimira m'nyumba zakupemphereramo na m'mphambamo zanjira , towera aoniwe na anthu onsene . Ndikukupangani pyakuonadi kuti iwo apagalwi kale mfupo awo . 
40006006	Mbwenye mungafuna kupemphera , ndokoni kusubi kwanu , fungani msuwo mbamupemphera kuna Babanu okhonda oneka ule . Tenepo Babanu ule ambaona pimbachita imwe mwakubisika , anadzakufupani . 
40006007	" Mungapemphera , lekani bwerezabwereza mafala onthoonthowo ninga mumbachitira anthu okhonda dziwa Mulungu , ale ambanyerezera kuti Mulungu anava pinapempha iwo na kupemphera kwawo mwakulapha . 
40006008	Lekani khala ninga iwo , thangwi Babanu ambadziwa kale pimbafuna imwe mbamudzati pempha . 
40006009	Mphapo , mungafuna pemphera , longani tenepa : ' Babathu wa Kudzulu ; dzinanu yakuchena ilemedzwe ;
40006010	Ufumu wanu udze ; kufuna kwanu kuchitwe pansi pano ninga muna ipyo kudzulu . 
40006011	Tipasenimbo pyakudya pyathu pya lero .
40006012	Tilekerereni pyakudawa pyathu ninga pyachita ifembo kulekerera anyakutidawira . 
40006013	Lekani tawirisa kuti tiyeswe na mayesero , mbwenye tipulumuseni kuna nyakuipayo . '
40006014	" Mungalekerera pyakudawa pyakuchitirani anthu anango , Babanu wa Kudzulu anadzalekererambo pyakudawa pyanu . 
40006015	Mbwenye ngakhala imwe nkhabe lekerera pyakukudawirani anzanu , Babanu Mulungu hanadzalekererambo pyakudawa pyanu tayu . 
40006016	" Ngakhala mukupimana kudya , lekani onesa makhuzi kunkhope kwanu ninga mumbachitira mfakafaka . Iwo ambachita makhuzi towera aoniwe na anthu onsene kuti akupimana kudya . Ndikukupangani pyakuonadi kuti enewo atambira kale mfupo wawo . 
40006017	Ngakhala mukupimana kudya , musambe nkhope pontho musapule tsisi yanu , 
40006018	towera anthu anango aleke kupidziwa kuti mukupimana kudya , mbwenye apidziwe ndi Babanu ene wakukhonda oneka ule basi . Babanu ule ambaona pimbachita imwe mwakubisika , anadzakufupani . 
40006019	" Lekani kupikoyera mfuma pansi pano , kule mabelethe na midzimbiri pinakwanisa kuivunga , pontho mbava zinakwanisa kuswa mbizibamo . 
40006020	Mbwenye pikoyereni mfuma kudzulu , kule mabelethe na midzimbiri nkhabe kwanisa kuivunga tayu , pontho mbava nkhabe kwanisa kuswa mbizibamo tayu . 
40006021	Thangwi mitimanu inadzakhala ikunyerezera kunakoya imwe mfumanuko . 
40006022	" Maso ndi nyale ya manungo . Ngakhala maso ako ali mwadidi , manungo ako onsene ambakhalambo na cheza . 
40006023	Mbwenye ngakhala maso ako hali mwadidi tayu , manungo ako ambakhala mumdima . Natenepo ngakhala cheza chanu chasanduka mdima , munadzakhala mumdima wakugoswa pyakwanga . 
40006024	" Nkhabe nyabasa anakwanisa kutumikira ambuya awiri tayu , thangwi anadzazonda mbodzi mbafuna unangoyo ; anadzakhulupirika kuna mbodzi mbalulupisa unangoyo . Imwe nkhabe kwanisa kutumikira Mulungu na ndzidzi onthowo kutumikira kobiri tayu . 
40006025	" Ndi thangwi yache ndikukupangani kuti lekani swipa mtima na moyo wanu kuti munadyanji , munamwanji penu munavalanji ? Ayi moyo si wakufunika pyakwanga tayu kupiringana pyakudya ? Manungombo si akufunika pyakwanga tayu kupiringana nguwo ?
40006026	Ngayang'anani mbalame , nee zimbalima , penu kuvuna , penu kukoya phoso m'pikwa tayu , mbwenye Babanu wa Kudzulu ambaziyang'anira mwadidi . Apo imwe , si imwe akufunika pyakwanga kupiringana mbalame tayu ?
40006027	Mbani wa imwe anakwanisa kuthimizira nsikue ibodzi ene basi pa nsiku zache na kuswipa mtima ?
40006028	" Mphapo mumbaswipiranji mtima kuti munavalanji ? Ngayang'anani maluwa ambakula tani : maluwa nee ambaphata basa , penu kupisasanyira okha ene nguwo tayu . 
40006029	Mbwenye ndikukupangani kuti nee na Mfumu Solomo , na kufuma konsene kudachita iye , akhali na nguwo zakubalika ninga maluwawa tayu . 
40006030	Apo ngakhala Mulungu ambavazika ninga tenepa maudzu amtsanga ale ambalila kukhala lero ene basi , mangwana mwache mbaponywa pamoto , ayi weneyu nkhabe dzakuvazikani mwadidi tayu . Imwe anthu a chikhulupiro chakuchepa !
40006031	" Natenepo lekani sanyika na kupivunza kuti , ' Lero tinadyanji ? penu , ' Tinamwanji ? ' , penu ' Tinavalanji ? '
40006032	Thangwi ambapifuna pinthu penepi mbanthu okhonda dziwa Mulungu . Babanu wa Kudzulu ambadziwa kuti imwe mumbafuna pinthu pyonsenepi . 
40006033	Mphapo chakutoma imwe mwathema kutsalakana pya Ufumu wa Mulungu , pontho na pimbafuna iye kuti mupichite , tenepo iye anadzakupasani pinthu pinango pyonsenepi . 
40006034	Tenepo lekani swipa mtima na pya mangwana , thangwi pya mangwana mphyamangwana . Nsiku yonsene ina nyatwa zache zakukwanakwanaletu . 
40007001	" Lekani tonga mseru anthu anango , towera Mulungu aleke dzakutonganimbo . 
40007002	Thangwi Mulungu anadzakutongani sasawa ninga mumbatongera imwe anzanu , pontho anadzaphatisa basa mdida ontho umbayesera imwe anzanuwo . 
40007003	Unayang'aniranji chitsotso chili m'diso mwa mwanzako mbukhonda nyerezera chigo chili m'diso mwakomo . 
40007004	Unalonga tani kuna mwanzako kuti , ' Mwanzanga , ndikubuluse chitsotso m'diso mwakomo , ' mwenemo chigo chili m'diso mwako . 
40007005	Mfakafakawe , toma wabulusa chigo chili m'diso mwakomo , tenepo unakwanisa kuona mwadidi chitsotso chili m'diso mwa mwanzakocho . 
40007006	" Lekani pasa anambwa pinthu pyakuchena , thangwi iwo m'mbuto mwache anadzakusandukirani mbakulumani . Lekani ponyera nkhumba pinthu pyakupambulika kuna Mulungu , thangwi anapipondedzapondedza kwene basi . 
40007007	" Pemphani , tenepo munadzatambira ; sakasakani , tenepo munadzapigumana ; didimizani , tenepo munadzafungulirwa msuwo . 
40007008	Thangwi munthu onsene anapempha , anati atambire , munthu onsene anasakasaka , anati apigumane , pontho munthu onsene anadidimiza , anati arungulirwe msuwo . 
40007009	Mbani munthu , mwanache angampempha mkate ambampasa mwala ?
40007010	Penu angampempha nsomba , ambampasa nyoka ?
40007011	Ngakhala imwe anthu akuipa mumbadziwa kupasa ananu pinthu pyadidi , apo Babanu wa Kudzulu ndiye tani ? Ayi iye angapichimwane kupereka pinthu pyadidi kuna anyakumpempha ale ? "
40007012	" Chitirani anthu anango pinthu pimbafuna imwe kuti iwo akuchitireni : mwambo wa Mose na pifunziso pya maprofeti pyagona penepa . 
40007013	" Pitani na pamsuwo wakupapanula . Thangwi msuwo wakwenda kugehena ngukulu , pontho njira yakwenda kweneko njakufumbuka . Tenepo mbanthu azinji ambagwanda na njira yeneyi . 
40007014	Mbwenye msuwo wakupitira kumoyo ngwakupapanula pyakwanga , pontho njira yakwenda kweneko njakunensa pyakwanga . Tenepo anthu ambagumana njira yeneyi ngakuchepa . 
40007015	" Khalani m'maso na maprofeti akunama ; iwo ambadza kuna imwe akuoneka ninga mabira kunja kwawo , mbwenye m'bwalo mwawo akhala ninga mibinzi yakugoswa !
40007016	Munadzaadziwa na pimbachita iwo . Muti waminga nee ungabale masawu tayu , penu muti wamkotamu kubala makuyu tayu . 
40007017	Muti wadidi umbabala nsapo zadidi , mbwenye muti wakuipa umbabalambo nsapo zakuipa . 
40007018	Muti wadidi nkhabe bala nsapo zakuipa tayu , pontho muti wakuipa nkhabe bala nsapo zadidi tayu . 
40007019	Tenepo miti yonsene ile imbakhonda bala nsapo zadidi imbagwandwa mbiponywa pamoto . 
40007020	Natenepo munadzaadziwa maprofeti akunama na mabasa ambaphata iwo . 
40007021	" Si onsene ale ambandichemera , ' Mbuya , Mbuya , ' anadzapita mu Ufumu wa Kudzulu tayu , mbwenye ambachita pimbafuna Babanga wa kudzulu ale . 
40007022	Nsiku inamna Mulungu dzatonga anthu mseru ingadza , azinji anadzalonga kuna ine mbati , ' Mbuya , Mbuya , tikhalonga mphangwa zakubulukira kuna Mulungu na dzinanu , pontho tikhabulusa mizimu yakuipa na kuchita pyakudodomesa pizinji na dzinanu ! '
40007023	Tenepo ndinadzalonga kuna iwo kuti , ' Chokani , anthu akuipamwe , ine sinakudziwani tayu ! '
40007024	" Natenepo anthu onsene ale ambava mafalangawa mbaaphatisa basa akhala ninga munthu wanzeru ule adamanga nyumbache paphanzwi . 
40007025	Mvula idavumba , mikulo mbitayikira , pontho chimphepo chikulu chidadza mbichimenya nyumbayo . Mbwenye nyumbayo hidagwa tayu , thangwi ikhadamangwa paphanzwi . 
40007026	" Mbwenye munthu angava mafalangawa mbakhonda kuaphatisa basa akhala ninga munthu wakupupwa ule adamanga nyumbache patchetcha . 
40007027	Mvula idavumba mikulo mbitayikira , pontho chimphepo chidadza mbichimenya nyumbayo . Tenepo nyumbayo idagwa mbigomokaletu . "
40007028	Pidamala Yesu kulonga mafala enewa mwinji ule udadzudzumika pyakwanga na mfunzisiro wachewo . 
40007029	Iye hakhali ninga afiinzisi a mwambo ale tayu , thangwi adafimzisa ninga mwenechiro utongi . 
40008001	Pidatchitha Yesu kubulukira kuphiri kule , mwinji ukulu udamtewera . 
40008002	Tenepo munthu wa matanya adadza kuna Yesu dzagodama pamaso pache mbalonga mbati , " Mbuya , ngakhala munapifiina , munakwanisa kundichenesa . "
40008003	Yesu adafuthula mkono wache mbaphata munthuyo mbatawira mbati , " Ndinapifuna , chena ! " Kabodzinakabodzi matanya ale adammalira . 
40008004	Tenepo Yesu adampanga munthu ule mbati , " Ngava ! Leka kapanga munthu na mbodzi ene , mbwenye ndokoletu kuna nyansembe kuti akakuone ; nakuti onsene akapidziwe kuti wawangadi , kapereke nsembe zidatonga Mose zile . "
40008005	Pidapita Yesu muluwani ya Kafaranao , mkadamu wa anyankhondo dzana adagumanikana naye mbampempha kuti amphedze mbati , 
40008006	" Mbuya , nyabasanga adwala mwakuti agona patalimba kumusaku , akuchimwana na kufamba kwene , pontho akuva kupha pyakwanga . "
40008007	Yesu adalonga mbati , " Ndinati ndiende kamuwangisa . "
40008008	Mkadamu ule adatawira mbati , " Waa tayu , Mbuya , thangwi ine sidathema tayu kuti imwe muende kumusa kwanga . Mbwenye longani kwene fala basi , nyabasanga anati awange . 
40008009	Ine ene pano ndili pansi pa utongi wa akadamu anga , pontho pansi pangambo pana anyankhondo mwakuti ndingapanga mbodzi kuti , ' Ndoko ! ' iye ambaendadi ; apo ndingapangombo unango kuti , Tdza kuno ! ' iye ambadzadi ; apo ndingapanga nyabasanga kuti , ' Chita chakuti ! ' iye ambachitadi . "
40008010	Pidava Yesu penepi adadzudzumika napyo mbalonga kuna anthu akhamtewera ale mbati , " Ndikukupangani pyakuonadi kuti chipo nee ndidzati ndaona munthu wakukhala na chikhulupiro ninga chenechi m'dziko ya Israele tayu . 
40008011	Ndikukupangani pyakuonadi kuti anthu azinji anadzabwera kubulukira kumabulukiro na kumadokero dzuwa mbadzakhala pansi pabodzi na Abrahamu , Isake na Yakobo paphwando mu Ufumu wa Kudzulu . 
40008012	Mbwenye ale adachita kuti ndiwo anadzapita mu Ufumuwo anadzaponywa kumdima , kweneko iwo anadzalira na kukikita mano awo . "
40008013	Tenepo Yesu adalonga kuna mkadamu ule mbati , " Ndoko mudzi , pyakhulupira iwepi pinati pichitikedi kuna iwe . " Tenepo nyabasa wa mkadamu adawangiratu na ndzidzi onthowo . 
40008014	Yesu adenda kumusa kwa Peturo . Kweneko adaonako mebzalache Peturo ali gone patalimba nawo manungo kumpha . 
40008015	Yesu adamphata dzanjache , manungombo adalekeratu . Tenepo mkazi ule adalamuka mbatoma kumfiliviri . 
40008016	Na mawulo , anthu adadza kuna Yesu na anthu azinji ale akhali na mizimu yakuipa . Yesu adabulusa mizimu yakuipa na fala ene basi , pontho adawangisa atenda onsene . 
40008017	M'njira yeneyi mafala adalonga mprofeti Yesaya adakwanakwana pidalonga iye mbati , " Iye adathukula pyakuva kupha pyathu , pontho adabulusa utendathu onsene . "
40008018	Pidaona Yesu kuti mwinji wamzungulira , adapanga anyakufunzache kuti awambukire kukhundu inango ya nyanza . 
40008019	Mfiinzisi unango wa mwambo adadza kuna iye mbalonga mbati , " Mfunzisi , ine ndasasanyika kwenda namwe konsene kunaenda imwe . "
40008020	Yesu adamtawira mbati , " Mibinzi ina madzimba , pontho mbalame zina pisa , mbwenye Mwana Munthu nkhabe mbuto yakugona penu pakupumirapo tayu . "
40008021	Nyakufunza unango adalonga mbati , " Mbuya , nditawiriseni kuti nditome kaikha babanga m'masiye . "
40008022	Yesu adalonga mbati , " Nditewere . Aleke anthu akufa aikhane anyakufa okhokha . "
40008023	Yesu adapakira m'mwadiya , mbaenda pabodzi na anyakufunzache . 
40008024	Vumbuvumbu , chonzi chakugoswa chidagundika panyanzapo mwakuti mwadiya ule ukhali chifupi kulirima . Mbwenye Yesu akhali pyache m'chitulo kugona . 
40008025	Tenepo anyakufunzache adenda kuna iyeko kamulamusa . Iwo adalonga mbati , " Tipulumuseni Mbuya ! Ngayang'anani , tili chifupi kufa ! "
40008026	Yesu adaatawira mbati , " Imwe anthu a chikhulupiro chakuchepa , thangwi yache njanji munagoswerwa tenepa ? " Tenepo Yesu adalamuka mbatonga mphepo na mabimbi kuti pimatame . Tenepo pakhali kumatama kukulu . 
40008027	Tenepo onsene adadodoma mbalonga mbati , " Ndi mtundu wanji wa munthu weneyu wakuti mphepo na mabimbi pimbamvera ? "
40008028	Pidadza Yesu kumtunda unango wa nyanza kunthemba ya Gadara , adagumanikana na amuna awiri akubulukira kumadzimba amasiye . Amuna enewa akhali na mizimu yakuipa , tenepo akhagoswa pyakwanga mwakuti nee mbodzi adawanga mtima kugwanda na njira yeneyo tayu . 
40008029	Kabodzi kene iwo adakhuwa mbati , " Munafimanji na ife , imwe Mwana Mulungu ? Kani mwadza dzatisanyisa mbudzati fika ndzidzi wache ? "
40008030	Pakansinzo pang'ono pakhadya mkumbi ukulu wa nkhumba . 
40008031	Natenepo mizimu yakuipa ile idapempha Yesu kuti , " Ngakhala munafuna kutibulusa , titumizeni pyathu muna mkumbi wa nkhumba uli apowo . "
40008032	Yesu adalonga kuna iyo mbati , " Ndokoni ! " Tenepo mizimu yakuipa ile idabuluka mbikapita muna nkhumba . Mkumbi onsene wa nkhumba ule udatchithira pamatelero na kuthamanga mbukagwera m'nyanza mbubira . 
40008033	Amakabuswa a nkhumba zile adathamanga kuluwani kalonga pyonsenepyo , pontho na pile pidachitikira amuna akhali na mizimu yakuipa ale . 
40008034	Natenepo onsene muluwanimo adenda kaona Yesu . Pidamuona iwo , adampempha kuti abuluke kunthemba kwawoko . 
40009001	Yesu adapakira m'mwadiya mbawambuka nyanza kubwerera kuluwani ya kwawo . 
40009002	Kweneko amuna anango adamdzesera nyamfutete , wakugoneswa pamachira . Pidaona Yesu chikhulupiro chawo , adalonga kuna nyamfuteteyo mbati , " Wanga mtima , mwananga ! Pyakudawa pyako pyalekererwa . "
40009003	Afunzisi a mwambo adalonga okha ene mbati , " Munthuyu akushola Mulungu ! "
40009004	Yesu adadziwa kale pikhanyerezera iwo , natenepo adalonga mbati , " Mwatani munanyerezera pinthu pyakuipa ninga penepi ?
40009005	Chifupi ntchipi kulonga kuti , ' Pyakudawa pyako pyalekererwa ' , penu kuti , ' Lamuka ufambe ' ?
40009006	Mbwenye ndinati ndikupangizenidi kuti Mwana Munthu ana utongi padziko yapansi wakulekerera pyakudawa . " Tenepo Yesu adapanga nyamfuteteyo mbati , " Lamuka thukula makhako uende kwanu . "
40009007	Tenepo munthu ule adalamukadi mbaenda kwawo . 
40009008	Pidaona anthu penepi adaphatwa na mantha , tenepo adakuza Mulungu thangwi ya kupereka utongi ninga wenewu kuna anthu . 
40009009	Yesu adabuluka pambuto yeneyo . Tenepo pikhafamba iye , adaona nyakukhomesa msonkho dzinache Mateo alikhale m'nyumba yakukhomeseramo msonkho . Tenepo Yesu adalonga kuna iye mbati , " Nditewere ! " Mateo adalamuka mbamteweradi . Pikhadya Yesu m'nyumba mwa Mateo , anyakukhomesa msonkho azinji na anthu anango akudawa adadza mbadya pabodzi na Yesu , pontho na anyakufunzache . 
40009010	
40009011	Afarisi anango adaona penepi mbavunza anyakufunzache mbati , " Thangwi yache njanji mfunzisi wanu ambadya pabodzi na anthu ninga enewa ? "
40009012	Yesu adava mbaatawira mbati , " Anthu akuwanga nkhabe funa ng'anga tayu , mbwenye atenda . 
40009013	Ndokoni mukayang'ane kuti Malemba akulonganji pinalonga iwo kuti , ' Sinafuna nsembe za nyama tayu , mbwenye chinaruna ine nkhukoma mtima . ' Ine sidadzere dzachemera anthu akulungama tayu , mbwenye anyakudawa . "
40009014	Anyakutewera a Yohani Nyakubatiza adadza kuna Yesu mbamvunza mbati , " Pyakhala tani kuti ife na Afarisi timbapimana kudya kazinji kene , mbwenye anyakufunzanuwa nkhabe kupimana kudya tayu ? "
40009015	Yesu adalonga mbati , " Imwe mukunyerezera kuti anthu akuchemerwa kuphwando yakukazhali anatsukwala mwenemo nyakusemba ali nawo pabodzi ? Nkhabe tayu , mbwenye ndzidzi unadzafika unafuna dzabuluswa nyakusembayo pakati pawo , tenepo iwo anadzapimana kudya . "
40009016	" Nkhabe munthu ambakwata chigamba cha nguwo itswa mbachisonera panguwo yakale tayu , thangwi chigamba chachinchinocho chinanyomola na kukuziratu benga ya panguwo yakale ile . 
40009017	Pontho nkhabe munthu ambatsanyulira vinyu wachinchino m'mabudu a nthembe akuphatisirwa kale basa tayu , thangwi mabuduwo anadzatumbuka , vinyuyo mbakhuthukira pansi , pontho mabuduwo anadzavungika . Chadidi chache vinyu wachinchino atsanyulirwe m'mabudu achinchino . Tenepo pyonsenepyo pinadzakoyeka mwadidi . "
40009018	Pikhali Yesu m'kati kulonga mafala enewa , mkadamu unango wa Chiyuda adadza kuna iye mbagodama pamaso pache mbalonga mbati , " Mwananga wamkazi afa chinchino pano . Apo tendeni mukamsanjike manjanu , tenepo iye anakhala pontho na moyo . "
40009019	Tenepo Yesu pabodzi na anyakufunzache adalamuka mbamtewera . 
40009020	Mkazi , akhadadwala utenda wamsambamsamba pyaka khumi na piwiri ule , adadza m'nduli mbaphata chikhwayeti cha mkanjo wa Yesu . 
40009021	Iye adalonga yekha ene mbati , " Ndingakhuya kwene mkanjo wache , ndinati ndiwange . "
40009022	Yesu adazungunuka mbamuona mkaziyo mbalonga mbati , " Wanga mtima , Mwananga ! Chikhulupiro chako chakuwangisa . " Tenepo na ndzidzi onthowo mkazi ule adawangiratu . 
40009023	Tenepo Yesu adenda kapita m'nyumba ya mkadamu ule . Pidaona iye anyakuimba pitoliro na anyakulira maliro ale , 
40009024	iye adalonga mbati , " Bulukani panja , monsenene ! Mwana mtsikanayu hadafe tayu — alila gona kwene ! " Tenepo onsene mwenemo adamseka Yesu . 
40009025	Mbwenye si ndzidzi pidabuluswa anthu panja , Yesu adenda kusubi kwa mwanayo mbamphata pamkono , mbamulamusa mtsikanayo . 
40009026	Mbiri yeneyi idafala konsene kukhundu yeneyo ya dziko . 
40009027	Yesu adabuluka pambutopo . Tenepo mukhaenda iye , maboliboli awiri adatoma kumtewera m'nduli mwache . Iwo adakhuwa mbati , " Mwana Davite , tiverenimbo nsisi ife ! "
40009028	Pidapita Yesu m'nyumba , maboliboli ale adadza kuna iye . Tenepo iye adaavunza mbati , " Kadi imwe mukukhulupiradi kuti ine ndinakwanisa kukuwangisani ? " Iwo adatawira mbati , " Ande , Mbuya ! "
40009029	Tenepo Yesu adaaphata maso awo mbalonga mbati , " Pichitike ninga munakhulupira imwe ! "
40009030	Penepo kuona kwawo kudabwerera . Yesu adalonga mwakugogomeza mbati , " Lekani kapanga munthu na mbodzi ene tayu . "
40009031	Mbwenye iwo adenda mbakavekesa mbiri ya Yesu konsene kukhundu yeneyo ya dziko . 
40009032	Pikhaenda amuna ale , anthu anango adadza kuna Yesu na munthu wakukhonda longa , thangwi iye akhali na mzimu wakuipa . 
40009033	Mbwenye si ndzidzi pikhadabuluswa mzimu wakuipa , munthu ule adatoma kulonga . Natenepo anthu onsene adadzudzumika mbalonga mbati , " Chipo nee tidzati taona pinthu ninga penepi tayu mu Israele muno ! "
40009034	Mbwenye Afarisi adalonga mbati , " Ndi mfumu wa mizimu yakuipa , ule ambampasa mphamvu zakubulusira mizimuyi . "
40009035	Yesu adafamba m'maluwani na m'midzi yonsene . Iye adafunzisa m'nyumba zakupemphereramo , adalalika Mphangwa Zadidi za Ufumu wa Mulungu , pontho adawangisa anthu akukhala na utenda wamtundu na mtundu . 
40009036	Pidaona iye mwinji , adava nawo nsisi , thangwi akhali akusanyika pontho na akutaya mtima ninga mabira akusowa makabuswa . 
40009037	Iye adalonga kuna anyakufunzache mbati , " Pinthu pyakuvuna mphizinji , mbwenye anyabasa akupivuna ngakuchepa . 
40009038	Pempherani kuna Mulungu , mwenechiro munda ule , kuti atumize anyabasa kuti akavune . "
40010001	Yesu adachemera anyakufunzache khumi na awiri ale pabodzi mbaapasa utongi wakubulusira mizimu yakuipa , pontho kuwangisa utenda onsene . 
40010002	Madzina a anyakutumwa khumi na awiri ale mbawa : wakutoma , Simoni wakuthulwa Peturo na mbaleache Andrea ; Yakobo na mbaleache Yohani , ana Zebedeo ale ;
40010003	Filipi na Batolomeo ; Tomasi na Mateo , nyakukhomesa msonkho ; Yakobo mwana Alufeo , na Tadeo ;
40010004	Simoni mbodzi wa m'gulu ya Ayuda wakufuna kudzesa utumbe kuna Israele ule na Yudasi Iskarioti , adapereka Yesu kuna anyamalwache ule . 
40010005	Yesu adatuma anyakutumwa khumi na awiriwa mbaapanga mbati , " Lekani kwenda kunthemba ya anthu okhonda khala Ayuda penu kumaluwani a Samaria . 
40010006	Mbwenye muende kuna anthu a ku Israele , ale akhala ninga mabira akutayika . 
40010007	Ndokoni mukalalike kuti , ' Mulungu ali chifupi kukhazikisa Ufumu wache . '
40010008	Kawangiseni atenda na anyamatanya , kalamuseni anyakufa , pontho kabuluseni mizimu yakuipa . Mwatambira okhonda pagali , tenepo kaperekeni okhonda pagalisa . 
40010009	Lekani kwata kobiri m'mabudu mwanu , 
40010010	penu mabudu a paulendo , mayala a papezi , nkhwaira penu mthondodzo tayu . Nyabasa athema kupaswa pinasowa iye . 
40010011	" Mungafika muluwani penu m'mudzi , mukayang'ane munthu anafima kukutambirani mwadidiyo . Mukakhale naye pabodzi kufikirana mubuluke pambutopo . 
40010012	Mungakapita m'nyumba , kalongeni kuti , ' Pyonsene pikhale pyadidi kuna imwe ! '
40010013	Ngakhala anthu a m'nyumbamo anakutambirani mwadidi , kaasiyireni mwenyikiro wanu wa mtendere ; mbwenye ngakhala hanakutambirani mwadidi tayu , kathukuleni mwenyikiro wanuwo muende nawo pyanu . 
40010014	Ngakhala anthu a m'mudzi penu muluwani hanakutambirani mwadidi tayu , penu mbakhonda kukuveserani , bulukani pyanu pambutopo , pontho kagubudzeni fiimbi kumanyalo kwanu kuonesa kuti mwaakhonda . 
40010015	Ndikukupangani pyakuonadi kuti pa Nsiku inafima Mulungu dzatonga anthu mseru , iye anadzavera nsisi anthu a kumizinda ya Sodomu na Gomora kupiringana anthu a kuluwani yeneyo . 
40010016	" Ngavani ! Ndikukutumani sasawa ninga mabira pakati pa mibinzi . Natenepo mukhale akuchenjera ninga nyoka , pontho akufulika ninga nkhangaiwa . 
40010017	Kakhaleni m'maso , thangwi panadzabwera anthu dzakumangani mbaenda namwe kuthando ya miseru , pontho anadzakukwapulani m'nyumba zakupemphereramo . 
40010018	Na thangwi ya ine , imwe munadzasumirwa kuna atongi na mafumu , kuti mulonge Mphangwa Zadidi kuna iwo na kuna anthu okhonda khala Ayuda . 
40010019	Angakuperekani kuthando ya miseru , lekani swipa mtima tayu na pinafuna imwe kalonga , penu munakalonga tani , mbwenye ndzidzi ungadzakwana , munati mudzapaswe pyakuti mudzalonge . 
40010020	Thangwi mafala anafuna imwe dzalongawo hanadzakhala anu tayu , mbwenye anadzakhala akubulukira kuna Mzimu Wakuchena wa Babanu Mulungu kulonga kudzera muna imwepo . 
40010021	" Anthu anadzapereka abale awo kuti aphiwe , pontho ababambo anadzachita chibodzibodzi kuna anawo . Anambo anadzapandukira makolo awo mbadzaaphesa . 
40010022	Anthu onsene anadzakuzondani thangwi mumbanditewera . Mbwenye munthu anapirira mbafika kumamalisiroyo anadzapulumuswa . 
40010023	Angadzakusanyisani m'mudzi ubodzi , muthawire kumudzi unangowo . Ndikukupangani pyakuonadi kuti nee munakwanisa kumalisa mabasanu tayu m'maluwani onsene a mu Israele , mwenemo Mwana Munthu mbadzati fika . 
40010024	" Nkhabe nyakufunza anapiringana mfunzisi wache tayu , penu bitchu kupiringana mbuyache . 
40010025	Tenepo mphyakukwanakwana kuti nyakufunza akhale sasawa ninga mfunzisi wache , pontho bitchu kukhala sasawa ninga mbuyache . Ngakhala mkadamu wa banja akuthulwa Belezebule , anthumbo a m'banjamo anadzathulwa na dzina yakuipa kupiringana yeneyi . 
40010026	" Natenepo lekani gopa anthu , thangwi pinabisala chinchinopi pinadzarununkhulwa , pontho pyachibisobiso pyonsene pinadzadziwika . 
40010027	Pinakupangani ine m'chibisobisopi munadzapilonga pakwecha , pontho pikhava imwe m'chiwerewere munadzapilalika na pansoyi ya nyumba . 
40010028	Mphapo lekani chita mantha na ule ambapha manungo okha ene , mbwenye iwo nkhabe kwanisa kupha mzimu tayu . Mbwenye chitani mantha na Mulungu ule anakwanisa kuvunga manungo anu na mzimu wanu ene pabodzi kugehena . 
40010029	Ntchenga ziwiri zimbaguliswa na kobiri ibodzi , kwache nkhabe ntchenga na ibodzi ene imbagwa pansi Babanu mbakhonda kuidziwa . 
40010030	Imwembo , tsisi yonsene ya mumsolo mwanu yamala lengeswa . 
40010031	Natenepo lekani kugopa , thangwi imwe ndimwe akufunika pyakwanga kupiringana ntchenga !
40010032	" Ngakhala munthu anatawira pamaso pa anthu kuti iye ngwanga , inembo ndinadzamchitira chibodzibodzi pamaso pa Babanga wa kudzulu . 
40010033	Mbwenye ngakhala munthu anandikhonda pamaso pa anthu , inembo ndinadzamkhonda pamaso pa Babanga wa kudzulu . 
40010034	" Lekani nyerezera kuti ndadzera dzapereka mtendere padziko yapansi . Nkhabe , ine sidadza na mtendere tayu , mbwenye ndadza na nthonga . 
40010035	Ndadzera dzalekanisa baba na mwanache wamamuna , mama na mwanache wamkazi , mebzala na mkwenyache . 
40010036	Anyamalwache munthu anadzakhala anthu a m'banja mwache monthomo . 
40010037	" Munthu anafuna babache na mache pyakwanga kupiringana ine , nee athema kukhala nyakufunzanga tayu ; munthu anafuna mwanache wamamuna , penu wamkazi pyakwanga kupiringana ine , nee athema kukhala nyakufunzanga tayu . 
40010038	Munthu anakhonda sasanyika kuona nyatwa penu kufa kwene mbanditewera , nee athema kukhala nyakufunzanga tayu . 
40010039	Munthu anafuna kupulumusa moyo wache , anadzautaya , mbwenye munthu anafuna kutaya moyo wache thangwi ya ineyo , anati adzaupulumuse . 
40010040	" Munthu anakutambirani mwadidiyo , atambirambo na ine ene . Pontho munthu ananditambira mwadidiyo , atambirambo na adandituma ule . 
40010041	Munthu anatambira mwadidi nyabasa wa Mulungu , thangwi yakuti ndi nyabasa wa Mulungu , weneyo anadzafupwa sasawa ninga nyabasa ule . Pontho munthu anatambira mwadidi munthu wakulungama , thangwi yakuti ngwakulungama , weneyo anadzafupwa sasawa ninga munthu wakulungamayu . 
40010042	Munthu anapasa ndiko ya madzi akutonthola kuna mbodzi wa anyakufunzanga waning'onoletu , thangwi yakuti ndi nyakunditewera , ndikukupangani pyakuonadi kuti weneyo anati adzatambire mfupo wache . "
40011001	Pidamala Yesu kulonga mafala enewa kuna anyakufunzache khumi na awiri , iye adabuluka pambutopo mbaenda kafunzisa na kulalika kumaluwani a chifupi na kweneko . 
40011002	Yohani Nyakubatiza mbali m'perezo , adava pyonsene pikhachita Khristu pile , tenepo adatuma anango mwa anyakufunzache kwenda kuna iye kamvunza . Iwo adamvunza mbati , 
40011003	" Ngatipangeni , kadi ndimwe adalonga Yohani kuti anadzabwera ule , penu tidikhire unango ene ? "
40011004	Yesu adaatawira mbati , " Bwererani mbamukampange Yohaniyo pyava na pyaona imwepi . 
40011005	Maboliboli akuona , anyamfutete akufamba , anyamatanya akucheneswamadodo akuva , anyakufa akulamuka , pontho Mphangwa zadidi zikulalikwa kuna anyakutcherenga . 
40011006	Ngwakutsanzaya munthu ule anakhonda taya chikhulupiro muna ine . "
40011007	Pikhaenda anyakufunza a Yohani Nyakubatiza , Yesu adalonga pya iye kuna mwinji ule mbati , " Pikhaenda imwe m'thando kuna Yohani , chikhadikhira imwe kaona ninji ? Mtete wakutekenyeka na mphepo penu ?
40011008	Chidenda kaona imwe ninji ? Munthu wakuvala nguwo zakufewa penu ? Nkhabe , anthu akuvala tenepo ambakhala m'nyumba za mafumu . 
40011009	Ngandipangeni , mphapo , chidenda imwe kaona ninji ? Mprofeti penu ? Andedi , mbwenye mudaona munthu wakupiringana mprofeti . 
40011010	Thangwi Yohani ndi munthu mbodzi ule analongwa m'Malemba kuti , ' Mulungu adalonga mbati , " Ndinadzatuma nyakutumwanga patsogolo pako dzasasanya njirako . " '
40011011	Ndikukupangani pyakuonadi kuti Yohani Nyakubatiza ngwamkulu pyakwanga kupiringana anthu onsene adakhala pansi pano . Mbwenye munthu wamng'onoletu mu Ufumu wa Kudzulu ngwamkulu kupiringana Yohani . 
40011012	Kutomera pandzidzi ukhalalika Yohani mphangwa zache kufikirana lero , Ufumu wa Kudzulu wasoswa pikulu . , pontho anthu amphamvu zawo akuyesa kuuvunga . 
40011013	Kufikirana ndzidzi wa Yohani , maprofeti onsene , pontho na mwambo wa Mose adalongeratu pya pinthu pinafuna dzachitika ;
40011014	mphapo ngakhala munakwanisa kutawira mphangwa zawozi , Yohani ndi Elia , ule adalongwa kuti anadzabwera . , 
40011015	Ngavani , mphapo , ngakhala muna makutu !
40011016	" Chinchino ndinaasangiza nanji anthu a makauno ? Iwo akhala ninga ana akukhala pamsika . Gulu ibodzi mbilonga kuna gulu inango kuti , 
40011017	Tidakuimbirani nyimbo zakukazhali nazo , mbwenye imwe nee mudavina tayu ! Tidakuimbirani nyimbo za pamaliro , mbwenye imwe nee mudalira tayu ! '
40011018	Pidadza Yohani , adapimana kudya , pontho hadamwa vinyu tayu . Mphapo anthu onsene adalonga mbati , Tye ana mzimu wakuipa ! '
40011019	Pidadza Mwana Munthu , adadya na kumwa kwene , mphapo anthu onsene adalonga mbati , ' Ngayang'anani , munthu wamtima pontho dombeyi , shamwali wa anyakukhomesa msonkho na anyakudawa . ' Nzeru za Mulungu zaoneswa na mabasazo kuti nsakuonadi . "
40011020	Tenepo Yesu adatoma kusumulula maluwani mudachita iye pyakudodomesa pizinji pene mule , na thangwi ya kukhonda kwawo kuleka pyakudawa mbati , 
40011021	" Una dzedze ndiwe luwani ya Korazini ! Una dzedze ndiwe luwani ya Betesaida . Thangwi pyakudodomesa pidachitwa muna imwe mbapidachitwa m'mizinda ya Turo na Sidoni , anthu a kweneko mbadavala kale masakha na kupikhwaza dotha kuonesa kuti alekadi pyakudawa pyawo . 
40011022	Ndikukupangani kuti Nsiku inafuna Mulungu dzatonga anthu mseru , iye anadzavera nsisi pikulu anthu a ku Turo na Sidoni kupiringana imwepo . 
40011023	Mphapo iwembo Kafaranao ! Ayi ukhafuna kupikwiza wekha ene kudzulu ? Iwe unadzaponywa kugehena ! Pyakudodomesa pidachitwa muna iwe pile , mbapidachitwa mumzinda wa Sodomu , mzindawo mbudakhala ulipo basi na lero !
40011024	Ndikukupanga kuti Nsiku inafuna Mulungu dzatonga anthu mseru , iye anadzavera nsisi pikulu anthu a ku Sodomu kupiringana iwe ! "
40011025	Pandzidzi wenewo Yesu adalonga mbati , " Baba , Mbuya wa kudzulu na dziko yapansi , ndinapereka takhuta kuna imwe , thangwi mwaonesa kuna anthu okhonda funza pinthu pikhabisira imwe anthu anzeru na akufunza pile . 
40011026	Ande , Baba , mwenemu ndiye mukhapifunira imwe kuti pichitike . 
40011027	" Babanga andipasa utongi pa pinthu pyonsene . Nkhabe na mbodzi ene anadziwa Mwana tayu , mbwenye Baba yekha basi , pontho nkhabe na mbodzi ene anadziwa Baba tayu kupambula Mwana , pontho na ale ambasankhulwa na Mwanayo kuti iye adziwise Baba kuna iwo . 
40011028	" Idzani kuno , imwe monsene akutopa na akulemerwa , ine ndinadzakupumisani . 
40011029	Thukulani goligoli yanga , pontho funzani bulukira kuna ine thangwi ine ndine wakufulika pontho wakupichepesa . Tenepo imwe munadzapumadi . 
40011030	Thangwi goligoli inafuna dzakupasani ineyo njakukhonda nensa , pontho mtolo unafuna ine dzakuthukulisaniwo ngwakululupa . "
40012001	Kubuluka penepo Yesu akhagwanda na m'minda ya tirigu pa Nsiku Yakupuma . Tenepo anyakufunzache akhali na njala mbatoma kukwedzula ngala za tirigu mbanununa . 
40012002	Pidaona Afarisi penepi , adalonga kuna Yesu mbati , " Ngayang'anani pinachita anyakufunzanuwa , kweneku nkhudawira mwambo wathu kuchita pinthu ninga penepi pa Nsiku Yakupuma ! "
40012003	Yesu adaatawira mbati , . " Kadi imwe hamudawerenga tayu pidachita Davite na anzache ndzidzi udava iwo njala ule ?
40012004	Iye na anzache adapita m'Nyumba ya Mulungu mbakadyamo mikate ikhadaperekwa kuna Mulungu ile . Kweneku kukhali kudawira mwambo kuti iwo adye mikateyo , mbwenye anyansembe ene basi ndiye akhatawiriswa kudya mikateyo . 
40012005	Pontho imwe hamudawerenge tayu m'mwambo wa Mose kuti pa Nsiku Yakupuma yonsene anyansembe m'Nyumba ya Mulungu akhaswa mwambo , mbwenye imwe nee mudaayesa akudawa tayu . 
40012006	Ndikukupangani kuti pano pana chinthu chinango chakufunika pyakwanga kupiringana Nyumba ya Mulungu . 
40012007	Malemba akulonga kuti ' Chinafuna ine ndi nsisi , nee nsembe za nyama tayu . ' Thangwi mbamudadziwa pinalonga penepi , nee mbamudalonga anthu okhonda dawa kuti adawa tayu ;
40012008	thangwi Mwana Munthu ndi Mbuya wa Nsiku Yakupuma . "
40012009	Yesu adabuluka pambutopo mbaenda kunyumba yakupemphereramo . 
40012010	Mwenemo mukhali munthu wakulamala dzanja . Tenepo anthu anango akhali penepo kufuna teyera Yesu msampha wakuchita pinthu pyakudawika , natenepo adamvunza Yesu mbati , " Karri kuwangisa munthu pa Nsiku Yakupuma nkhudawira mwambo wa Mose ? "
40012011	Yesu adaatawira mbati , " Ngakhala munthu unango pakati panu ana bira , tenepo birayo agwera m'dzenje pa Nsiku Yakupuma . Ayi hangambulusemo kabodzi kene tayu ?
40012012	Apo ndi tani na munthu , ule ngwakufunika pyakwanga kupiringana bira ? Natenepo mwambo wathu umbatawirisa kuchita udidi pa Nsiku Yakupuma . "
40012013	Tenepo iye adalonga kuna nyakulamala dzanja ule mbati , " Futhula dzanjako . " Iye adafuthuladi dzanjacheyo mbibwerera ninga mwakale , sasawa ninga inangoyo . 
40012014	Tenepo Afarisi adenda kasaka njira yakuphera Yesu . 
40012015	Pidava Yesu pikhafuna kuchita Afarisi pile , adabuluka kumbuto yeneyo ; tenepo mwinji ukulu udamtewera . Iye adawangisa atenda onsene , 
40012016	mbaapanga kuti aleke kapanga anthu anango pya iye . 
40012017	Iye adachita tenepo kuti pile pidalonga Mulungu kudzera muna mprofeti Yesaya pikwanekwane :
40012018	" Uyu ndi nyabasanga , asankhula ine ule , iye ngwapamtima panga , pontho ndimbakomerwa naye pyakwanga . Ndinadzatumiza Mzimu wanga pana iye , tenepo iye anadzalalika kuna madzinza onsene kuti ine ndimbatonga mseru mwakulungama . 
40012019	Iye hanadzapokanya , penu kukhuwa , penu kugaluza falache m'njira tayu . 
40012020	Iye hanadzamalisa mtete wakuthyoka kale , penu kuthimisa nsakali yakupuchira tayu , kufikirana iye achitise kuti anthu avere matongero a Mulungu . 
40012021	Tenepo anthu a madzinza onsene anadzamnyindira . "
40012022	Anthu anango adadza kuna Yesu na munthu wakukhonda longa na kuona kwene , thangwi akhali na mzimu wakuipa . Yesu adamuwangisa , tenepo iye adakwanisa pontho kulonga na kuona kwene . 
40012023	Mwinji onsene udadzudzumika na pidachita Yesu pile mbavunza mbati , " Ayi angakhale Mwana Davite weneyu ? "
40012024	Pidava Afarisi penepi , adatawira mbati , " Kubulusa mizimu yakuipa kumbachita iyeku , kumbabulukira kwinango tayu , mbwenye kuna Belezebule , mfumu wa mizimu yakuipa , ule ambampasa mphamvu zakuchitira penepi . "
40012025	Yesu adadziwa kale pikhanyerezera iwo , tenepo adaapanga mbati , " Dziko ingagawikana yokha ene m'magulu mbimenyana , hinakwanisa kwenda m'tsogolo tayu , pontho luwani penu banja ingagawikana yokha ene m'magulu mbimenyana , inadzafudzika . 
40012026	Tenepo ngakhala gulu inamenyana na inzache mu ufumu wa Satana , kweneku nkhulonga kuti ufumuwo wagawikana kale m'magulu , tenepo chinchino unadzafudzika . 
40012027	Imwe mukulonga kuti ndimbabulusa mizimu yakuipa thangwi ambandipasa mphamvu zakuchitira penepi ndi Belezebule . Mphapo mbani ambapasa anyakuteweranu mphamvu zakubulusa nazo mizimu yakuipa ? Natenepo pimbachita anyakuteweranu pimbaonesa kuti pimbalonga imwe mphyakudawa . 
40012028	Nkhabe , si Belezebule tayu , mbwenye ndi Mzimu wa Mulungu , ule ambandipasa mphamvu zakubulusira mizimu yakuipa kutsikimizira kuti Mulungu akhazikisa kale Ufumu wache pakati panu . 
40012029	" Nkhabe munthu anakwanisa kuswa nyumba ya munthu wamphamvu mbakwata pinthu pyache pyonsene . Mbwenye chakutoma amange munthu wamphamvuyo . Angachita tenepo anakwanisa kupokosa pinthu pyonsene pya nyumbamo . 
40012030	" Munthu anapokanyisana na ineyo , nee ngwanga tayu ; munthu anakhonda kundiphedza kugumanyayo , kunachita iyeko nkhumwaza . 
40012031	Natenepo ndikukupangani kuti anthu anakwanisa kulekererwa pyakudawa pyawo pyonsene na mafala onsene akudawika analonga iwo ; mbwenye munthu angalongera Mzimu Wakuchena pyakuipa , nee anadzalekererwa pyakudawa pyache tayu . 
40012032	Munthu analongera Mwana Munthu pyakuipa anadzalekererwa , mbwenye munthu analongera Mzimu Wakuchena pyakuipayo , nee anadzalekererwave kubulukira chinchino kwenda m'tsogolo tayu . 
40012033	" Mungalonga kuti mutiwu ngwadidi , ndiye kuti nsapo zache nsadidi ; mungalonga kuti mutiwu ngwakuipa , ndiye kuti nsapo zache nsakuipa . Muti umbadziwika na nsapo zimbala iwo . 
40012034	Imwe nyoka , mungakwanise tani kulonga pinthu pyadidi mwenemo ndimwe akuipa ? Thangwi mulomo umbalonga pinthu pyakudzala mumtima . 
40012035	Munthu wadidi ambalonga pinthu pyadidi pimbakoya iye mumtima mwache ; munthu wakuipa ambalonga pyakuipa kubulukira m'pyakuipa pimbakoya iye mumtima mwache . 
40012036	" Mbwenye ndikukupangani kuti pa Nsiku inafuna Mulungu dzatonga anthu mseru , munthu anadzakhala na mseru thangwi ya mafala apezi onsene alonga iye . 
40012037	Mulungu anadzakutongani mseru na mafalanu ontho adalonga imwe — kukupangani ngakhala ndimwe adidi penu akuipa . " Yesu apemphwa kuchita chidzindikiro
40012038	Tenepo afunzisi anango a mwambo na Afarisi anango adalonga mbati , " Mfunzisi , tinafuna tikuoneni mukuchita chidzindikiro . "
40012039	Yesu adatawira mbati , " Anthu a makaunomwe , ndimwe akuipa pontho okhonda tsalakana pya Mulungu . Mukufuna muone chidzindikiro ? Nkhabe ! Chidzindikiro chinafuna imwe paswa ndi chile cha mprofeti Yona ene basi . 
40012040	Ninga mudamalira Yona m'mimba mwa chinsomba nsiku zitatu mosiku na masikati , sasawambo Mwana Munthu anadzamala nsiku zitatu mosiku na masikati pansi m'mataka . 
40012041	Pa Nsiku inafuna Mulungu dzatonga anthu mseru , anthu a mumzinda wa Ninevi anadzaimira kupokanya anthu a makauno , thangwi iwo adaleka pyakudawa pyawo pidava iwo kulalika kwa Yona . Chinchino ndikukupangani kuti pano pana unango wamkulu kupiringana Yona !
40012042	Pa Nsiku inafuna Mulungu dzatonga anthu mseru , mfumukazi wa kudziko ya Sheba anadzaimira kupokanya anthu a makauno , thangwi iye adafamba nsinzo ukulu pyakwanga kavesera mafala a nzeru a Mfumu Solomo . Chinchino ndikukupangani kuti pano pana unango wamkulu kupiringana Solomoyo . 
40012043	" Mzimu wakuipa ungabuluka muna munthu , umbazungulirazungulira kunthemba zakusowa madzi kusaka mbuto yakuti upume . Ungakhonda kuigumana mbutoyo , 
40012044	umbalonga okha ene kuti , ' Ndinabwerera pyanga kunyumba kudabulukira ine kule . ' Tenepo umbabwereradi mbukagumana m'nyumbamo nkhabe pinthu , mwatswairwa , pontho mwamala sasanywa . 
40012045	Tenepo umbaenda kakwata mizimu inzache minomwe yakuipa pikulu kupiringana iwo ene mbibwera dzakhala mwenemo . Pakumalisira pache makhaliro a munthuyo ambanyanyiratu kuipa kupiringana pakutoma . Penepi mphile pinafuna dzachitika kuna anthu akuipa a makauno wa . "
40012046	Yesu akhali m'kati kulonga kuna anthu ale pidafika mache na abale ache . Iwo adaimira panja mbapempha kuti alonge naye . 
40012047	Tenepo munthu mbodzi penepo adalonga kuna Yesu mbati , " Ngayang'anani , manu na abale anu ali panjapa akufiina alonge namwe . " '
40012048	Yesa adatawira mbati , " Mama na abale anga mbani ? "
40012049	Tenepo adathonya anyakufunzache mbalonga mbati , " Yang'anani , mama na abale anga mbawa ali panowa !
40012050	Thangwi munthu anachita pinafuna Babanga wa kudzulu weneyo ndi mbaleanga , nyamainganga na mamanga . "
40013001	Nsiku yonthoyo Yesu adabuluka panyumbapo mbakakhala m'khundukhundu mwa nyanza kufunzisa . 
40013002	Mwinji udagumanyikana mwakumzungulira penepowo udakula pyakwanga mwakuti adapakira m'mwadiya mbakhala pyache mwenemo , mwinjimbo ule udaimira pagombe . 
40013003	Iye adaphatisa basa misangani kuapanga pinthu pizinji mbati , " Pidachitwa na nyakulima unango , ule adenda kawaza mbewu m'munda mwache . 
40013004	Pikhawaza iye mbewuzo , zinango zidagwera m'njira , tenepo mbalame zidadza mbizidzonkhona mbewuzo . 
40013005	Mbewu zinango zidagwera pambuto yachimwalamwala , pale pakhali na mataka akuchepa . Mbewuzo zidamera msanga thangwi mataka hadapita pansi mwakuzika tayu . 
40013006	Mbwenye pidakwira dzuwa , idavula umerawo . Na thangwi yakuti mitsitsi hidapita pansi mwakuzika tayu , umerawo udauma msangansanga . 
40013007	Mbewu zinango zidagwera m'matenthere a minga , ale adakula mbaphimbira umerawo . 
40013008	Mbwenye mbewu zinango zidagwera m'mataka adidi , tenepo mbewuzo zidabala ; zinango zidaikha maso dzana , zinango makumatanthatu , zinangombo makumatatu kupiringana zidawazwa zile . "
40013009	Tenepo Yesu adamalisa na kulonga mbati , " Ule ana makutu akuva , ave ! "
40013010	Tenepo anyakufunzache adadza kuna iye mbamvunza mbati , " Thangwi ninji mungalonga kuna anthu mumbaphatisa basa misangani ? "
40013011	Yesu adaatawira mbati , " Imwe mwapaswa udziwisi wa pinthu pyakubisika pya Ufumu wa Kudzulu , nee kuti pidapaswa kuna anthu enewa tayu . 
40013012	Thangwi munthu ana pinthu kaleyo anati adzapaswe pontho pinango ; mbwenye nyakusowaletu pinthuyo anadzapokwa na pinkiti pene pina iye kale . 
40013013	Thangwi imbaphatisa ine basa misangani ndingalonga kuna iwo njakuti aone , mbwenye aleke onesesa , ave , mbwenye aleke vesesa . 
40013014	Tenepo mafala a mprofeti Yesaya akwanekwane kuna iwo lero akuti , ' Anthuwa anadzava na kuva , kwache hanadzavesa tayu , anadzayang'ana na kuyang'ana , kwache hanadzaonesesa tayu . 
40013015	Thangwi misolo yawo yafa , pontho aphopha makutu na kufunga maso awo . Mbadakhonda chita tenepo , maso awo mbadaona , makutu awo mbadava , pontho misolo yawo mbidavesa , tenepo mbadazungunukira kuna ine , alonga Mulungu , inembo mbandidaawangisa . '
40013016	" Muna mwayi ndimwe , thangwi maso anu akuona , pontho makutu anu akuva . 
40013017	Ndikukupangani pyakuonadi kuti maprofeti azinji na anthu a Mulungu azinji adafuna pyakwanga kuona pinthu pinaona imwepi , kwache hadapione tayu . Iwo adafuna kuva , pinava imwepi , kwache hadapiva tayu . 
40013018	" Ngavani , mphapo , mufiinze kuti msangani wa nyakuwaza mbewu ukulonganji . 
40013019	Ale ambava mphangwa zakulonga pya Ufumu wa Mulungu , mbwenye nee vesesa tayu , akhala ninga pidachita mbewu zidagwa m'njira zile . Satana ambadza mbadzapoka pile pikhadawazwa m'mitima mwawo . 
40013020	Pidachita mbewu zidagwera pachimwalamwala zile , mbale ambatambira mphangwa na kukomerwa pandzidzi unaziva iwo . 
40013021	Mbwenye nee zimbapita pansi mwakuzika muna iwo tayu . Tenepo nyatwa penu kusanyika pingadza thangwi ya mphangwazi , iwo ambagweratu kabodzi kene . 
40013022	Pidachita mbewu zidagwera m'matenthere a minga zile , mbale ambavadi mphangwa , mbwenye pyakunensa pya moyo uno , na kukhumba mfuma pimbaphimba mphangwazo . Tenepo hambabalave tayu . 
40013023	Pidachita mbewu zidagwera m'mataka adidi zile , mbale ambatambira mphangwa , mbazivesesa . Iwo ambaikha maso azinji , anango dzana , anango makumatanthatu , anangombo makumatatu . "
40013024	Yesu adaapanga pontho msangani unango mbati , " Ufumu wa Kudzulu wakhala ninga tenepa . Munthu adabzala mbewu zadidi m'munda mwache . 
40013025	Nsiku inango na mosiku mwenemo anthu onsene mbali m'chitulo , nyamalwa adadza mbabzala dawe pakati pa mapira mbaenda pyache . 
40013026	Mapira adakula mbatoma kuonesa ngala , tenepo dawe adaonekambo . 
40013027	Nyabasa wa munthu ule adalonga mbati , ' Mbuya , mbewu zidabzala imwe m'munda mwanu zile zikhali zadidi , apo dawemboyi abulukira kupi ? '
40013028	Iye adatawira mbati , ' Achita penepi ndi nyamalwa unango pontho . ' Iwo adavunza mbati , ' Mphapo munafiina kuti tiende kadula daweyo ? '
40013029	Iye adatawira mbati , ' Tayu , thangwi mungakamdula mwinango munadzadula pabodzi na mapira ene . 
40013030	Pilekeni pikulire pabodzi kufikirana ndzidzi wakuvuna . Tenepo ndinadzapanga anyakuvuna kuti chakutoma adule daweyo mbamgumanya m'makuku mbampitsa . Angamala penepo agumanye mapirawo mbadzaaikha m'chikwa mwanga . ' "
40013031	Yesu adaapanga pontho msangani unango mbati , " Ufumu wa Kudzulu wakhala ninga tenepa . Munthu ambakwata mbewu ya chitowe mbakaibzala m'munda mwache . 
40013032	Iyo ndi mbewu yakufinuka pyakwanga , mbwenye ingakula , imbapiringanaletu mbewu zonsene . Imbakula mbikhala thenthere ene mwakuti mbalame zimbadza mbizimanga pisa pyawo m'nthambi zachezo . "
40013033	Yesu adaapanga pontho msangani unango mbati , " Ufumu wa Kudzulu wakhala ninga tenepa . Mkazi ambakwata chakufufumisira mikate mbavungaza na ufa wakudzala ndowa kufikirana mpambo onsenewo ufufume . "
40013034	Yesu akhaphatisa basa misangani kupanga mwinji pinthu pyonsenepi ; iye hakhalonga kwene okhonda phatisa basa msangani tayu . 
40013035	Iye adachita tenepa kuti pikwanekwane pidalongwa na mprofeti pile kuti , " Ndinadzaphatisa basa msangani kulonga kuna iwo . Ndinadzaapanga pinthu pyakubisika kutomera pidalengwa dziko yapansi . " Yesu alonga mwakuveka pya msangani wa dawe
40013036	Pidabuluka Yesu pamwinji pale , adakapita pyache m'nyumba , tenepo anyakufunzache adadza kuna iye mbalonga mbati , " Ngatipangeni , msangani wa dawe m'munda ukulonganji . "
40013037	Yesu adaatawira mbati , " Munthu adabzala mbewu zadidi ule ndi Mwana Munthu ;
40013038	mundawo ndi dziko yapansi ; mbewu zadidizo ndi anthu a mu Ufumu wa Mulungu ; dawe ule ndi anthu a Satana ;
40013039	pontho nyamalwa adabzala dawe ule ndi Satana ene . Kuvuna kule nkhumala kwa dziko yapansi , tenepo anyakuvuna ale mbangelo . 
40013040	Ninga mule mumbadulwa dawe mbapitswa pamoto , pinadzachitikambo sasawa pakumala pa dziko yapansi . 
40013041	Mwana Munthu anadzatuma angelo ache kudzagumanyisa mu Ufumu wache anthu onsene ale akhachitisa kuti anthu adawe , pontho na onsene anango akuchita pyakudawika
40013042	mbadzaaponya kung'anjo ya moto , kweneko anadzalira na kukikita mano awo . 
40013043	Tenepo anthu a Mulungu anadzachena ninga dzuwa mu Ufumu wa Babawo . Ngavani , mphapo , imwe muna makutu ! "
40013044	" Ufumu wa Kudzulu wakhala ninga tenepa . Munthu angagumana mfuma yakubisika m'munda , ambaibisa pontho , tenepo ambakomerwa pyakwanga mwakuti ambaenda kagulisa pyonsene pina iye mbabwerera kagula munda ule . 
40013045	" Pontho , Ufumu wa Kudzulu wakhala ninga tenepa . Munthu wakusakasaka misanga yakudula , 
40013046	iye angagumana usanga ubodzi wakubalika pyakwanga , ambaenda kagulisa pyonsene pina iye , angamala penepo , ambaenda kagula usangawo . 
40013047	" Pontho , Ufumu wa Kudzulu wakhala ninga tenepa . Asodzi akugwesera kokotawo m'nyanza mbapha nsomba za mtundu na mtundu . 
40013048	Kokotayo ingadzala , ambaikwewera kumtunda , mbakhala pansi kusankhula nsombazo : zadidi ambaziikha m'pitundu , mbwenye zakusowa basazo ambazitaya . 
40013049	Pinadzakhala sasawa pakumala kwa dziko yapansi ; angelo anadzaenda kagumanya anthu akuipa pakati pa anthu adidi . 
40013050	Tenepo anadzaaponya m'ng'anjo ya moto , kweneko anadzalira na kukikita mano awo . "
40013051	Yesu adaavunza mbati , " Kadi imwe mukuvesa pinthu pyonsenepi ? " Iwo adatawira mbati , " Ande . "
40013052	Natenepo Yesu adatawira mbati , " Penepi pikulonga kuti afunzisi onsene a mwambo ambasanduka kukhala nyakufunza mu Ufumu wa Kudzulu ale akhala ninga mwenechiro nyumba , ule ambakwata pinthu pyakale na pyachinchino kubulukira mumbakoya iye pinthu pyache mule . "
40013053	Pidamala Yesu kulonga misangani yeneyi , adabuluka pambutopo , 
40013054	mbabwerera kuluwani ya kwawo . Iye adafunzisa m'nyumba yakupemphereramo , tenepo onsene adamvawo adadodoma mbavunza mbati , " Nzeru ninga yeneyi pontho mphamvu zakuchita nazo pyakudodomesa adaikwata kupi ?
40013055	Weneyi si mwana nyampala matabwa ule tayu ? Mache si Maria weneyu tayu , pontho abale ache si Yakobo , Yosefe , Simoni na Yudasi tayu ?
40013056	Anyamaingache si enewa ali kunowa tayu ? Mphapo pyonsenepi adapikwata kupi ? "
40013057	Natenepo adamkhonda . Yesu adalonga kuna iwo mbati , " Mprofeti ambalemedzwa konsene kwene , kupambula kuluwani ya kwawo pontho na banjache . "
40013058	Na thangwi yakuti iwo hadakhulupira tayu , iye hadachiteko pyakudodomesa pizinji tayu . 
40014001	Pandzidzi wenewo Herodi mfumu wa ku Galilea , adava pya Yesu . 
40014002	Iye adalonga kuna mathubu ache mbati , " Iye ndiyedi Yohani Nyakubatiza , ule alamuka kuimfa mbakhala pontho na moyo . Ndi thangwi yache ana mphamvu zakuchitira pyakudodomesa . "
40014003	Herodi akhadatonga kumangwa kwa Yohani . Iye akhadammangisa na njema mbamuikha m'perezo . Iye adachita penepi thangwi ya Herodia , mkazi wa mbaleache Filipi . 
40014004	Thangwi Yohani Nyakubatiza akhapanga Herodi mbati , " Nkhudawira mwambo kuti iwe usembe Herodia ! "
40014005	Herodi akhafuna kumpha kwache akhachita mantha na Ayuda , thangwi iwo akhayesa Yohani ninga mprofeti . 
40014006	Pansiku yakusekera kubalwa kwa Herodi , mwana wamkazi wa Herodia adavina mwadidi pamaso pa gulu yonsene mwakuti Herodi adakomerwa pyakwanga . 
40014007	Natenepo adampanga mbati , " Ndikudumbira kuti ndinakupasa chinthu chonsene chinandipempha iwe . "
40014008	Na kufuna kwa mache , mwanayo adapempha mbati , " Ngandipaseni msolo wa Yohani Nyakubatiza m'palato chinchino pano ! "
40014009	Mfumu adatsukwala , mbwenye na thangwi ya kudumbira kudachita iye pamaso pa alendo ache onsene , iye adatonga kuti kufuna kwa mwana mtsikana kuchitike . 
40014010	Natenepo adatuma munthu kuperezo kagwanda msolo wa Yohani . 
40014011	Msolowo udadzeswa m'palato kuna mwana mtsikanayo , iyembo adaukwata mbakaupasa mache . 
40014012	Anyakufunza a Yohani adadza mbathukula 8 mtembo wache mbakauikha m'masiye . Tenepo iwo adenda kapanga Yesu . 
40014013	Pidava Yesu pya Yohani , adabuluka kweneko na mwadiya mbaenda kakhala kumbuto ya yekha ene . Pidava anthu penepi , iwo adabuluka m'maluwani mwawo mbatewera Yesu na pamtunda . 
40014014	Yesu adatchitha m'mwadiya mule , na pidaona iye mwinji ukulu ule , mtimache udadzala na nsisi , tenepo adawangisa atenda ale . 
40014015	Na mawulo mwache , anyakufunzache adadza kuna iye mbalonga mbati , " Yang'anani kunjaku kwadoka , pontho kuna ife kuno nkhutsanga . Tenepo apangeni anthuwa aende kumidzi kuti akapigulire wokha kudya . "
40014016	Yesu adatawira mbati , " Mphyakufunika tayu kuti iwo aende . Imwe ene muapase pyakuti adye ! "
40014017	Iwo adatawira mbati , " Pina ife pano ndi mikate mishanu na nsomba ziwiri basi . "
40014018	Yesu adalonga mbati , " Idzani napyo kuno . "
40014019	Iye adapanga anthu ale kuti akhale pansi pamaudzu ; tenepo adakwata mikate mishanu na nsomba ziwiri zile , adayang'ana kudzulu mbapereka takhuta kuna Mulungu . Penepo adamenya mikateyo mbaipereka kuna anyakufunza , anyakufunzambo adaigawiza anthu ale . 
40014020	Onsene adadya mbakhuta , tenepo anyakufunza adathukula pitundu khumi na piwiri pyakudzala na pyakusalira . 
40014021	Konta ya anthu adadya ale akhali ninga amunakulu pikwi pishanu , nee kuvungazapo akazi na ana tayu . 
40014022	Kubuluka penepo Yesu adapanga anyakufunza kupakira m'mwadiya kuti atsogole kumtunda unango wa nyanza , mwenemo iye adatumiza anthu m'makwawo . 
40014023	Pidamala iye kugwinya anthu ale , iye adenda yekha ene paphiri kapemphera . Tenepo pikhadoka kunja , Yesu akhali kweneko yekha ene . 
40014024	Pandzidzi wenewu mwadiya ukhali kutali na kumtunda , ukhaona nyatwa na mabimbi , thangwi mphepo ikhadza mwakuyang'anisana nawo . 
40014025	Pakati paora yachitatu na chitanthatu na machibese Yesu adadza kuna anyakufunza mwenemo akufamba pa madzi . 
40014026	Pidamuona iwo akufamba pamadzi pale , iwo adagoswerwa pyakwanga mbakhuwa na mantha mbati , " Ndi mzukwa ! "
40014027	Yesu adalonga kuna iwo kabodzi kene mbati , " Wangani mtima ! Ndine pano . Lekani chita mantha . "
40014028	Tenepo Peturo adalonga mbati , " Mbuya , ngakhala ndimwedi , ndipangeni kuti ndidze kuna imwe na kufamba pa madzipa . "
40014029	Yesu adatawira mbati , " Idza ! " Tenepo Peturo ule adatchitha m'mwadiya mbatoma kufamba pa madzi kwenda kuna Yesu . 
40014030	Mbwenye pidaona iye kuti mphepo idakula , adachita mantha , mbatoma kulirima m'madzi . Tenepo adalira mbati , " Mbuya , ngandipulumiseni ! "
40014031	Kabodzinakabodzi Yesu adafuthula dzanjache mbamphata mbalonga mbati , " Munthu wa chikhulupiro chakuchepa iwe ! Thangwi ninji ukhapenuka ? "
40014032	Onsene awiri pabodzi adapakira m'mwadiya , tenepo mphepo idamalaletu . 
40014033	Tenepo anyakufunza m'mwadiya mule adapembedza Yesu mbati , " Andedi imwe ndimwedi Mwana Mulungu ! "
40014034	Iwo adawambuka nyanza mbadza kumtunda wa ku Genesareti . 
40014035	Kweneko anthu adamdzindikira Yesu , natenepo anthu adenda kakwata atenda onsene m'nthemba zakuzungulira mbadza nawo kuna iye . 
40014036	Iwo adampempha Yesu kuti atawirise ale akhali na utenda kukhuya kwene chikhwayeti cha mkanjo wache ; tenepo onsene adakhuya ale , adawanga . 
40015001	Tenepo Afarisi anango na afunzisi a mwambo adadza kuna Yesu kubulukira ku Yerusalemu mbamvunza mbati , 
40015002	" Thangwi yache ninji anyakufunzanu ambakhonda vera mitemo idatipasa makolo athu ? Iwo hambasamba mwadidi m'manja tayu , angafuna kudya . "
40015003	Yesu adatawira mbati , " Thangwi yache ninji imwe mumbakhonda vera mwambo wa Mulungu pakuteweza mitemo yanu ?
40015004	Thangwi Mulungu adatonga mbati , ' Lemedza babako na mako , ' pontho ' Munthu anatemberera babache na mache athema kuphiwa . '
40015005	Mbwenye imwe mumbafunzisa kuti ngakhala munthu ana chinthu anakwanisa kuphedzera nacho babache na mache , mbwenye iye ambalonga kuti , ' Penepi mphya Mulungu . '
40015006	Tenepo iye nkhabe funika kulemedza babache . Pakuchita tenepo , mumbalulupisa mwambo wa Mulungu towera muteweze mitemo yanu . 
40015007	Imwe mfakafaka ! Mprofeti Yesaya adalonga pyakuonadi pidalonga iye pya imwe kuti , "
40015008	' Mulungu adalonga kuti : Anthuwa ambandilemedza na m'kanwa mwawo mwene basi , mbwenye mitimawo ili kutalidi na ine . 
40015009	Kundipembedza kwawo nkhwapezipezi , thangwi iwo ambafunzisa matongero akusasanywa na anthu khala ninga asasanywa na Mulungu . ' "
40015010	Tenepo Yesu adachemera mwinji kuna iye mbalonga nawo mbati , " Vesereni kuno , pontho muvese mwadidi , 
40015011	si pyakupita m'kanwa mwa munthu pimbamswipisa pamaso pa Mulungu tayu , mbwenye pyakubuluka m'kanwa mwache , ndiye pimbamswipisa . "
40015012	Penepo anyakufunza adadza kuna iye mbalonga mbati , " Kani mukupidziwa kuti Afarisi adaipirwa na pidalonga imwe pile ? "
40015013	Yesu adatawira mbati , " Mbewu zonsene zile zidakhonda bzalwa na Babanga wa kudzulu zinadzadulwa . 
40015014	Alekeni pyawo , maboliboli akutsogolera ; boliboli angaphata nsenzi boliboli mwanzache , onsene uwiri wawo anagwera m'dzenje . "
40015015	Peturo adalonga mbati , " Ngatipangenimbo msanganiwu ukulonganji ? "
40015016	Yesu adalonga kuna iwo mbati , " Kani misolo yanu yafa ?
40015017	Kani imwe nkhabedi vesa tayu ? Chinthu chingapita m'kanwa mwa munthu chimbaenda kapita m'mimba mbachikabuluka kunja kwa manungo ache . 
40015018	Mbwenye pinthu pyakubuluka m'kanwa pimbabulukira mumtima . Tenepo penepi mphinthu pimbaswipisa munthu . 
40015019	Thangwi kubulukira mumtima mwache mumbabuluka pikhumbo pyakuipa pile pimbamgwinyira kapha , kachita uputa , pontho kachita pyakudzedzeduka , kuba , kunama na tsweda . 
40015020	Penepi mphinthu pimbaswipisa munthu . Mbwenye kudya okhonda samba manja nkhabe swipisa munthu tayu . "
40015021	Yesu adabuluka pambutopo mbaenda pyache kunthemba ya chifupi na mizinda ya Turo na Sidoni . 
40015022	Kweneko mkazi wa kudziko ya Kanani ule akhakhala kunthemba yeneyo adadza kuna Yesu mbalira mbati , " Mbuya , Mwana Davite , ndiverenimbo nsisi ine ! Mwananga wamkazi ana mzimu wakuipa , pontho akusanyika pikulu . "
40015023	Mbwenye Yesu hadalonge chinthu na chibodzi chene kuna iye tayu . Anyakufunzache adadza kuna iye mbampempha mbati , " Mpangeni aende ! Thangwi iye akutitewera , pontho akutinyangula ! "
40015024	Tenepo Yesu adatawira mbati , " Mulungu adandituma kuna anthu a Israele okha basi , thangwi akhala ninga mabira akutayika . "
40015025	Penepo mkazi ule adadza mbagodama pamaso pa Yesu mbalonga mbati , " Mbuya , ndiphedzenimbo ine . "
40015026	Yesu adatawira mbati , " Si pyadidi tayu kukwata kudya kwa ana mbatiponyera anambwa . "
40015027	Iye adatawira mbati , " Ndimomwene , Mbuya , mbwenye anambwa ambadya mambwerabwera ambagwera pansi kubulukira patebulu ya mbuyawo . "
40015028	Tenepo Yesu adamtawira mbati , " Iwe ndiwe mkazi wa chikhulupiro chakuinjipa ! Chinapempha iwechi chinati chichitike kuna iwe . " Na ndzidzi onthowo mwanache adawangiratu . Yesu awangisa anthu azinji
40015029	Yesu adabuluka kweneko mbaenda pyache na m'khundukhundu mwa nyanza ya Galilea . Iye adakwira paphiri mbakakhala pansi penepo . 
40015030	Mwinji ukulu udadza kuna iye na anyamfutete , maboliboli , anyakulamala , anthu okhonda longa , na atenda anango onsene , mbaaikha pamanyalo pa Yesu . Iyembo adaawangisa . 
40015031	Anthu adadzudzumika na pidaona iwo kuti anthu okhonda longa akukwanisa kulonga , anyakulamala akuwangiswa , anyamfutete akufamba , pontho maboliboli akuona ; tenepo iwo adakuza Mulungu wa Israele . 
40015032	Penepo Yesu adachemera anyakufunzache kudza kuna iye mbalonga mbati , " Ndikuva nsisi na anthuwa , thangwi akhala na ine nsiku zitatu , apo chinchino nkhabe chakuti adye . Sinafuna kuti ndiagwinye m'makwawo na njala tayu , thangwi anati akomokere m'njira . "
40015033	Anyakufunza ale adamvunza mbati , " Nkhupi m'tsanga muno kunafuna kagumana munthu kudya kwakukwana kudyesa mwinjiwu ? "
40015034	Yesu adavunza mbati , " Muna mikate mingasi ? " Iwo adatawira mbati , " Minomwe , pontho na pinsomba ping'onoping'ono pyakuchepa . "
40015035	Tenepo Yesu adapanga mwinji ule kukhala pansi . 
40015036	Iye adakwata mikate minomwe ile na nsomba zile mbapereka takhuta kuna Mulungu , adapimenyamenya mbapipereka kuna anyakufunzache . Anyakufunzambowo adapikwata mbapigawiza kuna mwinji ule . 
40015037	Onsene adadya mbakhuta . Tenepo anyakufunza ale adathukula pitundu pinomwe pyakudzala na pyakusalira . 
40015038	Konta ya anthu adadya ale akhali amunakulu pikwi pinayi , nee kuvungazapo akazi na ana tayu . 
40015039	Tenepo Yesu adagwinya anthu ale m'makwawo , iyembo mbapakira m'mwadiya kwenda kunthemba ya Magadani . 
40016001	Afarisi anango na Asaduki ale akhadadza kuna Yesu akhafiina kumteyera msampha , tenepo adapempha Yesu kuti aachitire chidzindikiro kuonesa kuti iye akhalidi na mphamvu ya Mulungu . 
40016002	Mbwenye Yesu adaatawira mbati , " Dzuwa ingadoka , imwe mumbalonga kuti , ' Mangwana kunja kunakhala pyadidi , thangwi ya kufira kwa thambo . '
40016003	Pontho na machibese mumbalonga kuti , ' Lero kunavumba mvula , thangwi thambo yafira pontho yaswipa . ' Imwe mumbadziwa kutchulula pidzindikiro pya nsiku pakuyang'ana kuthambo , kwache nkhabe dziwa kutchulula pinthu pinachitika ndzidzi uno tayu . 
40016004	Anthu amakauno ngakuipa , pontho ngokhonda tsalakana pya Mulungu ; iwo ambafiina pidzindikiro ! Mukundipempha kuti ndichite chidzindikiro ? Nkhabe ! Chidzindikiro chinafiina imwe kupaswa ntcha Yona chene basi . " Tenepo iye adaasiya mbaenda pyache . 
40016005	Pidawambuka anyakufunza kukhundu inango ya nyanza , akhadaduwalira kukwata mkate na ubodzi ene . 
40016006	Yesu adalonga kuna iwo mbati , " Khalani m'maso , pontho onesesani mwadidi pyakufufumisira mikate pya Afarisi na Asaduki . "
40016007	Iwo adatoma kulonga wokha ene mbati , " Yesu akulonga tenepa , thangwi ife nkhabe mkate . "
40016008	Yesu adadziwa pikhalonga iwo pile , natenepo adaavunza mbati , " Thangwi ninji mukulonga mwekha mwene pyakuti imwe nkhabe mkate ? Imwe anthu a chikhulupiro chakuchepa . 
40016009	Kadi na pano imwe nkhabedi kuvesa ? Kadi imwe nkhabe kumbuka ndzidzi udadyesa ine amunakulu pikwi pishanu na mikate mishanu ? Mudadzaza pitundu pingasi ?
40016010	Pontho na pidadyesa ine amunakulu pikwi pinayi na mikate minomwe ? Mudadzaza pitundu pingasi pya mikate ?
40016011	Mphapo ninji mudakhonda kuvesa kuti ndikhalonga na imwe pya mikate tayu ? Mupiyang'anire mwekha mwene pa pyakufufumisira mikate pya Afarisi na Asaduki ! "
40016012	Tenepo anyakufunza ale adavesa kuti iye hadaacheuza kuti apiyang'anire mwadidi pa pyakufufumisira mikate tayu , mbwenye pa pifunziso pya Afarisi na Asaduki . Peturo atawira kuti Yesu ndi Khristu . 
40016013	Yesu adenda kunthemba ya chifupi na luwani ya Kesarea Filipi . Kweneko iye adavunza anyakufunzache mbati , " Anthu ambalonga kuti Mwana Munthu mbani ? "
40016014	Iwo adatawira mbati , " Anango ambalonga kuti ndimwe Yohani Nyakubatiza ; anango ati ndimwe Elia ; anangombo ati ndimwe Yeremia penu mbodzi wa maprofeti . "
40016015	Iye adaavunza mbati , " Mphapo imwembo , mumbalonga kuti ndine ani ? "
40016016	Simoni Peturo adatawira mbati , " Ndimwe Khristu , Mwana Mulungu wamoyo ! "
40016017	Yesu adatawira mbati , " Nyakutsanzaya ndiwe Simoni , Mwana Yohani , thangwi penepi nee pidabulukira kuna munthu tayu , mbwenye pyaoneswa kuna iwe kubulukira kuna Babanga wa kudzulu . 
40016018	Peturo , ndikukupanga kuti ndiwe phanzwi , tenepo paphanzwi yeneyi ndinamangapo mpingo wanga . Tenepo nkhabe chinthu chinafiina dzaukunda tayu , nee na imfa ene tayu .
40016019	Ndinadzakupasa mfungulo wa misuwo ya Ufumu wa Kudzulu ; pinthu pinakhondesa iwe pansi pano pinati pidzakhondeswembo kudzulu , pontho pinthu pinatawirisa iwe pansi pano pinati pidzatawiriswembo kudzulu . "
40016020	Tenepo iye adapanga anyakufunzache ale kuti aleke panga munthu na mbodzi ene kuti iye akhali Khristu . 
40016021	Kubuluka ndzidzi wenewo Yesu adatoma kulonga pakwecha kuna anyakufunzache mbati , " Ndathema kwenda ku Yerusalemu kule kunafuna kasanyiswa ine pikulu na akuluakulu , anyansembe akulu na afunzisi a mwambo . Ndinati ndikaphiwe , mbwenye pangadzagwanda nsiku zitatu ndinati ndidzalamuke mbandikhala na moyo . "
40016022	Penepo Peturo adamkwatira pakhundu mbatoma kumsumulula mbati , " Nkhabe Mbuya ! Mulungu aleke tawirisa kuti pinthu penepi pikuchitikireni . "
40016023	Mbwenye Yesu adazungunuka kuna Peturo mbalonga mbati , " Choka , Satana ! Iwe wakhala ninga chitsa cha m'njira mwanga , thangwi pyakunyerezera pyakopi nkhabe bulukira kuna Mulungu tayu , mbwenye kuna anthu . "
40016024	Tenepo Yesu adalonga kuna anyakufunzache mbati , " Ngakhala munthu anafuna kunditewera athema kupikhonda yekha ene , pontho asasanyike kuona nyatwa na kufa kwene , tenepo anditewere . 
40016025	Thangwi munthu anafuna kupulumusa moyo wacheyo anati adzautaye ; mbwenye ule anataya moyo wache thangwi ya ine anati adzaupulumuse . 
40016026	Munthu anaganyalinji angakwata dziko yonsene yapansi , mbataya kwene moyo wache ? Nkhabe tayu ! Ninji chinafuna iye dzapagali kuti akwate pontho moyo wache ?
40016027	Thangwi Mwana Munthu ali chifupi kudza mudemelero ya babache pabodzi na angelo . Tenepo iye anadzafupa anthu onsene kutewezana na mabasawo . 
40016028	Ndikukupangani pyakuonadi kuti pano pana anango ale hanadzafa tayu kufikirana aona Mwana Munthu adza dzakhala Mfumu wa anthu onsene . "
40017001	Pidagwanda nsiku zitanthatu Yesu adakwata Peturo , Yakobo pabodzi pene na mbaleache Yohani mbakwira nawo padzulu paphiri yakulapha mbakhala wokha ene penepo . 
40017002	Pikhali iwo m'kati kuyang'ana , adaona Yesu akusanduzika . Nkhope ya Yesu ikhayetima ninga dzuwa , pontho nguwo zache zidachena ninga cheza . 
40017003	Tenepo anyakufunza atatu ale adaona Mose na Elia akulonga na Yesu . 
40017004	Natenepo Peturo adalonga kuna Yesu mbati , " Mbuya , mphyadidi kuti ife tili pano ! Imwe mungapifuna ndinati ndikumangireni makumbi matatu pano , ibodzi yanu , inango ya Mose , inangombo ya Elia . "
40017005	Pikhali iye m'kati kulonga , makole akuchena adaagudumira , tenepo fala idaveka kubulukira m'makolemo kuti , " Weneyu ndi Mwananga wapamtima ; ndakomerwa naye pyakwanga — mvereni iye ! "
40017006	Pidava anyakufunza falayo , adagoswera pyakwanga mwakuti adapigwisa pansi chafufumimba . 
40017007	Yesu adadza kuna iwo mbaaphata mbalonga mbati , " Lamukani , lekani goswera ! "
40017008	Tenepo adakwiza maso awo mbaonapo nee munthu unango mbwenye Yesu ene basi . 
40017009	Pikhatchitha iwo paphiri pale , Yesu adaapanga mbati , " Lekani kapanga munthu na mbodzi ene pinthu pyaona imwepi , kufikirana Mwana Munthu alamuswa kuimfa . "
40017010	Tenepo anyakufunza ale adavunza Yesu mbati , " Afunzisi a mwambo ambalongeranji kuti Elia ndiye athema kutoma kudza ? "
40017011	Yesu adatawira mbati , " Elia ndiye anatomadi kudza dzasasanyiratu pinthu pyonsene . 
40017012	Mbwenye ndikukupangani kuti Elia adadza kale , mphapo anthu hadamdzindikira tayu , mbwenye iwo adamchitira pinthu pyonsene pidaakomera . Tenepo iwo anati adzachite chibodzibodzi kusanyisa Mwana Munthu . "
40017013	Penepo anyakufunza ale adavesa kuti Yesu akhaapanga pya Yohani Nyakubatiza . 
40017014	Pidafika iwo kuna mwinji ule , mamuna unango adadza dzagodama pamaso pa Yesu
40017015	mbalonga mbati , " Mbuya , veranimbo nsisi mwananga wamamuna . Iye ana njirinjiri , pontho ambasanyika pyakwanga . Ndzidzi uzinji ambagwera pamoto na m'madzi . 
40017016	Ndidadza naye kuna anyakufunzanu , mbwenye iwo adachimwana kumuwangisa . "
40017017	Yesu adatawira mbati , " Anthumwe kukhonda khulupira na kudawa kweneku nkhwanji ? Ndikhale namwe kufikirana lini ? Ndipirire namwe kufikirana lini ? Idzani naye kuno mphaleyo ! "
40017018	Yesu adatonga mzimu wakuipa ule kuti abuluke , tenepo mzimuwo udabulukadi muna mphaleyo . Na ndzidzi onthowo mphale ule adawangiratu . 
40017019	Tenepo anyakufunza ale adadza kuna Yesu mbamvunza pa yekha ene mbati , " Apo ife tidapichimwana tani kubulusa mzimu wakuipa ule ? "
40017020	Yesu adatawira mbati , " Thangwi yache njakuti imwe nkhabe chikhulupiro chakukwana tayu . Ndikukupangani pyakuonadi kuti ngakhala imwe muna chikhulupiro chakwana ninga mbewu ya chitowe , munakwanisa kulonga kuna phiriyi kuti , ' Buluka pano , uende apo ! ' iyombo inadzaendadi . Munakwanisa kuchita pinthu pyonsene ! "
40017022	Pidagumanyikana anyakufunza onsene mu Galilea , Yesu adalonga kuna iwo mbati , " Mwana Munthu ali chifupi kuperekwa m'manja mwa anthu , 
40017023	ale anafuna dzampha , mbwenye pangadzagwanda nsiku zitatu anati adzalamuke mbakhala na moyo . " Anyakufunza ale adatsukwala pyakwanga . 
40017024	Pidadza Yesu na anyakufunzache pabodzi kuluwani ya Kafaranao , anyakukhomesa msonkho a ku Nyumba ya Mulungu adadza kuna Peturo mbavunza mbati , " Ayi mfunzisi wanuyi ambakhoma msonkho wa ku Nyumba ya Mulungu ? "
40017025	Peturo adamtawira mbati , " Ande , ambakhoma . " Pidapita Peturo m'nyumba , Yesu ndiye adatoma kuvunza Simoni mbati , " Iwe Simoni , ukupinyerezera tani ? Mbani ambakhoma msonkho kuna mafiimu a padziko pano ? Alendo penu mzika ? "
40017026	Simoni adatawira mbati , " Alendo . " Yesu adatawira mbati , " Tenepo mzika nkhabe funika kukhoma msonkho tayu ?
40017027	Mbwenye ife nkhabe tuna kuzhangalisa anthuwa . Tenepo , ndoko kunyanza ukamedze . Nsomba inatoma iwe kumedzayo ukaikanule kukanwa , tenepo unakagumanamo kobiri zakukwanakwana zakukhomera msonkho wako na wanga ene wa ku Nyumba ya Mulungu . Tenepo ukakwate kobirizo ukakhomere msonkho . "
40018001	Pandzidzi wenewo anyakufunza adadza kuna Yesu mbavunza mbati , " Mkululetu mbani mu Ufurna wa Kudzulu ? "
40018002	Tenepo Yesu adachemera kamwana mbakaimisa pamaso pawo
40018003	mbalonga mbati , " Ndikukupangani pyakuonadi kuti mungakhonda sanduza makhaliro anu mbamukhala ninga piana , nee munadzapitabi mu Ufumu wa Kudzulu . 
40018004	Mkululetu mu Ufumu wa Kudzulu ngule ambapichepesa yekha ene kukhala ninga kamwanaka . 
40018005	Munthu onsene anatambira mwadidi kamwana ninga keneka thangwi ya ine , atambirambo na ine ene . 
40018006	" Ngakhala munthu anachitisa mbodzi wa pianapi kutaya chikhulupiro chache pana ine , mbipidakhala pyadidi kuna munthu weneyo kuti amangirirwe libwe ikulu m'khosi mwache , pontho abizwe m'nyanza yakuzika . 
40018007	Dzedze kuna dziko yapansi , thangwi ya pinthu pimbachitisa iyo kuti anthu ataye chikhulupiro chawo . Pinthu ninga penepi pinati pidzachitike , mbwenye dzedze kuna munthu anadzapichitisa ule !
40018008	" Ngakhala dzanja penu dzinyalo yako ikukuchitisa kuti udawe , igwande mbuitaye ! Mphyadidi kuti ukapite kumoyo okhonda mala okhonda dzanja penu dzinyalo kusiyana nakuti ukoye manja , na manyalo ako onsene mawiri mbukaponywa kumoto okhonda mala . 
40018009	Pontho ngakhala diso yako ikukuchitisa kuti udawe , ikonombole mbuitaye ! Mphyadidi kuti ukapite kumoyo okhonda mala na diso ibodzi basi kusiyana nakuti ukoye maso onsene mawiri mbukaponywe kumoto wa gehena . 
40018010	" Muonesese mwadidi kuti muleke kululupisa na mbodzi ene wa pianapi . Ndikukupangani kuti angelo awo a kudzulu ndzidzi onsene ambakhala pamaso pa Babanga wa kudzulu . 
40018012	" Mukunyerezera tani ngakhala munthu ana mabira dzana , mbwenye mbodzi nkhutayikapo ? Ayi iye hangasiye mabira makumafemba na mafemba ale paphiri mbaenda kasaka bira mbodzi adatayika ule tayu ?
40018013	Iye angamgumana kwene , ndikukupangani pyakuonadi kuti ambakomerwa pyakwanga na bira mbodzi ule kupiringana mabira onsene makumafemba na mafemba adakhonda tayika ale . 
40018014	Monthomothomo Babanu ? wa kudzulu hambafuna kuti mbodzi wa pianapi atayike tayu . 
40018015	" Ngakhala mbaleako akudawirar , mphyadidi uende kampanga kudawa kwache . Mbwenye uchite mwakukhonda dziwa anthu , pikhale pakati pa iwe na iye . Angavera pinalonga iwepyo penepo wambweza mbaleako . 
40018016	Mbwenye angakhonda kukuvera , ndoko ukakwate munthu mbodzi penu awiri uende nawo pabodzi kuna iye , towera ' mseru onsene utsikimizwe na mboni ziwiri penu zizinji ' ninga munalongera Malemba . 
40018017	Tenepo iye angakhonda kuvera anthu enewa , ndoko ukapange mpingo pya mseru onsenewu . Mbwenye angachimwanikaletu kuvera pinalonga mpingo , umuyese pyako ninga munthu wokhonda dziwa Mulungu , penu nyakukhomesa msonkho . 
40018018	" Natenepo ndikukupangani pyakuonadi kuti pinthu pinakhondesa imwe pansi pano pinadzakhondeswambo kudzulu , pontho pinthu pinatawirisa imwe pansi pano pinadzatawiriswambo na kudzulu kwene . 
40018019	" Ndikukupangani pontho kuti uwirianu mungaphatizana pansi pano pakupempha chinthu chonsene kuna Babanga wa kudzulu , iye anadzakuchitirani . 
40018020	Thangwi panagumanyikana anyakundikhulupira awiri penu atatu , inembo ndili ponthopo nawo pabodzi . "
40018021	Tenepo Peturo adadza kuna Yesu mbavunza mbati , " Mbuya , ngakhala mbaleanga akundidawira kazinji kene , ndimulekere kangasi ? Kanomwe ? "
40018022	Yesu adatawira mbati , " Nkhabe , kanomwe tayu , mbwenye makumanomwe na kanomwe .
40018023	Thangwi Ufumu wa Kudzulu wakhala ninga tenepa : Pakhali mfumu unango ule adanyerezera kuti anyabasache onsene apagali mangawa akhadakwata iwo ale . 
40018024	Pidatoma iye kulengesa , nyabasa akhali na mangawa mbondo pikwipikwi ule , adakwatirwa kuna iye . 
40018025	Nyabasa ule akhali nkhabe kobiri zakukwana kupagali nazo mangawache ale tayu , natenepo mfumu ule adatonga kuti iye pabodzi na mkazache na anache aguliswe ninga mabitchu , pontho na pyonsene pikhali na iye piguliswe , towera apagali mangawache . 
40018026	Nyabasa ule adagodama pamaso pa mfumu mbapempha mbati , ' Ndidikhireni pang'ono ndinati ndidzakupagalini pyonsene ! '
40018027	Mfumu adava naye nsisi , tenepo adamfudzira mangawache ale mbampanga kuti aende pyache . 
40018028	" Mphapo nyabasa ule pidabuluka iye panja , adagumanikana na mbodzi wa anyabasa anzache akhadamfiyalimbo mbondo zakuchepa ule . Iye adamphata pakhosi mbatoma kumting'inda mbalonga mbati , ' Ndipagali pidandifiyali iwe pile . '
40018029	Nyabasa mwanzache ule adapigwisa pamanyalo pache kumbulumundira mbalonga mbati , ' Ndidikhireni pang'ono ndinati ndidzakupagalini ! '
40018030	Mbwenye iye adakhonda mbamuikhisa m'perezo kufikirana apagali mangawache ale . 
40018031	Pidaona anyabasa anango pidachitika pile , adaipirwa napyo pyakwanga mbaenda kapanga mfumu . 
40018032	Tenepo mfiimu ule adachemera nyabasa ule mbalonga mbati , ' Nyabasa wakuipa iwe ! Ine ndidakufudzira kobiri zonsene zidandifiyali iwe zile , thangwi iwe udandibulumundira . 
40018033	Ayi iwe mbudamverambo mwanzakoyu nsisi tayu ninga mudachitira ine kuna iwe ? '
40018034	Mfumu ule adazhangali napyo pyakwanga mbatumiza nyabasa ule kuperezo kuti akatchunyuswe kufikirana apagali mangawa onsene ale . "
40018035	Yesu adamalisa na kulonga mbati , " Babanga wa kudzulu anadzachita chibodzibodzi kuna imwe monsene ngakhala munakhonda lekerera abale anu kubulukira pansi pamtimanu . "
40019001	Pidamala Yesu kulonga mafala enewa , adabuluka ku Galilea mbaenda kunthemba ya Yudea kukhundu inango ya mkulo wa Yorodani . 
40019002	Mwinji ukulu udamtewera , tenepo iye adaawangisa kweneko . 
40019003	Afarisi anango adadza kuna iye mbayesa kumteyera msampha pakumvunza mbati , " Ayi mwambo wa Mose umbatawirisa kuti mamuna amwalane na mkazache pathangwi yonsene inafuna iye ? "
40019004	Yesu adaatawira mbati , " Kani imwe hamudawerenge tayu Malemba akuti pakutoma Nyakulenga pyonsene ' adasasanya iwo achimuna na achikazi ' ?
40019005	Tenepo Mulungu adathimiza kulonga mbati , ' Na thangwi yeneyi mamuna anadzasiya babache na mache mbakaphatikana na mkazache , tenepo awiriwa anadzakhala ninga munthu mbodzi . '
40019006	Natenepo iwo halive awiri tayu , mbwenye mbodzi . Pinthu pidaphataniza Mulungu pile , munthu aleke kupimwalanisa . "
40019007	Afarisi ale adavunza Yesu mbati , " Mphapo ninji Mose adapereka mwambo wakutawirisa mamuna kuti apase mkazache chikalata chakumwalana mbabuluse mkaziyo pabanjapo ? "
40019008	Yesu adatawira mbati , " Mose adakutawirisani kumwalana na akazanu thangwi ndimwe anthu akufa msolo . Mbwenye nee pikhali tenepo tayu pandzidzi udalenga Mulungu anthu . 
40019009	Ndikukupangani , mphapo , kuti ngakhala mamuna anamwalana na mkazache na mathangwi anango ene , nee kuti mkaziyo achita uputa tayu , mbasemba mkazi unango , mamuna achitira uputa mkazache wakutomayo . "
40019010	Anyakufunzache adalonga kuna iye mbati , " Ngakhala penepi pili tenepo pakati pa mamuna na mkazache , mphyadidi kukhala okhonda semba . "
40019011	Yesu adatawira mbati , " Nee , si anthu onsene anakwanisa kutambira penepi tayu , mbwenye okha ene apipaswa na Mulungu ale . 
40019012	Thangwi pana mathangwi akusiyanasiyana akuti munthu akhonde semba ; anango ndi thangwi yakuti adabalwa tenepo ; anango thangwi ya kufuna kwa anthu ; anangombo thangwi yakutumikira Mulungu . Ule anakwanisa kuchitambira , atambire chifunzisochi . "
40019013	Anthu anango adadza na piana kuna Yesu kuti iye apisanjike manja pontho apipempherere , mbwenye anyakufunza adalongera anthu ale . 
40019014	Yesu adalonga mbati , " Pitawiriseni piana pidze kuna ine , muleke kupikhondesa , thangwi Ufumu wa Kudzulu ngwa anthu akukhala ninga pianapi . "
40019015	Iye adapisanjika manja mbaenda pyache . 
40019016	Mphale unango adadza kuna Yesu mbamvunza mbati , " Mfunzisi ndichitenji chadidi kuti nditambirembo moyo okhonda mala ? "
40019017	Yesu adatawira mbati , " Unandivunziranji kuti chadidi ntchipi ? Pana Mbodzi ene basi wadidi . Ngakhala unafuna kapita kumbuto ya moyo okhonda mala uvere matongero a Mulungu . "
40019018	Iye adavunza mbati , " Matongero api ? " Yesu adatawira mbati , " Leka kupha , leka chita uputa , leka kuba , leka pambizira mwanzako , 
40019019	lemedza mako na babako , pontho fiina mwanzako ninga mumbapifunira iwe wekha ene . "
40019020	Mphale ule adatawira mbati , " Ine ndavera matongero onsenewa . Chasala na ine ninji pontho chakuti ndichite ? "
40019021	Yesu adalonga kuna iye mbati , " Ngakhala iwe unafuna kukhala wakuthema monsene mwene , ndoko kagulise pinthu pyako pyonsene , pontho ukapereke kobirizo kuna anyakutcherenga , tenepo iwe unadzakhala na mfuma kudzulu . Tenepo udze unditewere . "
40019022	Pidava mphale ule penepi , adenda pyache wakutsukwala , thangwi akhali wakufuma pyakwanga . 
40019023	
40019024	
40019025	Pidava anyakufunza ale penepi , ndiye adanyanyiratu kudzudzumika mbavunza mbati , " Apo mbani anakwanisa kupulumuka ? "
40019026	Yesu adaayang'ana mbalonga mbati , " Penepi mphyakuchimwanika kuna munthu , mbwenye kuna Mulungu pyonsene mphyakukwanisika . "
40019027	Peturo adamtawira mbati , " Yang'anani , ife tasiya pinthu pyathu pyonsene mbatitewera imwepo . Apo ninji chinafiina ife dzafupirwa ? "
40019028	Yesu adalonga kuna iwo mbati , " Ndikukupangani pyakuonadi kuti Mwana Munthu angadzakhala pampando wache wachifumu wademelero pandzidzi unadzasasanywa pinthu pyonsene mwachinchino , khumi na awiri angamwe munadzakhalambo pamipando yachifumu kutonga mseru madzinza khumi na awiri a anthu a Israele . 
40019029	Tenepo anthu onsene ale adasiya nyumba , penu abale , penu anyamainga , penu baba , penu mama , penu ana , penu minda , thangwi ya ineyo , anadzatambira madzanamadzana a pidasiya iye pile , pontho anadzatambira moyo okhonda mala . 
40019030	Mbwenye azinji ale chinchino ngakutoma anadzakhala akumalisira , pontho azinji ale chinchino ngakumalisira anadzakhala akutoma . "
40020001	" Ufumu wa Kudzulu wakhala ninga tenepa . Mwenechiro munda adenda na machibese kasaka anyaganyo kuti akaphate basa m'munda mwache wa mphesa . 
40020002	Iye adapangana nawo kuapagali pansiku kobiri ibodzi ya siliva , mbaatumiza kaphata basa kumunda kwache . 
40020003	Paora yachifemba iye adenda pontho kumsika mbaona amuna anango akukhala kwene akusowa chakuphata . 
40020004	Tenepo iye adaapanga mbati , ' Ndokonimbo mukaphate basa kumundanga wa mphesa , ndinakupagalini mwakuthemerana . '
40020005	Tenepo iwo adendadi . " Iye adachita chibodzibodzi na masikati , pontho paora yachitatu na mawulo . 
40020006	Ndzidzi ukhali chifupi kuti ukwane ora yachishanu kumawulo mukhaenda iye kumsika mbaona amuna anango azinji akukhala kwene pyawo penepo . Iye adaavunza mbati , ' Mwatani munakhala pano nsiku yonseneyi okhonda chinthu chakuphata ? '
40020007	" Iwo adatawira mbati , ' Nkhabe munthu adatichemera kuti tikamphatire basa tayu . ' " Iye adaapanga mbati , ' Mphapo , ndokonimbo mukaphate basa kumundanga wa mphesa . '
40020008	" Pidathobila dzuwa , mwenechiro munda ule adapanga mkadamu wache mbati , ' Ndoko kachemere anyaganyo onsene towera uapagali kobiri zawo . Utome na ale adamalisira kulembwa , umalisire na adatoma lembwa ale . '
40020009	" Amuna adatoma kuphata basa ora yachishanu na mawulo ale adatambira kobiri ibodzi ya siliva pa munthu . 
40020010	Tenepo pidadza amuna akhali akutoma kulembwa basa ale dzapagalwi , adanyerezera kuti anatambira zizinji ; mbwenye iwombo adatambira kobiri ibodzi ya siliva pa munthu . 
40020011	Iwo adakwata kobiri zawo zile mbakadungunya kuna mwenechiro munda ule
40020012	mbati , ' Amuna adalembwa basa pakumalisira ale aphata basa ora ibodzi basi . Ife tatcherenga na kuphata basa nsiku yonseneyi mbationa nyatwa na dzuwa — mphapo imwe mwaapagali sasawa na ife ! '
40020013	" Mwenechiro munda ule adatawira mbodzi wa iwo mbati , ' Ngava kuno , Shamwali , ine nee sidakubele tayu . Ayi si iwe tayu udatawira kupagalwi pansiku kobiri ibodzi ya siliva ?
40020014	Tenepo kwata kobiri zakupagali ine uende kwanu . Nkhufuna kwanga kuti ndipase adalembwa pakumalisirayu sasawa na iwepo . 
40020015	Kadi ine nkhabe utongi wakuchita pinthu pinafuna ine na kobiri zanga tayu ? Kani iwe una bivu thangwi yakuti ndine wakufewa manja ? ' "
40020016	Tenepo Yesu adamalisa na kulonga mbati , " Akumalisira anadzakhala akutoma , pontho akutoma anadzakhala akumalisira . "
40020017	Pikhaenda Yesu kumzinda wa Yerusalemu adakwatira pakhundu anyakufunza khumi na awiri ale mbalonga kuna iwo mbati , 
40020018	" Ngavani kuno ! Tikwenda ku Yerusalemu , kule kunafuna kaperekwa Mwana Munthu m'manja mwa anyansembe akulu na afunzisi a mwambo . Iwo anadzatonga kuti iye aphiwe
40020019	mbadzampereka kuna anthu okhonda khala Ayuda , ale anadzafuna dzamselusa , dzamkwapula , pontho kumkhomera pamtanda ; mbwenye pangadzagwanda nsiku zitatu anati adzalamuswe mbakhala pontho na moyo . "
40020020	Tenepo mkazi Zebedeo adadza na anache awiri achimuna kuna Yesu . Iye adamgodamira Yesu kuti ampemphe chinthu . 
40020021	Yesu adamvunza mbati , " Unafunanji ? " Iye adatawira mbati , " Ndinafuna mudumbire kuti mungadzakhala mu Ufumu wanu , ananga awiriwa adzakhalembo mbodzi kumadyo kwanu , anangombo kumabzere kwanu . "
40020022	Yesu adatawira ana awiri ale mbati , " Imwe nkhabe dziwa tayu chinapempha imwe . Ayi imwe munakwanisa kumwa khomitcho ya nyatwa inafuna dzamwera ine ? " Iwo adatawira mbati , " Tinakwanisa . "
40020023	Yesu adaapanga mbati , " Imwe munadzamwadi pyakumwa pya m'khomitcho mwanga , mbwenye ine nkhabe utongi wakusankhula nyakudzakhala kumadyo penu kumabzere kwanga . Mbuto zenezi nsa ale adasasanyirwa na Babanga . "
40020024	Pidapiva anyakufunza anango khumi ale , adazhangalira awiri ale . 
40020025	Tenepo Yesu adaachemera onsene pabodzi mbalonga mbati , " Imwe mukupidziwa kuti atongi a anthu okhonda dziwa Mulungu ana mphamvu pana anthu awo , pontho akadamu awo ana utongi wakumalisikiratu . 
40020026	Penepi pileke khala tenepa pakati panu . Ngakhala mbodzi wa imwe anafuna kukhala wamkulu , athema kukhala nyabasa wa anango onsene ;
40020027	pontho ngakhala mbodzi wa imwe anafuna kukhala wakutoma , athema kukhala bitchu wanu —
40020028	ninga Mwana Munthu ule hadadzere dzatumikirwa tayu , mbwenye dzatumikira pontho kupereka moyo wache kuombola anthu azinji . "
40020029	Pikhabuluka Yesu na anyakufunzache mu Yeriko , mwinji ukulu ukhaatewera . 
40020030	Maboliboli awiri , ale akhakhala m'khundukhundu mwa njira , adava kuti Yesu akhagwanda na penepo . Tenepo iwo adatoma kukhuwa mbati , " Mbuya , Mwana Davite , tiverenimbo nsisi ife ! "
40020031	Mwinji ule udaalongera mbaapanga kuti amatame . Mbwenye iwo adanyanyiratu kukhuwa pyakwanga pene mbati , " Mbuya , Mwana Davite , tiverenimbo nsisi ife ! "
40020032	Yesu adaimira mbaachemera . Iye adaavunza mbati , " Munafuna kuti ndikuchitireninji ? "
40020033	Iwo adatawira mbati , " Mbuya , tinafuna tione ! "
40020034	Yesu adava nawo nsisi mbakhuya maso awo . Kabodzinakabodzi iwo adakwanisa kuona mbamtewera . 
40021001	Pikhali Yesu na anyakufunzache chifupi kufika mumzinda wa Yerusalemu , adafika pamudzi wa Betifage , kuphiri ya Olivi . Kweneko Yesu adatuma awiri mwa anyakufunzache
40021002	mbaapanga mbati , " Ndokoni m'mudzi uli patsogolo panuwo , kabodzi kene munakagumana bulu amangirirwa pabodzi pene na mwanache m'khundu mwache . Mukaasudzule mudze nawo kuno . 
40021003	Ngakhala munthu unango anakalonga pinthu , kampangeni kuti Mbuya ' akuafuna ; mbwenye anati aabweze chinchino pano . "
40021004	Penepi pidachitika kuti pikwanekwane pile pikhadalonga mprofeti mbati , 
40021005	" Kapangeni mzinda wa Zioni kuti , ' Yang'ana mfumu wako akudza kuna iwe . Iye ngwakupichepesa , pontho apakira pabulu , pontho pamwana wa bulu . ' "
40021006	Tenepo anyakufunza ale adenda mbakachitadi ninga mukhadaapangira Yesu mule . 
40021007	Iwo adadza na bulu pontho na mwanache ene , mbathasika nguwo zawo pamsana pa mabulu ale , tenepo Yesu adapakira . 
40021008	Mwinji ukulu udathasika nguwo zawo m'njira , mwenemo anangombo akhagwanda matsamvu a miti mbaathasika m'njira . 
40021009	Anthu akhafamba patsogolo na m'nduli mwa Yesu ale , akhakhuwa mbati , " Lemedzwani Mwana Davite . Nyakutsanzaya ngule nyakudza na dzina ya Mbuya . Lemedzwani Mulungu . "
40021010	Pidapita Yesu mu Yerusalemu , mzinda onsene udatekenyeka . Anthu adavunza mbati , " Mbani weneyu ? "
40021011	Anthu akubulukira m'mwinji mule adatawira mbati , " Weneyu ndi mprofeti Yesu wa ku Nazareti m'Galilea . "
40021012	Yesu adakapita m'Nyumba ya Mulungu mbakabulusa kunja onsene ale akhagula na kugulisa malonda mwenemo . Iye adagadabula matebulu a anyakuchinja kobiri na mipando ya ale akhagulisa nkhangaiwa , 
40021013	mbalonga kuna iwo mbati , " Pyalembwa m'Malemba kuti Mulungu adalonga mbati , ' Nyumbanga inadzachemerwa nyumba yakupemphereramo . ' Mbwenye imwe mwaisanduza dzimba yakubisaliramo zimbava ! "
40021014	Maboliboli na anyakulamala adadza kuna iye m'Nyumba ya Mulungu mule , tenepo iye adaawangisa . 
40021015	Anyansembe akulu na afunzisi a mwambo adazhangali na pidaona iwo pinthu pyakudodomesa pikhachita iye , pontho kuti ana akhakhuwa m'Nyumba ya Mulungu mule mbati , " Lemedzwani Mwana Davite ! "
40021016	Natenepo iwo adavunza Yesu mbati , " Ayi iwe ukuva pinalonga anawa ? " Yesu adatawira mbati , " Ande , ndikupiva . Kani imwe chipo mudzati mwawerenga tayu malemba akulonga kuti , ' Imwe mwafunzisa ana na akachiya ene kukulemedzani mwadidi ? ' "
40021017	Tenepo Yesu adaasiya mbaenda pyache kuluwani ya Betania , kudakhala iye mosiku wenewo kule . 
40021018	Bzobzo mangwana mwache , pikhabwerera Yesu kumzinda kule , adava njala . 
40021019	Iye adaona muti wamkuyu m'khundu mwa njira mbaenda penepo . Iye hadagumanamo makuyu tayu , mbwenye masamba ene basi . Tenepo iye adalonga kuna muti wamkuyu ule mbati , " Hunadzabalave nsapo tayu ! " Kabodzi kene muti ule udaumiratu . 
40021020	Pidaona anyakufunza penepi , adadodoma napyo mbavunza mbati , " Mutiwu wauma tani mwakuchimbiza tenepa ? "
40021021	Yesu adatawira mbati , " Ndikukupangani pyakuonadi kuti mungakhulupira mbamukhonda penuka , munadzakwanisa kuchita ninga pyachita ine kuna muti wamkuyuwu . Si pokhapo tayu , mbwenye munadzakwanisa kupanga phiriyi kuti , ' Lamuka ukapiponye wekha ene m'nyanza , ' tenepo iyo inadzaendadi . 
40021022	Mungakhulupira , munadzatambira pinthu pyonsene pinadzapempha imwepyo kuna Mulungu . "
40021023	Yesu adabwerera ku Nyumba ya Mulungu , tenepo pikhafunzisa iye , anyansembe akulu na akuluakulu adadza kuna iye mbamvunza mbati , " Una utongi wanji wakuchita nawo pinthu penepi ? Adakupasa utongi wenewu mbani ? "
40021024	Yesu adaatawira mbati , " Ndinakuvunzanimbo chinthu chibodzi chene basi . Munganditawira , ndinati ndikupangeni utongi una ine wakuchita nawo penepi . 
40021025	Utongi wa Yohani wakubatiza nawo udabulukira kupi ? Ayi udabulukira kuna Mulungu , penu kuna munthu ? " Iwo adatoma kupokanyisana okhokha mbati , " Tinalonganji ? Tingalonga kuti , ' Udabulukira kuna Mulungu , ' iye anati alonge kuti , ' Mudakhonderanji , mphapo , kukhulupira pidalonga Yohani ? '
40021026	Mbwenye tingalonga kuti , ' Udabulukira kuna munthu ' , penepa tikugopa anthu , thangwi onsene akupidziwadi kuti Yohani akhali mprofeti . "
40021027	Natenepo iwo adamtawira Yesu mbati , " Ife nkhabe kupidziwabi . " Tenepo Yesu adaatawira mbati , " Inembo sinakupangani tayu utongi una ine wakuchita nawo pinthu penepi . 
40021028	" Mphapo , mukunyerezera tani ? Pidachitwa na munthu unango , ule akhali na ana awiri achimuna . Iye adenda kuna mwanache wamkulu mbalonga mbati , ' Mwananga , lero uende kaphata basa kumunda wa mphesa . '
40021029	Iye adatawira mbati , ' Sinafuna tayu . ' Mbwenye m'nduli mwache adasanduza manyerezero mbaenda kumunda kule . 
40021030	Tenepo baba ule adendambo kuna mwanache wang'ono mbalonga chibodzibodzi kuna iye . Iye adatawira mbati , ' Ande baba , ndinaenda . ' Mbwenye hadendako tayu . 
40021031	Pakati pa awiriwa , ngupi adachita pidafuna babache ? " Iwo adatawira mbati , " Wamkulu ule . " Tenepo Yesu adalonga kuna iwo mbati , " Ndikukupangani pyakuonadi kuti anyakukhomesa msonkho pontho maputa akupita mu Ufumu wa Mulungu patsogolo panu . 
40021032	Thangwi Yohani Nyakubatiza adadza kuna imwe kukuonesani njira yakulungama yakuti musankhule , mbwenye imwe hamudamkhulupira tayu ; mbwenye anyakukhomesa msonkho na maputa adamkhulupira . Na pidaona imwe kwene penepi , imwe nee mudasanduza manyerezero mbamukhulupira tayu . 
40021033	" Ngavani kuno msangani unangowu . Pidachitwa na mwenechiro munda ule adabzala mphesa m'munda mwache . Iye adamanga mpanda kuzungulira mundawo , adasasanya pontho dzenje m'mundamo yakukamulira vinyu bulukira munsapo za mphesazo , mbamanga pontho msanja yakuonera nayo mundawo . Kubuluka penepo adabwerekesa mundawo kuna anyantchoche mbaverana nawo kuti iwo adzampagali pandzidzi wakuvuna , tenepo adenda pyache paulendo . 
40021034	Pidafika ndzidzi wakuvuna , iye adatuma nyabasache kuti akatambire nsapo zache kubulukira kuna anyantchoche ale . 
40021035	Anyantchoche ale adaaphata anyabasa ale ; mbodzi adammenya , unango adampha , unangombo adamponyera miyala . 
40021036	Mwenechiro munda ule adatuma pontho anyabasa anango azinji kupiringana pakutoma , tenepo anyantchoche ale adaachitirambo chibodzibodzi . 
40021037	Pakumalisira pache iye adatuma mwanache kuna iwo mbalonga mbati , ' Ndikupidziwadi kuti mwananga anati akamulemedze . '
40021038	Mbwenye pidamuona anyantchoche mwana ule , adalonga wokha ene mbati , ' Anafuna dzasala na mfuma ya mwenechiro mundawu ule ngweneyu . Tendeni timphe , towera mfumayi ikhale yathu . '
40021039	Natenepo iwo adamphata , mbamkwekwetera kunja kwa munda mbampha . "
40021040	Yesu adavunza mbati , " Apo , mwenechiro munda ule angadza , anadzachitanji kuna anyantchoche ale ? "
40021041	Iwo adatawira mbati , " Iye anati aphe anthu akuipa ale mbadzabwerekesa mundawo kuna anyantchoche anango , anafuna dzampasira nsapo zache pandzidzi wakuvuna ale . "
40021042	Yesu adalonga kuna iwo mbati , " Kadi imwe hamudawerenge tayu Malemba ninga na enewa akuti , ' Mwala udakhondwa na anyakumanga nyumba ninga wakusowa basa ule , wasanduka wakufunika kupiringana yonsene . Penepi ndiye pidachitwa na Mbuya , tenepo mphyakudodomesa pyakwanga kuna ife . ' "
40021043	Yesu adathimiza kulonga mbati , " Natenepo ndikukupangani kuti Ufumu wa Mulungu unadzabuluswa kuna imwepo mbudzaperekwa kuna anthu anadzachita pinafuna Mulungu ale . " "
40021045	Anyansembe akulu na Afarisi ale adava msangani wa Yesu ule mbadziwa kuti iye akhalonga pya iwo , 
40021046	natenepo iwo adayesa kummanga . Mbwenye iwo akhagopa mwinji ule , thangwi mwinjiwo akhakhulupira kuti Yesu akhali mprofeti . 
40022001	Yesu adaphatisa pontho basa misangani pikhalonga iye kuna anthu . 
40022002	" Ufumu wa Kudzulu wakhala ninga tenepa . Mfumu unango adasasanya phwando yakukazhali kwa mwanache wamamuna . 
40022003	Iye adatuma anyabasache kapanga anthu akhadachemerwa kuphwandoyi kuti adze . Mbwenye iwo hadafuna kudza tayu . 
40022004	Natenepo iye adatuma anyabasa anango kuna anyakuchemerwa ale na mphangwa izi : ' Phwando yasasanyika chinchino . Tapha ng'ombe pontho na anamphulu anango akunenepa . Pinthu pyonsene pyasasanyika . Bwerani kuphwandoyi ! '
40022005	Mbwenye anyakuchemerwa kuphwando ale hadaikhe konta tayu mbaenda pyawo kaphata pikhafuna iwo ; unango adenda kumunda kwache , unango adenda kumalondache , 
40022006	anangombo adaphata anyabasa ale mbaamenya na kuapha . 
40022007	Mfumu ule adazhangali pyakwanga mwakuti adatuma anyankhondo ache mbaenda kapha anyakupha anzawo mbapitsa mzindawo ule . 
40022008	Tenepo iye adachemera anyabasache ale mbaapanga mbati , ' Phwando yangayi yasasanyika , mbwenye anthu adachemera ine ale hadathema chemerwa tayu . 
40022009	Chinchino ndokoni kumphambano zikulu mukachemere anthu onsene anakwanisa kagumana imwe kweneko kuti adze kuphwando . '
40022010	Natenepo anyabasa ale adenda kunjira mbakachemera anthu onsene adakwanisa iwo kugumana , adidi na akuipa ene . Natenepo m'nyumba ikulu mukhadyerwa phwando mule idadzala na anthu . 
40022011	" Mfumu ule adenda m'nyumbamo kayang'ana anyakuchemerwa ale mbaona munthu unango , ule hakhadavala nguwo za paphwando yakukazhali tayu . 
40022012	Mfumu ule adamvunza mbati , ' Shamwali wapita tani muno okhonda vala nguwo za paphwandoyi ? ' Mbwenye munthu ule adasowa chakulonga . 
40022013	Mfumu adapanga anyabasache mbati , ' Mmangeni m'manja na miyendo mumponye kunja mumdima , kweneko iye anadzalira na kukikita mano ache . ' "
40022014	Yesu adamalisa na kulonga mbati , " Anyakuchemerwa ngazinji , mbwenye anyakusankhulwa ngakuchepa . "
40022015	Afarisi adabuluka mbaenda kasasanya njira yakutapa nayo Yesu m'kanwa . 
40022016	Tenepo adatuma anyakufunzawo kuna Yesu pontho na amuna anango a m'gulu ya Herodi . Iwo adalonga mbati , " Mfunzisi , ife timbadziwa kuti imwe mumbalonga pyakuonadi . Imwe mumbafunzisa pyakuonadi pya makhaliro ambafuna Mulungu kuna anthu mwakukhonda gopa manyerezero a anthu , thangwi imwe nkhabe ikha konta kuti iwo mbani tayu . 
40022017	Ngatipangeni , mphapo , pinanyerezera imwe ? Ayi nkhudawira mwambo wathu kukhoma msonkho kuna Mfumu wa Roma , penu tayu ? "
40022018	Mbwenye Yesu adadziwa pyakuipa pikhanyerezera iwo pile , natenepo adalonga mbati , " Imwe mfakafaka ! Mwatani munafuna kunditapa m'kanwa ?
40022019	Ndioneseni kobiri yakukhomera msonkho ! " Iwo adampasa kobiri ile , 
40022020	tenepo iye adaavunza mbati , " Nkhope na dzina pili penepapi mphya am ? "
40022021	Iwo adatawira mbati , " Mphya Mfumu wa Roma . " Natenepo Yesu adalonga kuna iwo mbati , " Apo , kaperekeni pya Mfumu wa Roma kuna Mfumu wa Roma , pontho kaperekeni pya Mulungu kuna Mulungu . "
40022022	Pidava iwo penepi , adadzudzumika pyakwanga ; tenepo adamsiya mbaenda pyawo . 
40022023	Nsiku yonthoyonthoyo Asaduki anango , ale akhalonga kuti anthu nkhabe dzalamuka kuimfa , adadza kuna Yesu mbamvunza
40022024	mbati , " Mfunzisi , Mose adalonga kuti ngakhala mamuna anafa wakusowa ana , mbaleache defuntuyo ampite panyumba mamfelwayo , towera abale naye ana , ale anadzakhala ninga mbana defuntu ule . 
40022025	Mphapo , pidachitwa na amuna anomwe ubaleawo akhakhala kuno ale . Nanawo adasemba mbafa wakusowa ana , kubuluka penepo nyamsolo wache adampita panyumba mamfelwayo . 
40022026	Pyonthopyonthopyo pidachitika kuna nyamsolo wacheyo , pontho na kuna wachitatu kubalwa , tenepo pakumalisira kuna onsene anomwe . 
40022027	Pakumalisira pache mkazi ule adafambo . 
40022028	Mphapo , pansiku inadzalamuka anthu kuimfa , mkazi ule anadzakhala wa ani ? Podi onsene unomweawo akhadamsemba ? "
40022029	Yesu adaatawira mbati , " Imwe mwadodomeka pikulu , thangwi imwe nkhabe dziwa Malemba , penu mphamvu ya Mulungu tayu . 
40022030	Thangwi anthu akufa angadzalamuka , anadzakhala ninga angelo a kudzulu ; iwo hanadzasembana tayu . 
40022031	Apo pya kulamuka kwa anthu kuimfa : imwe hamudatome werenga tayu pidakupangani Mulungu ? Iye adalonga mbati , 
40022032	Tne ndine Mulungu wa Abrahamu , Mulungu wa Isake , pontho Mulungu wa Yakobo . ' Iye ndi Mulungu wa anthu amoyo , si wa anyakufa tayu . "
40022033	Pidava mwinji penepi , udadzudzumika na chifunziso chache . 
40022034	Pidava Afarisi kuti Yesu akhadaakhuludza Asaduki , iwo adadza pabodzi . 
40022035	Tenepo mbodzi wa iwo , mfunzisi wa mwambo , adayesa kumtapa Yesu m'kanwa mbamvunza mbati , 
40022036	" Mfunzisi , matongero akufunika pyakwanga kupiringana onsene ngapi m'mwambo ? "
40022037	Yesu adatawira mbati , " ' Mfune Mbuya Mulungu wako na mtimako onsene , na moyo wako onsene , pontho na manyerezero ako onsene . '
40022038	Enewa ndi matongero akufimika pyakwanga kupiringana onsene . 
40022039	Matongero achiwiri sasawa ninga akutoma mbawa : ' Mfune mwanzako ninga mumbapifunira iwe wekha ene . '
40022040	Mwambo onsene wa Mose , pontho na pifunziso pya maprofeti pyagona pamatongero mawiriwa . "
40022041	Pidagumanyikana Afarisi anango pabodzi , Yesu adaavunza
40022042	mbati , " Mukunyerezera tani pya Khristu ? Ntchidzukulu cha ani ? " Iwo adatawira mbati , " Ntchidzukulu cha Davite . "
40022043	Yesu adaavunza mbati , " Ninji , mphapo , Davite adamchemera ' Mbuya ' , mudalonga iye na mphamvu za Mzimu Wakuchena mbati , 
40022044	' Mbuya adalonga kuna Mbuyanga kuti : Khala pano kumadyo kwanga kufikirana ndiikhe anyamalwako pansi pamanyalo pako . '
40022045	Mphapo , ngakhala Davite ene adamchemera ' Mbuya ' , apo Khristu anakhala tani chidzukulu cha Davite ? "
40022046	Nee mbodzi adakwanisa kutawira Yesu tayu , tenepo kubulukira nsiku yeneyo na kwenda m'tsogolo , nkhabe mbodzi adawanga mtima kumvunza pontho pinthu pinango . 
40023001	Tenepo Yesu adalonga kuna mwinji na anyakufiinzache mbati , 
40023002	" Afunzisi a mwambo na Afarisi apaswa utongi kufuthula mwambo wa Mose . 
40023003	Natenepo imwe muvere na kuchita pyonsene pinakupangani iwo kuti muchite ; mbwenye lekani tsanzira pinachita iwopyo , thangwi iwo hambachita pimbalalika iwopyo tayu . 
40023004	Iwo ambamangirira mitolo yakulemera paphewa pa anthu , kwache iwo hambafuna na kuphatisa kwene basa chala chawo kuaphedza kuthukula mitoloyo tayu . 
40023005	Iwo ambachita pyonsenepi towera aoniwe na anthu . Yang'anani akamdedzi akulembwa mafala a Mulungu ambavala iwo papipumi pyawo na m'mikono mwawo , pontho yang'anani kukula kwachita ipyo ! Pontho yang'anani kulapha kwachita mavulere a mikanjo yawo !
40023006	Iwo ambafuna pikulu kukhala m'mbuto za chilemedzo m'maphwando , pontho kukhala pamipando yakupambulika m'nyumba yakupemphereramo . 
40023007	Iwo ambafuna pikulu kuti anthu aamwenyike na chilemedzo m'misika , pontho kuti athulwe na dzina yakuti , ' Afunzisi ' . 
40023008	Lekani tawira anthu kuti akuchemereni , ' Afunzisi ' , thangwi monsene ngubaleanu pontho kuti muna Mfunzisi mbodzi ene basi . 
40023009	Pontho lekani chemera munthu na mbodzi ene , ' Baba ' pansi pano , thangwi muna Baba mbodzi ene basi wa kudzulu . 
40023010	Lekani kuchemerwa ' Mbuya ' , thangwi muna Mbuya mbodzi yekha basi , weneyu ndi Khristu . 
40023011	Mkululetu pakati panu athema kukhala nyabasanu . 
40023012	
40023013	" Dzedze kuna imwe , afunzisi a mwambo na Afarisi , mfakafakamwe ! Imwe mumbafunga misuwo ya Ufumu wa Kudzulu pamaso pa anthu , pontho imwe ene nee munapitamo tayu , mbwenye mumbakhondesa anthu ale ambayesa kuti apitemo . 
40023015	" Dzedze kuna imwe , afunzisi a mwambo na Afarisi , mfakafakamwe ! Imwe mumbaenda maulendo azinji panyanza na pamtunda pene , kusaka munthu mbodzi ene basi kuti asanduke kukhala nyakupembedza wa Chiyuda , mungagumana mbodzi , mumbamsandusa kukhala munthu wakuthema kutchunyuswa kugehena kawiri kupiringana imwe . 
40023016	" Dzedze kuna imwe , maboliboli akutsogolera ! Imwe mumbafunzisa kuti , ' Ngakhala munthu anadumbira na dzina ya Nyumba ya Mulungu , iye nkhabe funika kuti akoye kudumbira kudachita iyeko tayu ; mbwenye angadumbira na dzina ya pinthu pya golidi pya m'Nyumba ya Mulungu , mphyakuthema kuti iye akoye kudumbira kudachita iyeko . '
40023017	Imwe maboliboli akupupwa ! Chakufunika pyakwanga ntchipi , pinthu pya golidipyo , penu Nyumba ya Mulungu , ile imbachitisa pinthupyo kukhala pyakupambulika ?
40023018	Pontho imwe mumbafunzisa kuti , ' Ngakhala munthu anadumbira na guwa ya nsembe , iye nkhabe funika kuti akoye kudumbira kudachita iyeko , mbwenye angadumbira na nsembe yakuperekwa paguwapo , mphyakuthema kuti iye akoye kudumbira kwacheko . '
40023019	Imwe maboliboli ! Chakufunika ntchipi : nsembe , penu guwa , ile imbachitisa kuti nsembe ikhale yakupambulika ?
40023020	Natenepo munthu angadumbira na dzina ya guwa , iye akudumbira na guwayo , pontho na nsembe zonsene zili penepo ;
40023021	pontho angadumbira na dzina ya Nyumba ya Mulungu , iye adumbira na Nyumbayo , pontho na Mulungu , ambakhala mwenemoyo . 
40023022	Pontho ngakhala munthu anadumbira na kudzulu , iye adumbira na mpando wachifumu wa Mulungu , pontho na Mulungu ule ambakhala pampandopo . 
40023023	" Dzedze kuna imwe , afunzisi a mwambo na Afarisi , mfakafakamwe ! Imwe mumbapereka kuna Mulungu chakhumi cha pimbewu pyanu pyakukomesera muliwo ninga minti , dile na kumeni , mbwenye mumbakhonda kuvera pifunziso pyakufunika pya mwambo . Penepi mphipi : chilungamo , nsisi , pontho kukhulupirika . Imwe mwathema kuchita pinthu penepi , pontho muvere matongero anango onsene ale . 
40023024	Imwe maboliboli akutsogolera ! Imwe mumbanula tchunya m'pyakumwa pyanu , mbwenye mumbakhudyula bulu !
40023025	" Dzedze kuna imwe , afunzisi a mwambo na Afarisi , mfakafakamwe ! Imwe mumbatsuka kunja kwa makhomitcho na mapalato anu , mbwenye m'bwalo mwache mwadzala na pimbapokosera imwe anango , thangwi ya mtima na kupifuna mwekha ene . 
40023026	Iwe Mfarisi , boliboli ! Chakutoma utsuke m'bwalo mwa makhomitcho , ungachita tenepo , kunja kunadzachenambo !
40023027	" Dzedze kuna imwe , afunzisi a mwambo na Afarisi , mfakafakamwe ! Imwe mwakhala ninga nthumbi zakukhwazwa mtoto , zile zimbaoneka zakubalalika kunja , mbwenye m'bwalo mwawo mwadzala na magogodo a anyakufa , pontho na pyakunyansa pinango pyonsene !
40023028	Ntchibodzibodzi kuna imwe , thangwi imwe mumbaoneka adidi kuna anthu onsene , mbwenye m'mitima mwanu mwadzala na ufakafaka pontho pyakudawa . 
40023029	" Dzedze kuna imwe , afunzisi a mwambo na Afarisi , mfakafakamwe ! Imwe mumbasasanyira maprofeti masiye adidi , pontho mumbakomesa nthumbi za anthu akhali na makhaliro adidi ale . 
40023030	Pontho mumbalonga kuti , ' Ife mbatidakhalambo moyo pandzidzi wa makolo athu ule , nee mbatidapha nawo maprofeti . '
40023031	Podi imwe mumbatawira mwekha ene kuti ndimwe pidzukulu pya ale adapha maprofeti , 
40023032	apo , chinchino , imaliseni basa idatoma makolo anu ile !
40023033	Imwe nyoka , pontho ana a nyoka ! Munakwanisa tani kuthawa kutchunyuswa kugehena ?
40023034	Natenepo ndikukupangani kuti ndinadzakutumirani maprofeti , amuna anzeru , pontho afunzisi . Anango a iwo munadzaapha mbamuakhomera pamtanda ; anangombo munadzaakwapula m'nyumba zakupemphereramo mbamudzaathamangisa kubulukira muluwani kwenda kuluwani inango . 
40023035	Natenepo imwe munadzatchunyuswa thangwi ya kupha anthu onsene okhonda dawa padziko yapansi , kutomera kuphiwa kwa Abele , munthu okhonda dawa , kufikirana kuphiwa kwa Zakaria , mwana Berakia , adapha imwe pakati pa Nyumba ya Mulungu na guwa ya nsembe ule . 
40023036	Ndikukupangani pyakuonadi kuti anthu a nsiku zinowa anadzatchunyuswa , thangwi ya kupha konsene kudachita iwo !
40023037	" Yerusalemu , Yerusalemu ! Iwe umbapha maprofeti , pontho umbaponyera miyala anyamphangwa a Mulungu adakutumira iye ale ! Kazinji kene ndapifuna kugumanyisa anthu ako onsene pabodzi ninga mumbaikhira nkhuku anache m'maphaphido mwache , mbwenye iwe hudanditawirisa kuchita tenepo tayu !
40023038	Ngayang'anani , Nyumbanu ya Mulungu inadzasanduka madembe . 
40023039	Ndikukupangani kuti kubulukira ndzidzi uno kwenda m'tsogolo , nee munadzandionave pontho tayu kufikirana imwe mudzalonge kuti , ' Nyakutsanzaya ngule wakudza na dzina ya Mbuya . ' "
40024001	Kubuluka penepo Yesu adabuluka pa Nyumba ya Mulungu ile . Tenepo pikhaenda iye , anyakufunzache adadza kuna iye dzamuonesa mamangiro a Nyumbayo . 
40024002	Yesu adalonga mbati , " Ande , imwe mupionesese mwadidi pyonsenepi . Ndikukupangani pyakuonadi kuti nee mwala na ubodzi ene unadzasiyiwa pambuto pache tayu ; yonseneyi inadzagomokera pansi . "
40024003	Pidakhala Yesu paphiri ya Olivi , anyakufunzache adadza kuna iye mbamvunza payekha ene mbati , " Ngatipangeni , penepi pinadzachitika lini , pontho panadzachitikanji kuonesa kuti wenewo ndi ndzidzi wakudza kwanu , pontho wakumala kwa ndzidzi uno ? "
40024004	Yesu adatawira mbati , " Khalani m'maso kuti paleke khala unango wakukunyengezani . 
40024005	Thangwi anthu azinji anadzabwera mbadzapilonga kuti iwo ndi Khristu , pontho iwo anadzanyengeza anthu azinji . 
40024006	Munadzava chifupi pontho kutali na imwe kuti kuna nkhondo , kwache lekani sanyika mtima , thangwi pinthu penepi pyathema kuchitika . Mbwenye kweneku si kuti mamalisiro afika tayu . 
40024007	Dzinza inadzamenyana na dzinza inzache , dziko inadzachita nkhondo na dziko inzache . Panadzakhala njala na piteketeke ponsene pene . 
40024008	Pinthu pyonsenepi pyakhala ninga nthomatoma ya kuva kupha kwa mkazi wamimba pakubala . 
40024009	" Tenepo munadzamangwa mbamudzaperekwa kuti mubonereswe pontho munadzaphiwa . Anthu a madziko onsene anadzakuzondani , thangwi ndimwe anyakuteweranga . 
40024010	Pandzidzi wenewo anthu azinji anadzataya chikhulupiro chawo ; iwo anadzaperekana unango na mwanzache , pontho anadzazondana . 
40024011	Tenepo maprofeti akunama azinji anadzaoneka mbadzanyengeza anthu azinji . 
40024012	Kweneku ndiye kunadzakhala kufalikira kwa kudawa mwakuti kufunana kwa anthu azinji kunadzachepa . 
40024013	Mbwenye munthu anapirira mpakana kumamalisiro anati adzapulumuke . 
40024014	Tenepo Mphangwa Zadidi zakulonga pya Ufumu wa Mulungu zinadzalalikwa padziko yonsene yapansi kuchita umboni kuna anthu a madzinza onsene , tenepo mamalisiro anadzafika . 
40024015	" Imwe munadzaona chinthu chakuipa chimbavunga , chidalonga mprofeti Daniele chile , chikuimira m'Nyumba ya Mulungu . Chidziwiso kuna nyakuwerenga ntchichi : uvese mwadidi kuti penepi pikulonanji !
40024016	Tenepo ale ali mu Yudea athawire kumapiri . 
40024017	Ngakhala munthu ali pansoyi ya nyumbache aleke vunga ndzidzi kutchitha kabulusamo pinthu pya m'nyumba mwache . is Ngakhala munthu ali kumunda , aleke bwerera kumudzi kakwata mkanjo wache . 
40024018	
40024019	Nsiku zenezo zinadzakhala zakunensa pyakwanga kuna akazi amimba , pontho kuna akazi akukhala na ana akuyamwa . 
40024020	Pempherani kuna Mbuya kuti kuthawa kwanu kuleke dzakhala pandzidzi wa mainja , penu pa Nsiku Yakupuma . 
40024021	Thangwi nyatwa za nsiku zenezo zinadzakhala zakugoswa pyakwanga kupiringana zonsene zidachitika padziko yapansi kubulukira ndzidzi udalenga Mulungu dziko yapansi kufikirana ndzidzi uno , pontho hakunadzakhalave pinango ninga penepi tayu . 
40024022	Mbwenye Mulungu avilisa kale nsikuzo ; iye mbadakhonda kuzivilisa , nkhabe na mbodzi ene mbadakhala na moyo . Mulungu anadzavilisa nsikuzo thangwi ya anthu asankhula iye ale . 
40024023	" Pandzidzi wenewo munthu angadzalonga kuna imwe kuti , ' Ngayang'anani , Khristu ali pano ! ' penu , ' Uyo ali apo ! ' — muleke dzakhulupira pinalonga iyepyo . 
40024024	Thangwi panadzaoneka azinji kunyengeza anthu kuti iwo ndiwo anyakhombo akusankhulika penu maprofeti . Iwo anadzachita pidzindikiro pikulu na pyakudodomesa , towera anyengeze napyo podi na anthu akusankhulika a Mulungu ene — ngakhala pinakwanisika . 
40024025	Ngavani kuno ! Ine ndakupanganiletu penepi ndzidzi mbudzati fika . 
40024026	" Penu , anthu angadzakupangani kuti , ' Khristu ali m'thando ! ' — lekani dzaendako ; penu angadzalonga kuti , Tye abisala pano ! ' — lekani dzapikhulupira . 
40024027	Thangwi Mwana Munthu anadzabwera ninga njazi ile imbang'anima kuthambo yonsene kubulukira kumabulukiro kufikirana kumadokero dzuwa . 
40024028	" Pambuto ponsene pana chinthu chakufa , malezi ambagumanyana penepo . 
40024029	" Si ndzidzi nyatwa za nsikuzo zingadzamala , dzuwa inadzachita mdima , mwezimbo hunadzaonesave cheza tayu , nyenyezi zinadzagwa kubulukira kudzulu , pontho pinthu pinango pyamphamvu pya kudzulu pinadzatekenyeka . 
40024030	Chidzindikiro cha kudza kwa Mwana Munthu chinadzaoneka kuthambo ; tenepo madzinza onsene a padziko yapansi anadzalira pakuona Mwana Munthu akudza pamakole a kudzulu na mphamvu pontho na demelero ikulu . 
40024031	Ngoma inadzaveka pikulu , tenepo iye anadzatuma angelo ache kumakhundu onsene manayi a dziko yonsene yapansi . Iwo anadzagumanyisa anthu ache akusankhulika kubulukira kumadolomezero kufikirana kumadolomezero a dziko . 
40024032	" Funzani kubulukira pamuti wamkuyu . Imwe mungaona nthambi zache zatoma kuphwitha , mumbapidziwa kuti mainja ali chifupi . 
40024033	Ntchibodzibodzi , mungadzaona pinthu pyonsenepi , mudzapidziwe kuti Mwana Munthu ali chifupi kudza .
40024034	Ndikukupangani pyakuonadi kuti pinthu pyonsenepi pinadzachitika anthu ali m'maso lerowa mbadzati kufa . 
40024035	Thambo na pansi pano pinadzamala , mbwenye mafalanga anadzakhala na mphamvu kwenda na kwenda . 
40024036	" Nkhabe mbodzi anadziwa kuti nsiku na ora zinafika lini — nee angelo a kudzulu , nee Mwana ; mbwenye Baba ene basi ndiye ambapidziwa . 
40024037	Kudza kwa Mwana Munthu kunadzakhala ninga pidachitika pandzidzi wa Nowa . 
40024038	Nsiku zenezo , mwenemo madzi makulu akutayikira mbadzati fika , anthu adadya na kumwa pyawo , amuna adasemba , akazimbo adasembwa kufikirana nsiku idapita Nowa m'chimwadiya :
40024039	mbwenye iwo hadadzindikira tayu pikhachitika pile kufikirana madzi makulu adadza mbadzaakukuludza onsene . Tenepo pinadzakhalambo sasawa Mwana Munthu angadzabwera . 
40024040	Pandzidzi wenewo amuna awiri anadzakhala akuphata basa m'munda : mbodzi anadzakwatwa , unangomboyo anadzasiyiwa ponthopo . 
40024041	Akazi awiri anadzakhala akupeya palibwe : mbodzi anadzakwatwa , unangomboyo anadzasiyiwa ponthopo . 
40024042	" Khalani m'maso mphapo , thangwi imwe nkhabe dziwa tayu nsiku inafuna kudza Mbuyanu . 
40024043	Mwenechiro nyumba mbadadziwa ndzidzi wakudza kwa mbava , mbadakhala m'maso mbalondali nyumbache kuti ileke kuswiwa na mbava . 
40024044	Natenepo imwembo ndzidzi onsene mukhale akusasanyika , thangwi Mwana Munthu anakwanisa kudza pyache pandzidzi unakhonda imwe kumdikhira . 
40024045	" Mbani , mphapo , nyabasa wakukhulupirika pontho wanzeru . Iye ngule mbuyache amuikha kukhala nyakuyang'anira anyabasa anango onsene , pontho kuapasa phoso ndzidzi ungakwana . 
40024046	Nyabasa ule anadzakomerwa pyakwanga mbuyache angabwerera mbamgumana akuchita pinthu penepi . 
40024047	Ndikukupangani pyakuonadi kuti mwenechiro anamuikha nyabasayo kukhala nyakuyang'anira wa pyonsene pya panyumbache . 
40024048	Mbwenye nyabasayo angakhala wakuipa , analonga yekha ene mumtima mwache kuti mbuyache hanabwerera chinchino tayu , 
40024049	natenepo iye ambatoma kumenya anyabasa anzachewo , pontho ambamwa na kudya pabodzi na madombe . 
40024050	Tenepo mbuyache nyabasa ule anadzabwerera pansiku inakhonda iye dikhira , pontho ndzidzi unakhonda iye dziwa . 
40024051	Mbuyacheyo anadzamgwanda mapindimapindi 2 mbadzamponya kumbuto imbakoyiwa mfakafaka . Kweneko iye anadzalira na kukikita mano ache . 
40025001	Pandzidzi wenewo Ufumu wa Kudzulu unadzakhala ninga tenepa . Amiyali khumi adathukula nyale zawo mbaenda kagumanikana na nyakukazhali . 
40025002	Ashanu a iwo akhali akupupwa , anango ashanu ale akhali anzeru . 
40025003	Ashanu akupupwa ale adakwata nyale zawo , mbwenye iwo hadakwata mafuta a papezi tayu . 
40025004	Mbwenye anzeru ale adakwata mitete yakudzala na mafuta a nyale zawo . 
40025005	Nyakukazhali adadembuka kudza , tenepo amiyali ale adatoma kuwodzira mbagona chitulo . 
40025006	" Pachitichiti kukhuwa kudaveka kuti , ' Nyakukazhali ali pano ! Bwerani mudzagumanikane naye ! '
40025007	Amiyali khumi ale adalamuka mbagasa nyale zawo . 
40025008	Tenepo akupupwa ale adalonga kuna anzeru ale mbati , ' Tipasenimbo ife mafutanu pang'ono , thangwi nyale zathu zikuthima . '
40025009	Mbwenye anzeru ale adatawira mbati , ' Nyonyo pyathu , ife nkhabe akukwana kuti tikupaseni tayu . Ndokoni kuna anyakugulisa mukapigulire mwekha ene . '
40025010	Tenepo amiyali ashanu akupupwa ale adenda kagula mafuta ; pikhaenda iwo nyakukazhali adafika . Amiyali ashanu adasasanyikiratu ale adapita naye pabodzi muphwando , tenepo msuwo udafungwa . 
40025011	" M'nduli mwache , amiyali anango ashanu ale adafika mbachemera mbati , ' Mbuya ! Mbuya ! Tifungulirenimbo ife . '
40025012	Nyakukazhali ule adatawira mbati , ' Nyonyo pyanga ! Ine sinakukudziwani tayu . ' "
40025013	Yesu adamalisa na kulonga mbati , " Khalani m'maso , mphapo , thangwi imwe nkhabe dziwa tayu nsiku penu ora yakudza kwa Mwana Munthu . "
40025014	" Pandzidzi wenewo Ufumu wa Kudzulu unadzakhala ninga tenepa . Mamuna unango akhasasanyika pya kwenda paulendo ; iye adachemera anyabasache onsene mbaapasa utongi wa pinthu pyonsene pya panyumba pachepo . 
40025015	Iye adaapasa kobiri malingana na mukhakwanisira iwo kuziphatisa basa mwadidi . Iye adapasa nyabasa mbodzi pikwi pishanu pya kobiri , unango adampasa pikwi piwiri , unangomboyo adampasa chikwi chibodzi . Tenepo iye adenda pyache paulendo wache . 
40025016	Nyabasa ule adatambira kobiri pikwi pishanu adenda kachita malonda na kobiri zachezo mbaganyali pontho pikwi pinango pishanu . 
40025017	Chibodzibodzi pidachitika kuna ule adatambira kobiri pikwi piwiri . Iyembo adaganyali na kobirizo pikwi pinango piwiri . 
40025018	Mbwenye nyabasa adatambira kobiri chikwi chibodzi ule , adenda kakumba dzenje mbafikhira pansi kobiri za mbuyache zile . 
40025019	" Pidapita ndzidzi ukulu ene , mbuyawo anyabasa ale adabwerera mbaachemera kuti ampange pidaphata iwo na kobiri zile . 
40025020	Nyabasa adatambira kobiri pikwi pishanu ule adadza dzapereka pikwi pinango pishanu . Iye adalonga mbati , ' Imwe mudandipasa kobiri pikwi pishanu . Mphapo , yang'anani ! Ine ndaganyali kobiri zinango pikwi pishanu . '
40025021	" Mbuyache ule adalonga mbati , ' Wachita pyadidi , ndiwe nyabasa wadidi pontho wakukhulupirika ! Iwe wakhulupirika pa pinthu ping'ono , tenepo ndinadzakuikha kukhala nyakuyang'anira pinthu pikulu . Idza utsanzaye pabodzi na ine ! '
40025022	" Kubuluka penepo nyabasa adatambira kobiri pikwi piwiri ule , adadzambo mwenemo mbalonga mbati , ' Mbuya , imwe mudandipasa kobiri pikwi piwiri . Mphapo , yang'anani ! Ine ndaganyali kobiri zinango pikwi piwiri . '
40025023	Mbuyache ule adalonga mbati , ' Wachita pyadidi , ndiwe nyabasa wadidi pontho wakukhulupirika ! Iwe wakhulupirika pa pinthu ping'ono , tenepo ndinadzakuikha kukhala nyakuyang'anira pinthu pikulu . Idza utsanzaye pabodzi na ine ! '
40025024	" Kubuluka penepo adatambira kobiri chikwi chibodzi ule adapitambo mwenemo mbalonga mbati , ' Mbuya , ine ndimbapidziwa kuti imwe ndimwe munthu wavinga . Imwe mumbavuna padakhonda imwe bzala , pontho mumbagumanya padakhonda imwe waza mbewu pale . 
40025025	Ine ndikhali na mantha , natenepo ndidakazikumbira kobirizo pansi . Mphapo , yang'anani ! Kobiri zanu nsizi . '
40025026	" Mbuyache adalonga mbati , ' Nyabasa wakuipa pontho wakupolola . Iwe ukhapidziwa kuti ine ndimbavuna padakhonda ine bzala , pontho ndimbagumanya padakhonda ine waza mbewu . 
40025027	Mbapidakhala pyadidi kukoyesa kobiri zanga kuna anyakukoya kobiri , towera pakubwerera panga mbandidazitambira na zakuthimizirapo . 
40025028	Mpokeni kobiri chikwi chibodzi mbamukazipereke kuna ana kobiri pikwi khumi ule . 
40025029	Thangwi munthu ana pinthu kale ule , anati adzapaswe pizinji kupiringana pina iye ; mbwenye munthu anasowa pinthu ule , anati adzapokwe na ping'ono pene pina iye . 
40025030	Ndokoni mukaponye nyabasa wakusowa basa kunja kumdima , kweneko anadzalira na kukikita mano ache . '
40025031	" Mwana Munthu angadzabwera na demelero ninga mfumu pabodzi pene na angelo ache onsene , iye anadzakhala pampando wache wachifumu wademelero . 
40025032	Tenepo anthu a madzinza onsene anadzagumanyikana pamaso pache . Iye anadzaagawa m'magulu mawiri , ninga mumbakhethera makabuswa mabira na mbuzi . 
40025033	Iye anadzaikha anthu akulungama kumkono wamadyo , akuipambo kumkono wache wamabzere . 
40025034	Kubuluka penepo Mfumu anadzalonga kuna anthu a kumkono wache wamadyo ale mbati , Tdzani kuno , imwe anthu akutsanzayiswa na Babanga ! Idzani mutambire ufiimu udakusasanyirani iye ule kutomera pandzidzi udalenga iye dziko . '
40025035	Ine ndikhali na njala , imwembo mudandipasa kudya ; ndikhali na nyota , imwembo mudandipasa madzi ; ine ndikhali mlendo , imwembo mudanditambira m'misa mwanu ;
40025036	ine ndikhali chipezipezi , imwembo mudandivazika nguwo ; ine ndikhadwala , imwembo mukhandiyang'anira ; ine ndikhali m'perezo , imwembo mudabwera dzandiona . '
40025037	" Penepo anthu akulungama ale anadzamtawira kuti , ' Ndi lini Mbuya , idakuonani ife muna njala , ife mbatikupasani kudya , penu kukuonani na nyota , ife mbatikupasani madzi ?
40025038	Ndi lini idakuonani ife mlendo , ife mbatikutambirani m'misa mwathu , penu kukuonani chipezipezi , ife mbatikuvazikani nguwo ?
40025039	Ndi lini idakuonani ife mukudwala , penu muli m'perezo , ife mbatidzakufambirani ? '
40025040	Penepo Mfumu anadzatawira kuti , ' Ndikukupangani pyakuonadi kuti ndzidzi onsene ukhachitira imwe udidi kuna abale anga okhonda funikawa , udidi wenewo mudachitirambo na ine ene ! '
40025041	" Kubuluka penepo anadzalongambo kuna ale a kumkono wache wamabzere kuti , ' Chokani pana ine , imwe anthu adzedze ! Ndokoni kumoto wakukhala na kukhala udasasanyirwa Satana na angelo ache ule !
40025042	Ine ndikhali na njala , imwembo nee mudandipasa kudya tayu ; ndikhali na nyota , imwembo nee mudandipasa madzi tayu ;
40025043	ine ndikhali mlendo , imwembo nee mudatambira m'misa mwanu tayu ; ine ndikhali chipezipezi , imwembo nee mudandivazika nguwo tayu ; ine ndikhadwala , pontho ndikhali m'perezo , imwembo nee mudabwera dzandifiliviri tayu ! '
40025044	" Tenepo iwo anadzamtawira mbati , ' Ndi lini Mbuya , idakuonani ife muna njala penu muna nyota , penu mlendo , penu chipezipezi , penu mukudwala , penu muli m'perezo , ife mbatikhonda kukuphedzani ? '
40025045	Mfumu anadzatawira kuti , ' Ndikukupangani pyakuonadi kuti ndzidzi udakhonda imwe kuphedza anthu okhonda funikawa , mudakhondambo kuphedza na ine ene . '
40025046	Mphapo anthu enewa anadzatchunyuswa na nyatwa zokhonda mala , mbwenye anthu akulungama anadzaenda kumoyo okhonda mala . "
40026001	Pidamala Yesu kulonga pinthu pyonsenepi , adalonga kuna anyakufunzache mbati , 
40026002	" Imwe mukupidziwa kuti pangagwanda nsiku ziwiri panadzakhala Phwando ya Paska , tenepo Mwana Munthu anadzaperekwa kuti akakhomerwe pamtanda . "
40026003	Tenepo anyansembe akulu pabodzi pene na akuluakulu adagumanyikana m'nyumba yachifumu ya Kayafa , Nyansembe Wamkulu , 
40026004	kusasanya njira zakumanga na kuphera nazo Yesu mwachibisobiso . 
40026005	Iwo adalonga mbati , " Tilekeni kupichita ndzidzi wa phwandowu , gopesera anthu anachita chimpiningu . "
40026006	Yesu akhali ku Betania m'nyumba mwa Simoni , akhadadwala matanya ule . 
40026007	Pikhadya Yesu , mkazi unango adadza kuna iye na mtete wakusasanywa na alabasta wakudzala na mafuta akununkhira akudula , adakhuthulira iye mumsolo mwa Yesu ale . 
40026008	Pidaona anyakufunza penepi , adazhangali napyo mbavunza mbati , " Anavungiranji mafuta onsenewa ?
40026009	Mafutawa mbadaguliswa , mbatidaphata nawo kobiri zizinji , tenepo kobirizo mbizidaperekwa kuna anthu akutcherenga . "
40026010	Penepo Yesu adadziwa pikhalonga iwo pile , natenepo adalonga kuna iwo mbati , " Munamsanyisiranji mkaziyu ? Pinthu pyandiphatira iyepi mphyadidi . 
40026011	Anthu akutcherengawa munadzakhala nawo ndzidzi onsene , mbwenye ine hamunadzakhala nane ndzidzi onsene tayu . 
40026012	Iye akhuthula mafuta pamanungo panga kuasasanyiratu pandzidzi wakuikhwa kwanga m'masiye . 
40026013	Chinchino ndikukupangani pyakuonadi kuti konsene kunakalalikwa Mphangwa Zadidi padziko yonsene yapansi , pyaphata mkaziyu pinadzalongwambo towera anthu amkumbuke . "
40026014	Tenepo mbodzi wa anyakufunza khumi na awiri ale , dzinache Yudasi Iskarioti , adenda kuna anyansembe akulu
40026015	mbakavunza mbati , " Ndingampereka Yesu kuna imwe , munandipagalinji ? " Iwo adalengesa kobiri za siliva makumatatu mbampasa Yudasi . 
40026016	Kubulukira ndzidzi wenewo Yudasi adatoma kusakasaka ndzidzi wadidi wakupereka nawo Yesu kuna iwo . 
40026017	Pansiku yakutoma ya Phwando ya Mikate yakusowa chakufufumisira , anyakufunzache adadza kuna Yesu mbamvunza mbati , " Nkhupi kunafuna imwe kuti tikakusasanyireni Phwando ya Paska ? "
40026018	Iye adalonga mbati , " Ndokoni mumzindamu kumusa kwa munthu unango mukampange kuti Mfunzisi alonga mbati , ' Ndzidzi wanga wafika ; ine na anyakufunzanga tinasekera pabodzi Phwando ya Paska m'nyumba mwako . ' "
40026019	Tenepo anyakufunzache adenda kachita ninga montho mudaapangira Yesu mbasasanyadi Phwando ya Paska . 
40026020	Pidadoka kunja Yesu na anyakufunzache khumi na awiri adakhala patebulu kudya . 
40026021	Pikhadya iwo , Yesu adalonga mbati , " Ndikukupangani kuti mbodzi wa imwe anati adzandipereke kuna anyamalwanga . "
40026022	Anyakufunza ale adatsukwala napyo pyakwanga . Tenepo mbodzi na mbodzi adatoma kumvunza mbati , " Ayi , analonga imwe ndine pano , Mbuya ? "
40026023	Yesu adatawira mbati , " Weneyo anafonda na ine pabodzi m'palatomu , ndiye ene nyakundipereka . 
40026024	Mwana Munthu anati afe ninga mudalongera Malemba kuti pinadzachitika , mbwenye dzedze kuna nyakupereka Mwana Munthuyo ! Mbapidakhala pyadidi kuti munthuyo mbadakhonda balwa ! "
40026025	Tenepo Yudasi , nyakupereka Yesu ule adalonga mbati , " Ayi , Mfunzisi , analonga imwe ndine pano ? " Yesu adamtawira mbati , " Ande , ndiwe ene . "
40026026	Pikhadya iwo , Yesu adakwata mkate , mbapereka takhuta kuna Mulungu mbaumenya . Tenepo adaupereka kuna anyakufunzache mbalonga mbati , " Kwatani mudye mkatewu ; enewa ndi manungo anga . "
40026027	Kubuluka penepo adakwata khomitcho mbapereka pontho takhuta kuna Mulungu . Iye adaipereka kuna iwo mbalonga mbati , " Monsenene , imwani !
40026028	Chenechi ntichiropa changa chakuchuchusirwa kuna anthu azinji kulekerera pyakudawa pyawo ; chiropa chakudziwisa chiverano cha Mulungu . 
40026029	Ndikukupangani kuti ine sinadzamwave vinyuyu tayu kufikirana nsiku inadzamwa ine vinyu wachinchino na imwe pabodzi mu Ufumu wa Babanga . "
40026030	Tenepo iwo adaimba nyimbo mbabuluka kwenda kuphiri ya Olivi . 
40026031	Tenepo Yesu adalonga kuna iwo mbati , " Mosiku ontho uno , monsenene munati mundithawe mbamundisiya ndekha , thangwi Malemba alonga kuti , ' Mulungu anadzapha makabuswa , tenepo mkumbi wa mabira unadzamwazikana . '
40026032	Mbwenye ndingadzalamuka kuimfa mbandikhala na moyo , ndinati ndidzatsogole ku Galilea . "
40026033	Peturo adatawira mbati , " Ine sinakuthawani tayu , podi onsene akuthaweni kwene . "
40026034	Yesu adalonga kuna Peturo mbati , " Ndikukupanga pyakuonadi kuti mosiku ontho uno , dzongwe mbadzati lira , unadzalonga katatu kuti hunandidziwa tayu . "
40026035	Peturo adatawira mbati , " Sinati ndilonge tenepo tayu , penu na kundipha kwene pabodzi na imwe ! " Anyakufunza anango onsene adalongambo chibodzibodzi . 
40026036	Kubuluka penepo Yesu pabodzi na anyakufiinzache adenda kumbuto yakuchemerwa Getsemani , tenepo iye adalonga kuna iwo mbati , " Khalani pano pinaenda ine uko kapemphera . "
40026037	Iye adakwata Peturo , pontho na ana awiri a Zebedeo , mbaenda nawo pabodzi . Tenepo na kuva nsisi mumtima mwache , 
40026038	adalonga kuna iwo mbati , " Mtimanga una nsisi zakufa nazo . Khalani pano , pontho mukhale m'maso pabodzi na ine . "
40026039	Iye adafendeza patsogolo pang'ono mbapiponya pansi chafufumimba mbapemphera mbati , " Babanga , pingakhala pinakwanisika , ndibulusirenimbo ine khomitcho ya nyatwayi . Kuleke khala kufuna kwanga , mbwenye kufuna kwanu . "
40026040	Tenepo iye adabwerera kuna anyakufunzache atatu ale mbaagumana agona ; natenepo iye adalonga kuna Peturo mbati , " Kadi imwe mungakwanise kukhala nane m'maso ora ibodzi tayu ?
40026041	Khalani m'maso , pontho mupemphere kuti muleke kuyeswa na pyakuipa . Mtima ukufuna , mbwenye manungo alenduka . "
40026042	Yesu adenda pontho kapemphera mbati , " Babanga , ngakhala khomitcho ya nyatwayi hinakwanisika kubuluka pana ine tayu , mbwenye kuti ndathema kuimwa , chitani kufuna kwanu . "
40026043	Iye adabwerera pontho kuna anyakufunzache ale mbaagumana agona , thangwi akhali na chitulo pyakwanga . 
40026044	Yesu adaasiya mbaenda pontho kapemphera kachitatu na mafala onthowo . 
40026045	Tenepo iye adabwerera kuna anyakufunzache mbalonga mbati , " Mukugona na kupuma pyanu basi ! Yang'anani ! Ndzidzi wakwana wakuti Mwana Munthu aperekwe m'manja mwa anthu akudawa . 
40026046	Lamukani , tendeni . Yang'anani nyakundipereka uyo anadzayo ! " Yesu amangwa
40026047	Yesu akhali m'kati kulonga , pidafika Yudasi , mbodzi wa anyakufunza khumi na awiri ale , pabodzi na chimwinji chakuphatira matalasada na pigomba . Iwo akhadatumwa na anyansembe akulu pontho na akuluakulu . 
40026048	Nyakupereka Yesuyo akhadapangiza mwinji ule chidzindikiro chakuti , " Munthu anamwenyika ine mwakumpsompsonayo ndiye ene anafuna imwe ; mmangeni . "
40026049	Penepo Yudasi adenderatu kuna Yesu mbakalonga mbati , " Mfunzisi , mtendere mbukhale kuna imwe . " Tenepo adampsompsona . 
40026050	Yesu adatawira mbati , " Shamwali , chita pyadzera iwe . " Tenepo iwo adadza mbamphata Yesu mbammanga . 
40026051	Mbodzi wa ale akhali na Yesu ale adasolola talasadache mbakhamwadza bitchu wa Nyansembe Wamkulu mbagwandiratu khutu yache . 
40026052	Yesu adalonga kuna iye mbati , " Bwezera talasadayo m'mbuto mwache , thangwi onsene anamenyana pakuphatisa basa talasada , anadzafambo na talasada . 
40026053	Kani imwe mukupidziwa tayu kuti ine mbandidakwanisa kuchemera Babanga kuti adze dzandiphedza , iyembo mbadatumiza kabodzi kene gulu ya anyankhondo ya angelo pikwi kupiringana khumi na awiri ?
40026054	Apo mbandidachita tenepo , mbapidakwanakwana tani pile pidalonga Malemba kuti pyathema kuchitika ? "
40026055	Tenepo Yesu adalonga kuna mwinjiwo mbati , " Mwatani munachita kudza na matalasada pontho na pigomba dzandiphata khala ninga ndine phanga ? Nsiku zonsene ndikhafunzisa m'Nyumba ya Mulungu , mbwenye imwe hamudandimanga tayu . 
40026056	Mbwenye pyonsenepi pyachitika towera pile pidalonga Malemba na maprofeti pikwanekwane . " Tenepo anyakufunza onsene adamsiya mbathawa pyawo . 
40026057	Amuna akhadamanga Yesu ale adamkwatira kunyumba ya Kayafa , Nyansembe Wamkulu , kule kukhadagumanyikana afunzisi a mwambo pabodzi pene na akuluakulu . 
40026058	Peturo adamtewera na pakansinzo , kufikirana muchintalo mwa nyumba ya Nyansembe Wamkulu . Iye adapita muchintalo mbakhala pansi pabodzi na anyakulondali , towera aone kuti pyonsene pinamala tani . 
40026059	Anyansembe akulu na onsene a m'Thando ya miseru ya Chiyuda akhayesa kugumana umboni wakunama kupambizira nawo Yesu , towera amphe ;
40026060	podi kwene kuti anthu azinji ene adadza patsogolo mbamulongera pyakunama , mbwenye hadaugumana tayu . Pakumalisira amuna awiri adadza patsogolo
40026061	mbalonga mbati , " Munthuyu adalonga mbati , Tne ndinakwanisa kugwisa Nyumba ya Mulungu mbandiimanga pontho nsiku zitatu basi . ' "
40026062	Nyansembe Wamkulu adaimira mbalonga mbati , " Hunatawira tayu pinthu pinakulongera anthuwa ? "
40026063	Mbwenye Yesu adakhala pyache mulomo phoo . Nyansembe Wamkulu ule adalonga pontho kachiwiri mbati , " Ndikukutonga kuti udumbire pamaso pa Mulungu wamoyo : tipange ngakhala ndiwedi Khristu , Mwana Mulungu . "
40026064	Penepo Yesu adamtawira mbati , " Ndimwe mwalonga tenepo . Mbwenye ndikukupangani monsenene kuti kubulukira pandzidzi uno munadzamuona Mwana Munthu akhala kumadyo kwa Mulungu wamphamvu zonsene pontho akudza pamakole a kudzulu ! "
40026065	Na kuva mafala enewa , Nyansembe Wamkulu ule adang'amba nguwo zache mbalonga mbati , " Ashola Mulungu ! Ife nkhabe tuna pontho mboni zinango tayu ! Penepa mwava kushola kwachita iyeku !
40026066	Mphapo , mukunyerezera tani ? " Iwo adatawira mbati , " Iye adawa , pontho athema kuphiwa . "
40026067	Tenepo iwo adamphulira mata kunkhope mbammenya ; tenepo adamgasa mbama ale , 
40026068	adalonga mbati , " Lotera , Khristu ! Mbani akumenya ? "
40026069	Peturo akhakhala pansi kunja muchintalo cha nyumbayo pidadza nyabasa wachitsikana wa Nyansembe Wamkulu mbalonga mbati , " Iwembo ukhali pabodzi na Yesu wa ku Galilea . "
40026070	Mbwenye iye adakhonda pamaso pa onsene mbati , " Pinalonga iwepyo , ine sinapidziwa tayu . "
40026071	Tenepo adabulukiratu na pamsuwo wa chintalocho . Nyabasa unango wachitsikana adamuona mbalonga kuna amuna akhali penepowo mbati , " Uyu akhali pabodzi na Yesu wa ku Nazareti . "
40026072	Penepo Peturo adakhonda pontho mbati , " Ndikudumbira kuti munthu weneyu sinamdziwa tayu ! "
40026073	Pidapita ndzidzi pang'ono , amuna adaimira penepo ale adadza kuna Peturo mbalonga mbati , " Ndimomwene , iwe ndiwe mbodzi wa iwo , thangwi malongero akowa akuonesadi kuti ndiwe mbodzi wa iwo . "
40026074	Tenepo Peturo adalonga mbati , " Ndikudumbira kuti pinalonga inepi mphakuonadi ! Ngakhala ndikulonga pyakunama , Mulungu anditchunyuse pyache ! Munthuyu sinamdziwa tayu ! " Penepo pene dzongwe adalira , 
40026075	tenepo Peturo adakumbuka pikhadampanga Yesu pile kuti : " Dzongwe mbadzati lira , iwe unati unadzalonge katatu kuti hunandidziwa tayu . " Iye adabuluka panja mbakalira pikulu . 
40027001	Bzobzo na machibese anyansembe akulu onsene pabodzi pene na akuluakulu adaverana pya kupha Yesu . 
40027002	Iwo adammanga na njema mbaenda naye kamtula kuna Pilato , mkadamu wa Boma ya Roma . 
40027003	Pidapiva Yudasi , nyakupereka Yesu ule , kuti Yesu atongwa kuphiwa , iye adatchunyuka mbakabwezera kobiri za siliva makumatatu zidatambira iye kubulukira kuna anyansembe akulu na akuluakulu . 
40027004	Iye adalonga mbati , " Ine ndadawa kupereka munthu okhonda dawa kuti aphiwe ! " Iwo adatawira mbati , " Ife tili napyo basa yanji ? Mphyako penepyo ! "
40027005	Yudasi adaponya kobirizo pansi m'Nyumba ya Mulungu ile , mbabulukamo . Tenepo adenderatu pyache kapimangirika . 
40027006	Anyansembe akulu ale adalokota kobiri zile mbalonga mbati , " Izi ndi kobiri za chiropa , tenepo kuikha kobirizi kuthumba ya Nyumba ya Mulungu nkhudawira mwambo . "
40027007	Pidamala iwo kuverana pyakuti achite na kobirizo , adaziphatisa basa kugulira munda wa nyakuwumba piyombo , towera mundawo ukhale masiye a alendo . 
40027008	Ndi thangwi yache na lero mundawo umbachemerwa na dzina yakuti , " Munda wa chiropa . "
40027009	Tenepo pikhadalonga mprofeti Yeremia pile pidakwanakwana : " Iwo adakwata kobiri za siliva makumatatu zile , konta ikhadaverana anthu a ku Israele kumgula nazo , 
40027010	tenepo kobirizo adaziphatisa basa kugulira munda wa nyakuwumba piyombo ninga mudanditongera Mbuya . "
40027011	Yesu adaimira pamaso pa mkadamu wa Boma ya Roma , tenepo mkadamuyo adamvunza mbati , " Ayi iwe ndiwedi Mfumu wa Ayuda ? " Iye adatawira mbati , " Mwalonga tenepo ndimwe . "
40027012	Mbwenye iye hadalonge pinthu tayu pa pikhamulongera anyansembe akulu na akuluakulu pile . 
40027013	Tenepo Pilato adalonga kuna iye mbati , " Kadi iwe ukuva tayu pinthu pyonsene pinakulongera anthuwa ? "
40027014	Mbwenye Yesu hadabuluse fala na ibodzi ene tayu kutawira , tenepo penepi pidachitisa kuti mkadamu wa Boma ule adodome pikulu . 
40027015	Pandzidzi onsene wa Phwando ya Paska , mkadamu wa Boma ya Roma akhali na nsambo wa kusudzula nyaperezo mbodzi anapempha anthu kuti asudzulwe . 
40027016	Pandzidzi wenewo pakhali nyaperezo wakuveka , dzinache Baraba .
40027017	Natenepo pidagumanyikana mwinji , Pilato adaavunza mbati , " Mbani anafuna imwe kuti ndikusudzulireni ? Baraba penu Yesu wakuchemerwa Khristu ? "
40027018	Pilato makayo adapidziwa kuti akadamu a Chiyuda akhadampereka Yesu m'manja mwache thangwi ya bivu . 
40027019	Pikhali Pilato m'nyumba yakutongeramo miseru , mkazache adatumiza mphangwa kuti : " Leka chita naye pinthu munthu okhonda dawayo , thangwi ine mosiku ndanenseka pyakwanga na ndoto za munthu weneyo . "
40027020	Mbwenye anyansembe akulu na akuluakulu adaswiswirisa mwinji ule kupempha Pilato kuti asudzule Baraba , pontho kuti Yesu aphiwe . 
40027021	Mbwenye Pilato adavunza mwinji ule mbati , " Pa awiriwa , mbani anafuna imwe kuti ndikusudzulireni ? " Iwo adatawira mbati , " Baraba ! "
40027022	Pilato adaavunza mbati , " Mphapo ndichitenji naye munthu analongwa kuti ndi Khristuyu ? " Onsene adatawira mbati , " Mkhomereni pamtanda ! "
40027023	Mbwenye Pilato adavunza mbati , " Munthu weneyu asosa mseru wanji ? " Tenepo iwo adatomaletu kukhuwa mwakugaluza fala mbati , " Mkhomereni pamtanda ! "
40027024	Pidaona Pilato kuti anthu mbadakwanisikave tayu , pontho kuti iwo akhali chifupi kutoma chimpiningu , iye adakwata madzi mbasamba manjache pamaso pa mwinji mbalonga mbati , " Ine nkhabe mseru na imfa ya munthu weneyu ! Mphyanu penepyo ! "
40027025	Tenepo mwinji onsene udatawira kuti , " Lekani mseru wa imfache ukhale pana ife na pana anathu ene ! "
40027026	Penepo Pilato adaasudzulira Baraba . Pidamala Yesu kwapulwa , adampereka kuna anyankhondo kuti akamkhomere pamtanda . 
40027027	Tenepo anyankhondo a Pilato adakwatira Yesu kunyumba ya mkadamu wa Boma ya Roma , pontho anyankhondo onsene adagumanyikana mwakumzungulira . 
40027028	Iwo adamdulisa nguwo zache mbamvazika mkanjo wakufira . 
40027029	Tenepo iwo adasasanya chipewu chachifumu cha minga mbachivazika msolo wache mbaikha ndodo kudzanjache yamadyo . Tenepo iwo adagodama pamaso pache mbamselusa mbati , " Dondowe , Mfumu wa Ayuda ! "
40027030	Iwo adamphulira mata , pontho adampokosera ndodo ile mbammenya nayo mumsolo mwache . 
40027031	Pidamala iwo kumselusa , adamdulisa mkanjo ule mbamvazika nguwo zache . Tenepo adamkwata mbaenda naye kamkhomera pamtanda . 
40027032	Pikhabuluka iwo mumzinda mule , adagumanikana na munthu wa kumzinda wa Kirene , dzinache Simoni , tenepo anyankhondo adamkakamiza kuthukula mtanda wa Yesu . 
40027033	Iwo adafika pambuto ya Gologota , kweneku nkhulonga kuti , " Mbuto ya Chibade chamsolo . "
40027034	Penepo iwo adapasa Yesu vinyu wakuvungazwa na nyongo ; mbwenye pidamulawa iye , adakhonda kummwa . 
40027035	Iwo adamkhomera pamtanda mbagawana nguwo zache pakuchita ntsango . 
40027036	Pidamala iwo penepi , adakhala penepo mbalondali Yesu . 
40027037	Padzulu pamsolo pache adaikhapo chidziwiso cha mseru udapherwa iye chakulembwa kuti , " Uyu ndi Yesu , Mfumu wa Ayuda . "
40027038	Iwo adakhomera pontho mbava ziwiri pamitanda pabodzi na Yesu , mbodzi kumadyo , unango kumkono wamabzere . 
40027039	Anthu akugwanda na penepo adapukusa misolo yawo mbamtikanambo mbati , 
40027040	" Si iwe ukhalonga kuti unadzagwisa Nyumba ya Mulungu mbudzaimanga nsiku zitatu tayu ? Apo lero , pipulumuse wekha , ngakhala ndiwedi Mwana Mulungu ! Tchithatu pamtandapo ! "
40027041	Chibodzibodzi anyansembe akulu , akuluakulu , pabodzi pene na afunzisi a mwambo adamselusambo mbalonga mbati , 
40027042	" Iye adapulumusa anthu anango , mbwenye akuchimwana kupipulumusa yekha ene ! Ayi iye si Mfumu wa Israele tayu ? Iye angatchitha chinchino pamtandapa , ife tinati timkhulupire !
40027043	Iye ambanyindira Mulungu , pontho ambalonga kuti ndi Mwana Mulungu . Mphapo , dikhirani tione ngakhala Mulungu anafuna pyakumpulumusa chinchino . "
40027044	Chibodzibodzi mbava zikhadakhomerwa pamtanda pabodzi naye zile , zidamtikanambo . 
40027045	Paora yakhumi na chiwiri na masikati padziko yonsene yapansi padachita mdima , ule udamala paora yachitatu na mawulo . 
40027046	Paora yachitatu na mawulo , Yesu adalira pikulu mbati , " Eloi , Eloi , lema sabakitani ? " Kweneku nkhulonga kuti , " Mulungu wanga , Mulungu wanga , mwandisiyiranji ndekha ? "
40027047	Anthu anango adaimira penepowo adamva iye akulira , tenepo iwo adalonga mbati , " Iye akuchemera Elia ! "
40027048	Mbodzi penepo adathamanga kabodzinakabodzi kafeka khwasakhwasa kumuti mbachivika muvinyu wakujuja . Tenepo adadza nacho kuna Yesu mbampasa kuti amwe . 
40027049	Mbwenye anangombo adalonga mbati , " Dikhirani , tione ngakhala Elia anadza dzampulumusa ! "
40027050	Yesu adakhuwa pontho pikulu mbamalisika . 
40027051	Tenepo chinguwo chakutchinga nacho mbuto yakuchenesesa m'Nyumba ya Mulungu chidang'ambika katinakati kubulukira padzulu kufikirana pansi . Dziko idatekenyeka , miyala idang'ambika pakati , 
40027052	masiye adafunguka , pontho anthu a Mulungu azinji akhadafa ale , adalamuka mbakhala na moyo . 
40027053	Iwo adabuluka m'masiye , tenepo pidalamuka Yesu kuimfa , iwo adenda ku Mzinda Wakuchena , mbaoniwa na anthu azinji . 
40027054	Mkadamu wa anyankhondo dzana pabodzi pene na anyankhondo akhalondali Yesu ale , adagoswerwa pyakwanga pidaona iwo chiteketeke na pyonsene pidachitika pile . Tenepo iwo adalonga mbati , " Uyu akhalidi Mwana Mulungu ! "
40027055	Akazi azinji akhadatewera na kuphedza Yesu kubulukira ku Galilea ale , akhali penepo , kupiona na pakansinzo . 
40027056	Pakati pawo pakhali Maria wa ku Magadala , Maria mawo Yakobo na Yosefe , pontho na mkazi Zebedeo . 
40027057	Na mawulo , mamuna unango wakufuma wa kuluwani ya Arimatea , ule akhadasanduka nyakufunza wa Yesu , dzinache Yosefe , adafika . 
40027058	Iye adenda kuna Pilato kapempha mtembo wa Yesu . Pilato adatonga kuti mtembo wa Yesu aperekwe kuna Yosefe . 
40027059	Tenepo Yosefe adakwata mtembowo , mbaukukutiza na nguwo yachinchino yakuchena yadidi , 
40027060	mbakauikha m'masiye ache a mwala akhadamaliswa kwene kusemwa ale . Iye adagulung'undisa mwala ukulu mbafunga nawo msuwo wa masiyewo . Tenepo adenda pyache . 
40027061	Maria wa ku Magadala pabodzi na Maria unango ule adakhala penepo kuyang'ana nthumbi ile . 
40027062	Mangwana mwache ikhali Nsiku Yakupuma , tenepo anyansembe akulu na Afarisi adagumanyikana pabodzi na Pilato . 
40027063	Iwo adalonga mbati , " Mbuya , ife tikukumbuka kuti pikhali munthu wakunama ule m'maso , akhalonga mbati , Tne ndinadzalamuswa pangadzagwanda nsiku zitatu mbandikhala pontho na moyo . '
40027064	Natenepo tongani kuti nthumbiyo ikalondalwi mwadidi mpakana nsiku zitatu , kugopesera anyakufunzache anadza dzaba mtembowo mbakapanga anthu kuti iye alamuswa kuimfa . Kunama kwakumalisiraku kunadzakhala kwakuipa pyakwanga kupiringana kwakutoma kule . "
40027065	Pilato adaatawira mbati , " Kwatani anyankhondo . Ndokoni mukasasanye nthumbiyo kuti ilondalwi ninga munafunira imwe . "
40027066	Tenepo iwo adenda mbakamyatirira mwadidi mwalawo , pontho adaikha anyankhondo kuti alondali . 
40028001	Pidagwanda Nsiku Yakupuma , pa Dimingu na machibesebese , Maria wa ku Magadala na Maria unango ule adenda kayang'ana kumasiye kule . 
40028002	Vumbuvumbu penepo padachitika chiteketeke chikulu , thangwi mngelo wa Mbuya adadza kubulukira kudzulu kudzagulung'undisa mwala kuubulusa pamasiyepo , iye mbakhala pamwalapo . 
40028003	Iye akhaoneka ninga ching'aning'ani , pontho nguwo zache zikhali zakuchena ninga matalala . 
40028004	Anyankhondo ale adagoswerwa pyakwanga mwakuti adatetemera na mantha mbakhala ninga anthu akufa . 
40028005	Mngelo ule adalonga kuna akaziwo mbati , " Lekani chita mantha , ndikupidziwa kuti imwe mukusaka Yesu adakhomerwa pamtanda ule . 
40028006	Iye hali muno tayu ; alamuswa kuimfa , ninga montho mudalongera iye . Pitani mudzaone mbuto idaikhwa iye . 
40028007	Chinchino chimbizani mukapange anyakufunzache kuti , Tye alamuswa kuimfa , pontho iye atsogola ku Galilea . Kweneko munakamuona ! ' Kumbukani pyakupangani inepi . "
40028008	Tenepo iwo adabuluka pamasiyepo mwakuchimbiza na mantha , uku akukomerwa pikulu . Iwo adathamanga kapanga anyakufunzache . 
40028009	Vumbuvumbu Yesu adagumanikana nawo mbalonga mbati , " Mtendere mbukhale kuna imwe . " Iwo adadza kuna iye mbaphata manyalo ache , mbampembedza . 
40028010	Iye adalonga kuna iwo mbati , " Lekani chita mantha . Ndokoni mukapange abale anga kuti aende ku Galilea . Kweneko anakandiona "
40028011	Pikhaenda akazi ale , anango mwa anyankhondo akulondali masiyewo , adabwerera kumzinda mbakapanga anyansembe akulu pyonsene pidachitika pile . 
40028012	Anyansembe akulu na akuluakulu adagumanyikana pabodzi kuverana pyakuchita ; iwo adapereka konta ikulu ya kobiri kuna anyankhondo ale
40028013	mbalonga mbati , " Imwe mulonge kuti mosiku pikhagona imwe , anyakufunzache adadza mbaba mtembo wache . 
40028014	Mkadamu wa Boma ya Roma angava penepi , ife tinadzamkhuzumusa kuti mwadawa si imwe tayu , natenepo imwe nkhabe chinthu chinafuna imwe dzaswipa nacho mtima tayu . "
40028015	Anyankhondo ale adakwata kobiri zile mbachita ninga montho mudapangirwa iwo kuti achite . Tenepo mbiri yeneyi idavekeswa pakati pa Ayuda mwakuti ilipo basi na lero . 
40028016	Anyakufunzache khumi na mbodzi ale adenda ku Galilea kuphiri kukhadaapanga Yesu kuti aende kule . 
40028017	Tenepo pidamuona iwo , adampembedza , mbwenye anango a iwo adapenuka basi . 
40028018	Yesu adafendeza chifupi mbalonga kuna iwo mbati , " Ine ndapaswa utongi onsene kudzulu na pansi pano . 
40028019	Natenepo , ndokoni konsene kuna anthu a madzinza onsene mbamukaachitise kukhala anyakufunzanga : abatizeni na dzina ya Baba , Mwana , na Mzimu Wakuchena , 
40028020	pontho afunziseni kuvera pyonsene pyakupangani ine . Tenepo ndinadzakhaladi namwe ndzidzi onsene kufikirana kumala kwa dziko yapansi . "
41001001	Izi ndi Mphangwa Zadidi zakulonga pya Yesu Khristu , Mwana Mulungu . 
41001002	Zidatoma ninga mudazilembera mprofeti Yesaya kuti : " Mulungu adalonga mbati , ' Ndinadzatuma nyakutumwanga patsogolo pako kudzakusasanyira njira . '
41001003	Munthu unango akukhuwa m'thando kuti , ' Msasanyireni njira Mbuya , ndendemezani njira towera iye afambemo . ' "
41001004	Tenepo Yohani adaonekera m'thando , kulalika na kubatiza . Iye adapanga anthu mbati , " Lekani pyakudawa pyanu mbamubatizwe , tenepo Mulungu anadzalekerera pyakudawa pyanu . "
41001005	Anthu azinji a kunthemba ya Yudea na kumzinda wa Yerusalemu adabuluka mbaenda kavesera Yohani . Iwo adabweka pyakudawa pyawo , mbabatizwa na Yohani mumkulo wa Yorodani . 
41001006	Yohani akhavala nguwo yakusasanywa na ubweya wa ngamila , na bande ya nthembe m'chuno mwache , pontho kudya kwache kukhali nyadzombe na uchi . 
41001007	Iye adalalika kuna anthu mbati , " Munthu anadza m'nduli mwangayu , ngwamphamvu pikulu kupiringana ine . Ine sidatheme tayu kukotama kuti ndisudzule nthambo za nkhwaira zache . 
41001008	Ine ndimbakubatizani na madzi , mbwenye iye anadzakubatizani na Mzimu Wakuchena . "
41001009	Pandzidzi wenewo Yesu adadza kubulukira kuluwani ya Nazareti m'nthemba ya Galilea , mbabatizwa na Yohani mu Yorodani . 
41001010	Si ndzidzi pidabuluka Yesu m'madzi , adaona kudzulu kukufunguka , pontho Mzimu Wakuchena akuphamira pana iye ninga nkhangaiwa . 
41001011	Tenepo fala idaveka kubulukira kudzulu kuti , " Iwe ndiwe mwananga wapamtima . Ndakomerwa nawe pyakwanga pene . "
41001012	Kabodzi na kabodzi Mzimu Wakuchena adamuendesa kuthando , 
41001013	kweneko adamalako nsiku makumanayi mbayeswa na Satana . Nyama zam'tsanga zikhali kweneko pontho , mbwenye angelo adadza mbamphedza . 
41001014	Yesu adenda kunthemba ya Galilea mbakalalika Mphangwa Zadidi zakubulukira kuna Mulungu . 
41001015	Iye adalonga mbati , " Ndzidzi wadidi wafika wakuti Mulungu ali chifupi kukhazikisa Ufumu wache ! Lekani pyakudawa pyanu mbamukhulupire Mphangwa Zadidizi ! "
41001016	Pikhafamba Yesu pagombe ya nyanza ya Galilea , adaona asodzi a nsomba awiri ubaleawo , Simoni na Andrea . Iwo akhapha nsomba na chavi . 
41001017	Yesu adalonga kuna iwo mbati , " Nditewereni , ndinadzakusanduzani asodzi a anthu . "
41001018	Kabodzi na kabodzi iwo adasiya pyavi pyawo mbamtewera . 
41001019	Pidafamba iye pang'ono , adaona pontho amuna anango awiri ubaleawo , Yakobo na Yohani , ana Zebedeo . Iwo akhali m'mwadiya mwawo kusasanyiratu makokotawo . 
41001020	Pidachita Yesu nawo oneni , nkhuachemereratu , iwombo adamsiya babawo Zebedeo pabodzi na anyabasache m'mwadiya mule mbamtewera Yesu . 
41001021	Yesu na anyakufunzache adafika kuluwani ya Kafaranao . Tenepo pa Nsiku Yakupuma , Yesu adenda kunyumba yakupempherera mbatoma kufunzisa . 
41001022	Anthu adamvawo adadodoma pyakwanga na miunzisiro wachewo , thangwi iye hakhakhala ninga afunzisi a mwambo wa Mose tayu , mbwenye iye adafunzisa ninga mwenechiro utongi . 
41001023	Ponthoponthopo munthu wakuphatwa na mzimu wakuipa adadza kunyumba yakupemphererayo mbakhuwa mbati , 
41001024	" Munafunanji na ife , Yesu wa ku Nazareti ? Ayi imwe mwadza kuno kutivunga ? Ndikukudziwani , ndimwedi Nyakuchena wa Mulungu . "
41001025	Yesu adatonga mzimu wakuipa ule mbati , " Matama , pontho buluka muna munthuyu . "
41001026	Mzimu wakuipawo udamgwisa mwamphamvu munthuyo , mbukhuwa pikulu , mbubulukiratu muna iye . 
41001027	Anthu onsene adadodoma , tenepo adatoma kuvunzana mbati , " Penepi ninji ? Ayi wenewu ndi mtundu unango wa chifunziso chachinchino ? Munthu weneyu ana mphamvu zakutonga nazo mizimu yakuipa , iyo mbimveradi . "
41001028	Tenepo mbiri yakulonga pya Yesu idafala msangansanga kunthemba yonsene ya Galilea . 
41001029	Pidabuluka iwo panyumba yakupempherera ile , iwo adenderatu pabodzi na Yakobo na Yohani kumusa kwa Simoni na Andrea . 
41001030	Mebzalache Simoni akhagona patalimba , thangwi manungo akhampha . Pidachita Yesu mbwee , adapangwa pya mkaziyo . 
41001031	Tenepo iye adenda kukhali mkaziyo mbamphata pamkono kumulamusa . Manungo adalekeratu kumpha , tenepo mkaziyo adatoma kuafiliviri . 
41001032	Na mawulo , pidathobila dzuwa , anthu adadza na atenda onsene , pontho na anyakukhala na mizimu yakuipa . 
41001033	Anthu onsene a muluwanimo adagumanyikana pachintalo cha nyumbayo . 
41001034	Yesu adawangisa anthu azinji akukhala na utenda wakusiyanasiyana mbabulusa pontho mizimu yakuipa izinji . Iye hadatawirise tayu mizimu yakuipa kuti ilongembo , thangwi iyo ikhamdziwa kuti iye mbani . 
41001035	Bzobzo mangwana mwache Yesu adalamuka mbabuluka pamsuwopo . Iye adenda kumbuto ya yekha ene kunja kwa luwaniyo kapemphera . 
41001036	Mbwenye Simoni pabodzi na anzache adenda mbamsaka . 
41001037	Pidamgumana iwo , adampanga mbati , " Anthu onsene akuyang'anira imwepo . "
41001038	Mbwenye Yesu adaatawira mbati , " Tathema kwendambo kumidzi inango chifupi na pano nakuti ndikalalikembo kweneko , thangwi penepyo ndiye pidadzera ine . "
41001039	Tenepo adafambafamba m'Galilea monsene , kulalika m'nyumba zakupemphereramo mbabulusa pontho mizimu yakuipa . 
41001040	Nyamatanya adadza kuna Yesu mbagodama , mbampempha mbati , " Imwe mungapifuna , munakwanisa kundichenesa . " Yesu adava nyambalo mbafuthula mkono wache mbamphata mtendayo mbalonga mbati , " Ndinapifuna , chena ! " Kabodzi na kabodzi matanya adambuluka munthu ule , natenepo adacheneratu . 
41001041	
41001042	
41001043	Tenepo Yesu adampanga mwakugogomeza mbati , " Ngava , leka kapanga munthu na mbodzi ene penepi . Mbwenye ndokoletu kuna nyansembe kuti akakuone ; nakuti onsene akapidziwe kuti wawangadi , kapereke nsembe zidatonga Mose zile . " Pidamala Yesu kulonga naye , adampanga kuti aendeletu pyache . 
41001044	
41001045	Mbwenye munthu ule adenda mbakavekesa pyache pidachitika pile ponsene pikhafamba iye . Adalongadi pyakwanga pene mwakuti Yesu hadakwaniseve tayu kupita pontho na muluwani mwene mwakuoniwa na anthu . Tenepo Yesu adakhala pyache kumbuto za yekha ene , kwache anthu adadza basi kuna iye kubulukira konsene kwene . 
41002001	Pidagwanda nsiku pang'ono , Yesu adabwerera ku Kafaranao . Mbiri idafala kuti iye akhali m'nyumba mukhakhala iye mule . 
41002002	Tenepo anthu azinji adagumanyikana pabodzi mwakuti mbuto idamala na pachintalo pene . Pikhalalika iye Mphangwa kuna iwo , 
41002003	anthu anayi adadza uku athukula nyamfutete pamakha . 
41002004	Iwo adapichimwana kufika naye kuna Yesu thangwi ya mwinji . Natenepo adaphola benga pansoyi kutewezana na mbuto ikhali Yesuyo . Pidamala iwo phola bengayo , adatchithisirapo makha a nyamruteteyo . 
41002005	Pidaona Yesu chikhulupiro chawo , adalonga kuna nyamruteteyo mbati , " Mwananga , pyakudawa pyako pyalekererwa . "
41002006	Mbwenye afunzisi anango a mwambo wa Mose akhakhalambo penepo mbapivunza okha ene m'mitima mwawo mbati , 
41002007	" Thangwi yache njanji inamulongesa tenepa ? Kweneku nkhushola Mulungu ! Mbani anakwanisa kulekerera pyakudawa , ayi si Mulungu yekha ene tayu ? "
41002008	Ponthopo Yesu adapidziwiratu kuti penepi ndiye pikhanyerezera iwo m'mitima mwawo , natenepo adalonga kuna iwo mbati , " Mwatani munanyerezera pinthu ninga penepi ?
41002009	Chifupi ntchipi , kumpanga nyamfuteteyu kuti , ' Pyakudawa pyako pyalekererwa ' , penu kumpanga kuti , ' Lamuka , thukula makhako ufambe ' ?
41002010	Mbwenye ndinakupangizanidi kuti Mwana Munthu ana mphamvu padziko zakulekerera pyakudawa . " Tenepo adampanga nyamruteteyo mbati , 
41002011	" Ndikukupanga , lamuka , thukula makhako , uende kwanu . "
41002012	Munthu ule adalamukadi , mbathukula makhache mbabuluka pakwecha onsene mbamuona . Anthu onsenewo adadodoma pyakwanga mbakuza Mulungu mbati , " Chipo pinthu ninga penepi nee tidzati kupiona tayu ! "
41002013	Yesu adabwerera pontho kugombe ya nyanza ya Galilea . Mwinji udadza kuna iye , tenepo iye adatoma kuufunzisa . 
41002014	Pikhafamba iye , adaona Levi , mwana Alufeo , alikhale m'nyumba yakukhomesera msonkho . Yesu adampanga mbati , " Nditewere ! " Levi adalamuka mbamteweradi . 
41002015	Pandzidzi unango pikhadya Yesu m'nyumba mwa Levi pabodzi na anyakufunzache , anyamisonkho na anyakudawa azinji ene akhadya nawo , thangwi anyakumtewera adainjipa . 
41002016	Afunzisi anango a mwambo , a m'gulu ya Afarisi ale , adaona kuti Yesu akhadya pabodzi na anyakudawa , pontho na anyakukhomesa msonkho . Afarisi ale adavunza anyakufunza a Yesu mbati , " Thangwi yache njanji imbamdyesa pabodzi na anyakukhomesa msonkho , pontho na anyakudawawa ? "
41002017	Yesu adava mbaatawira mbati , " Anthu akuwanga nkhabe tuna ng'anga , mbwenye atenda . Ine sidadzere dzachemera anthu akulungama tayu , mbwenye anyakudawa . "
41002018	Anyakufunza a Yohani Nyakubatiza pabodzi na Afarisi akhapimana kudya . Tenepo anthu anango adadza mbamvunza Yesu mbati , " Pyakhala tani kuti anyakufunza a Yohani na anyakufunza a Afarisi ambapimana kudya , mbwenye anuwa nkhabe kupichita ? "
41002019	Yesu adaatawira mbati , " Pinakwanisika tani kuti anyakuchemerwa kuphwando yakukazhali apimane kudya nyakusemba mbali ponthopo nawo pabodzi ? Hangakwanise kuchita tenepo tayu iye mbali ponthopo . 
41002020	Mbwenye ndzidzi unadzafika unafuna dzabuluswa nyakusembayo pakati pawo , tenepo iwo anadzapimana kudya . "
41002021	Nkhabe munthu ambakwata chigamba cha nguwo itswa mbachisonera panguwo yakale tayu , thangwi chigamba chachinchinocho chinanyomola na kukuziratu benga ya panguwo yakale ile . 
41002022	Pontho nkhabe munthu ambatsanyulira vinyu wachinchino m'mabudu a nthembe akuphatisirwa kale basa tayu . Angachita tenepo , vinyuyo anadzatumbula mabuduwo , natenepo pyonsene pene piwiri , vinyu na mabudu ene , pinadzavungika . Pyadidi pyache ambatsanyulira vinyu wachinchino m'mabudu achinchinombo . 
41002023	Pa Nsiku Yakupuma Yesu pabodzi na anyakufunzache akhagwanda na m'minda ya tirigu . Pikhafamba iwo , anyakufunzache adatoma kukwedzula ngala za tirigu . 
41002024	Afarisi adalonga kuna iye mbati , " Ngayang'anani , kweneku nkhudawira mwambo wathu kuti anthu aphate pinthu ninga pinaphata anyakufunzanuwa pa Nsiku Yakupuma . "
41002025	Yesu adaatawira mbati , " Kadi imwe hamudawerenge tayu pidachita Davite na anzache pandzidzi udava iwo njala mbasowa chakuti adye ule ?
41002026	Munsiku za Abiatara , Nyansembe Wamkulu , Davite adapita m'Nyumba ya Mulungu , mbakadyamo mikate yakuperekwa kuna Mulungu , ile ikhatawiriswa kudyiwa na anyansembe wokha ene basi , mbapasambo anzache akhali na iye ale . "
41002027	Yesu adalonga pontho kuna iwo mbati , " Nsiku Yakupuma idasasanyirwa kuti iganyalise munthu , si kuti munthu adasasanyirwa Nsiku Yakupuma tayu . 
41002028	Tenepo Mwana Munthu ndi Mbuya wa Nsiku Yakupuma . "
41003001	Pandzidzi unango Yesu adabwerera kunyumba yakupempherera . Kweneko kukhali nyakulamala dzanja . 
41003002	Anthu anango akhali mwenemo kusaka thangwi ya kusumira nayo Yesu , natenepo akhamuyang'ana naye phanamana kuti aone ngakhala Yesu akhafuna pyakuwangisa munthuyo pa Nsiku Yakupumayo . 
41003003	Yesu adalonga kuna munthu wakulamala dzanjayo mbati , " Bwera dzaimire patsogolo pa anthu onsenewa . "
41003004	Kubuluka penepo Yesu adaavunza anthuwo mbati , " Mwambo wathu umbatawirisa kuchitanji pa Nsiku Yakupuma ? Kuchita pyadidi penu pyakudawika ? Kupulumusa moyo penu kuupha ? " Mbwenye iwo hadalongeve pinthu tayu . 
41003005	Yesu adayang'anayang'ana mwakuzhangali pontho mbava nawo nsisi thangwi ya kuuma kwawo mtima . Yesu adalonga kuna munthuyo mbati , " Futhula dzanjako ! " Iye adaifuthuladi , dzanjacheyo mbibwerera ninga mwakale . 
41003006	Tenepo Afarisi adabuluka mbaenderatu kaverana na a m'gulu ya Mfumu Herodi kuti akasake njira yakuphera Yesu . Mwinji wamtewera Yesu
41003007	
41003008	
41003009	Mwinji udakula pyakwanga mwakuti Yesu adapanga anyakufunzache kuti adze na mwadiya towera anthu aleke kumtswinyiza . 
41003010	Na thangwi yakuti iye akhadawangisa azinji , anthu onsene akukhala na utenda akhagwinyikira kutsogolo towera kamkhuyambo . 
41003011	Tenepo ponsene pakhamuona anthu akukhala na mizimu yakuipa , akhagwa pansi pana iye mbakhuwa mbati , " Imwe ndimwe Mwana Mulungu ! "
41003012	Yesu adaipanga mwakugogomeza mizimu yakuipayo kuti ileke kambweka kuna anango kuti iye mbani . 
41003013	Yesu adakwira paphiri mbapichemerera amuna akhafuna iye . Iwo adendadi kuna iye , 
41003014	iyembo adasankhulapo khumi na awiri , mbaathula " anyakutumwa " . Adaasankhula kuti akhale naye nakuti akwanisembo kuatuma kalalika , 
41003015	pontho kuti akhale nawo utongi wakubulusira mizimu yakuipa . 
41003016	Khumi na awiri adasankhulwa ale mbawa : Simoni ( ule adathula iye dzina kuti ndi Peturo ) ;
41003017	Yakobo , mwana Zebedeo na mbaleache , Yohani ( enewo adaathula dzina yakuti " Bonagesi " , kweneku nkhulonga kuti ngakugoswa ninga chiphaliwali ) ;
41003018	Andrea , Filipi , Batolomeo , Mateo , Tomasi , Yakobo mwana Alufeo , Tadeo , Simoni ( mbodzi wa m'gulu ya Ayuda wakufuna kudzesa utumbe kudziko ya Israele )
41003019	na Yudasi Iskarioti , adapereka Yesu kuna anyamalwache ule . 
41003020	Kubuluka penepo Yesu adakapita m'nyumba mukhakhala iye mule . Anthu azinji adagumanyikana pontho , natenepo iye na anyakufunzache hadakwaniseve kudya tayu . 
41003021	Pidapiva mache na abale ache , adenda kuti akamphate , thangwi anthu akhalonga mbati , " Iye ayaluka msala ! "
41003022	Afunzisi anango a mwambo ale adadza kubulukira ku Yerusalemu , akhalonga mbati , " Weneyu ana Belezebule muna iye ! Mfumu wa mizimu yakuipa ule ambampasa mphamvu zakubulusira mizimu yakuipayi . "
41003023	Tenepo Yesu adaachemerera kuna iye mbalonga nawo
41003024	Simoni mbati ' " Satana anabulusika tani yekha ene ? Ngakhala ufumu unapandukirana , ufumu wenewo hungakwanisikeve kwenda m'tsogolo tayu . 
41003025	Ngakhala anthu a banja ibodzi anapandukirana , banjawoyo hingakwanisikeve kwenda m'tsogolo tayu . 
41003026	Ngakhala ufumu wa Satana ukhapandukirana mbaumenyana , ufumuwo mbudakwanisikave kwenda m'tsogolo tayu , natenepo kumala kwache mbukudakhala konthoko . 
41003027	" Nkhabe mbodzi anakwanisa kuswa nyumba ya munthu wamphamvu zache mbampokosera pinthu pya m'nyumbamo , mbwenye chakutoma amange munthu wa mphamvuyo ; angachita tenepo , anakwanisa kuba pinafuna iye m'nyumbamo . 
41003028	" Ndikukupangani pyakuonadi kuti anthu anakwanisa kulekererwa pyakudawa pyawo pyonsene na pinthu pyonsene pyakuipa pinakwanisa iwo kulongera Mulungu . 
41003029	Mbwenye munthu analongera Mzimu Wakuchena pyakuipayo hanadzalekererwa tayu , thangwi penepo asosa kudawa kokhonda mala . "
41003030	Yesu adalonga tenepo thangwi anthu anango akhalonga mbati , " Iye ana mzimu wakuipa . "
41003031	Tenepo mache na abale ache Yesu adafika mbaimira kunja kwa nyumba mbatuma munthu kuti akamchemere . 
41003032	Mwinji udakhala pansi mwakuzungulira Yesu ule udampanga kuti , " Ngayang'anani ! Manu na abale anu pabodzi na anyamainganu ene ali panjapa , akufuna imwepo . "
41003033	Yesu adaatawira mbati , " Mama na abale anga mbani ? "
41003034	Adayang'ana anthu adakhala mwakumzungulirawo mbalonga mbati , " Ngayang'anani ! Mama na abale anga ali pano !
41003035	Munthu anachita pinafuna Mulungu , weneyu ndiye mbaleanga , nyamainganga na mamanga . "
41004001	Yesu adatoma pontho kufunzisa kukhundu ya nyanza ya ku Galilea . Mwinji ukulu udagumanyikana mwakumzungulira kweneko , natenepo Yesu adapakira m'mwadiya mbakhala mwenemo . Mwadiya ukhali kwinangombo m'madzi . Anthu akuinjipawa adagumanyikana pagombe chifupi na nkhomole ya madzi . 
41004002	Iye adaphatisa basa misangani kuti aafunzise pinthu pizinji mbalonga kuna iwo mbati , 
41004003	" Ngavani kuno ! Pidachitwa na nyakulima unango ule adenda kawaza mbewu . 
41004004	Pikhawaza iye mbewuzo , zinango zidagwera m'njira , tenepo mbalame zidadza mbizidzonkhona mbewuzo . 
41004005	Zinango zidagwera pambuto yachimwalamwala , pale pakhali na mataka akuchepa . Mbewuzo zidamera msanga thangwi matakawo hadapita pansi mwakuzika tayu . 
41004006	Mbwenye pidakwira dzuwa , idavula umerawo . Na thangwi yakuti mitsitsi yache hidapita pansi mwakuzika tayu , umerawo udauma msangansanga . 
41004007	Mbewu zinango zidagwera m'matenthere a minga , ale adakula mbaphimbira umerawo , natenepo mbewuzo zidachimwana kubala . 
41004008	Mbwenye mbewu zinango zidagwera m'mataka adidi , natenepo zidamera , mbizikula na kubala ; zinango zidaikha maso makumatatu , zinango makumatanthatu , zinangombo dzana kupiringana zidawazwa zile . "
41004009	Tenepo Yesu adalonga mbati , " Ule ana makutu akuva , ave ! "
41004010	Pidabalalika mwinji ule , anthu anango akhadavesera Yesu ale , pabodzi na anyakufunza khumi na awiri , adadza dzamvunza pya misanganiyo . 
41004011	Iye adaapanga mbati , " Mulungu akupasani nzeru kuti mudziwe pya Ufumu wache , mbwenye anango , ale ali . kunja , ambava pinthu pyonsenepi m'misangani , 
41004012	towera kuti , ' Kuona aone , mbwenye nkhabe onesesa ; kuva akave , mbwenye nkhabe vesesa . Thangwi mbadachita tenepo , mbadazungunukira kuna Mulungu , iyembo mbadalekerera pyakudawa pyawo . ' "
41004013	Yesu adaavunza mbati , " Kani imwe nkhabe vesesa tayu msanganiwu ? Apo munadzava tani misangani inango ?
41004014	" Nyakuwaza ambawaza mphangwa za Mulungu . 
41004015	Anthu anango akhala ninga pimbachita mbewu zingagwa m'khundukhundu mwa njira . Si ndzidzi nkhuva mphangwa za Mulungu , Satana ambadza dzaabulusira mphangwa zidatambira iwo zile . 
41004016	Anthu anango akhala ninga pimbachita mbewu zingagwa m'mataka a pamwala . Si ndzidzi nkhuva mphangwazo , ambazitambira na kukomerwa . 
41004017	Mbwenye mphangwazo nkhabe likha muna iwo tayu , natenepo hambamalave ndzidzi ukulu tayu . Tenepo nyatwa penu kusanyika pingadza thangwi ya mphangwazi , iwo ambagweratu kabodzi kene . 
41004018	Anthu anangombo akhala ninga pimbachita mbewu zingagwa m'matenthere a minga . Enewa ngale ambava mphangwa za Mulungu , 
41004019	mbwenye pyakuswipisa mtima pya moyo uno , kukwatika na mfuma , na pikhumbo pinango pyonsene pimbadza mbipiphimbira mphangwazo , natenepo mphangwazo zimbabalave tayu . 
41004020	Mbwenye anthu anango akhala ninga pimbachita mbewu zingawazwa m'mataka adidi . Angava mphangwazi , ambazitambiradi , mbizibala pidawazwa pile : anango makumatatu , anango makumatanthatu , anangombo dzana kupiringana zidawazwa zile . "
41004021	Yesu adathimiza kulonga mbati , " Munthu angapita m'nyumba na nyale , ayi mumbaigudumira na chitomba , penu mumbaiikha m'khungusiri mwa talimba ? Ayi si imwe tayu mumbaiikha pambuto yakuonekera ?
41004022	Pyonsene pyakubiswa pinadzabuluswa pakwecha pontho pyonsene pyakugudumirwa pinadzafununkhulwa . 
41004023	Munthu angakhala na makutu akuva , ave ! "
41004024	Iye adalonga pontho kuna iwo mbati , " Nyerezerani mwadidi pinthu pinava imwe ! Mdida unaphatisa basa imwe kuna anthu anango , Mulungu anadzaphatisambo basa onthowo kuna imwe , kwache pyakwanga pene . 
41004025	Munthu wakukhala na pinthu kale anadzapaswa pontho pinango pizinji , mbwenye munthu wakusowa pinthu , Mulungu anadzampokosera na pinkiti pene pina iye ! "
41004026	Yesu adathimiza kulonga mbati , " Ufumu wa Mulungu wakhala ninga tenepa . Munthu ambawaza mbewu m'munda mwache . 
41004027	Na mosiku ambagona pyache , kungachena mbalamuka uku mbewu zikumera na kukula kwene , mbwenye iye nkhabe dziwa chimbameresa na kukuza mbewuzo . 
41004028	Mataka paokha ene ambaikuza mbewuyo mbibala ; imbatoma kuoneka ndi mphesi yakubalika , kubuluka penepo ngala yakusowa maso , pakumalisira pache ngala yakudzala na maso a mapira . 
41004029	Si ndzidzi mapirawo nkhutokota , munthu ule ambakwata mpeni mbaagwanda thangwi penepo ndzidzi wakuvuna wakwana . "
41004030	Yesu adavunza mbati , " Ufumu wa Mulungu tinausangiza nanji ? Msangani wache ngupi unafuna phatisa ife basa kufuthula nawo Ufumu wa Mulunguwu ?
41004031	Wakhala ninga tenepa . Munthu ambakwata mbewu ya chitowe , mbewu yakufinuka pyakwanga padziko yonsene yapansi , mbakaibzala m'munda mwache . Angabzala
41004032	imbakula mbikhala mphesi ikulu pyakwanga kupiringana mphesi zonsene . Iyo imbakhala na nthambi zikuluzikulu mwakuti mbalame zimbakwanisa kumangamo pisa pyawo . "
41004033	Yesu adalalika mphangwa zache kuna anthu mwakuphatisa basa misangani inango izinji ninga yonthoyi . Iye adaapanga pizinji pile pidakwanisa iwo kuva . 
41004034	Nkhabe chibodzi chidalonga iye kuna anthu mbakhonda phatisa basa msangani . Mbwenye pikhali iye yekha ene na anyakufunzache , akhaapanga pyonsene mwakuveka . 
41004035	Na mawulo a nsiku ibodzibodziyo Yesu adalonga kuna anyakufunzache mbati , " Tendeni tiwambukirembo mtunda unango wa nyanza . "
41004036	Tenepo adausiya mwinjiwo . Anyakufunza adapakira m'mwadiya mudakhala Yesu mule mbaenda naye pabodzi . Miyadiya inango idamtewerambo . 
41004037	Vumbuvumbu chonzi chakugoswa chidagundika , tenepo mabimbi adatoma kugabikira m'mwadiya mule mwakuti ukhali chifupi kudzala madzi . 
41004038	Yesu akhali m'nduli mwa mwadiya kugona chitulo msolo wache uli tsamitsami pansago . Anyakufunza adamulamusa mbati , " Mfunzisi , kadi imwe nkhabe ikha konta tayu kuti tili chifupi kulobzeka ? "
41004039	Yesu adalamuka mbatonga mphepoyo mbati , " Matama ! " mbalonga pontho kuna mabimbi mbati , " Lekani ! " Mphepo idaleka , tenepo pakhali kumatama kukulu . 
41004040	Kubuluka penepo Yesu adavunza anyakufunzache ale mbati , " Thangwi yache njanji munagoswerwa tenepa ? Kadi imwe na pano nkhabedi chikhulupiro tayu ? "
41004041	Mbwenye iwo adagoswera pyakwanga mbalonga kuna unango na mwanzache mbati , " Weneyu ndi munthu wanji wakuti mphepo na mabimbi ene pikumvera ? "
41005001	Yesu na anyakufunzache adafika kumtunda unango wa nyanza ya Galilea , kunthemba ya Gerasa . 
41005002	Pidachita Yesu tchitheni m'mwadiya mule , adagumanikana na munthu wakubulukira kumadzimba akuikhwa anthu akufa . Munthu weneyu akhali na mizimu yakuipa
41005003	mbakhala m'madzimbamo . Nkhabeve mbodzi adakwanisa kummanga na njema zene tayu . 
41005004	Ndzidzi uzinji akhamangwa na njema m'miyendo na m'mikono , mbwenye iye akhathumula na kuswa njema zikhali m'mikono na m'miyendo mwache zile . Akhali wakuwanga pyakwanga mwakuti nee mbodzi akhakwanisa kumkhuludza weneyu tayu . 
41005005	Mosiku na masikati akhazungulirazungulira pazinthumbi na m'mapiri , kukhuwa na kupidzadzadadzadzada yekha ene na miyala . 
41005006	Pidaona iye Yesu na kutali , adathamanga , mbakamgodamira . 
41005007	Adakhuwa mwakugaluza fala mbati , " Yesu , Mwana Mulungu Wakudzuludzulu , munafunanji na ine ? Dumbirani kuna Mulungu kuti munandisanyisa tayu ! "
41005008	Adalonga tenepa thangwi Yesu akhadalonga mbati , " Mzimu wakuipa , buluka muna munthuyu ! "
41005009	Tenepo Yesu adamvunza munthuyo mbati , " Dzinako ndi we ani ? " Munthu ule adatawira mbati , " Dzinanga ndine Mwinji , thangwi tilimo azinji ene ! "
41005010	Mbwenye iye adathimiza kumpempha Yesu kuti aleke kubulusira mizimu yakuipayo kunja kwa nthembayo . 
41005011	Chifupi na penepo pakhali mkumbi ukulu wa nkhumba kudya m'khundukhundu mwa phiri . 
41005012	Tenepo mizimu yakuipa ile idapempha Yesu kuti , " Titumizeni pyathu kuna nkhumbazo , pontho mutitawirise kapita pyathu muna izomo . "
41005013	Iye adaitawirisa kwenda , tenepo mizimu yakuipayo idabuluka muna munthu ule mbikapita muna nkhumbazo . Chimkumbi chonsene cha nkhumba , chakukwana ninga pikwi piwiri , chidatchithira na kuthamanga pamatelero mbichigwera m'nyanza mbichibira . 
41005014	Anyakudyesa nkhumbazo adathawa mbakapanga anthu muluwani na m'minda . Anthuwo adabuluka mbaenda kaona pidachitikapyo . 
41005015	Pidadza iwo kuna Yesu , adaona munthu ule akhakhala na mwinji wa mizimu yakuipa , alikhale ponthopo , wakuvazikwa pontho wakukhuzumuka , tenepo onsene adagoswerwa . 
41005016	Anyakupionawo adapanga anthu pidachitika kuna munthu wakukhala na mizimu yakuipa ule , pontho na kuna nkhumba zene . 
41005017	Natenepo iwo adampempha Yesu kuti abuluke kunthemba kwawoko . 
41005018	Pidapakira Yesu m'mwadiya , munthu ule akhali na mizimu yakuipa adampempha mbati , " Nditawirisenimbo kuti ndiende namwe ! "
41005019	Mbwenye Yesu hadamtawirise tayu . Kwache , adampanga mbati , " Bwerera kwanu ukaapange abale ako pinthu pikulu pyakuchitira Mbuya thangwi ya kukoma kwache mtima . "
41005020	Tenepo munthu ule adabuluka mbaenda kagwanda na m'nthemba ya Maluwani Khumi mbakalalika pidamchitira Yesu pile . Anyakupiva onsene adadodoma . 
41005021	Yesu adabwerera mbakawambukira kumtunda unango wa nyanza . Mwinji ukulu udagumanyikana mwakumzungulira pakhundu ya nyanzayo . 
41005022	Yairosi , mbodzi wa akadamu a kunyumba yakupempherera , adafikambo penepo . Pidaona iye Yesu , adapiponya pamanyalo a Yesuyo
41005023	mbampempha mwakumbulumundira mbati , " Kamwana kanga kamkazi kakudwala pyakwanga . Ndaphata miyendo , tendeni mukamsanjike manjanu kuti akawange mbakhala na moyo . "
41005024	Yesu adenda naye pabodzi . Anthu azinji adatsogozana naye mwakuti adamuwumbikira khundu zonsene . 
41005025	Ponthoponthopo pakhali mkazi ule adasanyika pyakwanga pyaka khumi na piwiri nawo utenda wa msambansamba . 
41005026	Iye adenda mwa ang'anga azinji mbavunga pyonsene pikhali na iye pile kuti awange , kwache utenda ule ndiye udanyanyiratu . 
41005027	Iye adava mbiri ya Yesu , natenepo adamtewera m'nduli mwache m'mwinji , 
41005028	thangwi akhalonga mumtima mwache mbati , " Ndingakhuya kwene nguwo zachezo , ndinati ndiwange . "
41005029	Iye adakhuyadi nguwo zache zile , tenepo Kabodzi na kabodzi kuchucha kwa chiropa chache kudaleka mbava kululupirwa m'manungo mwache kuti nyatwa zache zidammalira . 
41005030	Kabodzi kene Yesu adapidziwa kuti mphamvu zidabuluka muna iye , natenepo adazungunuka m'mwinjimo mbavunza mbati , " Akhuya nguwo zanga mbani ? "
41005031	Anyakufunzache adamtawira mbati , " Ngayang'anani kukuwumbikirani kwachita anthuku ; nkhuvunza basi kuti , ' Mbani andikhuya ? ' "
41005032	Mbwenye Yesu adathimiza kuyang'anayang'ana kuti aone mbani adachita penepyo . 
41005033	Mkazi ule adadziwa pile pidamgwera mbadza mwakutetemera na mantha mbagodama pamanyalo pa Yesu , mbampanga pyakuonadi pyonsene . 
41005034	Yesu adalonga kuna mkaziyo mbati , " Mwananga , chikhulupiro chako chakuwangisa . Ndoko na mtendere , pontho ukhale wakuwangiswa nyatwa zako . "
41005035	Yesu mbali m'kati kulonga , anthu anango adadza kubulukira kunyumba ya Yairosi mbampanga mbati , " Mwananutu amalisika . Apo munabonereseranji mfunzisiyu ? "
41005036	Mbwenye Yesu hadaikhe konta pikhalonga iwo pile tayu , kwache adampanga Yairosi mbati , " Leka goswera , khulupira kwene basi ! "
41005037	Tenepo hadatawirise munthu unango kwenda naye pabodzi tayu kupambula Peturo , Yakobo na mbaleache , Yohani . 
41005038	Iwo adafika kumsuwo kwa Yairosi , kweneko Yesu adaonako dzunguzo mbava chiliro chikulu . 
41005039	Iye adapita m'nyumbamo mbaavunza mbati , " Dzunguzo yonseneyi njanji ? Munaliranji ? Mwanayu hadafe tayu — ali m'chitulo ! "
41005040	Anthuwo adamseka Yesu , natenepo adaabulusa onsene panja , mbakwata babache na mache mwanayo pabodzi pene na anyakufunzache atatu ale mbapita m'subi mudagoneswa mwanayo . 
41005041	Yesu adamphata dzanjache mbalonga kuna iye mbati , " Talita khumu ! " Kweneku nkhulonga kuti , " Kamtsikanawe , ndikukupanga lamuka ! "
41005042	Kabodzi na kabodzi mwanayo adalamukadi mbatoma kufambafamba . Iye akhali na pyaka khumi na piwiri pyakubalwa . Pidachitika pinthu penepi , onsene adadodoma pyakwanga pene . 
41005043	Mbwenye Yesu adaapanga mwakugogomeza kuti aleke kapilonga kuna munthu na mbodzi ene mbalonga pontho mbati , " Mpaseni kudya adye . "
41006001	Yesu na anyakufunzache adabuluka pambutopo mbabwerera kuluwani ya kwawo . 
41006002	Pa Nsiku Yakupuma iye adatoma kufunzisa m'nyumba yakupemphereramo . Anthu azinji adava Yesu ale , adadodoma , natenepo adavunza mbati , " Pyonsenepi apikwata kupi weneyu ? Ndi nzeru ya mtundu wanji yaperekwa kuna iye ? Akuchita tani pinthu pyakudodomesapi ?
41006003	Kadi weneyu si nyampala matabwa ule tayu , si mwana Maria weneyu tayu , pontho abale ache si Yakobo , Yosefe , Yudasi na Simoni tayu ? Anyamaingache si enewa ambakhala kunowa tayu ? " Natenepo adamkhonda . 
41006004	Yesu adalonga kuna iwo mbati , " Mprofeti ambalemedzwa konsene kwene kupambula muluwani ya kwawo na pakati pa abale ache na pabanja pache . "
41006005	Iye hadakwanise kuchitako pyakudodomesa tayu , mbwenye adaikha manjache pa atenda akuchepachepa mbaawangisa . 
41006006	Iye adadodoma thangwi anthuwo adakhonda khulupira . Tenepo Yesu adenda kumidzi yakuzungulira mbutoyo kufunzisa anthu . 
41006007	Iye adachemera anyakufunza khumi na awiri ale pabodzi mbaatuma awiriawiri . Iye adaapasa utongi pamizimu yakuipa
41006008	mbaapanga mbati , " Lekani kwata chinthu na chibodzi chene paulendo wanuwu , mbwenye mthondodzo ene basi — nee mkate , nee budu ya paulendo , nee kobiri m'mabudu mwanu tayu . 
41006009	Valani nkhwaira , kwache lekani kwata kamiza yapapezi . "
41006010	Iye adalonga pontho mbati , " Panyumba panakatambirwa imwepo , mukakhale ponthopo kufikirana mubuluke pambutoyo . 
41006011	Mungafika muluwani mbamukhonda tambirwa na anthu a mwenemo penu mbakhonda kukuveserani ; mubulukemo mbamugubudza fumbi kumanyalo kwanu . Penepi pinadzaacheuza ! "
41006012	Tenepo anyakufunza ale adabuluka mbaenda kalalika kuti anthu aleke pyakudawa pyawo . 
41006013	Iwo adabulusa mizimu yakuipa izinji , mbakhwaza atenda azinji mafuta mbaawangisa . 
41006014	Mfumu Herodi adapiva pyonsenepi thangwi dzina ya Yesu idadziwika mwadidi mwene . Anthu anango akhalonga mbati , " Yohani Nyakubatiza alamuka kuimfa ! Ndi thangwi yache akukhala na mphamvu zakuchita nazo pinthu pyakudodomesa . "
41006015	Anango adalonga mbati , " Weneyu ndi Elia . " Anangombo adalonga mbati , " Weneyu ndi mprofeti , akhala ninga mbodzi wa maprofeti a mvula zakale ale . "
41006016	Pidapiva Herodi , adalonga mbati , " Weneyudi ndi Yohani Nyakubatiza ! Adagwandisa ine msolo ule , alamuka kuimfa ! "
41006017	Herodi makayo ndiye adatonga kumangwa kwa Yohaniyu , adammangisa na njema mbamuikha m'perezo . Herodi adachita penepi , na thangwi yakuti Herodi akhadasemba Herodia , ule akhali mkazi Filipi , mbaleache , 
41006018	tenepo Yohani Nyakubatiza akhadampanga Herodi mbati , " Kweneku nkhudawira mwambo wathu kuti iwe usembe mkazi mbaleako ! "
41006019	Natenepo Herodia adaipirwa naye Yohani mbafuna kumpha , kwache adapichimwana thangwi Herodi
41006020	akhachita mantha na Yohani . Herodi akhapidziwa kuti Yohani akhali munthu wadidi pontho wakuchena , natenepo adamkoya mwadidi . Herodi angava kwene pyakulonga pya Yohani , akhakomerwa naye kumvesera , mbwenye akhazunguzika napyo . 
41006021	Kumamalisiro kwache Herodia adagumana danga . Pansiku yakusekera kubalwa kwa Herodi , adasasanya phwando mbachemera akadamu a Boma na a nkhondo ene , pontho na anthu akuveka a mu Galilea . 
41006022	Mwana wamkazi wa Herodia adapita m'thando mbavina mwakuti Herodi na alendo ache adakomerwa pyakwanga . Natenepo mfumu adalonga kuna mtsikanayo mbati , " Ninji chinafuna iwe ? Ngandipange , ndinati ndikupase . "
41006023	Iye adalonga naye na mapangano azinji mbati , " Ndinadumbira kuti ndinati ndikupase male chinafuna iwecho , podi pyakuinjipa ninga katinakati ya ufumu wangawu ! "
41006024	Natenepo mwana mtsikana adabuluka mbakavunza mache mbati , " Ndipemphenji ine ? " Mache ule adamtawira mbati , " Msolo wa Yohani Nyakubatiza . "
41006025	Mwana mtsikana Kabodzi na kabodzi adabwerera kuna mfumu mwakuchimbiza mbapempha mbati , " Ndinafuna mundipasire msolo wa Yohani Nyakubatiza m'palato chinchino pano ! "
41006026	Penepi pidatsukwalisa mfumu pyakwanga pene , kwache mbadakwanisa kumkhondera tayu , thangwi ya kudumbira kudachita iye pamaso pa alendo ache onsene . 
41006027	Tenepo Kabodzi na kabodzi Herodi adatuma nyakuonera perezo na utongi kakwata msolo wa Yohani . Nyakuonerayo adabuluka mbaenda kuperezoko , mbakagwanda msolo wa Yohani . 
41006028	Adadza nawo m'palato mbaupereka kuna mwana mtsikanayo ; iyembo adaukwata mbaupasa mache . 
41006029	Pidapiva anyakufunza a Yohani , adadza mbakwata mtembo wa Yohani , mbakauikha m'masiye . 
41006030	Anyakutumwa adabwerera kuna Yesu , mbampanga pyonsene pikhadachita iwo na pikhadafunzisa iwo pene . 
41006031	Anthu akudza na kwenda akhalipo azinji mwakuti Yesu na anyakufunzache adasowa na ndzidzi ene wakuti adye . Natenepo Yesu adalonga kuna iwo mbati , " Tendeni kumbuto ya tekha ene kuti tikakwanise kupumambo pang'ono . "
41006032	Natenepo adapakira m'mwadiya mbaenda okha ene kumbuto ya wokha ene . 
41006033	Kwache anthu azinji adaaona akwenda mbaadziwiratu kabodzi kene kuti akhali iwo , natenepo anthu ale adenda kubulukira m'maluwani onsene mbathamanga patsogolo na pamtunda mbafika pambutoyo , mwenemo Yesu na anyakufunzache mbadzati fika . 
41006034	Pidatchitha Yesu m'mwadiya , adauona mwinji ukuluwo , tenepo adava nyambalo , thangwi iwo akhali ninga mabira akusowa makabuswa . Penepo adatoma kuafUnzisa pinthu pizinji . 
41006035	Pikhadoka kunja , anyakufunzache adadza kuna iye mbalonga mbati , " Kunja kwadoka , pontho kuno nkhutsanga . 
41006036	Agwinyeni anthuwa aende pyawo kumidzi na minda ili chifupiyi nakuti akapigulire okha ene phoso yakuti adye . "
41006037	Mbwenye Yesu adaatawira mbati , " Imwe maka muapase chakuti adye ! " Iwo adalonga naye mbati , " Ayi munafuna kuti tiende kagula mikate na kobiri za siliva zakukwana madzana mawiri kuti tidyese anthu onsene wa ? "
41006038	Tenepo Yesu adaavunza mbati , " Muna mikate mingasi ? Ndokoni mukayang'ane . " Pidaigumana iwo , adamdziwisa Yesuyo mbati , " Pana mikate mishanu na nsomba ziwiri . "
41006039	Kubuluka penepo Yesu adapanga anyakufunzache kuti akhazike anthu pansi patsanga iwisi m'magulu . 
41006040	Natenepo anthu adakhala pansi m'magulumagulu a dzana , anangombo m'magulumagulu a makumashanu . 
41006041	Tenepo Yesu adakwata nsomba ziwiri zile na mikate mishanu ile , mbayang'ana kudzulu , mbapereka takhuta kuna Mulungu . Iye adaimenyamenya mikate ile mbaipereka kuna anyakufunzache kuti agawize anthu ale . Yesu adagawiza pontho nsomba ziwiri zile kuna onsene . 
41006042	Onsene adadya mbakhuta . 
41006043	Anyakufunzache adalokota mikate na nsomba zidasalira zile mbadzaza pirundu khumi na piwiri . 
41006044	Konta ya amunakulu okha adadya ale ikhali pikwi pishanu . 
41006045	Kabodzi kene Yesu adapanga anyakufunzache kuti apakire m'mwadiya kuti atsogole ku Betesaida , kumtunda unango wa nyanza , mwenemo iye akhagwinya anthu ale kwawo . 
41006046	Pidamala iye gonekana na anthu ale , iye adabuluka mbaenda kuphiri kapemphera . 
41006047	Pidadoka kunja , mwadiya ukhali pakati pa nyanza , mwenemo Yesu ali yekha kumtunda . 
41006048	Yesu adaona anyakufunzache ale akuona nyatwa na kuchapa , thangwi mwadiya ukhayang'anisana na mphepo . Natenepo pandzidzi wa pakati paora yachitatu na yachitanthatu na machibese iye adadza kuna iwo , akufamba pa madzi . Pikhali iye chifupi kuapiringana ,
41006049	iwo adamuona akufamba pa madzi mbanyerezera kuti ukhali mzukwa . Tenepo adakhuwa . 
41006050	Pidamuona iwo , onsene ale adagoswerwa pikulu . Kabodzi kene Yesu adalonga kuna iwo mbati , " Wangani mtima ! Ndine pano . Lekani gopa ! "
41006051	Iye adapakira m'mwadiya mukhali
41006052	
41006053	Iwo adawambuka nyanza ile mbafika kumtunda wa ku Genesareti , kule kudatchamisa iwo mwadiyawo . 
41006054	Pidabuluka iwo m'mwadiya mule , ndzidzi onthowo anthu adamdziwiratu Yesu . 
41006055	Natenepo adathamangathamanga m'nthemba yonsene . Ponsene padava iwo kuti iye ali penepo , iwo akhadza kuna iye na atenda pamakha . 
41006056	Konsene kudenda Yesu m'midzi , m'maluwani , penu m'minda , anthu akhakwata atenda onsene ale kwenda nawo kumbuto za msika mbampempha kuti aatawirise kukhuya kwene chikhwayeti cha mkhanjo wache basi ; onsenembo adachikhuyawo adawangadi . 
41007001	Afarisi anango na afunzisi a mwambo , ale akhadabulukira ku Yerusalemu , adagumanyikana mwakuzungulira Yesu . 
41007002	Iwo adaona anyakufunza anango a Yesu akudya okhonda samba m'manja — ninga mukhalongera Afarisi kuti pichitwe . 
41007003	Afarisi na Ayuda anango onsene hambadya okhonda chita mtemo wawo wakusamba m'manja tayu , thangwi ambateweza mtemo wa makolo awo akale . 
41007004	Pontho hambadya chinthu na chibodzi chene chakubulukira kumsika mbakhonda toma kuchitsuka tayu . Ambateweza pontho mitemo inango izinji ile idatambira iwo , yakukhala ninga njira yakuthema kutsukira nayo makhomitcho , pitomba , pikalango na mabonde . 
41007005	Natenepo Afarisi na afunzisi a mwambo ale , adavunza Yesu mbati , " Thangwi yache njanji inakhondesa anyakufunzanu kuteweza chifunziso chidaperekwa na makolo athu akale ? Iwo ambadya okhonda samba m'manja ! "
41007006	Yesu adaatawira mbati , " Ndimomwene ninga mudapilembera mprofeti Yesaya mule pya imwe kuti imwe ndimwe mfakafaka . Iye adalemba kuti Mulungu adalonga mbati , ' Anthu awa ambandilemedza na m'kanwa mwawo mwene basi , mbwenye mitimawo ili kutali na ine . 
41007007	Kundipembedza kwawo nkhwakusowa basa , thangwi ambafunzisa matongero akusasanywa na anthu khala ninga asasanywa na Mulungu ! '
41007008	" Mumbaikha pakhundu matongero a Mulungu mbamuvera mitemo ya anthu . "
41007009	Yesu adathimiza kulonga mbati , " Imwe muna njira yakuchenjera yakuikhira nayo matongero a Mulungu pakhundu nakuti munyanye kuphatirira pachifunziso chanu mwekha . 
41007010	Thangwi Mose adatonga kuti : ' Lemedza babako na mako . ' Adalonga pontho kuti : ' Onsene anatikana ababawo na amawo athema kuphiwa . '
41007011	Mbwenye imwe mumbafunzisa kuti ngakhala munthu ana chinthu anakwanisa kuphatisa basa kuphedzera nacho babache na mache , mbwenye munthuyo angalonga kuti : ' Ndi korobani ' , kweneku nkhulonga kuti chenechi chakoyerwa Mulungu , 
41007012	tenepo imwe nee mumbamtawirisa tayu kuti aphedze babache na mache . 
41007013	Pakuchita tenepo , mumbalulupisa mafala a Mulungu na mitemo yanu imbasiyirana imwe , mbamuchita pinango pizinji ninga tenepa . "
41007014	Yesu adachemera pontho mwinji mbalonga nawo mbati , " Ngavani kuno , monsenene , pontho muvesese . 
41007015	Nkhabe chibodzi chinapita muna munthu kubulukira kunja kwa manungo chingamswipise munthu tayu , mbwenye ntchinthu chakubuluka muna munthuyo chimbamswipisa . " ?
41007017	Pidasiya Yesu mwinji ule mbakapita m'nyumba , anyakufunzache adampempha kuti afuthule pidalonga iye pile . 
41007018	Yesu adalonga nawo mbati , " Kani misolo yanu njakuuma basi ? Imwe nkhabe vesesadi tayu ? Nkhabe na chibodzi chene chakupita muna munthu kubulukira kunja kwa manungo chingamswipise , 
41007019	thangwi chinthucho hachimbakapita mumtima mwache tayu , mbwenye m'chifu mwache mbachikabulukira pontho kunja kwa manungo . " Pakulonga pinthu penepi , Yesu akhalonga kuti pyakudya pyonsene mphyakuthema kudyiwa . 
41007020	Iye adathimiza kulonga mbati , " Mphinthu pyakubuluka muna munthu pimbamchitisa munthu kukhala wakuswipa . 
41007021	Thangwi kubulukira muna munthu , mumtima mwache mumbadza manyerezero akuipa ale ambamgwinyira kachita pinthu pyakudzedzeduka , kuba , upandu , 
41007022	uputa , mtima , kunama , kuseluka , bivu , tsweda , kudungudza , pyakupupwa na kuchita pinthu pinango pyakuipa . 
41007023	Pinthu pyakuipa pyonsenepi pimbadza kubulukira muna munthu mbapimswipisa . "
41007024	Tenepo Yesu adabuluka mbaenda kunthemba ya chifupi na mzinda wa Turo . Iye adakapita m'nyumba mbakhonda funa kuti munthu na mbodzi ene apidziwe kuti iye akhali kweneko , mbwenye iye adapichimwana kuti akhale mwakubisala . 
41007025	Mkazi , ule akhali na mwanache wamkazi wakukhala na mzimu wakuipa , adava pya Yesu . Kabodzi kene adadza mbapiponya pansi pamanyalo a Yesu . 
41007026	Mkazi ule akhali wa mtundu okhonda khala Ayuda , wakubalwa kunthemba ya Fonike m'dziko ya Siria . Iye adapempha Yesu kuti akabuluse mzimu wakuipa muna mwanache . 
41007027	Mbwenye Yesu adamtawira mbati , " Chakutoma tidyese ana . Si pyadidi tayu kukwata kudya kwa ana mbatiponyera anambwa . "
41007028	Mkazi ule adatawirambo mbati , " Mbuya , anambwa ene akugona pansi patebulu ambadya pyakusiya anapyo ! "
41007029	Natenepo Yesu adalonga kuna mkaziyo mbati , " Na thangwi ya kutawira kwakoku , bwerera kwanu . Kweneko unakagumana mzimu wakuipa wabuluka muna mwanayo . "
41007030	Mkazi ule adenda kumusa kwache mbakagumana mwanache akugona patalimba ; mzimu wakuipa ukhadabulukadi muna mwanayo . 
41007031	Kubuluka penepo Yesu adabuluka kumbuto ya Turo mbagwanda na ku Sidoni , kutchithira kunyanza ya Galilea mbaenda pontho kunthemba ya Maluwani Khumi . 
41007032	Kweneko kudadza anthu anango na munthu wakukhonda kuva na kulonga kwene . Iwo adapempha Yesu kuti asanjike manjache pana munthu ule . 
41007033	Pidamkwatira iye pakhundu , kumbulusa pamwinji pale , Yesu adapitisa pyala pyache m'makutu mwa munthu ule . Tenepo adaphula mata mbamphata lulume yache . 
41007034	Yesu adayang'ana kudzulu mbadzuma pikulu mbalonga kuna iye mbati , " Efatha ! " Kweneku nkhulonga kuti , " Funguka ! "
41007035	Penepo pene , makutu a munthu ule adafunguka , lulume yache idasudzuka mbatoma kulonga pyakuveka . 
41007036	Yesu adapanga anthu ale mwakugogomeza kuti aleke kapilonga kuna munthu na mbodzi ene . Mbwenye na kuakhondesa kukulu kudachita iye , iwombo adavekesa pyakwanga pene pinthu pidachitikapyo . 
41007037	Anthu adamalwa nzeru mbalonga mbati , " Weneyu aphata pyonsene mwadidi mwene ! Akuchitisadi madodo kuva pontho anyakukhonda longa , kulonga ! "
41008001	Si ndzidzi nkhubuluka penepo mwinji unango ukulu udagumanyikana . Pidasowa anthu chakuti adye , Yesu adachemera anyakufunzache kuna iye mbalonga mbati , 
41008002	" Ndikuva nyambalo na anthuwa , thangwi akhala na ine nsiku zitatu apo lero nkhabe chakuti adye . 
41008003	Ndingaagwinya kwawo na njala tenepa , anati akomokere m'njira thangwi anango abulukira kutali . "
41008004	Anyakufunzache adamvunza mbati , " Nkhupimbo m'tsanga muno kunakwanisa munthu kagumana phoso yakudyesa anthu onsenewa ? "
41008005	Yesu adaavunza mbati , " Muna mikate mingasi ? " Iwo adamtawira mbati , " Minomwe . "
41008006	Yesu adapanga mwinjiwo kuti ukhale pansi . Tenepo adathukula mikate minomwe ile mbapereka takhuta kuna Mulungu . Adamenyamenya mikate ile mbaipasa anyakufunzache kuti agawize mwinji ule ; iwombo adachitadi monthomo . 
41008007	Iwo akhali napyo pontho pinsomba ping'onoping'ono pyakuchepa . Yesu adapereka takhuta kuna Mulungu thangwi ya pinsombapyo mbapanga anyakufunza kugawiza pontho mwinjiwo . 
41008008	
41008009	
41008010	adapakira m'mwadiya pabodzi na anyakufunzache mbaenda kunthemba ya Dalimanutha . 
41008011	Afarisi anango adadza kuna Yesu mbatoma kuchita naye mphoka . Iwo akhafuna kumteyera msampha , natenepo adampempha kuchita chidzindikiro kuonesa kuti iye akhalidi na mphamvu ya Mulungu . 
41008012	Mbwenye Yesu adadzuma pikulu mumtima mwache mbati , " Thangwi yache njanji anthu a nsiku zino akufuna chidzindikiro ? Nkhabe , ndikukupangani pyakuonadi kuti anthu enewa hanadzapaswa chidzindikiro ninga chenechi tayu . "
41008013	Yesu adaasiya mbabwerera kapakira mwadiya mbatoma ulendo wakuwambukira kumtunda unango wa nyanza . 
41008014	Anyakufunzache akhadaduwalira kukwata mikate yakukwanakwana mbakhala nawo mkate ubodzi ene basi m'mwadiyamo . 
41008015	Yesu adaacheuza mbati , " Khalani m'maso pontho onesesani pyakufufumisira mkater pya Afarisi na pya Herodi . "
41008016	Anyakufunza ale adatoma kulonga okha ene mbati , " Yesuyu akulonga tenepa , thangwi ife nkhabe mikate . "
41008017	Yesu adadziwa pikhalonga iwo , natenepo adaavunza mbati , " Munalongeranji kuti imwe nkhabe mikate ? Ayi imwe nkhabe ona na kuvesa tayu ? Kani misolo yanu njakuuma ?
41008018	Imwe muna maso , ayi nkhabe kwanisa kuona tayu ? Imwe muna makutu , ayi nkhabe kwanisa kuva tayu ? Ayi imwe nkhabe kumbuka tayu
41008019	ndzidzi ule udamenyamenya ine mikate mishanu pa anthu pikwi pishanu ? Mudadzaza pitundu pingasi pidalokota imwe pyakusalira pile ? " Anyakufunza ale adamtawira mbati , " Khumi na piwiri . "
41008020	Yesu adaavunza mbati , " Pidamenyamenya ine mikate minomwe pa anthu pikwi pinayi , mudathukula pitundu pingasi pyakudzala na pyakusalira ? " Iwo adamtawira mbati , " Pinomwe . "
41008021	Yesu adaavunza mbati , " Apo na lero nkhabe vesesa tayu ? "
41008022	Iwo adafika kumudzi wa Betesaida kule kudadza anthu anango na boliboli mbapempha Yesu kuti amsanjike manja boliboliyo . 
41008023	Yesu adaphata dzanja ya boliboliyo mbaenda naye kunja kwa mudzi . Pidaphulira Yesu mata m'maso mwa munthu ule , iye adamsanjika manja mbamvunza mbati , " Ayi ukukwanisa kuona ? "
41008024	Munthu ule adayang'ana mbalonga mbati , " Ande , ndikuona anthu akufambafamba , kwache akuoneka ninga miti . "
41008025	Yesu adasanjika pontho manjache pamaso a munthu ule . Ndzidzi wenewu maso ache adafunguka , kuona kwache kudabwerera mwakale mbaona pyonsene mwadidi mwene . 
41008026	Yesu adampanga mbati , " Leka kwenda m'mudzimu . " Tenepo iye adamgwinya kwawo . 
41008027	Yesu na anyakufunzache adenda kumidzi ya kunthemba ya Kesarea Filipi . Panjira Yesu adaavunza mbati , " Ndipangeni , anthu ambalonga kuti ine ndine ani ? "
41008028	Iwo adamtawira mbati , " Anango ambalonga kuti ndimwe Yohani Nyakubatiza ; anango ati ndimwe Elia ; anangombo ati ndimwe mbodzi wa maprofeti . "
41008029	Yesu adaavunza mbati , " Apo imwembo ; mumbalonga kuti ndine ani ? " Peturo adamtawira mbati , " Imwe ndimwe Khristu ! "
41008030	Yesu adaapanga mwakugogomeza mbati , " Lekani kapanga munthu na mbodzi ene pya ine . "
41008031	Kubuluka penepo , Yesu adatoma kufunzisa anyakufunzache mbati , " Mwana Munthu anati asanyike pyakwanga pene mbakhondwa na akuluakulu , anyansembe akulu na afunzisi a mwambo . Iye anadzaphiwa , mbwenye pangadzagwanda nsiku zitatu anati adzalamuke mbakhala na moyo . "
41008032	Yesu adapilonga mwakuveka kuna iwo . Natenepo Peturo adakwatira Yesuyo pakhundu mbatoma kumulongera . 
41008033	Mbwenye Yesu adazungunuka mbayang'ana anyakufunzache mbalongera Peturo mbati , " Buluka pana ine , Satana . Iwe nkhabe nyerezera ninga Mulungu tayu , mbwenye ninga mumbanyerezera anthu ! "
41008034	Yesu adachemera mwinji pabodzi na anyakufunzache kuna iye mbaapanga mbati , " Ngakhala munthu anafuna kunditewera athema kupikhonda ekha ene , pontho asasanyike kuona nyatwa na kufa kwene , tenepo anditewere . 
41008035	Thangwi munthu anafuna kupulumusa moyo wacheyo , anati adzautaye ; mbwenye ule anataya moyo wache thangwi ya ine pontho na thangwi ya Mphangwa Zadidi anati adzaupulumuse . 
41008036	Munthu anaganyalinji angakwata dziko yonsene yapansi pano mbataya moyo wache ? Nkhabe tayu !
41008037	Nkhabe chibodzi chinakwanisa dzapereka iye kuti akwate pontho moyo wache . 
41008038	Ngakhala munthu anachita manyadzo na ine pontho na chifunziso changa munsiku zinakhonda anthu Mulungu na zakudawika zino , penepo Mwana Munthu anadzachitambo naye manyadzo angadzafika Mwana Munthu mudemelero ya Babache pabodzi pene na angelo akuchena . "
41009001	Yesu adathimiza kulonga mbati , " Ndikukupangani pyakuonadi kuti pana anango pano hanadzafa tayu kufikirana aone Mulungu akukhazikisa Ufumu wache na mphamvu . "
41009002	Pidagwanda nsiku zitanthatu , Yesu adakwata Peturo , Yakobo na Yohani mbakwira nawo paphiri yakulapha mbakakhalako okha ene . Kweneko Yesu adasanduzwa pamaso pawo . 
41009003	Nguwo zache zidayetimira — kupiringana kuchena kule mbudakufulira anthu onsene a padziko yapansi . 
41009004	Tenepo anyakufunza atatu ale adaona Elia na Mose akulonga na Yesu . 
41009005	Peturo adalonga kuna Yesu mbati , " Mfunzisi , mphyadidi kuti ife tili pano ! Tinati timange makumbi matatu , ibodzi yanu , inango ya Mose , inangombo ya Elia . "
41009006	Iwo adagoswerwa pyakwanga mwakuti Peturo nee adadziwa chakuti alonge tayu . 
41009007	Makole adadza mbaagudumira , tenepo fala idaveka kubulukira m'makolemo kuti , " Weneyu ndi Mwananga wapamtimamvereni iye ! "
41009008	Anyakufunza ale adayang'anayang'ana msanga mbaona Yesu ene basi akhali na iwo , nee munthu unango akhali penepo tayu . 
41009009	Pikhatchitha iwo paphiripo , Yesu adaapanga mbati , " Lekani kapanga munthu na mbodzi ene pinthu pyaona imwepi , kufikirana Mwana Munthu alamuke kuimfa . "
41009010	Anyakufunza adaveradi pidapangwa iwo , mbwenye paokha ene adatoma kuvunzana unango na mwanzache mbati , " Kulamuka kuimfamboku nkhulonga kuti tani ? "
41009011	Natenepo iwo adavunza Yesu mbati , " Afunzisi a mwambo ambalongeranji kuti Elia ndiye athema toma kudza ? "
41009012	Kutawira kwache kukhali tenepa , " Elia ndiye athema toma kudza kuti asasanyiletu pinthu pyonsene . Apo Malembambo analongeranji kuti Mwana Munthu anadzasanyika pyakwanga mbadzakhondwa ?
41009013	Mbwenye ndikukupangani kuti Elia adadza kale , anthumbo adachita naye ninga mudafunira iwo , ninga mudalongera Malemba pya iye . "
41009014	Pidaphatana iwo na anyakufunzache adasalira ale , adaona mwinji ukulu waazungulira , pontho Afunzisi anango a mwambo akuchita nawo mphoka . 
41009015	Pidaona mwinjiwo Yesu , udadodoma pyakwanga mbumthamangira kammwenyika . 
41009016	Yesu adavunza anyakufunzache mbati , " Mukupokanyisananji nawo enewa ? "
41009017	Munthu mbodzi m'mwinjimo adatawira mbati , " Mfunzisi , ndadza na mwananga kuna imwe , thangwi ana mzimu wakuipa mwakuti hambakwanisa kulongabi . 
41009018	Panamphata mzimupo , umbamponya pansi , mbabuluka phovu kukanwa . Iye ambakikita mano , pontho manungo ache onsene ambagwima . Ndidapempha anyakufunzanu kuti aubuluse mzimuwo , mbwenye iwo adapichimwana . "
41009019	Yesu adalonga kuna iwo mbati , " Shaa ! Anthumwe kukhonda khulupira kwenekumbo nkhwanji ? Ndikhale namwe kufikirana lini ? Ndipirire namwe kufikirana lini ? Dzani naye kuno , mwana mphaleyo . "
41009020	Tenepo adadza nayedi . Si ndzidzi pidachita mzimu soo Yesu , udamdzadzamirisa mphale ule . Iye adagwa pansi mbabulumundabulumunda , phovu ili kukanwa . 
41009021	Yesu adavunza babache mphaleyo mbati , " Mphaleyu akhala tenepa kutomera lini ? " Babache adatawira mbati , " Kutomera uwanache . 
41009022	Ndzidzi uzinji mzimu wakuipawu wamponyera pamoto na m'madzi kuyesayesa kuti umphe . Tiverenimbo ife nsisi na kutiphedza , ngakhala munakwanisa kuchita tenepo . "
41009023	Yesu adalonga mbati , " Thangwi ninji mukulonga kuti , ' Ngakhala imwe munakwanisa kuchita tenepo ? ' Pyonsene mphyakukwanisika kuna munthu wakukhala nacho chikhulupiro . "
41009024	Kabodzi na kabodzi babache mphaleyo adalira mbati , " Ndili nacho chikhulupiro , kwache ntchakuchepa . Ndiphedzenimbo kuti ndikhale nacho chizinji ! "
41009025	Yesu adapidziwa kuti mwinji ukhafedzerafedzera kuna iwo . Natenepo adatonga mzimu wakuipa mbati , " Mzimu wa ugontha na wakukhonda longa , ndikukutonga kuti ubuluke muna mphaleyu pontho leka dzapitave muna iye . "
41009026	Mzimu ule udakhuwa , mbumponya mphaleyo mwakumdzadzamirisa pikulu mbubuluka . Mwana mphale adaoneka ninga wakufa , natenepo onsene adalonga mbati , " Aa ! Mwanayu afa ! "
41009027	Mbwenye Yesu adaphata dzanja mphaleyo mbamphedza kulamuka , tenepo iye adaimira . 
41009028	Pidapita Yesu m'nyumba , anyakufunzache adamvunza pakhundu mbati , " Ifembo tapichimwana tani kuubulusa mzimuwu ? "
41009029	Yesu adaatawira mbati , " Nkhabe chinango chingakwanise kubulusa mtundu wa mzimu ninga weneyu , mbwenye kupemphera kwene basi . "
41009030	Yesu na anyakufunzache adabuluka pambutoyo mbaenda na m'Galilea . Iye hadafuna tayu kuti munthu na mbodzi ene adziwe kukhali iye , 
41009031	thangwi akhafunzisa anyakufunzache . Iye adalonga kuna iwo mbati , " Mwana Munthu anadzaperekwa kuna anthu , ale anafuna dzampha . Mbwenye pangadzagwanda nsiku zitatu anati adzalamuke mbakhala na moyo . "
41009032	Mbwenye anyakufunza ale hadavesese tayu pikhalonga iye pile , mbachita mantha kumvunza . 
41009033	Iwo adadza ku Kafaranao . Pikhadapita iwo m'nyumba , Yesu adavunza anyakufunzache mbati , " Pikhalongalonga imwe m'njiramu ninji ? "
41009034	Mbwenye iwo hadamtawira tayu , thangwi m'njira mule akhadapokanyisana kuti mkululetu mbani pakati pawo . 
41009035	Yesu adakhala pansi mbachemera anyakufunza khumi na awiri ale , mbalonga kuna iwo mbati , " Ule anathanda kukhala wakutoma , apiikhe yekha ene pambuto yakumalisira ya onsene mbakhala pontho nyabasa wa onsene . "
41009036	Natenepo Yesu adathukula kamwana mbakaimirisa pamaso pawo . Iye adakakhumbatira mbalonga kuna iwo mbati , 
41009037	" Munthu onsene anatambira mwadidi mbodzi wa pianapi thangwi ya ine , atambirambo na ine ene ; pontho munthu onsene anatambira ine mwadidi , hadatambire ine ndekha tayu , mbwenye atambirambo adandituma ule . "
41009038	Yohani adalonga kuna Yesu mbati , " Mfunzisi , tidaona munthu akubulusa mizimu yakuipa na dzinanu , natenepo ife tidampanga kuti abasikeletu thangwi iye si mbodzi wa gulu yathu tayu . "
41009039	Yesu adapanga anyakufunzache mbati , " Lekani kumkhondesa , thangwi nkhabe mbodzi ule anachita pinthu pyakudodomesa na dzinanga , ndzidzi onthowo mbakwanisa kundilongera pinthu pyakuipa . 
41009040	Thangwi ule anakhonda kutipokanyayo ngwathu . 
41009041	Ndikukupangani pyakuonadi kuti ule anadzakupasani madzi akumwa , thangwi yakuti ndimwe anga , anati adzafupirwedi . 
41009042	" Ngakhala munthu anachitisa mbodzi wa anawa kutaya chikhulupiro chache pana ine , mbapidakhala pyadidi kuti munthu weneyo amangirirwe libwe ikulu m'khosi mwache mbaponywa m'nyanza . 
41009043	Natenepo ngakhala dzanjako ikukudawisa , igwande ! Mphyadidi kuti ukapite kumoyo okhonda mala wakusowa dzanja , kusiyana nakuti ukoye manjako onsene mawiri mbuenda kugehena , kumoto okhonda thima . '
41009045	Ngakhala dzinyalo yako ikukudawisa , igwande ! Mphyadidi kuti ukapite kumoyo okhonda mala wakusowa dzinyalo , kusiyana nakuti ukoye manyalo ako onsene mawiri mbuponywa kugehena . "
41009047	Pontho ngakhala diso yako ikukudawisa , ikonombole ! Mphyadidi kuti ukapite mu Ufumu wa Mulungu na diso ibodzi , kusiyana nakuti ukoye maso ako onsene awiri mbuponywa kugehena . 
41009048	Kweneko ' mfunye zakuadya hazimbafa tayu , na moto wakuaotcha humbathimiswa tayu . '
41009049	" Anthu onsene anadzacheneswa na moto ninga mumbacheneserwa nsembe ya nyama na munyu . 
41009050	Munyu ngwadidi , mbwenye kunyung'unya kwache kungamala , munadzaunyung'unyisa nanji pontho ? Mukhale nacho chinthu chinango chakukuchenesani mumtima mwanu ninga munyu , pontho mukhale mwamtendere unango na mwanzache . "
41010001	Tenepo Yesu adabulukapo pambutoyo mbaenda kunthemba ya Yudea , mbawambuka mkulo wa Yorodani . Mwinji udagomokera pontho kuna Yesu , tenepo iye adaufiinzisa ninga mukhachitira iye nsiku zonsene . 
41010002	Afarisi anango adadza kuna iye mbayesera kumtapa m'kanwa , natenepo adamvunza mbati , " Tipange , mwambo wathu umbatawirisa mamuna kumwalana na mkazache ? "
41010003	Yesu adaatawira mbati , " Ndi mwambo wanji udakupasani Mose ? "
41010004	Kutawira kwawo kukhali tenepa , " Mose adatawirisa kuti mamuna alembe kalata yakudziwisa pyakumwalanako , angachita tenepo , anakwanisa kumwalana na mkazacheyo . "
41010005	Yesu adaatawira mbati , " Mose adakulemberani matongero enewa thangwi ndimwe anthu akuuma mtima pyakwanga . 
41010006	Pakutoma pandzidzi udalenga Mulungu pinthu pyonsene ninga munalongera Malemba kuti , ' Mulungu adasasanya iwo mamuna na mkazi . '
41010007	' Na thangwi yeneyi , mamuna anadzasiya babache na mache mbaphatikana na mkazache ,
41010008	tenepo uwiriawo anadzakhala mbodzi . ' Natenepo hanakhalave awiri tayu , mbwenye mbodzi . 
41010009	Tenepo munthu aleke lekanisa awiriwa , thangwi ndi Mulungu adaaphataniza . "
41010010	Pidabwerera iwo m'nyumba , anyakufunza adavunza Yesu pya penepi . 
41010011	Yesu adalonga kuna iwo mbati , " Ngakhala mamuna anamwalana na mkazache mbasemba mkazi unango , achitira uputa mkazache wakutomayo . 
41010012	Ntchibodzibodzi mkazi angamwalana na mamunache mbasembwa na mamuna unango , achitira uputa mamunache wakutomayo . "
41010013	Anthu anango adadza na ana kuna Yesu kuti aikhe manjache pana iwo , mbwenye anyakufunza adalongera anthu ale . 
41010014	Pidaona Yesu penepi , adazhangali mbalonga kuna anyakufunzache mbati , " Atawiriseni ana adze kuna ine . Muleke kuakhondesa , thangwi Ufumu wa Mulungu ngwa anthu akukhala ninga wa anawa . 
41010015	Ndikukupangani pyakuonadi kuti anakhonda tambira Ufumu wa Mulungu ninga kamwana , hanadzaupita na pang'ono pene tayu . "
41010016	Natenepo adathukula piana m'khaphwa mwache mbaikha manjache pana iwo mbaatsanzayisa . 
41010017	Pidachita Yesu kuti autome pontho ulendo wache , munthu unango adamthamangira , mbagodama pamaso pache , mbamvunza mbati , " Mfunzisi wadidi , ndichitenji kuti nditambire moyo okhonda mala ? "
41010018	Yesu adamvunza mbati , " Unandithuliranji wadidi ? Nkhabe mbodzi wadidi , mbwenye Mulungu ene basi !
41010019	Mukuadziwa matongero akuti , ' Leka kupha , leka chita uputa , leka kuba , leka kupambizira , leka kupunza mwanzako , pontho lemedza babako na mako . ' "
41010020	Munthu ule adalonga naye mbati , " Mfunzisi , kutomera uwananga ndavera matongero onsenewa . "
41010021	Yesu adamuyang'ana mbamfuna mbalonga mbati , " Chakusowa ntchinthu chibodzi , kagulise pyonsene pina iwe mbupereke kobirizo kuna anyakutcherenga , iwembo mfuma unadzakhala nayo kudzulu ; tenepo bwera unditewere ! "
41010022	Pidava munthu ule penepi , nkhope yache idagwa , mbaenda pyache wakutsukwala , thangwi akhali wakufuma pyakwanga . 
41010023	Yesu adayang'anayang'ana mbalonga kuna anyakufunzache mbati , " Mphyakunensa pyakwanga kuti anthu akufuma atambire Mulungu kukhala Mfumu wawo ! "
41010024	Anyakufunza adazunguzika nawo mafala enewa , mbwenye Yesu adathimiza kulonga mbati , " Ananga , mphyakunensa pyakwanga kupita mu Ufumu wa Mulungu !
41010025	Mphyakunensadi pyakwanga pene munthu wakufuma kupita mu Ufumu wa Mulungu , kusiyana na ng'ombe kupita na pabenga ya nsingano ! "
41010026	Na mafala enewa anyakufunza ndiye adanyanyiratu kuzunguzika mbavunzana unango na mwanzache mbati , " Mbani mphapo anakwanisa dzapulumuka ? "
41010027	Yesu adayang'aniratu pana iwo mbaatawira mbati , " Penepi mphyakuchimwanika na munthu , mbwenye na Mulungu nkhabe , thangwi pyonsene mphyakukwanisika na Mulungu . "
41010028	Natenepo Peturo adalonga mbati , " Ngayang'anani , ife tasiya pyathu pyonsene mbatitewera imwepo . "
41010029	Yesu adalonga kuna iwo mbati , " Ande , inembo ndikukupangani pyakuonadi kuti onsene anasiya nyumba , penu abale , penu anyamainga , penu baba , penu mama , penu ana , penu minda , thangwi ya ine na thangwi ya Mphangwa Zadidi , 
41010030	anadzatambira pansiku zino , madzanamadzana a nyumba , abale , anyamainga , amama , ana na minda — mbadzatambira pontho nyatwa ; pontho pandzidzi unadzawo anadzatambira moyo okhonda mala . 
41010031	Mbwenye azinji ale pandzidzi uno ngakutoma anadzakhala akumalisa , pontho na azinji ale pandzidzi uno ngakumalisira anadzakhala akutoma . "
41010032	Pandzidzi wenewu Yesu na anyakufunzache akhali panjira ulendo wakwenda ku Yerusalemu . Yesu patsogolo , anyakufunza m'nduli . Anyakufunzawo adadodoma pyakwanga , pontho na anthu enembo akhaatewerawo adagoswerwa . Yesu adakwatira pontho pakhundu anyakufunzache khumi na awiri ale mbaapanga pinthu pikhafuna dzamgwera m'tsogolo . 
41010033	Iye adaapanga mbati , " Ngavani , tikwenda ku Yerusalemu kule kunafuna kaperekwa Mwana Munthu kuna anyansembe akulu na kuna afunzisi a mwambo . Anakamtonga kuti aphiwe , pontho anati akampereke m'manja mwa anthu okhonda khala Ayuda . 
41010034	Anthuwo anati akamsedegule , kamphulira mata , kamkwapula , mbampha ; mbwenye nsiku zitatu zingadzagwanda anati adzalamuke mbakhala na moyo . "
41010035	Yakobo na Yohani , ana Zebedeo , adadza kuna Yesu mbalonga mbati , " Mfunzisi , tichitirenimbo chinthu chinafuna kukupemphani ifechi . "
41010036	Yesu adaavunza mbati , " Ninji chinafuna imwe kuti ndikuchitireni ? "
41010037	Iwo adamtawira mbati , " Mungadzakhala pampando mu Ufumu wanu wademelero , mudzatitawirisembo kukhala namwe , mbodzi kumabzere kwanu , mbodzimbo kumadyo kwanu . "
41010038	Yesu adalonga kuna iwo mbati , " Pinapempha imwe nee mukupidziwabi . Ayi imwe munakwanisa kumwera ndiko ya nyatwa inafuna mwera ine ? Ayi imwe mungakwanise kubatizwa na mbatiziro unafuna batizwa na ine ? "
41010039	Iwo adamtawira mbati , " Tinakwanisa . " Yesu adaapanga mbati , " Imwe munati mumweredi ndiko inafuna dzamwera ine , mbamubatizwadi na mbatiziro unafuna dzabatizwa na ine . 
41010040	Ine nkhabe mphamvu zakusankhula nyakudzakhala kumadyo kwanga na kumabzere kwanga tayu . Mbwenye Mulungu ndiye anadzapereka mbuto zenezi kuna anthu asasanyira iye ale . "
41010041	Pidapiva anyakufunza anango khumi ale , adazhangalira Yakobo na Yohani . 
41010042	Natenepo Yesu adachemera anyakufunzache onsene pabodzi mbalonga kuna iwo mbati , " Mukupidziwa kuti anthu analongwa kuti mbatongi a anthu okhonda dziwa Mulungu ana mphamvu pana anthuwo ; pontho akadamu awo ana utongi wakumalisikiratu . 
41010043	Penepi hapili tenepo pakati panupa tayu . Kwache , ngakhala unango wa imwe anafuna kukhala wamkulu , athema kukhala nyakutumikira wa anangomwe ;
41010044	pontho ngakhala unango wa imwe anafuna kukhala wakutoma , athema kukhala bitchu wa onsene . 
41010045	Thangwi na Mwana Munthu ene hadadzere dzatumikirwa tayu ; mbwenye dzatumikira na kupereka moyo wache kuombola anthu azinji . "
41010046	Tenepo iwo adafika kuluwani ya Yeriko . Pikhabuluka Yesu na anyakufunzache pabodzi na mwinji ukulu mu Yeriko , boliboli nyakupemphesa dzinache Batimeo , mwana Timeo , akhakhala m'khundukhundu mwa njira . 
41010047	Pidapiva iye kuti akhali Yesu wa ku Nazareti , adatoma kukhuwa mbati , " Yesu , mwana Davite ! Ndiverenimbo nsisi ine ! "
41010048	Anthu azinji adamlongera mbampanga kuti amatame . Mbwenye iye adanyanyiratu kukhuwa pyakwanga pene mbati , " Mwana Davite ! Ndiverenimbo nsisi ine . "
41010049	Yesu adaimira mbalonga mbati , " Mchemereni . " Tenepo iwo adachemera boliboliyo mbalonga kuna iye mbati , " Wangisa ! Lamuka , akukuchemera . "
41010050	Iye adakunundula chakufmika chache mbalamuka msangansanga mbadza kuna Yesu . 
41010051	Yesu adamvunza mbati , " Unafuna ndikuchitirenji ? " Boliboliyo adamtawira mbati , " Mfunzisi , ndinafuna ndione . "
41010052	Yesu adampanga mbati , " Ndoko , chikhulupiro chako chakuwangisa . " Kabodzi kene adakwanisa kuona mbatewera Yesu paulendowo . 
41011001	Pikhafika iwo chifupi na Yerusalemu , pamaluwani a Betifage na Betania , adafika paphiri ya Olivi . Tenepo Yesu adatuma awiri mwa anyakufunzache , 
41011002	mbaapanga mbati , " Muende kumidzi ili kutsogolo kwanuyo . Si ndzidzi nkhufika mwenemo , munakagumana mwana bulu hadzati pakirwa na munthu na kalene tayu , amangirirwa na nkhambala . Mukamsudzule mudze naye kuno . 
41011003	Ngakhala munthu unango anakakuvunzani kuti munachitiranji tenepo , kampangeni kuti Mbuya anamfuna , mbwenye anati amtumize chinchino . "
41011004	Iwo adenda mbakagumanadi mwana bulu m'khundukhundu mwa njira , amangirirwa chifupi na msuwo wa nyumba . Pikhamsudzula iwo , 
41011005	anthu anango penepo adavunza mbati , " Munamsudzuliranji mwana buluyi ? "
41011006	Iwo adaatawira ninga mudaapangira Yesu mule , natenepo anthu ale adaatawirisa kuti aende pyawo . 
41011007	Pidadza iwo na mwana bulu ule kuna Yesu , iwo adathasika nguwo zawo pamsana pabuluyo , Yesu mbapakira . 
41011008	Anthu azinji adathasika nguwo zawo m'njira , mwenemo anango akuthasika matsamvu adagwanda iwo m'minda . 
41011009	Anyakupita patsogolo na anyakutewera m'nduli akhakhuwa mbati , " Alemedzwe Mulungu ! Nyakutsanzaya ngweneyu wakudza na dzina ya Mbuya !
41011010	Ngwakutsanzaya ufumu wa babathu Davite unadzawu ! Alemedzwe Mulungu Wakudzuludzulu ! "
41011011	Yesu adenda mu Yerusalemu mbakapita m'Nyumba ya Mulungu , mbayang'anayang'ana pinthu pyonsene . Na thangwi yakuti kunja kudadoka , iye adabuluka mbaenda ku Betania pabodzi na anyakufunza khumi na awiri ale . 
41011012	Mangwana mwache , pikhabulukira iwo ku Betania , Yesu adava njala . 
41011013	Iye adaona muti wamkuyu na pakamsinzo uli gudugudu , tenepo adenda kayang'ana ngakhala ukhali na makuyu . Mbwenye pidafika iye pamutipo , adagumana masamba ene basi , thangwi hukhali ndzidzi wache wakuti ubale tayu . 
41011014	Yesu adalonga kuna muti wamkuyu ule mbati , " Nkhabe mbodzi anadzadya pontho makuyu kubulukira muna iwe tayu . " Anyakufunzache adamva akulonga penepi . 
41011015	Pidafika iwo ku Yerusalemu , Yesu adenda ku Nyumba ya Mulungu mbathamangisira kunja anyakugulisa na anyakugula malonda . Adagadabula matebulo a anyakuchinja kobiri pontho na mipando ya anyakugulisa nkhangaiwa . 
41011016	Iye hadatawirise munthu na mbodzi ene kuti agwande na pathando ya Nyumba ya Mulungu athukula chinthu tayu . 
41011017	Tenepo adafunzisa anthu mbati , " Pyalembwa m'Malemba kuti Mulungu alonga mbati : ' Nyumbanga inadzachemerwa nyumba yakupemphereramo anthu a madzinza onsene . ' Mbwenye imwe mwaisanduza nyumba yakubisaliramo zimbava . "
41011018	Anyansembe akulu na afunzisi a mwambo adava penepi , natenepo adagundika kusaka njira inango yakuphera Yesu . Iwo akhagoswerwa naye , thangwi mwinji onsene ukhadodoma na kufunzisa kwache . 
41011019	Pidadoka kunja , Yesu na anyakufunzache adabuluka mumzindamo . 
41011020	Bzobzo mangwana mwache , pikhafamba iwo m'njira , adaona muti wamkuyu ule wafa kutomera kunsonga kufikirana kumitsitsi . 
41011021	Peturo adakumbuka pile pidachitika mbalonga kuna Yesu mbati , " Mfunzisi , yang'anani muti wamkuyu udatemberera imwe ule wafa . "
41011022	Yesu adaatawira mbati , " Khalani nacho chikhulupiro muna Mulungu . 
41011023	Ndikukupangani pyakuonadi kuti ule anadzapanga phiriyi kuti iende kapiponya yokha ene m'nyanza mbakhonda penuka mumtima mwache , mbakhulupira kuti chalonga iye chinachitika , chinati chidzachitikedi kuna iye . 
41011024	Na thangwi yeneyi ndikukupangani kuti mungapempha Mulungu chinthu , khulupirani kuti munadzachitambira , tenepo munadzapaswa chinthu chinapempha imwecho . 
41011025	Mungafuna kupemphera , chakutoma mwathema kulekerera pyakukudawirani mwanzanu . Mungachita tenepo , Babanu wa kudzulu anadzakulekereranimbo pyakudawa pyanu . "
41011027	Iwo adafika pontho ku Yerusalemu . Tenepo pikhafamba Yesu m'Nyumba ya Mulungu , anyansembe akulu , afunzisi a mwambo , na akuluakulu adadza kuna iye
41011028	mbamvunza mbati , " Una utongi wanji wakuchita nawo pinthu penepi ? Adakupasa utongi wenewu mbani ? "
41011029	Yesu adaatawira mbati , " Ndinakuvunzanimbo chinthu chibodzi chene basi ; munganditawira , ndinati ndikupangeni utongi una ine wakuchita nawo pinthu penepi . 
41011030	Utongi wa Yohani wakubatiza nawo , udabulukira kupi ? Ayi udabulukira kuna Mulungu penu kuna munthu ? Ndipangeni ! "
41011031	Iwo adatoma kupokanyisana okhokha mbati , " Tinalonganji ? Tingalonga kuti udabulukira kuna Mulungu , anati alonge kuti : ' Mudakhonderanji , mphapo , kukhulupira pidalonga Yohani ? '
41011032	Mbwenye tingalonga kuti , ' Udabulukira kuna munthu . . . ' " Penepa akhagopa anthu , thangwi onsene akhapidziwadi kuti Yohani akhali mprofeti . 
41011033	Natenepo adamtawira Yesu mbati , " Ife nkhabe kupidziwa . " Yesu adalonga kuna iwo mbati , " Inembo sinakupangani tayu utongi una ine wakuchita nawo pinthu penepi . "
41012001	Yesu adatoma kulonga nawo m'misangani mbati , "
41012002	Pidakwana ndzidzi wakutokota kwa nsapo , mwenechiro munda ule adatuma nyabasache kwenda kuna anyantchoche ale kuti akampasire nsapo . 
41012003	Mbwenye iwo adamphata nyabasayo mbampamantha , na kumbweza chimanjamanja . 
41012004	Kubuluka penepo mwenechiro munda ule adatuma nyabasa unango , mbwenye anyantchoche ale adamvanda mumsolo mbamchitira pyakudzedzeduka . 
41012005	Mwenechiro munda ule adatuma nyabasa unango , weneyo adampheratu . Iye adatuma pontho anyabasa anango azinji ; anango a iwo adaamenya , anango kuapha . 
41012006	Pakumalisira pache pakhadasala mbodzi basi wakuti mwenechiro munda ule atume , weneyu akhali mwanache wapamtima . Tenepo iye adamtuma kuna anyantchoche ale mbalonga mbati , ' Ndikupidziwa kuti mwanangayu anati akamulemedze . '
41012007	Mbwenye anyantchoche ale adaverana mbati , ' Mwana mwenechiro mundawu ngweneyu , ule anadzasala na mfuma ya babache . Mbatendeni timphe kuti mfumayi idzakhale yathu . '
41012008	Natenepo adamphata , mbampha , mbamponyera kunja kwa mundawo . "
41012009	Yesu adavunza mbati , " Apo penepa mwenechiro mundawo anadzachita tani ? Anadzabwera mbadzapha anyantchochewo mbadzabwerekesa mundawo kuna anango . 
41012010	Kani imwe hamudawerenge tayu Malemba ninga na enewa akuti , ' Mwala udakhondwa na anyakumanga nyumba ninga wakusowa basa ule wadza wakufunika kupiringana inango yonsene . 
41012011	Penepi pikhadachitwa na Mbuya , tenepo mphyakudodomesa kuna ife ? ' "
41012012	Tenepo akadamu a Chiyuda adasaka njira yakumanga nayo Yesu , thangwi iwo adapidziwa kuti iye akhaulonga msanganiwo mwakupokanyisana nawo . Mbwenye iwo adagoswerwa na mwinjiwo , natenepo adamuleka mbaenda pyawo . 
41012013	Kubuluka penepo Afarisi anango na anango a m'gulu ya Mfumu Herodi adatumwa katapa Yesu m'kanwa . 
41012014	Iwo adadza kuna iye mbalonga mbati , " Mfunzisi , timbapidziwa kuti imwe mumbalonga pyakuonadi . Imwe nkhabe gopa manyerezero a anthu , thangwi imwe nkhabe ikha konta tayu kuti iwo mbani . Mbwenye mumbafunzisa pyakuonadi pya makhaliro ambafuna Mulungu kuna anthu . Ngatipangenimbo , ayi nkhudawira mwambo wathu kukhoma msonkho kuna Mfumu wa Roma ? Ayi tikhome penu tileke kukhoma ? "
41012015	Mbwenye Yesu adadziwa unthawatawawo mbaavunza mbati , " Munafuniranji kunditapa m'kanwa ? Ndipaseni kobiri ndiione . "
41012016	Adampasa kobiri ile , iyembo mbaavunza mbati , " Nkhope na dzina pili penepapi mphya am ? " Iwo adamtawira mbati , " Mphya Mfumu wa Roma . "
41012017	Tenepo Yesu adalonga mbati , " Apo , kaperekeni pya Mfumu wa Roma kuna Mfumu wa Roma , pontho kaperekeni pya Mulungu kuna Mulungu . " Anthu ale adadodoma naye Yesu . 
41012018	Anthu anango a m'gulu ya Asaduki , ale akhalonga kuti anthu nkhabe dzalamuka kuirnfa , adadza kuna Yesu mbalonga mbati , 
41012019	" Mfunzisi , Mose adatilembera mwambo wakulonga kuti , ' Ngakhala mamuna anafa mbasiya mkazi wakusowa ana , mbaleache defuntuyo ampite panyumba mamfelwayo , towera abale naye ana , ale anadzakhala ninga mbana a defuntu ule . '
41012020	Pidachitwa na amuna anomwe ubaleawo ; nanawo adasemba mbafa wakusowa ana . 
41012021	Kubuluka penepo nyamsolo wache adampita panyumba mamfelwayo mbafambo wakusowa ana . Pyonthopyonthopyo pidachitika kuna mbaleawo wachitatu , 
41012022	na kuna anango akhadasala ale . Onsene unomweawo akhadasemba mkazi ule , adafa akusowa ana . Pakumalisira pache mkazi ule adafambo . 
41012023	Pansiku inadzalamuka anthu kuirnfa , mkaziyo anadzakhala wa ani , podi onsene anomwe ubaleawo akhadamsemba ? "
41012024	Yesu adaatawira mbati , " Imwe mwadodomeka pikulu , thangwi imwe nkhabe dziwa Malemba penu mphamvu ya Mulungu tayu . 
41012025	Thangwi anthu akufa angadzalamuka , anadzakhala ninga angelo a kudzulu , iwo hanadzasembana tayu . 
41012026	Apo pya kulamuka kwa anthu kuirnfa , hamudatome werenga tayu m'Bukhu ya Mose pambuto ile ikulonga pya thenthere yakugaka moto ? Penepo pene palembwa kuti Mulungu adalonga kuna Mose mbati , ' Ine ndine Mulungu wa Abrahamu , Mulungu wa Isake , na Mulungu wa Yakobo . '
41012027	Iye ndi Mulungu wa anthu a moyo , si wa anyakufa tayu . Imwe mwadodomeka pikulu . "
41012028	Penepo pakhali mfunzisi unango wa mwambo mbaava akupokanyisana . Pidapiona iye kuti Yesu adatawira Asaduki mwadidi , adavunzambo Yesu mbati , " Pa matongero onsene , akufunika pyakwanga ngapi ? "
41012029	Yesu adamtawira mbati , " Matongero akufunika ngakuti , ' Ngavani , imwe a Israele , Mbuya Mulungu wathu ndiye Mbuya mbodzi ene basi .
41012030	Mfune Mbuya Mulungu wako na mtimako onsene , na moyo wako onsene , na manyerezero ako onsene , pontho na mphamvu zako zonsene . '
41012031	Matongero achiwiri akufunika pyakwanga ngakuti , ' Mfune mwanzako ninga mumbapifunira iwe wekha ene . ' Nkhabe matongero anango akupiringana awiriwa tayu . "
41012032	Mfunzisi wa mwambo ule adalonga kuna Yesu mbati , " Mwatawira mwadidi , Mfunzisi ! Ndimomwene ninga mwalongera imwe kuti Mbuya ndi Mulungu yekha nakuti nkhabe mulungu unango , mbwenye iye ene basi . 
41012033	Nakuti munthu afune Mulungu na mtimache onsene , na kunyerezera kwache konsene , pontho na mphamvu zache zonsene ; nakuti pontho afune mwanzache ninga mumbapifunira iye yekha ene . Mphyakufunika pyakwanga kuvera matongero mawiriwa kusiyana na kupereka nsembe za nyama zakupserera pontho na nsembe zinango kuna Mulungu . "
41012034	Tenepo pidaona Yesu kuti akhadamtawira mwanzeru , adampanga mbati , " Iwe uli chifupi kutambira Mulungu kukhala Mfumu wako . " Mudamala iye kulonga penepi , nkhabe mbodzi adawanga pontho mtima kuvunza Yesu chinthu na chibodzi chene tayu . 
41012035	Pikhafunzisa Yesu m'Nyumba ya Mulungu , adavunza mbati , " Afunzisi a mwambo ambalongeranji kuti Khristu anadzakhala chidzukulu cha Davite ?
41012036	Davite adalonga na mphamvu ya Mzimu Wakuchena kuti , ' Mbuya adalonga kuna Mbuyanga kuti : " Khala kumadyo kwangaku kufikirana ndiikhe anyamalwako pansi pamanyalo ako . " '
41012037	" Davite ene adamthula ' Mbuya ' ; apo Khristu anakhala tani chidzukulu cha Davite ? " Mwinji ukulu ukhavesera Yesu mwakukomerwa . 
41012038	Pikhaafunzisa iye , adalonga mbati , " Khalani m'maso na afunzisi a mwambo . Pimbaakomera kufambafamba uku avala mikanjo yawo yakulapha , na kupaswa mwenyikiro wa chilemedzo m'misika . 
41012039	Iwo ambasankhula mipando yakupambulika m'nyumba zakupemphereramo , pontho mbuto za chilemedzo m'maphwando . 
41012040	Iwo ambavunga mfuma za amamfelwa pakuadyera mkopekope mbapemphera mwakulapha kuti aoniwe na anthu . Iwo anadzatchunyuswa pyakwanga pene . "
41012041	Yesu adakhala m'Nyumba ya Mulungu chifupi na mbuto ile ikhaikha anthu chakupereka chawo mbayang'anisisa mwinji ule ukhaikha kobiri zawo muchakuikhiramo kobiri . Anthu azinji akufuma akhaponya kobiri zizinji ;
41012042	mbwenye mamfelwa wamkazi wakutcherenga adadza dzaikha pikobiri piwiri pyakuchepaletu . 
41012043	Yesu adachemera anyakufunzache pabodzi mbaapanga mbati , " Ndikukupangani pyakuonadi kuti mamfelwa wakutcherengayu aikha muchakuikhiramo kobiri pizinji kupiringana anango onsene ale . 
41012044	Thangwi anangowa apereka pyapambula iwo pamfuma zawo , mbwenye mkaziyu , na kutcherenga kwache kwene , apereka pyonsene pikhanyindira iye kuti pinamkoya . "
41013001	Pikhabuluka Yesu pa Nyumba ya Mulungu , mbodzi wa anyakufunzache adalonga mbati , " Mfunzisi ! Yang'anani kukula kwa miyala na nyumbazi ! "
41013002	Yesu adamtawira mbati , " Ukulonga nyumba zikulu zinaona iwezi ? Nkhabe mwala ubodzi pano unadzasiyiwa padzulu pa unzache tayu ; yonseneyi inadzagomolwa . "
41013003	Pikhakhala Yesu pansi paphiri ya Olivi kuyang'anisana na Nyumba ya Mulungu , Peturo , Yakobo , Yohani na Andrea adamvunza m'chibisobiso mbati , 
41013004	" Tipangenimbo , pinthu penepi pinadzachitika lini ? Pontho panadzachitikanji kuonesa kuti ndzidzi uli chifupi wakuti pinthu pyonsenepi pichitike ? "
41013005	Yesu adalonga kuna iwo mbati , " Khalani m'maso , kuti paleke khala unango wakukunyengezani . 
41013006	Thangwi anthu azinji anadzabwera mbadzapilonga kuti iwo ndi Khristu , pontho iwo anadzanyengeza anthu azinji . 
41013007	Mungadzava kumenyana penu kuti kwinango kuna nkhondo , lekani dzasanyika m'mitima mwanu . Pinthu ninga penepi mphyakuti pichitike . Mbwenye si kuti pikulonga kuti mamalisiro afika tayu . 
41013008	Dzinza inadzamenyana na dzinza inzache , dziko inadzachita nkhondo na dziko inzache . Panadzakhala piteketeke ponsene pene , mbapadzakhala njala . Nyatwa zenezi zinadzakhala ninga nthomatoma yakuva kupha kwa mkazi wamimba pakubala . 
41013009	" Imwe mupiyang'anire mwekha ene . Munati mudzamangwe mbamuendeswa kuthando ya miseru . Munadzamenywa m'nyumba zakupemphereramo . Munadzaimira pamaso pa atongi na mafumu kuchita umboni pya ine kuna iwo . 
41013010	Mphangwa Zadidi zimaliswe lalikwa kuna anthu a madzinza onsene nsiku yakumalisa mbidzati fika . 
41013011	Mungadzamangwa mbamuendeswa kumbuto zakutongerako miseru , lekani gopa pyakuti mukalonge kweneko . Thangwi ndzidzi wakutongwa ungadzafika , munadzapaswa chakuti mulonge . Mafala anafuna kalonga imwe , hanadzakhala anuve tayu , mbwenye anadzabulukira kuna Mzimu Wakuchena . 
41013012	" Anthu anadzapereka abale awo kuti aphiwe , ababambo anadzachita chibodzibodzi kuna anawo . Ana anadzapandukira makolo awo mbaaphesa . 
41013013	Anthu onsene anadzakuzondani thangwi ya ine . Mbwenye ule anadzawangisira mpakana kumamalisiro , anadzapulumuka . "
41013014	" Chinthu chakuipa chimbavunga chile munadzachiona chikuimira pambuto yokhonda kuchithema . Chidziwiso kuna nyakuwerenga ntchichi : uvese mwadidi kuti penepi pikulonanji ! Tenepo ale ali mu Yudea athawire kumapiri . 
41013015	Ngakhala munthu ali pansoyi ya nyumbache aleke vunga ndzidzi kutchitha mbapita m'nyumba mule kabulusamo chinthu na chibodzi chene kuthawa nacho . 
41013016	Munthu ali kumunda aleke bwerera m'mudzi kakwata mkanjo wache . 
41013017	Nsiku zenezo zinadzakhala zakunenesa pyakwanga kuna akazi amimba , pontho kuna akazi akukhala na ana akuyamwa !
41013018	Pempherani kuna Mulungu kuti pinthu penepi pileke dzachitika m'mainja !
41013019	Thangwi nyatwa za nsiku zenezo zinadzakhala zakugoswa pyakwanga kupiringana zonsene zidachitika padziko yapansi pano kubulukira ndzidzi udalenga Mulungu dziko yapansi kufikirana ndzidzi uno . Pontho hakunadzakhalave pinango ninga penepi tayu . 
41013020	Mbwenye Mbuya avilisa nsikuzo ; iye mbadakhonda kuzivilisa , nkhabe na mbodzi ene mbadakhala na moyo tayu . Iye avilisa nsikuzo thangwi ya anthu ache asankhula iye ale . 
41013021	" Pandzidzi wenewo , munthu angadzalonga kuna imwe kuti , ' Ngayang'anani , Khristu ali pano ! ' penu , ' Uyo ali apo ! ' , muleke dzakhulupira pinalonga iyepyo . 
41013022	Thangwi panadzaoneka azinji kunyengeza anthu kuti iwo ndiwo Khristu penu maprofeti . Iwo anadzachita pidzindikiro na pyakudodomesa , towera anyengeze napyo podi na anthu akusankhulika a Mulungu ene — ngakhala pinakwanisika . 
41013023	Khalani m'maso ! Ndakupanganiletu pinthu pyonsenepi pidzati chitika . "
41013024	" Pansiku zenezo , nyatwazi zingadzamala , dzuwa inadzaswipiswa na mdima , pontho mwezi hunadzaonesave cheza tayu . 
41013025	Nyenyezi zinadzagwa kubulukira kudzulu , pontho pinthu pyonsene pyamphamvu m'dzulu pinadzatekenyeka . 
41013026	Penepo Mwana Munthu anadzaoneka akudza m'makole na mphamvu zikulu pontho na demelero . 
41013027	Iye anadzatuma angelo ache kumphepo zonsene zinayi za dziko kugumanyisa anthu ache akhadasankhula iye kale kubulukira khundu na khundu . 
41013028	" Funzani kubulukira pamuti wamkuyu . Imwe mungaona nthambi zache zatoma kuphwitha , mumbapidziwa kuti mainja ali chifupi . 
41013029	Ntchibodzibodzi , mungadzaona pinthu penepi pikuchitika , mudzapidziwe kuti ndzidzi uli chifupi kutoma . 
41013030	Ndikukupangani pyakuonadi kuti pinthu pyonsenepi pinadzachitika anthu ali m'maso lerowa mbadzati kufa . 
41013031	Thambo na pansi pano pinadzamala , mbwenye mafalanga anadzakhala na mphamvu kwenda na kwenda . 
41013032	" Nkhabe mbodzi anadziwa kuti nsiku penu ora pinadzafika lini , nee angelo a kudzulu , nee Mwana , mbwenye Baba ene basi hdiye anadziwa . 
41013033	Onesasani , pontho khalani m'maso , thangwi imwe nkhabe dziwa kuti ndzidzi unadzafika lini . 
41013034	Pinadzakhala ninga munthu wakubuluka pamsuwo pache kwenda ulendo . Ambasiyira anyabasache utongi wa pamsuwopo mbamala kuapasa mbodzimbodzi basa yakuti aphate , mbapanga pontho nyakulondali nyumbacheyo kuti akhale m'maso . 
41013035	Khalani m'masotu mphapo , thangwi imwe nkhabe dziwa ndzidzi wakudza kwa mwenechiro nyumba . Mwinango anadzabwera na mawulo , mwinango pachitichiti , mwinango m'madzongwe , mwinangombo na machibese . 
41013036	Ngakhala anadzachita kwene bulukire , aleke dzakugumanani mwagona . 
41013037	Pinalonga ine kuna imwe , ndikulonga pontho kuna onsene kuti , ' Khalani m'maso . ' "
41014001	Pakhadasala kwene nsiku ziwiri kuti Phwando ya Paska na Phwando ya Mikate yakusowa chakufufumisira ikwane . Natenepo anyansembe akulu pabodzi na afunzisi a mwambo akhasaka njira yachibisobiso yakumanga na kupha nayo Yesu . 
41014002	Iwo adalonga mbati , " Penepi tileke kupichita pandzidzi wa phwandoyi , gopesera anthu anadzachita chimpiningu . "
41014003	Yesu akhali ku Betania kumsuwo wa Simoni , mamuna ule akhali na matanya pakutoma . Pandzidzi ukhadya Yesu , mkazi adapita m'nyumba mule na mtete wakusasanywa na alabasta , wakudzala na mafuta a naridi chadichadi , akudula na akununkhira pyakwanga . Mkazi ule adaswa mphampha ya mtetewo mbaikha mafutawo mumsolo mwa Yesu . 
41014004	Anthu anango akhali penepowo adazhangali mbalonga kuna unango na mwanzache mbati , " Thangwi yache njanji akuvunga mafuta akununkhirawa ?
41014005	Mafutawa ngakukwana kobiri zakuphatira munthu basa chaka cha mumphu ! Mbadagulisa mafutawa mbadapereka kobirizo kuna anyakutcherenga . " Adamkalapira mkaziyo mwavinga . 
41014006	Mbwenye Yesu adalonga mbati , " Mulekeni pyache mkaziyu . Munanyanguliranji ? Pyandiphatira iyepi mphyamaso . 
41014007	Anyakutcherenga anadzakhala namwe ndzidzi onsene , na ndzidzi onsene unadzafuna imwe munadzakwanisa kuaphedza . Mbwenye ine nkhabe dzakhala namwe ndzidzi onsene tayu . 
41014008	Mkaziyu achitiratu pinakwanisa iye kuchita . Adzoza mafuta m'manungo mwanga kuasasanyaletu ndzidzi wakuikhwa kwanga m'masiye mbudzati kwana . 
41014009	Ndikukupangani pyakuonadi kuti konsene kunakalalika anthu Mphangwa Zadidi padziko yapansi pano , pyachita mkaziyu pinadzalongwambo towera anthu amkumbuke . "
41014010	Tenepo Yudasi Iskarioti , mbodzi wa anyakufunzache khumi na awiri ale , adabuluka mbaenda kuna anyansembe akulu towera akapereke Yesu kuna iwo . 
41014011	Anyansembe ale adakomerwa kuva pidalonga Yudasi mbadumbira kuti anadzampasa kobiri . Tenepo Yudasi adasaka ndzidzi wadidi wakupereka nawo Yesu . 
41014012	Pansiku yakutoma ya Phwando ya Mikate yakusowa chakufufumisira , nsiku ikhapha Ayuda anabira a pa Phwando ya Paska , anyakufunza a Yesu adamvunza mbati , " Nkhupi kunafuna imwe kuti tikakusasanyireni Phwando ya Paska ? "
41014013	Yesu adatuma awiri a anyakufunzache mbaapanga mbati , " Ndokoni mumzindamo , munakagumanikana na mamuna athukula nkhali ya madzi . Mukamtewere . 
41014014	Mukalonge kuna mwenechiro nyumba inakapita iyeyo kuti , ' Mfunzisi akuvunza kuti , " Subi ya alendo njipi kuti ine na anyakufunzanga tidyeremo Phwando ya Paska ? " '
41014015	Iye anakakuonesani subi ikulu ya nyumba ya m'dzulu , mule mwasasanywa kale pyonsene pyakufunika . Mwenemo mukatisasanyire phwando . "
41014016	Anyakufunza ale adabuluka mbakapita mumzinda mule , mbakagumana pyonsene ninga mudaapangira Yesu . Iwombo adasasanya kudya kwa pa Phwando ya Paska . 
41014017	Pidadoka kunja , Yesu adadza pabodzi na anyakufunza khumi na awiri ale . 
41014018	Pikhali iwo patebulu kudya , Yesu adalonga mbati , " Ndikukupangani pyakuonadi kuti mbodzi wa imwe anati adzandipereke kuna anyamalwanga — weneyu anadya na ine pabodzi . "
41014019	Anyakufunza adatsukwala napyo mbatoma kumvunza mbodzi na mbodzi mbati , " Ayi si ine analonga imwe tayu , Mbuya ? "
41014020	Yesu adaatawira mbati , " Nyakundipereka ndi mbodzi wa khumi na awirimwe , weneyo anafonda na ine mkate pabodzi m'palatomu . 
41014021	Mwana Munthu anati adzafe ninga mudalemberwa ipyo m'Malemba . Mbwenye dzedze kuna nyakupereka Mwana Munthuyo ! Mbapidakhala pyadidi kuti nyakumperekayo mbadakhonda balwa . "
41014022	Pikhadya iwo , Yesu adakwata mkate mbapereka takhuta kuna Mulungu , mbamenya mkatewo , mbapasa anyakufunzache , mbaapanga mbati , " Kwatani mkatewo ; enewa ndi manungo anga . "
41014023	Kubuluka penepo adakwata khomitcho ya vinyu mbapereka takhuta kuna Mulungu mbaipereka kuna anyakufunza ; onsene adamwa vinyu kubulukira m'khomitchomo . 
41014024	Yesu adalonga kuna anyakufunzache mbati , " Chenechi ntchiropa changa chakuchuchiswa kuombola anthu azinji , chiropa chakutsikimizira chiverano cha Mulungu . 
41014025	Ndikukupangani pyakuonadi kuti sinadzamwave pontho vinyuyo tayu kufikirana nsiku inadzamwa ine vinyu wachinchino mu Ufumu wa Mulungu . "
41014026	Pidamala iwo kuimba nyimbo , adabuluka kwenda ku Phiri ya Olivi . 
41014027	Yesu adaapanga mbati , " Monsene munadzathawa mbamundisiya ndekha , thangwi pyalembwa kuti , ' Ndinadzapha makabuswa , mabira mbadzamwazikana . '
41014028	Mbwenye ndingadzalamuka kuirnfa , ndinadzatsogola ndine ku Galilea . "
41014029	Peturo adamtawira mbati , " Podi onsene akuthaweni kwene , mbwenye ine sinadzakusiyani tayu ! "
41014030	Yesu adalonga kuna Peturo mbati , " Ndikukupanga kuti dzongwe mbadzati lira kawiri mosiku uno , unati udzalonge katatu kuti nee unandidziwa tayu . "
41014031	Peturo adamtawira na mphamvu zache zene mbati , " Podi na kundipha kwene pabodzi na imwe , sinadzalonga tenepo tayu ! " Anyakufunza anango onsene ale adalongambo chibodzibodzi . 
41014032	Iwo adadza kumbuto yakuthulwa Getsemani , Yesu adapanga anyakufunzache mbati , " Khalani pano , pinakapemphera ine . "
41014033	Iye adakwata Peturo , Yakobo na Yohani mbaenda nawo pabodzi . Yesu adatoma kugoswera na kusanyika mumtima mwache pyakwanga
41014034	mbaapanga anyakufunzawa mbati , " Mtimangawu wadzala na nsisi zakufa nazo , khalani pano , pontho khalani m'maso . "
41014035	Pidafamba iye pang'ono , adapiponya pansi mbapemphera kuti ngakhala pinakwanisika ndzidzi wa nyatwawo ugwande . 
41014036	Adalonga mbati , " Baba , Babanga , pinthu pyonsene mphyakukwanisika na imwe . Ndibulusirenimbo khomitcho ya nyatwayi , mbwenye kukhale kufuna kwanu , nee kufuna kwanga tayu . "
41014037	Kubuluka penepo Yesu adabwerera kuna anyakufunzache atatu ale mbaagumana ali m'chitulo . Yesu adavunza Peturo mbati , " Simoni , kani ukugona pyako ? Ayi mbamudakwanisa kukhala m'maso ora ibodzi tayu ? "
41014038	Yesu adalonga kuna iwo mbati , " Khalani m'maso mbamupemphera towera muleke yeswa na pyakuipa . Mtima ukufuna , mbwenye manungo alenduka . "
41014039	Yesu adenda pontho kapemphera mafala abodzibodzi ninga pakutoma . 
41014040	Iye adadza pontho kuna anyakufunzache mbaagumana akugona ; thangwi maso awo adalemera . Natenepo iwo adasowa chakuti alonge kuna Yesu . 
41014041	Pidadza iye pontho kuna iwo kachitatu , Yesu adalonga mbati , " Mukupuma na kugona pyanu basi ? Pyakwana ! Ndzidzi wafika ! Ngayang'anani , Mwana Munthu akuperekwa m'manja mwa anthu akudawa . 
41014042	Lamukani , tiende ! Ngayang'anani , nyakundipereka uyo anadzayo ! "
41014043	Yesu akhali m'kati kulonga pidafika Yudasi , mbodzi wa anyakufunza khumi na awiri ale , pabodzi na mwinji wakuphatirira matalasada na pigomba . Iwo adatumwa na anyansembe akulu , afunzisi a mwambo na akuluakulu . 
41014044	Nyakupereka Yesuyo akhadapangiza mwinji ule chidzindikiro chakuti , " Munthu anamwenyika ine mwakumpsompsonayo ndiye ene anafuna imwe . Mukammange mbamuende naye mwakuyang'anirwa na anyankhondo . "
41014045	Si ndzidzi Yudasi nkhufika , adenderatu kuna Yesu mbakalonga mbati , " Mfunzisi ! " mbampsompsona . 
41014046	Natenepo anthu ale adamphata Yesu mbammanga . 
41014047	Mbwenye mbodzi wa anthu adaimira penepowo , adasolola talasadache mbakhamwadza bitchu wa Nyansembe Wamkulu na kumgwandiratu khutu . 
41014048	Yesu adaavunza mbati , " Mwatani mwachita kudza na matalasada na pigomba dzandiphata khala ninga ndine phanga ?
41014049	Nsiku na nsiku ndikhali namwe kufunzisa m'Nyumba ya Mulungu , mbwenye imwe hamudandimanga tayu . Kwache Malemba anati akwanekwane . "
41014050	Tenepo anyakufunza onsene adamsiya mbathawa pyawo . 
41014051	Mphale unango wakuvala chakufinika chache chene basi akhatewera Yesu . Anthu ale adapiyesa kumphata , 
41014052	mbwenye iye adathawa chipezipezi kusiya chakufinika chachecho m'nduli . 
41014053	Kubuluka penepo Yesu adakwatirwa kunyumba ya Nyansembe Wamkulu kule kudagumanyikana anyansembe akulu onsene , akuluakulu , na afunzisi a mwambo . 
41014054	Peturo adatewera m'nduli pakamsinzo mbakapita muchintalo cha nyumba ya Nyansembe Wamkulu . Peturo adakhala pansi mwenemo pabodzi na anyakulondali mbaotha moto . 
41014055	Anyansembe akulu pabodzi na onsene a m'Thando ya miseru ya Chiyuda akhayesa kugumana umboni wakupambizira nawo Yesu , towera amphe , mbwenye hadaugumana tayu . 
41014056	Mboni zizinji zidalongera Yesu umboni wakunama , mbwenye umboni wawowo hukhaphatizana tayu . 
41014057	Amuna anango adalamuka mbapambizira Yesu mbati , 
41014058	" Tidamva weneyu akulonga kuti , ' Ndinadzafudza Nyumba ya Mulungu yakumangwa na anthuyi mbandidzamanga inango yokhonda mangwa na anthu , pangadzagwanda nsiku zitatu . ' "
41014059	Mbwenye , penepo pene , umboni wawo hudaphatizane pontho tayu . 
41014060	Nyansembe Wamkulu adalamuka pakati pa anthu onsene mbavunza Yesu mbati , " Watani unakhonda tawira umboni unakulongera anthuwu ? "
41014061	Mbwenye Yesu hadabuluse fala tayu . Iye adakhala pyache mulomo phoo ! Nyansembe Wamkulu adavunza pontho Yesu mbati , " Ayi ndiwedi Khristu , Mwana Mulungu Nyakulemedzwa ? "
41014062	Yesu adamtawira mbati , " Ndine ene pano . Monsene munati mudzaone Mwana Munthu akhala kudzanja yamadyo ya Mulungu Wamphamvu zonsene pontho munadzamuona akudza pamakole a kudzulu ! "
41014063	Nyansembe Wamkulu adang'amba mkanjo wache mbalonga mbati , " Ife nkhabe funave mboni zinango pontho tayu !
41014064	Mwava mwekha kushola Mulungu kwachita iyeku . Apo mukunyerezera tani ? " Anthu onsene adatawira kuti akonwa , pontho athema kuphiwa . 
41014065	Anthu anango adatoma kuphulira Yesu mata , mbammanga kunkhope mbammenya mbampanga mbati , " Lotera , mbani akumenya ! " Anyakulondali adamkwata mbammenyambo . 
41014066	Pikhali Peturo pansi muchintalo cha nyumba ya Nyansembe Wamkuluyo , nyabasa mbodzi wachitsikana wa Nyansembe Wamkulu adadza mwenemo . 
41014067	Pidaona iye Peturo akuotha moto , adamuyang'anisisa mbalonga mbati , " Iwe pontho ukhali naye pabodzi Yesu wa ku Nazareti ule . "
41014068	Mbwenye Peturo adakhonda mbati , " Ine nkhabe kumdziwa , pontho nkhabe vesa pinalonga imwepi . " Tenepo adabulukiratu mbaenda kumsuwo . Penepo pene dzongwe adalira . 
41014069	Mtsikanayo adamuona pontho mbalonga kuna anthu akhali penepowo mbati , " Mwanzathuyu ndi mbodzi wa enewo . "
41014070	Peturo adakhonda pontho . Pidagwanda ndzidzi pang'ono , anthu akuimira penepowo adalonga kuna Peturo mbati , " Ndimomwene , iwe ndiwe mbodzi wa iwo , thangwi ndiwe Mgalilea . "
41014071	Tenepo Peturo adalonga mbati , " Ndikudumbira kuti pinalonga inepi mphyakuonadi ! Mulungu mbanditchunyuse ngakhala ndikulonga pyakunama ! Munthu analonga imweyu , sinamdziwa tayu ! "
41014072	Kabodzi na kabodzi dzongwe adalira kachiwiri . Penepo Peturo adakumbuka pidampanga Yesu kuti : " Dzongwe mbadzati lira kawiri , unadzalonga katatu kuti hunandidziwa tayu . " Tenepo Peturo adasweka mtima mbalira . 
41015001	Bzobzo na machibese anyansembe akulu , akuluakulu , na afunzisi a mwambo , na onsene a m'Thando ya miseru ya Chiyuda adagumanyikana pabodzi msangansanga kuverana pyakuti achite na Yesu . Tenepo adammanga mbaenda naye kamtula kuna Pilato . 
41015002	Pilato adavunza Yesu mbati , " Ayi iwe ndiwedi Mfumu wa Ayuda ? " Yesu adamtawira mbati , " Ndimomwene , ninga mwalongera imwe . "
41015003	Anyansembe akulu ale adampambizira Yesu pinthu pizinji , 
41015004	natenepo Pilato adamvunza pontho mbati , " Hunatawira tayu ? Ngava pyonsene pinakulongera iwopi . "
41015005	Mbwenye Yesu hadabuluse fala tayu basi , tenepo Pilato adadodoma . 
41015006	Pandzidzi onsene wa Phwando ya Paska , ukhali nsambo wa Pilato kusudzula nyaperezo mbodzi anafuna anthu kuti asudzulweyo . 
41015007	Pakhali mamuna unango dzinache Baraba , ule akhali m'perezo pabodzi na anyakupandukira Boma , ale akhadapha anthu pachimpiningu . 
41015008	Mwinji udadza dzapempha Pilato kuti aachitire ninga mwa nsambo wache . 
41015009	Pilato adaavunza mbati , " Munafuna ndikusudzulireni Mfumu wa Ayudayi ? "
41015010	Iye adapidziwa mwadidi mwene kuti anyansembe akulu adamtula Yesu kuna iye thangwi ya bivu . 
41015011	Mbwenye anyansembe akulu adaswiswirisa mwinjiwo kupempha kuti Pilato aasudzulire Baraba m'mbuto mwa Yesu . 
41015012	Pilato adaavunza mbati , " Ndichitenji naye mphapo , analonga imwe kuti ndi Mfumu wa Ayudayi ? "
41015013	Anthu ale adakhuwa mbati , " Mkhomereni pamtanda ! "
41015014	Pilato adaavunza mbati , " Thangwi yache njanji ? Asosa mseru wanji ? " Mbwenye iwo adakhuwa mwakugaluza fala mbati , " Mkhomereni pamtanda ! "
41015015	Pilato , na kufuna kuti mwinji ule ukomerwe , adaasudzulira Baraba . Tenepo adatonga kuti Yesu akwapulwe mbampereka kuti akakhomerwe pamtanda . 
41015016	Anyankhondo adamkwatira Yesu muchintalo cha nyumba ya mkadamu wa Boma mbagumanyisa pabodzi anyankhondo anango a guluyo . 
41015017	Iwo adavazika Yesu mkanjo wachoza , mbasasanya chipewu cha chifumu na matsamvu a minga , mbachivazika mumsolo mwache . 
41015018	Tenepo iwo adatoma kumchitira sawasha mbalonga mbati , " Dondowe ! Mfumu wa Ayuda ! "
41015019	Akhamkwapula mumsolo na ntswamu , mbamphulira mata , kumgodamira na kumulambira . 
41015020	Pidamala iwo kumselusa , adamdulisa mkanjo wachozawo mbamvazika nguwo zache . Tenepo adamkwata mbaenda naye kamkhomera pamtanda . 
41015021	Panjira iwo adagumanikana na munthu dzinache Simoni , ule akhabulukira kumidzi kwenda kumzinda . Anyankhondo adamkakamiza kuti athukule mtanda wa Yesu . Kwawo kwa Simoni kukhali ku Kirene pontho iye akhali babawo Alekezanda na Rufu . 
41015022	Iwo adenda na Yesu kumbuto yakuthulwa Gologota , kweneku nkhulonga kuti , " Ndi mbuto ya Chibade cha msolo . "
41015023	Kweneko adampasa vinyu wakuvungaza na ntombwe wakuthulwa mure kuti amwe , mbwenye iye hadatawire tayu . 
41015024	Tenepo adamkhomera pamtanda mbagawana pyawo nguwo zache pakuchita ntsango kuti aone chinafuna kwata munthu . 
41015025	Ikhali ora yachifemba na machibese idakhomera iwo Yesu pamtanda . 
41015026	Chidziwiso cha mseru udapherwa iye chidalembwa kuti , " Mfumu wa Ayuda . "
41015027	Iwo adakhomera pontho mbava ziwiri pamitanda na Yesu , mbodzi kumadyo kwache , unango kumabzere kwache . 
41015029	
41015030	
41015031	
41015032	
41015033	
41015034	
41015035	
41015036	
41015037	
41015038	
41015039	
41015040	
41015041	
41015042	
41015043	
41015044	
41015045	
41015046	
41015047	
42001001	Teofilo nyakulemedzwa : Anthu azinji ayesayesa kulemba mbiri ya pinthu pyonsene pidachitika pakati pathu . 
42001002	Iwo adalemba pya pinthu pidapangwa ife pile na ale adapiona na maso kutomera pakutoma , pontho na ale adalalika Mphangwa Zadidi . 
42001003	Na thangwi yakuti ine ndidateweza mwadidi mwene pinthu pyonsenepi kutomera pakutoma , ndapinyerezera kuti mphyadidi kuti ndikulemberenimbo pinthu penepi munyandandanda mwache . 
42001004	Ndachita tenepa towera mudziwe kuona konsene kwa pinthu pyafunziswa imwe . 
42001005	Pandzidzi ukhali Herodi mfumu wa Yudea , pakhali nyansembe dzinache Zakaria , wa m'gulu ya anyansembe ya Abia . Mkazache akhali Elizabeti , iyembo akhali chidzukulu cha Aroni , nyansembe . 
42001006	Uwiriawo akhali akulungama pamaso pa Mulungu mbavera miyambo na matongero a Mulungu mwadidi mwene . 
42001007	Iwo akhali akusowa ana , thangwi Elizabeti akhali wakuuma nthumbo , pontho iye pabodzi na Zakaria ene akhali akukalamba . 
42001008	Nsiku ibodzi Zakaria akhaphata basache ninga nyansembe m'Nyumba ya Mulungu , thangwi buswa ya gulu yache ikhadakwana . 
42001009	Iye adasankhulwa pakuchita ntsango , ninga mwa mtemo wa unyansembe , kuti aende m'Nyumba ya Mulungu kaotcha pinthu pyakununkhira paguwa . 
42001010	Mwinji ukhapemphera panja pandzidzi ukhaotcha iye pyakununkhira . 
42001011	Mngelo wa Mbuya adaonekera kuna iye , mngeloyo adaimira kukhundu yamadyo ya guwa ikhaotcherwa pyakununkhirapyo . 
42001012	Zakaria adatutumuka mbachita mantha pidaona iye mngeloyo . 
42001013	Mbwenye mngelo adampanga mbati , " Zakaria , leka chita mantha ! Mulungu ava kupemphera kwako , pontho mkazako Elizabeti anadzakubalira mwana wamamuna mbudzamthula Yohani . 
42001014	Mwana weneyu angadzabalwa unadzakomerwa na kusekera , anthumbo anango azinji anadzakomerwa . 
42001015	Iye anadzakhala munthu wamkulu pamaso pa Mbuya . Iye aleke dzamwa vinyu penu chakumwa chaukali . Kutomera pansiku yakubalwa kwache , anadzakhala wakudzazwa na Mzimu Wakuchena . 
42001016	Pontho anadzadzesa anthu azinji a Israele kuabwezera kuna Mbuya Mulungu wawo . 
42001017	Iye anadzatsogola patsogolo pa Mbuya , mwakuwangisa na mphamvu ninga mprofeti Elia . Anadzachitisa ana na ababawo kuti averane pontho ; anadzasanduza anthu okhonda vera kuti anyerezere ninga kunyerezera kumbachita anthu akulungama . Anadzachitisa kuti anthu a Mbuya asasanyikire pya kudza kwache . "
42001018	Zakaria adalonga kuna mngelo ule mbati , " Ine ndine munthu wakukalamba na mkazanga ene ngwakukalambambo . Apo ndinapidziwa tani kuti penepi mphyakuonadi ? "
42001019	Mngelo adamtawira mbati , " Ndine Gabriele , nyakuimira pamaso pa Mulungu , ule andituma kuti ndilonge nawe na kukupanga mphangwa zadidizi . 
42001020	Mbwenye iwe hudakhulupire mphangwa zangazi tayu , zile zinadzakhala zakuonadi pandzidzi wache . Na thangwi yakukhonda khulupira kwako , unati ukhale wakuchimwana kulonga ; mulomo wako unadzakhala wakuphopha kufikirana nsiku inaftina dzachitika pidadumbira ine pile . "
42001021	Pandzidzi ukhachitika penepi anthu akhadikhira Zakaria ale adadodoma na thangwi ikhamdembukisa m'Nyumba ya Mulungumo . 
42001022	Pidabuluka iye m'Nyumba mule adachimwana kulonga nawo , natenepo iwo adapidziwa kuti Zakaria adaona masomphenya m'Nyumba ya Mulungu mule . Iye akhalonga pyache na manja , thangwi adachimwana kubulusa fala . 
42001023	Pidamala buswache m'Nyumba ya Mulungu , Zakaria adabwerera kumusa kwache . 
42001024	Pandzidzi unango kubuluka penepo Elizabeti mkazache adakwata mimba mbabindikira pyache miyezi mishanu . 
42001025	Elizabeti adalonga mbati , " Lero Mbuya andivera nsisi mbandibulusira manyadzo pakati pa anthu ! "
42001026	Mwezi wachitanthatu wa mimba ya Elizabeti , Mulungu adatuma mngelo Gabriele kwenda kuluwani ya Nazareti m'Galilea . 
42001027	Iye akhali na mphangwa kuna mwali ule akhadaverana pya kusembana na mamuna dzinache Yosefe wa dzinza ya mfumu Davite . Dzina ya mwaliyo ikhali Maria . 
42001028	Mngelo adadza kuna iye mbalonga mbati , " Sekera ndiwe ! Mbuya ali nawe , pontho akutsanzayisa pikulu pene . "
42001029	Maria adasanyika nazo pyakwanga mphangwa za mngeloyo mbadodoma kuti mafalawo akhalonganji . 
42001030	Mngelo ule adalonga kuna iye mbati , " Leka goswerwa , Maria , Mulungu akukomera mtima . 
42001031	Unadzakwata mimba mbudzabala mwana wamamuna mbudzamthula Yesu . 
42001032	Iye anadzakhala wamkulu mbadzachemerwa Mwana Mulungu Wakudzuludzulu . Mbuya Mulungu anadzamuikha kukhala mfumu ninga kholo yache Davite
42001033	mbadzakhala mfumu wa dzinza ya Yakobo kwenda na kwenda ; ufumu wache hunadzamalave tayu . "
42001034	Maria adalonga kuna mngelo mbati , " Ine sinamdziwa mamuna tayu , apo penepimbo pinakwanisika tani ? "
42001035	Mngelo ule adamtawira mbati , " Mzimu Wakuchena anadzabwera pana iwe , pontho mphamvu ya Mulungu inadzakugudumira . Na thangwi ya penepi mwana wakupambulika anafuna dzabalwayo anadzachemerwa Mwana Mulungu . 
42001036	Yang'ana , mbaleako Elizabeti , ule akhalongwa kuti ngwakuuma nthumbo , lero na kukalamba kwache kwene ana mimba ya miyezi mitanthatu . 
42001037	Thangwi nkhabe chinthu na chibodzi chene chimbachimwanika kuna Mulungu tayu . "
42001038	Penepo Maria adalonga mbati , " Ndine nyabasa wa Mbuya , mbapichitike kuna ine ninga mwapilongera imwe . " Tenepo mngelo ule adamsiya mkaziyo . 
42001039	Si ndzidzi nkhubuluka penepo Maria adasasanyika mwakuchimbiza kwenda kuluwani ya m'mapiri kunthemba ya Yudea . 
42001040	Iye adakapita m'nyumba ya Zakaria mbakamwenyika Elizabeti . 
42001041	Pidava Elizabeti mwenyikiro wa Maria , mwana adadzwongonyoka na kukomerwa m'mimba mwache . Elizabeti adadzazwa na Mzimu Wakuchena
42001042	mbalonga mwakugaluza fala mbati , " Iwe ndiwe nyakutsanzaya pikulu pakati pa akazi onsene ; ngwakutsanzaya pontho mwana anafuna iwe dzabala !
42001043	Ndine animbo ine kuti mache Mbuyanga andifambire ?
42001044	Thangwi si ndzidzi pidava ine mwenyikiro wako , mwana adadzwongonyoka na kutsanzaya m'mimba mwanga . 
42001045	Ndiwe wakutsanzaya , thangwi udakhulupira kuti pinadzakwanakwana pidakupanga Mbuya . "
42001046	Natenepo Maria adalonga mbati , " Mtimanga ukulemedza Mbuya ;
42001047	mzimu wanga wakomerwa thangwi ya Mulungu Nyankhombo wanga , 
42001048	thangwi iye andikumbuka ine nyabasache wakupichepesa ! Kutomera lero kwenda m'tsogolo mifendu yonsene inandichemera nyakutsanzaya , 
42001049	thangwi ya pinthu pikulu pyandichitira Mulungu Wamphamvu zonseneyi . Mulungu ngwakuchena , 
42001050	kutomera mfendu na mfendu iye ambavera nsisi anyakumulemedza . 
42001051	Iye achita pinthu pikulu na mkono wache . Abalalisa anthu onsene akudungudza m'mitima mwawo . 
42001052	Iye atchithisa mafumu pa mipando yawo , mbwenye akwizika anthu akupichepesa . 
42001053	Iye akhutisa anthu anjala na pinthu pyadidi , mbwenye anyakufuma adaabweza akusowa pinthu . 
42001054	Achita pidadumbira iye kuna makolo athu , mbakhala chiphedzo kuna nyabasache Israele . 
42001055	Iye akumbuka kuonesa nsisi kuna Abrahamu , pontho na kuna pidzukulu pyache pyonsene kwenda na kwenda . "
42001056	Maria adakhala na Elizabeti miyezi mitatu mbalamuka kubwerera kwawo . 
42001057	Ndzidzi wakuti Elizabeti abale udakwana , tenepo adabala mwana wamamuna . 
42001058	Atsanthembache na abale ache adava udidi ukulu udachita Mbuya kuna Elizabeti , tenepo onsene adatsanzaya naye pabodzi . 
42001059	Pansiku yachisere kubulukira pidabalwa mwanayo , iwo adadza kuti adzamgwande nsonga yachimuna ya mwanayo mbafuna kumpasa dzina ya Zakaria , babache . 
42001060	Mbwenye mache adakhonda mbati , " Tayu ! Dzinache ikhale Yohani . "
42001061	Iwo adalonga mbati , " Mbwenye nkhabe mbodzi pakati pa abale akowa ana dzina ninga yeneyi tayu ! "
42001062	Tenepo iwo adalonga na manja kuna babache mwanayo kumvunza dzina ikhafuna iye kuti mwanayo achemerwe nayo . 
42001063	Zakaria adapempha chakulemberapo mbalemba kuti , " Dzinache ndi Yohani . " Penepo anthu onsene adadodoma napyo . 
42001064	Kabodzi kene lulume ya Zakaria idasudzuka mbakwanisa kulonga pontho , tenepo iye adatoma kulemedza Mulungu . 
42001065	Atsanthembawo adaphatwa na mantha , pontho mbiri ya pinthu penepi idaveka kukhundu yonsene ya kumapiri a Yudea . 
42001066	Anyakupiva onsene adapinyerezera mbavunza mbati , " Mwana weneyu anadzakhala wakutani ? " Thangwi pidaonekeratu pakwecha kuti mphamvu ya Mbuya ikhali pana iye . 
42001067	Zakaria babache Yohani adadzazwa na Mzimu Wakuchena mbalonga mphangwa za kubulukira kuna Mulungu mbati , 
42001068	" Tendeni tilemedze Mbuya , Mulungu wa Israele , thangwi abwera , pontho aombola anthu ache . 
42001069	Atipasa Nyankhombo wamphamvu zonsene , chidzukulu cha nyabasache Davite ule . 
42001070	Iye adalongeratu kudzera muna maprofeti ache akuchena akalene
42001071	kuti anadzatipulumusa kuna anyamalwathu , kubulukira m'manja mwa anyakutizonda onsene . 
42001072	Iye adalonga kuti anadzavera nsisi makolo athu akale , mbakumbuka chiverano chache chakuchena . 
42001073	Adadumbira kuna kholo wathu Abrahamu , 
42001074	kuti anadzatipulumusa kuna anyamalwathu , pontho kuti anadzatitawirisa kuti timtumikire mwakukhonda gopa , 
42001075	mbatikhala akuchena mtima na akulungama kuna iye nsiku zonsene zakukhala kwathu na moyo . 
42001076	" Iwe , mwananga , unadzachemerwa mprofeti wa Mulungu Wakudzuludzulu . Unadzaenda patsogolo pa Mbuya kusasanyiratu njirache , 
42001077	mbupanga anthu ache kuti anadzapulumuswa pakulekererwa pyakudawa pyawo . 
42001078	Mulungu wathu ngwansisi pontho wakukoma mtima . Iye anadzatitumira cheza cha chipulumuso kubulukira kudzulu ninga mumbachitira dzuwa ingafuna buluka . 
42001079	Chezacho chinadzamwinikira onsene akukhala mumdima na mumthunzi wa imfa , kutitsogolera kunjira ya mtendere . "
42001080	Mwana ule adakula chimo na muuzimu mwene . Iye akhakhala kuthando kufikirana nsiku idaonekera iye kuna anthu a ku Israele pakwecha . 
42002001	Pansiku zenezo Agusto , Mfumu wa Roma , adatonga kuti anthu onsene a m'madziko akutongwa na iye alembwe . 
42002002	Kalembera wakutomayi adachitika pikhali Kirenio mkadamu wa Boma wa dziko ya Siria . 
42002003	Natenepo anthu onsene adenda kalembesa kumaluwani a kwawo . 
42002004	Yosefe adenda kuluwani ya Betelehemu ku Yudea , mbuto idabalwa mfumu Davite ile , kubulukira kuluwani ya Nazareti ku Galilea . Yosefe adenda kweneko , thangwi akhali chidzukulu cha Davite . 
42002005	Adenda kalembesa pabodzi na Maria akhadaverana na iye pya banja ule . Mkaziyu akhali na mimba , 
42002006	tenepo pikhali iwo m'Betelehemu , ndzidzi wakuti iye abale udakwana . 
42002007	Adabala mwanache wamamuna wautombo . Adamfinikiza nguwo mbamgonesa m'chakudyera ng'ombe , thangwi iwo adasowa mbuto m'nyumba yakugona alendo . 
42002008	Kukhundu yeneyo ya dziko kukhali amakabuswa akuonera mabirawo na mosiku kutsanga . 
42002009	Mngelo wa Mbuya adaaonekera , tenepo demelero ya Mbuya idaamwinikira . Iwo adagoswerwa pyakwanga , 
42002010	mbwenye mngelo adalonga kuna iwo mbati , " Lekani goswerwa ! Ndadza dzakupangani mphangwa zadidi zakudzesa kutsanzaya kukulu kuna anthu onsene . 
42002011	Mosikuno pano m'mudzi wa Davite mwabalwa Nyankhombo wanu wakuchemerwa Khristu , Mbuya !
42002012	Chidzindikiro chache ntchichi , munakagumana kachiya agoneswa m'chakudyera ng'ombe wakufinikizwa nguwo . "
42002013	Vumbuvumbu padaoneka gulu ikulu ya angelo anango a kudzulu pabodzi na mngeloyo . Iwo akhalemedza Mulungu na nyimbo uku akulonga mbati , 
42002014	" Demelero mbikhale kuna Mulungu kudzuludzulu , pontho mtendere pansi pano kuna anthu ale Mulungu ambakomerwa nawo ! "
42002015	Pidabuluka angelo kwenda kudzulu , amakabuswa adalonga kuna unango na mwanzache mbati , " Tendeni ku Betelehemu tikaone pinthu pyachitikapi , pyapangwa ife na Mbuyapi . "
42002016	Natenepo adachimbiza kwenda mbakagumana Maria na Yosefe mbaona pontho kachiya agona m'chakudyera ng'ombe . 
42002017	Pidamuona amakabuswawo , iwo adaapanga pidalonga mngelo ule pya mwanayo . 
42002018	Anthu onsene adava pidalonga amakabuswa ale , adadodoma napyo . 
42002019	Maria adakoya pinthu pyonsenepyo mumtima mwache mbapinyerezera pikulu . 
42002020	Amakabuswa adabwerera na kuimba nyimbo zakulemedza nazo Mulungu thangwi ya pinthu pidaona na kuva iwo . Pidachitikadi ninga mudaapangira mngelo ule . 
42002021	Pa nsiku yachisere pidabalwa iye , nsiku yakuti kachiyayo agwandwe nsonga yachimuna chache , adathulwa Yesu . Ikhali dzina ikhadapaswa iye na mngelo , mache mbadzati kwata mimba . 
42002022	Ndzidzi udakwana wakuti Yosefe na Maria achite mtemo wakupichenesa kuteweza mwambo wa Mose . Natenepo adakwata kachiyayo mbaenda naye ku Yerusalemu kuti akampereke kuna Mbuya
42002023	ninga mudalemberwa ipyo m'mwambo wa Mbuya kulonga kuti , " Ana onsene achimuna autombo aperekwe kuna Mbuya . "
42002024	Iwo adenda pontho kapereka nsembe kuteweza mwambo wa Mbuya kuti : " Apereke majiwa mawiri penu nkhangaiwa ziwiri . "
42002025	Pandzidzi wenewo ku Yerusalemu kukhali munthu dzinache Simioni . Weneyu akhali munthu wakulungama pontho wakugopa Mulungu . Iye akhadikhira ndzidzi ukhafiina Mulungu dzapulumusa Alsraele , pontho Mzimu Wakuchena akhali naye . 
42002026	Mzimu Wakuchenayo akhadampanga kuti hanadzafa tayu mbadzati kuona Khristu wakusankhulika wa Mbuya . 
42002027	Mzimu Wakuchena adamtsogolera kuti akapite ku Nyumba ya Mulungu . Makolo a Yesu adapita pontho m'Nyumbamo na kachiyayo kachita kuna iye pya mtemo kuteweza mwambo wa Mose . 
42002028	Simioni adathukula kachiyayo m'manja mwache mbalemedza Mulungu mbati , 
42002029	" Chinchino , Mbuya , mutawirise nyabasanu kuti ndife mumtendere , thangwi mwachita pidadumbira imwe . 
42002030	Maso anga aona chipulumuso chanu
42002031	chidasasanyira imwe anthu onsene kuti achione . 
42002032	Mwapereka cheza kuti chidziwise pyakuonadi pyanu kuna anthu okhonda khala Ayuda , mbichidzesa demelero ya Mulungu kuna anthu anu Alsraele . "
42002033	Baba na mache mwanayo adadodoma papinthu pikhalonga Simioni pya mwanayo . 
42002034	Simioni adaatsanzayisa mbalonga kuna Maria mache mwanayo mbati , " Mulungu asankhula mwanayu kuti adzakhale wakudzesa kuvungika pontho chipulumuso kuna anthu azinji mu Israele . Iye anadzakhala chidzindikiro chakubulukira kuna Mulungu , chile chinadzakhondwa na anthu azinji , 
42002035	mwakuti iye anadzabulusa pakwecha manyerezero akubisika a anthu . Kutsukwala kunadzalasa mumtima mwanu ninga dipa . "
42002036	Pakhali mprofeti wamkazi wakukalamba pyakwanga dzinache Anna . Iye akhali mwana wamkazi wa Fanuele , wa dzinza ya Aseri . Iye akhadakhala pabanja pyaka pinomwe pyokha basi , 
42002037	natenepo adakhala mamfelwa . Iye akhali na pyaka makumasere na pinayi . Iye hadabulukamo m'Nyumba ya Mulungu tayu , mbwenye akhapembedza Mulungu mosiku na masikati mbapemphera na kupimana kudya . 
42002038	Iye adafikambo pandzidzi onthowo mbatoma kukuza Mulungu mbalonga pya mwanayo kuna anthu onsene akhadikhira ndzidzi wakupulumuswa kwa Yerusalemu na Mulungu ale . 
42002039	Pikhadamala Yosefe na Maria kuphata pinthu pyonsene kuteweza mwambo wa Mbuya pile , adabwerera kwawo ku Nazareti m'Galilea . 
42002040	Mwanayo adakuladi mbakhala wamphamvu , akhali na nzeru pyakwanga , pontho chidzo cha Mulungu chikhali pana iye . 
42002041	Chaka na chaka makolo a Yesu akhaenda ku Yerusalemu ku Phwando ya Paska . 
42002042	Pidakwana Yesu pyaka khumi na piwiri , iwo adenda ku Phwandoko ninga mwa nsambo wawo . 
42002043	Pidamala Phwandoyo , iwo adatoma ulendo wakubwerera kwawo , mbwenye mwanayo Yesu adasalira ku Yerusalemu , makolo ache mbakhonda kupidziwa . 
42002044	Iwo akhanyerezera kuti iye akhali pabodzi na gulu ya anthu , natenepo iwo adafamba nsiku yonsene . Tenepo adatoma kumsaka pakati pa abale na ashamwali awo . 
42002045	Iwo hadamgumane tayu , natenepo adabwerera ku Yerusalemu kamsaka . 
42002046	Pansiku yachitatu adamgumana ali m'Nyumba ya Mulungu , akhala pakati pa afunzisi a Chiyuda kuavesera pontho kuavunza . 
42002047	Onsene adamvawo , adadodoma naye thangwi ya kutawira kwache kwanzeru . 
42002048	Pidamuona makolo ache , adadodoma naye . Tenepo mache adamvunza mbati , " Mwanawe , watibonereseranji tenepa ? Babako na ine taona nyatwa pyakwanga kusakasaka iwe . "
42002049	Yesu adaatawira mbati , " Thangwi yache njanji mukhandisaka ? Kadi imwe nkhabe kupidziwa tayu kuti ndathema kukhala m'nyumba mwa Baba ? "
42002050	Mbwenye iwo hadavesese mwadidi kutawira kwache tayu . 
42002051	Tenepo Yesu adabwerera nawo pabodzi ku Nazareti mbaavera . Mache adakoya pinthu pyonsenepi mumtima mwache . 
42002052	Yesu akhakula chimo na nzeru , pontho mwakukomera Mulungu na anthu ene . 
42003001	Chaka cha khumi na chishanu cha Tiberia , Mfumu wa Roma ; Pontio Pilato akhali mkadamu wa Boma wa nthemba ya Yudea ; Herodi akhatonga nthemba ya Galilea ; mbaleachembo Filipi akhatonga nthemba ya Iturea na nthemba ya Trakoniti ; Lisanio akhatonga nthemba ya Abileni ;
42003002	Anasi na Kayafa akhali anyansembe akulu . Pandzidzi wenewo Mulungu adalonga kuna Yohani , mwana Zakaria , m'thando . 
42003003	Tenepo Yohani adenda kunthemba yonsene ya kumkulo wa Yorodani mbalalika kuna anthu mbati , " Lekani pyakudawa pyanu mbamubatizwe , tenepo Mulungu anadzalekerera pyakudawa pyanu . "
42003004	Penepi pidachitikadi ninga mudalemberwa ipyo m'bukhu ya mprofeti Yesaya kuti , " Munthu akukhuwa m'thando , akulonga kuti , ' Msasanyireni njira Mbuya , ndendemezani njira towera iye afambemo . 
42003005	Maphedi onsene afikirwe , nthunda na mapiri py onsene pimwalazwe . Njira zakugongonyeka zindendemezwe , pontho njira zamakolong'ondo zisalazwe . 
42003006	Anthu onsene konsene kwene anadzaona chipulumuso cha Mulungu ! ' "
42003007	Mwinji udadza dzabatizwa na Yohani . Iye adalonga kuna iwo mbati , " Imwe ana a nyoka ! Mbani akupangani kuti munakwanisa kuthawa kutchunyuswa kunafuna dzatumiza Mulungu ?
42003008	Phatani pinthu pyakuonesa kuti mwalekadi pyakudawa pyanu . Lekani kupilonga mwekha ene kuti Abrahamu ndi kholoanu . Ndikukupangani kuti Mulungu anakwanisa kusanduza miyalayi kukhala pidzukulu pya Abrahamu . 
42003009	Mbadzo yasasanyika kugwanda miti pamitsitsi ; muti onsene okhonda bala nsapo zadidi unadzagwandwa mbuponywa pamoto . "
42003010	Mwinji ule udavunza kuti , " Tichitenji mphapo ? "
42003011	Yohani adaatawira mbati , " Munthu ana mayala mawiri , apasembo abodzi mwanzache wakusowa mayala , pontho munthu ana kudya akugawe . "
42003012	Anyakukhomesa msonkho adadza dzabatizwa mbamvunza Yohani mbati , " Mfunzisi , ifembo tichitenji ? "
42003013	Iye adaapanga mbati , " Lekani khomesa msonkho mwakupinza kupiringana mudatongerwa imwe . "
42003014	Anyankhondo anango adamvunzambo mbati , " Tani apo ife ? Tichitenjimbo ? " Iye adaapanga mbati , " Lekani kukwata kobiri za munthu mwakumthusa penu kupambizira anthu . Kobiri zinapagalwi imwe mungaphata basa mukwane nazo . "
42003015	Chidikhiro cha anthu chidatoma kukula , onsenembo adatoma kupinyerezera m'mitima mwawo kuti penu Yohani akhali Khristu . 
42003016	Tenepo Yohani adaapanga anthu onsene ale mbati , " Ine ndimbakubatizani na madzi , mbwenye unango wamkulu pyakwanga kupiringana ine akubwera . Ine sidatheme na kusudzula kwene nkhwaira zache tayu . Iye anadzakubatizani na Mzimu Wakuchena pontho na moto . 
42003017	Iye ana chisero m'manja mwache chakupepetera nacho mapira . Tenepo anadzagumanya mapira pambuwapo kaaikha m'chikwa mwache , mbwenye anadzapitsa makupukupu pamoto okhonda thima . "
42003018	Yohani adalalika Mphangwa Zadidi kuna anthu munjira zizinji zakusiyanasiyana mbaapanga kuti asanduze makhaliro awo . 
42003019	Mbwenye Yohani adasumulula Herodi mkadamu wa Boma thangwi adasemba Herodia , mkazi mbaleache , pontho na pinthu pinango pizinji pyakuipa pikhadachita iye . 
42003020	Kubuluka penepo Herodi adathimiza kudawa kukulu pakuikha Yohani m'perezo . 
42003021	Pidamala kubatizwa anthu onsene , Yesu adabatizwambo . Pikhapemphera iye , kudzulu kudafunguka , 
42003022	pontho Mzimu Wakuchena wakuoneka ninga nkhangaiwa adatchithira pana iye . Tenepo fala idaveka kubulukira kudzulu kuti , " Iwe ndiwe mwananga wapamtima . Ndakomerwa nawe pyakwanga pene . "
42003023	Pikhali Yesu ninga pyaka makumatatu adatoma basache . Anthu akhanyerezera kuti akhali mwana Yosefe , ule akhali mwana Eli , 
42003024	mwana Matati , mwana Levi , mwana Meleki , mwana Yanai , mwana Yosefe , 
42003025	mwana Matatia , mwana Amosi , mwana Nahumu , mwana Hesili , mwana Nagai , 
42003026	mwana Mahati , mwana Matatia , mwana Semeni , mwana Yoseke , mwana Yoda , 
42003027	mwana Yohanani , mwana Resa , mwana Zerubabele , mwana Salatiele , mwana Neri , 
42003028	mwana Meliki , mwana Adi , mwana Kosamu , mwana Elimadama , mwana Ere , 
42003029	mwana Yoshua , mwana Eliezere , mwana Yorimu , mwana Matati , mwana Levi , 
42003030	mwana Simioni , mwana Yuda , mwana Yosefe , mwana Yonamu , mwana Eliakimu , 
42003031	mwana Melea , mwana Mena , mwana Matata , mwana Natani , mwana Davite , 
42003032	mwana Jese , mwana Obedi , mwana Boazi , mwana Salimoni , mwana Nasoni , 
42003033	mwana Aminadabu , mwana Adimini , mwana Arini , mwana Hezironi , mwana Perezi , mwana Yuda , 
42003034	mwana Yakobo , mwana Isake , mwana Abrahamu , mwana Tera , mwana Nahori , 
42003035	mwana Seruki , mwana Reu , mwana Peleke , mwana Ebere , mwana Shela , 
42003036	mwana Kainani , mwana Aripakisadi , mwana Semu , mwana Nowa , mwana Lameki , 
42003037	mwana Metusela , mwana Henoki , mwana Yarede , mwana Mahalalele , mwana Kenani , 
42003038	mwana Enosi , mwana Seti , mwana Adamu , mwana Mulungu . 
42004001	Yesu adabwerera kubuluka kumkulo wa Yorodani wakudzazwa na Mzimu Wakuchena . Mzimu Wakuchenayo adamtsogolera kwenda kuthando , 
42004002	kule kudayeswa Yesu na Satana nsiku makumanayi . Pansiku zonsenezo iye hadadye chinthu na chibodzi chene tayu , natenepo pakumalisira pache adava njala . 
42004003	Satana adalonga kuna iye mbati , " Ngakhala ndiwedi mwana Mulungu , tonga mwalawu usanduke mkate . "
42004004	Mbwenye Yesu adamtawira mbati , " Malemba akulonga kuti , ' Munthu nkhabe khala na moyo pakudya mkate okha tayu . ' "
42004005	Tenepo Satana adakwatira Yesu pambuto yakulapha mbamuonesa Kabodzi na kabodzi maufumu onsene a padziko . 
42004006	Satana adapanga Yesu mbati , " Ndinati ndidzakupase mphamvu na mfuma yonseneyi , thangwi pyonsenepi pidaperekwa kuna ine , tenepo ndinakwanisa kupasambo anafuna ine . 
42004007	Ngakhala unandipembedza , pyonsenepi pinadzakhala pyako . "
42004008	Yesu adamtawira mbati , " Malemba akulonga kuti , ' Upembedze Mbuya Mulungu wako ene basi pontho utumikire iye ene basi ! ' "
42004009	Kubuluka penepo Satana adakwata Yesu mbaenda naye ku Yerusalemu mbakamuikha pachisusu ya Nyumba ya Mulungu mbampanga mbati , " Ngakhala ndiwedi mwana Mulungu upiponye wekha pansi kubulukira pano . 
42004010	Thangwi Malemba akulonga kuti , ' Mulungu anadzatonga angelo ache kuti akukoye mwadidi . '
42004011	Malemba akulonga pontho kuti , ' Anadzakugampha m'manja mwawo , towera manyalo ako aleke kuwazika na miyala . ' "
42004012	Mbwenye Yesu adampanga Satana mbati , " Malemba akulonga kuti , ' Leka yesa Mbuya Mulungu wako . ' "
42004013	Pidamala Satana kuyesa Yesu monsene mwene , adamsiya kudikhira ndzidzi unango . 
42004014	Tenepo Yesu adabwerera ku Galilea na mphamvu ya Mzimu Wakuchena . Mbiri yache idaveka ku Galilea konsene . 
42004015	Iye adafunzisa m'nyumba zakupemphereramo mbasimbwa na anthu onsene . 
42004016	Kubuluka penepo Yesu adenda ku Nazareti , kudakulira iye kule . Pa Nsiku Yakupuma , ninga mwa nsambo wache , adapita m'nyumba yakupemphereramo . Iye adaimira kuti awerenge Malemba , 
42004017	tenepo adapaswa bukhu ya mprofeti Yesaya . Adafuthula mpukutuwo mbagumana pambuto yakulembwa kuti , 
42004018	" Mzimu wa Mbuya ali pana ine , thangwi adandisankhula kuti ndidze na mphangwa zadidi kuna anyakutcherenga . Iye andituma kuti ndilalike pya kusudzulwa kwa anyaperezo , pontho kuchitisa maboliboli kuona . Andituma kuti ndibuluse panyatwa anyakuponderezwa , 
42004019	pontho ndilalike kuti ndzidzi wafika unafuna Mbuya dzapulumusa anthu ache . "
42004020	Yesu adafunya mpukutuwo mbaupereka kuna nyabasa wa nyumba yakupemphererayo , mbakhala pyache pansi . Maso a anthu onsene m'nyumbamo akhali khwee pana iye . 
42004021	Iye adaapanga mbati , " Lero Malembawa akwanakwana ninga mwaavera imwe ndikuawerenga . "
42004022	Anthu onsene adamsimba , mbadodoma na mafala akudzipa akhalonga iye . Iwo adalonga mbati , " Ayi weneyu si mwana Yosefe tayu ? "
42004023	Yesu adaapanga mbati , " Andedi , imwe munati mudzalonge mwambi kuti , ' Ng'angawe , piwangise wekha ene . ' Munati mudzandipange pontho kuti ndichitembo kwathu kuno ninga pidava imwe ndikupichita ku Kafaranao . "
42004024	Yesu adathimiza kulonga mbati , " Ndikukupangani kuti mprofeti hambatambirwa mwadidi kwawo tayu . 
42004025	" Ngavani kuno : mphyakuonadi kuti pakhali mamfelwa achikazi azinji mu Israele pandzidzi wa mprofeti Elia , pidasowa mvula pyaka pitatu na miyezi mitanthatu mwakuti kukhali njala yakugoswa m'dziko yonsene . 
42004026	Mbwenye Elia hadatumwa kuna mbodzi ene mu Israele tayu , mbwenye kuna mkazi mbodzi , mamfelwa wa ku Zerafati kunthemba ya Sidoni . 
42004027	Akhalipo pontho anyamatanya azinji ene pakati pa anthu a mu Israele pandzidzi wa mprofeti Elisha . Nkhabe na mbodzi ene pakati pawo adawangiswa , kwache nyakuwangiswa akhali Namani ene basi wa kudziko ya Siria . "
42004028	Pidava anthu onsene akhali m'nyumba yakupemphererayo mafala enewa , adazhangali pyakwanga pene . 
42004029	Iwo adalamuka mbamkwekwetera kunja kwa luwaniyo , mbaenda naye padzulu pa phiri pale pakhali luwaniyo . Iwo akhafuna kuti akamponyere pansi na pamtelero , 
42004030	mbwenye iye adagwanda kwene na pakati pawo mbabulukako pyache . 
42004031	Yesu adenda ku Kafaranao , luwani ya m'Galilea mbakafiinzisa anthu pa Nsiku Yakupuma . 
42004032	Anthu onsene adadodoma na mfunzisiro wache , thangwi adafunzisa na utongi . 
42004033	M'nyumba yakupemphereramo mukhali munthu wakukhala na mzimu wakuipa , wakumuipisa pamaso pa Mulungu . Iye adakhuwa mwakugaluza fala mbati , 
42004034	" Sha , munafunanji na ife , imwe Yesu wa ku Nazareti ? Mwadza kuno dzativunga ? Ndakudziwani , ndimwe Nyakuchena wa Mulungu . "
42004035	Yesu adapanga mzimu wakuipawo mbati , " Matama , pontho bulukamo mwa munthuyu ! " Natenepo mzimuwo udamponya munthu ule pansi pamaso pa anthu onsene mbubulukamo muna iye okhonda kumkuwaza . 
42004036	Anthu onsene adadodoma napyo mbavunzana unango na mwanzache mbati , " Enewa ndi mafala amtundu wanji ? Akupanga mizimu yakuipa na utongi pontho na mphamvu , iyombo mbibulukadi ! "
42004037	Natenepo mbiri ya Yesu idaveka konsene kwene kunthembayo . 
42004038	Yesu adabuluka kunyumba yakupempherera kule mbaenda kumsuwo kwa Simoni . Mebzalache Simoni akhadwala manungo akulu , tenepo iwo adapempha Yesu kuti amphedze mkaziyo . 
42004039	Yesu adakotama pana iye mbatonga manungowo kuti aleke kumpha , manungombo adalekadi . Penepo pene mkaziyo adalamuka mbatoma kuafiliviri . 
42004040	Pidathobila dzuwa , anthu onsene adadza kuna Yesu na onsene akukhala na utenda wakusiyanasiyana . Iye adasanjika manjache pana iwo mbodzimbodzi mbaawangisa onsene . 
42004041	Mizimu yakuipa idabulukambo muna anthu azinji mbikhuwa kuti , " Ndimwe Mwana Mulungu ! " Yesu adaikhondesa mizimu yakuipa kulonga , thangwi ikhamdziwa kuti iye akhali Khristu . 
42004042	Pidachena kunja , Yesu adabulukako kuluwaniyo mbaenda kunthemba za yekha ene . Anthu adatoma kumsakasaka , mudamgumana iwo adapiyesera kumkhondesa kuti aleke kuabulukira . 
42004043	Mbwenye iye adalonga kuna iwo mbati , " Ndathema kalalikambo Mphangwa Zadidi za Ufumu wa Mulungu m'maluwani anango , thangwi penepyo ndiye pidanditumira Mulungu kuti ndiphate . "
42004044	Tenepo adalalika m'nyumba zakupempherera m'dziko monsenemo . 
42005001	Nsiku inango Yesu akhaimira pagombe ya nyanza ya Genesareti , mwenemo anthu akumpsinyiza , towera ave mafala a Mulungu . 
42005002	Iye adaona miyadiya miwiri ili pagombepo . Asodzi akhadaisiya penepo mbakatsuka makokotawo . 
42005003	Yesu adapakira m'mwadiya ubodzi , ule ukhali wa Simoni mbampanga kuti augwinyire m'madzi pang'ono kubuluka pamtundapo . Yesu adakhala m'mwadiyamo mbafunzisa anthuwo . 
42005004	Pidamala Yesu kulonga , adapanga Simoni mbati , " Gwinyira mwadiya kwakuzika , pontho iwe na anzako mugwesere kokotanu kuti muphe nsomba . "
42005005	Simoni adamtawira mbati , " Mbuya , ife taphuphudza mosiku onsenewu na kuphata basa , nee chibodzi chapha ife . Mbwenye na thangwi ya kulonga kwanuku , ndinati ndiigwesere . "
42005006	Iwo adaigweseradi mbapha nsomba zizinji zene mwakuti kokota ikhali chifupi kuthaluka . 
42005007	Natenepo adakhupha anzawo a m'mwadiya unango ule kuti adze dzaaphedza . Iwo adadzadi mbadzaza miyadiya yonsene miwiri mwakuti ikhali chifupi kulilima . 
42005008	Pidaona Simoni Peturo pinthu pidachitikapyo , adagodama pansi pamaso pa Yesu mbalonga mbati , " Mbuya , bulukani pyanu pana ine ! Thangwi ndine munthu wakudawika ! "
42005009	Peturo pabodzi na anzache akhali na iye ale adadodoma pyakwanga thangwi ya kuinjipa kwa nsomba zikhadapha iwozo . 
42005010	Yakobo na Yohani , ana Zebedeo , anzache a Simoni adadodomambo . Yesu adapanga Simoni mbati , " Leka gopa , kutomera lero kwenda m'tsogolo unadzakhala nyakusodza anthu . "
42005011	Iwo adakwewera miyadiyayo kumtunda , adasiya pyonsene mbatewera Yesu . 
42005012	Pikhali Yesu kuluwani inango , adagumanikana na munthu wa matanya . Pidaona iye Yesu , adapiponya pansi mbampempha mbati , " Mbuya , imwe mungapifuna , munakwanisa kundichenesa . "
42005013	Yesu adafuthula mkono wache mbamphata . Adalonga mbati , " Ndikupifuna , chena ! " Kabodzi na kabodzi matanya adammalira munthu ule . 
42005014	Yesu adampanga mbati , " Leka kapanga munthu na mbodzi ene , mbwenye ndokoletu kuna nyansembe akakuone ; nakuti onsene akapidziwe kuti wawangadi , kapereke nsembe zidatonga Mose zile . "
42005015	Kwache mbiri ya Yesu idaveka pikulu pene mwakuti mwinji udadza kumvesera na kuwangiswa utendawo . 
42005016	Mbwenye kazinji kene Yesu akhaenda kumbuto za yekha ene mbakapemphera . 
42005017	Nsiku inango , pikhafunzisa Yesu , Afarisi na afunzisi anango a mwambo ale adadza kubulukira kumidzi yonsene ya ku Galilea , Yudea pontho na a ku Yerusalemu akhakhala pansi penepo . Mphamvu ya Mbuya ikhali na Yesu yakuti awangise nayo atenda . 
42005018	Amuna anango adadza na makha a munthu wamfutete mbapiyesera kupita naye m'nyumba kuti akamtule pamaso pa Yesu . 
42005019	Pidasowa iwo njira yakumpitisira nayo m'nyumbamo thangwi ya mwinji , adakwira naye pansoyi mbabulusa maphali anango mbamtchithisira pamakha m'gulumo mbamfikisa pamaso pa Yesu . 
42005020	Pidaona Yesu chikhulupiro chawocho , adalonga kuna nyamfuteteyo mbati , " Shamwali , pyakudawa pyako pyalekererwa . "
42005021	Afarisi na afunzisi a mwambo adatoma kupivunza okha ene mbati , " Mbani weneyu anashola Mulunguyu ? Mbani anakwanisa kulekerera pyakudawa , ayi si Mulungu yekha tayu ? "
42005022	Yesu adadziwa pikhanyerezera iwo mbalonga kuna iwo mbati , " Mwatani munanyerezera pinthu ninga penepi ?
42005023	Chifupi ntchipi , kulonga kuti , ' Pyakudawa pyako pyalekererwa ' , penu kuti , ' Lamuka ufambe ' ?
42005024	Ndinati ndikupangizenidi kuti Mwana Munthu ana utongi wakulekerera pyakudawa padziko yapansi ! " Natenepo adalonga kuna nyamfutete ule mbati , " Ndikukupanga ; lamuka uthukule makhako uende kwanu ! "
42005025	Kabodzi na kabodzi munthu ule adaimira , anthu onsene mbamuona . Iye adathukula makhache akhadagonera iye mbaenda kwawo akukuza Mulungu . 
42005026	Anthu onsene adadodoma pyakwanga . Na mantha pikulu iwo adakuza Mulungu mbati , " Lero taona pinthu pyakudodomesa ! "
42005027	Kubuluka penepo Yesu adabuluka mbaona nyakukhomesa msonkho , dzinache Levi , alikhale m'nyumba yakukhomesera msonkho . Yesu adalonga kuna iye mbati , " Nditewere . "
42005028	Levi adalamuka , adasiya pinthu pyonsene , mbamteweradi . 
42005029	Kubuluka penepo Levi adakasasanyira Yesu phwando ikulu kumsuwo kwache . Pakati pa anyakuchemerwa kuphwandoko pakhali anyakukhomesa msonkho azinji pabodzi na anthu anango . 
42005030	Afarisi anango , makamaka ale akhali afunzisi a mwambo , adadungunya kuna anyakufunza a Yesu mbati , " Munadyeranji na kumwa pabodzi na anyakukhomesa msonkho pontho na anyakudawawa ? "
42005031	Yesu adaatawira mbati , " Anthu akuwanga nkhabe tuna ng'anga tayu , mbwenye atenda . 
42005032	Ine sidadzere dzachemera anthu akulungama tayu , mbwenye anyakudawawa kuti aleke pyakudawa pyawo . "
42005033	Anthu anango adalonga kuna Yesu mbati , " Anyakufunza a Yohani ambapemphera na kupimana kudya kazinji kene , pontho anyakufunza a Afarisi ambachita chibodzibodzi , mbwenye anyakufunzanuwa ambalila kudya na kumwa kwene pyawo . "
42005034	Yesu adaatawira mbati , " Ayi mungachitise anyakuchemerwa kuphwando yakukazhali kupimana kudya , nyakusembayo mbali ponthopo ? Nkhabe tayu !
42005035	Mbwenye ndzidzi unadzafika unafuna dzabuluswa nyakusembayo pakati pawo , tenepo iwo anadzapimana kudya . "
42005036	Yesu adaapanga pontho msangani mbati , " Nkhabe munthu angang'ambe chigamba panguwo itswa mbachisonera panguwo yakale . Angachita tenepo , iye anang'amba nguwo itswa , pontho chigamba cha panguwo itswa nkhabe themerana na panguwo yakale tayu . 
42005037	Pontho nkhabe munthu ambatsanyulira vinyu wachinchino m'mabudu a nthembe akuphatisirwa kale basa tayu , thangwi vinyu wachinchinoyo anadzatumbula mabuduwo . Tenepo vinyu anadzatayika pontho mabuduwo anadzavungika . 
42005038	Pyadidi pyache vinyu wachinchino atsanyulirwe m'mabudu achinchino !
42005039	Pontho nkhabe munthu ambafuna pontho vinyu wachinchino angamala kumwa vinyu wakale tayu , thangwi ambalonga kuti wakale ngwakudzipa . "
42006001	Yesu akhagwanda na m'minda ya tirigu pa Nsiku Yakupuma . Anyakufunzache adatoma kukwedzula ngala za tirigu , adamting'inda m'manja mwawo mbadya . 
42006002	Afarisi anango adavunza mbati , " Munaphatiranji pinthu pinakhondesa mwambo wathu kupiphata pa Nsiku Yakupuma ? "
42006003	Yesu adaatawira mbati , " Kadi imwe hamudawerenge tayu pidachita Davite na anzache ndzidzi udava iwo njala ?
42006004	Iye adapita m'Nyumba ya Mulungu mbakwata mikate yakuperekwa kuna Mulungu , adaidya mbapasambo anthu ache . Pikhali pinthu pyakudawira mwambo kuti munthu ene pyache , kupambula anyansembe , adye mikate yeneyo . "
42006005	Tenepo Yesu adalonga kuna iwo mbati , " Mwana Munthu ndi Mbuya wa Nsiku Yakupuma . "
42006006	Pa Nsiku inango Yakupuma , Yesu adakapita m'nyumba yakupemphereramo mbakafunzisa . Mwenemo mukhali munthu wakulamala dzanja yamadyo . 
42006007	Afunzisi anango a mwambo pabodzi na Afarisi anango akhasakira Yesu thangwi ya kumsumira nayo pakuchita pinthu pyakudawika . Natenepo adamuyang'ana naye phanamana kuti aone khala ninga anawangisa pa Nsiku Yakupuma . 
42006008	Mbwenye Yesu adadziwa manyerezero awo . Tenepo adapanga munthu ule mbati , " Lamuka udze kutsogolo kuno . " Munthu ule adalamukadi mbakaimira kutsogoloko . 
42006009	Tenepo Yesu adalonga kuna iwo mbati , " Ndikuvunzeni . Mwambo wathu umbatitawirisa kuchitanji pa Nsiku Yakupuma ? Kuphedza , penu kuchita pyakudawika ? Kupulumusa moyo wa munthu , penu kuupha ? "
42006010	Iye adayang'anayang'ana anthu onsenewo mbalonga kuna munthuyo mbati , " Futhula dzanjako . " Iye adachitadi tenepo , dzanjacheyo mbibwerera ninga mwakale . 
42006011	Anthu ale adazhangali pyakwanga mbaverana pyakuti achite na Yesu . 
42006012	Pandzidzi wenewo , Yesu adenda kuphiri kapemphera mbaphuphudza na kupemphera kuna Mulungu . 
42006013	Pidachena kunja , iye adachemera anyakufunzache mbasankhulapo khumi na awiri , adapasa iye dzina yakuti mbanyakutumwa ale . 
42006014	Simoni , ule adapasa iye dzina yakuti Peturo , na mbaleache Andrea ; Yakobo na Yohani ; Filipi na Batolomeo ;
42006015	Mateo na Tomasi ; Yakobo mwana Alufeo ; na Simoni ( mbodzi wa Ayuda wakufuna kudzesa utumbe kudziko ya Israele ) ;
42006016	Yudasi mwana Yakobo ; na Yudasi Iskarioti akhafuna dzapereka Yesu kuna anyamalwache ule . 
42006017	Pidadza Yesu pabodzi na anyakutumwa kubulukira kuphiri kule , adaimira pambuto yakusowa pitunda pabodzi na mwinji wa anyakufunzache . Mwinji ukulu ukhali penepo kubulukira ku Yudea konsene , ku Yerusalemu , pontho ku Turo na Sidoni , mizinda ya m'khundu mwa nyanza yamunyu . 
42006018	Iwo adadza dzamvesera , pontho dzawangiswa utendawo . Anyakusanyiswa na mizimu yakuipa ale adawangiswambo . 
42006019	Anthu onsene adayesayesa kumkhuya thangwi mphamvu zikhabuluka muna iye mbiziwangisa anthu onsene . 
42006020	Yesu adayang'ana anyakufunzache mbaapanga mbati , " Akutsanzaya ndimwe anyakutcherenga ; thangwi Ufumu wa Mulungu ngwanu !
42006021	" Akutsanzaya ndimwe munava njala ndzidzi uno , thangwi munadzakhuta ! " Akutsanzaya ndimwe munalira ndzidzi uno , thangwi munadzasekera !
42006022	" Akutsanzaya ndimwe munachitirwa pyaumalwa na anthu mbakukhondani na kukutikanani , mbakulongani kuti ndimwe akuipa , thangwi ya Mwana Munthu . 
42006023	Penepi pingachitika , komerwani , pontho muvine na kutsanzaya , thangwi mwakoyerwa mfupo ukulu kudzulu . Kumbukani kuti makolo a anthu enewa anafuna dzakusanyisani ale adachita chibodzibodzi kuna maprofeti . 
42006024	" Mbwenye muna dzedze ndimwe anyakufuma , thangwi mwatambiriratu pyakukutsanzayisani . 
42006025	" Muna dzedze ndimwe akukhuta ndzidzi uno , thangwi munadzakhala na njala . " Muna dzedze ndimwe akukomerwa ndzidzi uno , thangwi munadzatsukwala mbamulira . 
42006026	" Muna dzedze ndimwe anthu onsene angakusimbani , thangwi makolo awo adachita chibodzibodzi kuna maprofeti akunama . 
42006027	" Mbwenye imwe anyakundivesera , ndikukupangani kuti afuneni anyamalwanu , chitani udidi kuna anyakukuzondani . 
42006028	Tsanzayisani anyakukutembererani , pontho apempherereni anyakukuboneresani . 
42006029	Ngakhala munthu unango anakumenya phutu ibodzi , mpase amenye inangoyo . Munthu angakupokosera mkanjo wako , mpase pontho na mayalako ene . 
42006030	Munthu anakupempha chinthu , mpase . Pontho munthu angakwata chinthu chako , leka kumbwezesa . 
42006031	Chitirani anthu anango pinthu pimbafuna imwe kuti iwo akuchitireni . 
42006032	" Ngakhala mumbaafuna anthu okha ambakufunanimbo ale , mungadikhire kutambira mfupo wanji mphapo ? Na anthu enembo akudawa , ambafuna ale ambaafunambo . 
42006033	Pontho mungachita udidi kuna anthu okha ambakuchitiranimbo udidi ale , mungatambire mfupo wanji ? Na anthu enembo akudawa ambachitambo tenepo . 
42006034	Ngakhala munafiyalisa anthu okha ambadziwa imwe kuti anadzakubwezerani ale , munadzatambira mfupo wanji ? Podi na anyakudawa enembo ambafiyalisa anyakudawa anzawo , towera adzaabwezere pyonthopyonthopyo . 
42006035	Tayu ! Afuneni anyamalwanu pontho achitireni udidi . Fiyalisani mbamukhonda dikhira kubwezerwa . Tenepo munadzatambira mfupo ukulu , mbamudzakhala ana a Mulungu Wakudzuludzulu . Thangwi iye ambachitira udidi anthu akuipa , pontho na okhonda pereka takhuta ene . 
42006036	Khalani na nsisi ninga zina Babanu . 
42006037	" Lekani tonga mseru anthu anango , tenepo Mulungu nee anadzakutonganimbobi . Lekani longa kuti anthu anango akonwa , tenepo Mulungu nee anadzalongambo kuti mwakonwa tayu . Lekererani anthu anango , tenepo Mulungu anadzakulekereranimbo . 
42006038	Perekani kuna anango , tenepo Mulungu anadzakupasanimbo . Iye anadzakhuthulira m'manja mwanu mdida wakudzala , wakutsindirika , na wakutayikira . Mdida unapasa imwe anango , Mulungu anadzaphatisa basa mdida onthowo kupasambo imwe . "
42006039	Yesu adaapanga msangani mbati , " Boliboli hangaphate nsenzi boliboli mwanzache tayu , thangwi angachita tenepo onsene uwiriawo anagwera m'dzenje . 
42006040	Nyakufunza nkhabe piringana mfunzisi wache tayu , mbwenye angamalisa kufunza kwacheko , anadzakhalambo ninga mfunzisi wacheyo . 
42006041	" Unayang'aniranji chitsotso chili m'diso mwa mwanzako mbukhonda nyerezera chigo chili m'diso mwakomo ?
42006042	Unalonga tani kuna mwanzako kuti , ' Mwanzanga , ndikubuluse chitsotso chili m'diso mwako , ' mbuchimwana kuona chigo chili m'diso mwakomo ? Mfakafakawe ! Toma wabulusa chigo chili m'diso mwakocho , natenepo unadzakwanisa kuona mwadidi kubulusa chitsotso chili m'diso mwa mwanzakocho . 
42006043	" Muti wadidi nkhabe bala nsapo zakuipa tayu . Chibodzibodzi , muti wakuipa nkhabe bala nsapo zadidi tayu . 
42006044	Miti yonsene imbadziwika na nsapo zimbabala iyo . Imwe nkhabe tchola nkhuyu m'mikandankhuku , penu kutchola mphesa m'muti wamphinimini tayu . 
42006045	Munthu wadidi ambabulusa pinthu pyadidi pa pyadidi pyakoyeka mumtima mwache ; munthumbo wakuipa ambabulusa pinthu pyakuipa pa pyakuipa pyakoyeka mumtima mwache . Thangwi mulomo umbalonga pyakunjipa pyakukhala mumtima . 
42006046	" Munandichemereranji kuti , ' Mbuya , Mbuya , ' mbamukhonda chita pinalonga ine ?
42006047	Ndinakuonesani kukhala kwachita munthu wakudza kuna ine , mbava mafalanga na kuachita . 
42006048	Iye akhala ninga munthu angafuna kumanga nyumba . Iye ambakumba pansi mwakuzika mbaphata phanzwi , penepo ambamanga maziko a nyumbache . Pidakuka rnkulo mbutayikira , udamenya nyumbayo , mbwenye iyo hidatekenyeke tayu , thangwi ikhadamangwa mwadidi . 
42006049	Mbwenye ule anava mafalanga mbakhonda kuachita , akhala ninga munthu wakumanga nyumba padzuludzulu okhonda zikisa maziko . Madzi akutayikira a mumkulo adamenya nyumbayo . Natenepo iyo idagomoka mbisakaliratu kabodzi kene . "
42007001	Pidamala Yesu kulonga pinthu pyonsenepi kuna anthu , adenda ku Kafaranao . 
42007002	Mkadamu wa anyankhondo dzana akhali na nyabasache wapamtima . Nyabasayo akhadwala chifupi imfa . 
42007003	Pidava mkadamuyi pya Yesu , adatuma akuluakulu a Chiyuda kampempha kuti adze dzamuwangisira nyabasacheyo . 
42007004	Pidafika iwo kuna Yesu , adampempha mwakumbulumundira mbati , " Munthuyu athemadi kuti mumphedze . 
42007005	Iye ambaafuna anthu athu , pontho iye ene adatimangira nyumba yakupemphereramo . "
42007006	Natenepo Yesu adenda nawo . Pikhali Yesu chifupi kufika panyumba ya mkadamu ule , iye adatuma ashamwali ache kuna Yesu kampanga mbati , " Mbuya , lekani kupiboneresa , thangwi sidatheme kuti imwe mupite m'nyumba mwanga tayu . 
42007007	Pontho ine ndidanyerezera kuti sidatheme kudza ndekha ene kuna imwe tayu . Mulile longa kwene , nyabasanga anawanga . 
42007008	Ine pontho , ndine munthu wakutongwa na akadamu anga . Ine ndina anyankhondo anango ambatonga inembo . Unango ndingampanga kuti , ' Ndoko ! ' ambaendadi . Ndingapanga unango kuti , ' Bwera ! ' ambabweradi . Pontho ndingapanga nyabasanga kuti , ' Phata ichi ! ' ambapbatadi . "
42007009	Pidava Yesu mafala enewa , adadodoma nawo . Adazungunuka mbapanga mwinji ukhamtewerawo mbati , " Ndimomwene , handidagumana tayu munthu wakukhala na chikhulupiro ninga chenicheni , podi na mu Israele mwene . "
42007010	Amuna akhadatumwa ale adabwerera kumusa kwa mkadamuyo mbagumana nyabasayo awanga . 
42007011	Si ndzidzi nkhubuluka penepoe Yesu na anyakufunzache pabodzi na mwinji ukulu , adenda kuluwani ya Naini . 
42007012	Pidasala Yesu chifupi kufika pamsuwo wa luwaniyo , adagumanikana na maliro . Nyakufayo akhali mphale . Mache mphaleyo akhali mamfelwa , pontho mwanache akhali yekha eneyo basi . Anthu azinji a muluwanimo akhali naye pabodzi . 
42007013	Pidamuona Mbuya , adava naye nsisi pikulu , mbampanga mbati , " Leka lira . "
42007014	Yesu adadza chifupi mbakhuya bawuluyo , tenepo amuna akuthukula bawuluyo adaimira . Tenepo Yesu adalonga mbati , " Mphalewe , ndikukupanga kuti lamuka ! "
42007015	Nyakufayo adalamuka mbakhala na matako mbatoma kulonga , tenepo Yesu adampereka kuna mache . 
42007016	Anthu onsene adagoswerwa mbalemedza Mulungu . Adalonga mbati , " Mprofeti wamkulu aoneka pakati pathu . Mulungu adza dzapulumusa anthu ache . "
42007017	Mbiri ya Yesuyi idaveka m'dziko yonsene ya Yudea , na kunthemba zonsene zakuzungulira Yudeayo . 
42007018	Anyakufunza a Yohani adapanga Yohani pinthu pyonsenepyo . Natenepo iye adachemera anyakufunzache anango awiri , 
42007019	mbaatuma kuna Mbuya kamvunza mbati , " Ayi akhalongwa kuti anadzabwera ule ndimwe , penu tidikhire unango ? "
42007020	Pidafika iwo kuna Yesu , adampanga mbati , " Yohani Nyakubatiza atituma kuna imwe kuti tidzakuvunzeni ngakhala ndimwedi akhalongwa kuti anadzabwera , penu tidikhire unango . "
42007021	Pandzidzi wenewu Yesu akhawangisa utenda wa anthu azinji , na kubulusa mizimu yakuipa , mbafungula pontho maso a maboliboli azinji . 
42007022	Natenepo iye adatawira amuna adatumwa na Yohani ale mbati , " Bwererani mbamukampange Yohaniyo pyava na pyaona imwepi . Maboliboli akuona , anyamfutete akufamba , anyamatanya akucheneswa , madodo akuva , anyakufa akulamuka , pontho Mphangwa Zadidi zikulalikwa kuna anyakutcherenga . 
42007023	Ngwakutsanzaya munthu ule ' anakhonda taya chikhulupiro muna ine ! "
42007024	Pidabuluka amuna akhadatumwa na Yohani ale , Yesu adatoma kulonga kuna mwinji ule pya Yohani mbati , " Pidenda imwe kuthando mukhadikhira kaonakonji ? Mtete wakutekenyeka na mphepo ?
42007025	Mudenda kaonanji ? Munthu wakuvala nguwo zakufewa ? Nkhabe , anthu akuvala nguwo zakudula na akudya pyadidi , ambakhala m'nyumba zachifumu . 
42007026	Apo mudenda kaonanji ? Mprofeti ? Ande , ndikukupangani kuti mudakaona wakupiringana mprofeti . 
42007027	Weneyu ngule , pyache pidalongwa m'Malemba kuti , ' Mulungu adalonga mbati , Ndinadzatuma nyakutumwanga patsogolo pako kudzakusasanyira njira . '
42007028	Ndikukupangani kuti pakati pa anthu onsene adabalwa pansi pano , nkhabepo unango wamkulu kupiringana Yohani . Mbwenye wamng'onoletu mu Ufumu wa Mulungu ngwamkulu kupiringana iye . "
42007029	Anthu onsene , pabodzi na anyakukhomesa msonkho ene , adava mafala a Yesu , pontho adavera matongero akulungama a Mulungu , thangwi iwo adabatizwa na Yohaniyo . 
42007030	Mbwenye Afarisi na afunzisi a mwambo adakhonda pikhafuna kuachitira Mulungu , thangwi iwo adakhonda kubatizwa na Yohani . 
42007031	Yesu adathimiza kulonga mbati , " Chinchino ndinaasangiza nanji anthu a makauno ? Akhala ninganji ?
42007032	Iwo akhala ninga ana akukhala pamsika . Gulu ibodzi mbilonga kuna gulu inango kuti , Tidakuimbirani nyimbo zakukazhali nazo , mbwenye imwe nee mudavina tayu ! Tidakuimbirani nyimbo za pamaliro , mbwenye imwe nee mudalira tayu ! '
42007033	Yohani Nyakubatiza adadza mbapimana kudya mkate na kumwa vinyu , tenepo imwe mudamulonga kuti akhali na mzimu wakuipa . 
42007034	Mwana Munthu adadza mbadya na kumwa , tenepo imwe mudalonga kuti , ' Ngayang'anani munthu wamtima pontho dombeyi , shamwali wa anyakukhomesa msonkho na wa anthu akudawa ! '
42007035	Mbwenye onsene anazitambira nzeru za Mulungu ale , ambaonesa kuti nsakuonadi . "
42007036	Munthu unango wa m'gulu ya Afarisi adatchitcha Yesu kuti akadye naye . Natenepo Yesu adenda kunyumba ya mfarisiyo mbakakhala pansi kuti adye . 
42007037	M'mudzimo mukhali mkazi wa makhaliro akudawika . Iye adava kuti Yesu akhadya m'nyumba ya mfarisiyo , natenepo adadza na mafuta akununkhira mumtete wakusasanywa na alabasta , 
42007038	mbaimira kunduli , kumanyalo a Yesu uku akulira . Adatotesa manyalo a Yesu na misozi yache , mbaapukuta na tsitsi yache . Adampsompsona manyalowo mbaadzozeka mafuta ale . 
42007039	Mfarisi adatchitcha Yesu kudya ule , pidaona iye penepi adalonga yekha ene mbati , " Ngakhala munthuyu ndi mprofeti , mbadamdziwa kuti mkazi anamkhuyayu mbani , pontho ngwa makhaliro akutani — kuti ngwakudawika . "
42007040	Yesu adamtawira mbati , " Simoni , ndina chinthu chakuti ndikupange . " Simoni adalonga mbati , " Ndipangeni , Mfunzisi . "
42007041	Yesu adampanga mbati , " Anthu awiri adafiyali kobiri kuna nyakufiyalisa kobiri . Mbodzi adafiyali kobiri madzana mashanu , unangoyo kobiri makumashanu . 
42007042	Na thangwi yakuti iwo akhali nkhabe kobiri zakumbwezera mwenechiroyo , iye adaalekerera onsene awiri . Mbani wa awiriwa anadzamfuna pikulu ? "
42007043	Simoni adalonga mbati , " Ndikunyerezera nyakulekererwa zizinjiyo . " Yesu adampanga mbati , " Walonga pyadidi . "
42007044	Tenepo Yesu adachewukira mkazi ule , mbapanga Simoni mbati , " Ukumuona mkaziyu ? Ndapita m'nyumba mwako muno , mbwenye iwe hudandipasa madzi akutsukira manyalo anga tayu . Mbwenye iye atotesa manyalo anga na misozi mbaapukuta na tsitsi yache . 
42007045	Iwe hudandimwenyika na kundimpsompsona tayu , mbwenye chipitire changa muno iye hadaleke kumpsompsona manyalo anga tayu . 
42007046	Iwe hudadzozeke msolo wanga na mafuta tayu , mbwenye iye adzoza manyalo anga na mafuta akununkhira . 
42007047	Natenepo ndikukupanga kuti kundifuna kukulu kwaonesa iyeku kukuonesadi kuti pyakudawa pyache pizinji pyalekererwa . Mbwenye munthu wakulekererwa mwakuchepa ambaonesambo kufuna kwakuchepa . "
42007048	Tenepo Yesu adampanga mkazi ule mbati , " Pyakudawa pyako pyalekererwa . "
42007049	Anthu anango akhadya na iye adatoma kuvunzana okha ene mbati , " Mbani weneyu analekerera na pyakudawa peneyu ? "
42007050	Yesu adampanga mkazi ule mbati , " Ndoko na mtendere , chikhulupiro chako chakupulumusa . "
42008001	Kubuluka penepo Yesu adafambira kumaluwani na kumidzi mbalalika Mphangwa Zadidi za Ufumu wa Mulungu . Anyakufunza khumi na awiri ale adenda pabodzi naye , 
42008002	pabodzi na akazi anango akhadabulusa iye mizimu yakuipa na kuawangisa utendawo . Akaziwo mbawa : Maria wakuchemerwa Magadalene , ule akhadabuluswa mizimu yakuipa minomwe , 
42008003	Yohana , mkazache Chuza , mkadamu wa nyumba ya Herodi , Suzana , na akazi anango azinji ale akhaphatisa basa pinthu pyawo kuphedza napyo Yesu pabodzi na anyakufunzache . 
42008004	Anthu akhathimiza kudza kuna Yesu kubulukira mudzi na mudzi . Pidagumanyikana mwinji ukulu , Yesu adalonga msangani mbati , 
42008005	" Pidachitwa na munthu unango ule adenda kawaza mbewu m'munda mwache . Pikhawaza iye mbewuzo , zinango zidagwera m'njira , mbizipondedzwa , pontho mbalame adazidzonkhona mbewuzo . 
42008006	Mbewu zinango zidagwera pambuto yachimwalamwala , tenepo pidabuluka umera , udauma thangwi matakawo akhali nkhabe mtota . 
42008007	Mbewu zinango zidagwera m'matenthere a mmga , ale adakula pabodzi na mbewuzo mbaziphimbira . 
42008008	Mbewu zinango zidagwera pamataka adidi . Umera udakula mbuikha maso dzana kupiringana zidawazwa zile . " Yesu adamalisa na kulonga penepi mwakugaluza fala mbati , " Ana makutu akuva , mbave ! "
42008009	Anyakufunza a Yesu adamvunza kuti msanganiwu ukhalonganji . 
42008010	Natenepo iye adaapanga mbati , " Mulungu adakudziwisani pinthu pya Ufumu wache pikhali pyakubisika pile . Mbwenye anthu anango ambapiva na m'misangani , towera ayang'ane , mbwenye aleke kuona , pontho ave , mbwenye aleke kuvesesa . 
42008011	" Msanganiwu ukulonga tenepa : Mbewu zile ndi mafala a Mulungu . 
42008012	Mbewu zakugwera m'njira zile mbanthu akuva mafala a Mulungu . Kwache Satana ambabwera dzabulusa mafala ale m'mitima mwawo , gopa kuti anthuwa anakhulupira mafalawo mbapulumuka . 
42008013	Mbewu zakugwera pamataka a pambuto ya chimwalamwala zile mbanthu akuva mafala a Mulungu , mbaatambira na kutsanzaya , mbwenye mafalawo hambamera mitsitsi muna iwo tayu . Ambakhulupira kwene ndzidzi wakuchepa basi , tenepo mayesero angadza iwo ambagweratu . 
42008014	Mbewu zakugwera m'matenthere a minga zile mbanthu akuva mafala a Mulungu , mbwenye angamala penepo , nyatwa , mfuma na tsenzo pya moyo uno pimbaachimwanisa kukula . Tenepo nsapo zawo nkhabe kola tayu . 
42008015	Mbwenye mbewu zakugwera pamataka adidi zile mbanthu ale ambavadi mafala a Mulungu , mbaakoya na mtima wakukhulupirika pontho wadidi , mbapirira kufikirana kubala nsapo . 
42008016	" Nkhabe munthu ambagasa nyale mbaigudumira na chitomba , penu kuibisa m'khungusiri mwa talimba tayu . Mbwenye ambaiikha pakwecha , towera anthu akupita m'nyumbamo aone cheza chache . 
42008017	" Thangwi pinthu pyonsene pyakubisika pinadzabuluswa pakwecha . Pinthu pyakugudumirwa pinadzafununkhulwa mbapioniwa pakwecha . 
42008018	" Natenepo nyerezerani mwadidi munaavera imwe mafala , thangwi munthu ana pinthu kaleyo anadzapaswa pizinji ; mbwenye ule nkhabe chinthu , anadzapokoserwa na chinthu chakuchepa chene chinanyerezera iye kuti ali nacho . "
42008019	Mache na abale ache a Yesu adadza kuti adzamuone , mbwenye iwo adapichimwana kufika chifupi naye thangwi ya mwinji . 
42008020	Munthu unango adapanga Yesu mbati , " Manu na abale anu ali panjapa , akufuna aonane namwe . "
42008021	Yesu adatawira mbati , " Mama na abale anga ngale ambava mafala a Mulungu mbachita pinalonga iwo . "
42008022	Nsiku inango Yesu adapakira m'mwadiya pabodzi na anyakufunzache mbaapanga mbati , " Tendeni tiwambukirembo mtunda unango wa nyanza . " Natenepo adalamuka ulendo wawo . 
42008023	Pikhaenda iwo na m'mwadiyawo , Yesu adagona chitulo . Vumbuvumbu chonzi chakugoswa chidagundika panyanzayo . Mwadiya udatoma kudzala madzi mwakuti anthuwo akhali panyatwa ikulu . 
42008024	Anyakufunza adenda kuna Yesu kamulamusa mbati , " Mbuya , Mbuya ! Tili chifupi kufa ife ! " Yesu adalamuka mbamatamisa mphepo na mabimbiwo . Ipyombo pidalekadi , tenepo pakhali kumatama kukulu . 
42008025	Kubuluka penepo Yesu adavunza anyakufunza ale mbati , " Chikhulupiro chanu chili kupi ? " Mbwenye iwo adadodoma mbagoswerwa , mbalonga unango na mwanzache mbati , " Weneyu mbani ? Anatonga mphepo na mabimbi ene , ipyombo mbapimveradi ! "
42008026	Iwo adawambukira kunthemba ya ku Gerasa ile idayang'anisana na Galilea . 
42008027	Pidafika Yesu pamtunda , adagumanikana na munthu wa kuluwani yonthoyo wakukhala na mzimu wakuipa . Ndzidzi ukulu iye akhakhala chipezipezi , pontho nkhabe khala m'nyumba tayu , mbwenye akhakhala kumadzimba a masiye . 
42008028	Pidaona iye Yesu , adalira pikulu mbagwa pansi pamanyalo ache , mbakhuwa mwakugaluza fala mbati , " Imwe Yesu , mwana Mulungu Wakudzuludzulu , munafunanji na ine ? Ndikukupemphani kuti muleke kunditchunyusa ! "
42008029	Adalonga tenepo thangwi Yesu akhadatonga mzimu wakuipawo kuti ubulukemo muna munthu ule . Kazinji kene ungamphata mzimu wakuipawo , anthu akhammanga na njema manja na miyendo ninga nyaperezo . Mbwenye akhathumula njema , pontho mzimu wakuipa ukhamyendesa kutsanga . 
42008030	Yesu adamvunza mbati , " Dzinako ndiwe ani ? " Iye adalonga mbati , " Ndine Mwinji . " Iye adalonga tenepa , thangwi mizimu yakuipa izinji ikhadapita muna iye . 
42008031	Mizimuyo idapempha Yesu kuti aleke kuitayira ku Chiphompho .
42008032	Chifupi na penepo pakhadya mkumbi ukulu wa nkhumba m'khundukhundu mwa phiri . Mizimu yakuipa ile idapempha Yesu kuti aitawirise kapita muna nkhumbazo , iyembo adaitawirisa . 
42008033	Tenepo mizimu yakuipa ile idabuluka muna munthu ule mbikapita muna nkhumbazo . Mkumbi onsene wa nkhumba ule udatchithira pamatelero na kuthamanga mbukagwera m'nyanza mbubira . 
42008034	Pidaona amakabuswa a nkhumbazo pikhadachitikapyo , adathawa mbakapangambo anthu kuluwani na kumidzi . 
42008035	Anthu adenda kaona pikhadachitikapyo . Pidafika iwo kuna Yesu , adamgumana munthu akhadabuluswa mizimuyo akhuzumuka , pontho avala mbakhala pansi pamanyalo a Yesu . Anthu onsenewo adagoswerwa . 
42008036	Anthu akhadapionawo , adapangambo anthuwo kuwangiswa kudachita munthuyo . 
42008037	Tenepo anthu onsene a kunthemba yeneyo adapanga Yesu kuti aende pyache thangwi akhali na mantha pyakwanga . Natenepo Yesu adapakira m'mwadiya mbabulukako . 
42008038	Munthu akhadabuluswa mizimu yakuipa ule adapempha Yesu mbati , " Nditawirisenimbo ndiende nam we . " Mbwenye Yesu adamgwinya mbampanga mbati , 
42008039	" Bwerera , ndoko kwanu ukalonge pyakuchitira Mulungu . " Natenepo munthu " ule adenda na muluwani monsene mbalonga pidamchitira Yesu . 
42008040	Pidabwerera Yesu kumtunda unango wa nyanzayo , anthu adamtambira mwadidi , thangwi onsene akhadikhira iye . 
42008041	Penepo pene padafika mamuna , dzinache Yairosi , ule akhali mkadamu wa nyumba yakupemphereramo . Iye adapiponya pamanyalo a Yesu mbampempha kuti aende kumusa kwache , 
42008042	thangwi mwanache wamkazi akhali chifupi kufa . Mwanacheyo akhali na pyaka khumi na piwiri pyakubalwa , pontho akhali yekha eneyo basi . Pikhaenda Yesu , anthu akhali naye wumbiwumbi khundu zonsene . 
42008043	Pakati pa anthuwo pakhali mkazi ule adadwala utenda wa msambansamba pyaka khumi na piwiri . Adamala pyonsene pikhali na iye kupipereka mwa ang'anga , ' mbwenye nkhabe mbodzi adakwanisa kumuwangisa . 
42008044	Iye adadza m'nduli mwa Yesu m'mwinjimo mbakhuya chikhwayeti cha mkanjo wa Yesu . Kabodzi na kabodzi kuchucha kwa chiropa chache kudaleka . 
42008045	Yesu adavunza mbati , " Mbani andikhuya ? " Onsene adatuna . Tenepo Peturo adalonga mbati , " Mbuya , anthu onsene ali namwe wumbiwumbi pontho akukupsinyizani . "
42008046	Mbwenye Yesu adalonga mbati , " Unango andikhuya , thangwi ndapiva kuti mphamvu yabuluka muna ine . "
42008047	Pidapiona mkazi ule kuti mbadakwanisave tayu kubisa pidamchitikira pile , adadza na kutetemera mbapiponya pamanyalo a Yesu . Iye adalonga pamaso pa anthu onsene thangwi ikhadakhuyira iye Yesu na kuwanga kudachita iye na ndzidzi onthowo . 
42008048	Yesu adalonga kuna mkaziyo mbati , " Mwananga , chikhulupiro chako chakuwangisa . Ndoko na mtendere . "
42008049	Yesu mbali m'kati kulonga , munthu adadza kubulukira kunyumba ya Yairosi , mkadamu wa kunyumba yakupemphereramo mbampanga mbati , " Lekani boneresa pontho mrunzisiyu , thangwi mwananu amalisika . "
42008050	Pidava Yesu penepi , adapanga Yairosi mbati , " Leka gopa , khulupira kwene , mwanako anadzakhala pontho mwadidi . "
42008051	Pidafika iye kumsuwo kwa Yairosi kule , Yesu hadatawirise kuti unango apite m'nyumba pabodzi naye tayu , mbwenye Peturo , Yohani , Yakobo pabodzi na baba na mache mwanayo . 
42008052	Anthu onsene akhalira na kusintili , mbwenye Yesu adaapanga mbati , " Lekani lira . Mwanayu hadafe tayu , alila gona kwene ! "
42008053	Anthu onsene adamseka thangwi akhadapidziwa kuti mwanayo adafadi . 
42008054	Mbwenye Yesu adaphata dzanja ya mwanayo mbamchemera mbati , " Mwananga , lamuka ! "
42008055	Moyo wache udabwereramo . Kabodzi kene iye adalamuka . Tenepo Yesu adaapanga kuti ampase mtsikanayo pyakudya kuti adye . 
42008056	Makolo ache mwanayo adadodoma napyo pyakwanga , mbwenye Yesu adaapanga kuti aleke panga munthu na mbodzi ene pinthu pidachitapyo . 
42009001	Yesu adachemera anyakufunza khumi na awiri pabodzi pene mbaapasa mphamvu na utongi wakubulusira mizimu yakuipa yonsene , pontho kuwangisa atenda . 
42009002	Tenepo adaatuma kalalika mphangwa za Ufumu wa Mulungu , pontho kawangisa atenda . 
42009003	Adaapanga mbati , " Lekani kwata chinthu na chibodzi chene paulendo ; nee mthondodzo , nee budu ya paulendo , nee phoso , nee kobiri penu mayala apapezi . 
42009004	Pamsuwo panakatambirwa imwepo mukakhale ponthopo kufikirana mubuluke muluwanimo . 
42009005	Kunakhonda imwe katambirwako , mukabuluke muluwani yeneyo mbamugubudza fumbi kumanyalo kwanu kuti pikhale pyakuacheuza . "
42009006	Anyakufunza adabuluka mbafambafamba m'midzi yonsene , kulalika Mphangwa Zadidi , na kuwangisa anthu konsene kwene . 
42009007	Pidava Herodi , mtongi wa Galilea pinthu pyonsene pikhachitikapyo , adadzudzumika pyakwanga , thangwi anthu anango akhalonga kuti Yohani Nyakubatiza alamuka kuimfa . 
42009008	Anango akhalonga kuti mprofeti Elia aonekera , anangombo akhalonga kuti mbodzi wa maprofeti akalene alamuka kuimfa . 
42009009	Herodi adalonga mbati , " Yohani ndidamgwandisa msolo , apo munthu anava ine akulongwayu mbani ? " Tenepo akhayesayesa kuti amuone Yesu basi . 
42009010	Pidabwerera anyakutumwa ale , adapanga Yesu pinthu pyonsene pidachita iwo . Tenepo Yesu adaakwata mbaenda nawo pabodzi kuluwani ya Betesaida . 
42009011	Anthu azinji adapiva , natenepo adamtewera . Iye adaatambira mbalonga nawo pya Ufumu wa Mulungu , mbawangisa atenda . 
42009012	Pikhali dzuwa chifupi kuthobila , anyakufunza khumi na awiri adadza kuna Yesu mbati , " Apangeni anthuwa aende pyawo kumidzi na kuminda ili chifupiyi kuti akapisakire okha ene kudya na mbuto zakugona , thangwi kuno nkhutsanga . "
42009013	Mbwenye Yesu adaapanga mbati , " Apaseni pyakudya ndimwe . " Iwo adamtawira mbati , " Pina ife pano ndi mikate mishanu na nsomba ziwiri zene basi . Ayi munafuna kuti ife tiende kagula kudya kwakudyesa mwinji onsenewu ? "
42009014	Kulengesapo amunakulu okha akhali pikwi pishanu . Yesu adapanga anyakufunzache mbati , " Akhazikeni anthuwa m'magulu a makumashanu . "
42009015	Pidamala anyakufunza kuchita tenepo , onsene adakhala pansi . 
42009016	Yesu adakwata mikate mishanu na nsomba ziwiri zile , adayang'ana kudzulu , mbapereka takhuta kuna Mulungu thangwi ya mikate na nsombazo . Adapimenyamenya mbapipasa anyakufunzache kuti agawanize anthuwo . 
42009017	Anthu onsene adadya mbakhuta . Anyakufunza adalokota pyakusalira mbadzaza pitundu khumi na piwiri . 
42009018	Nsiku inango pikhapemphera Yesu pa yekha ene , anyakufunza adadza kuna iye . Iye adaavunza mbati , " Anthu ambalonga kuti ndine am ? "
42009019	Iwo adamtawira mbati , " Anango ambalonga kuti ndimwe Yohani Nyakubatiza , anango ati ndimwe Elia , anangombo ati ndimwe mbodzi wa maprofeti akale ule alamuka kuimfa . "
42009020	Iye adaavunza mbati , " Apo imwembo , mumbalonga kuti ndine ani ? " Peturo adalonga mbati , " Ndimwe Khristu wakusankhulika wa Mulungu . "
42009021	Yesu adaapanga mwakugogomeza kuti aleke kalonga penepi kuna munthu na mbodzi ene . 
42009022	Iye adaapanga pontho mbati , " Mwana Munthu anati adzasanyike pyakwanga mbadzakhondwa na akuluakulu , anyansembe akulu , na afunzisi a mwambo . Iye anadzaphiwa , mbwenye pangadzagwanda nsiku zitatu anadzalamuka mbakhala na moyo . "
42009023	Tenepo adaapanga onsene mbati , " Ngakhala munthu anafuna kunditewera , athema kupikhonda yekha ene , pontho nsiku na nsiku asasanyike kuona nyatwa na kufa kwene , tenepo anditewere . 
42009024	Thangwi munthu anafuna kupulumusa moyo wacheyo , anati adzautaye ; mbwenye anataya moyo wache thangwi ya ine , anati adzaupulumuse . 
42009025	Munthu anaganyalinji angakhala napyo pyonsene pya pansi pano , mbataya na kuvunga moyo wache ? Nkhabe tayu !
42009026	Ngakhala munthu anachita manyadzo na ine , pontho na chifunziso changa , Mwana Munthu anadzachitambo naye manyadzo angadzafika mudemelero yache , na demelero ya Babache , pontho ya angelo akuchena . 
42009027	Ndikukupangani pyakuonadi kuti alipo anango pano ale hanadzafa tayu kufikirana iwo aone Mulungu akukhazikisa Ufumu wache . "
42009028	Pidagwanda nsiku zisere , pikhadamala Yesu kulonga pinthu penepi , adakwata Peturo , Yohani na Yakobo mbaenda nawo paphiri kapemphera . 
42009029	Yesu mbali kupemphera , nkhope yache idasanduzika , pontho nguwo zache zidayetima ninga dzuwa . 
42009030	Si ndzidzi amuna awiri , Mose na Elia , akhalonga naye . 
42009031	Iwo adaonekera na demelero mbalonga na Yesu pya kufa kwache kukhafiina iye kuchita mu Yerusalemu kuti achitise kufuna kwa Mulungu kukwanakwana . 
42009032	Peturo na anzache akhali m'chitulo chakufa nacho . Pidalamuka iwo , adaona demelero ya Yesu , na ya amuna awiri adaimira pabodzi na iye ale . 
42009033	Pikhaenda Mose na Elia , Peturo adapanga Yesu mbati , " Mbuya , pyakoma kuti ife tili pano . Tinati timange makumbi matatu , imwe ibodzi , Mose ibodzi , Eliambo ibodzi . " Pikhalonga iye nee akhapidziwabi . 
42009034	Iye mbali kulonga , padadza makole mbaagudumira . Anyakufunza adaphatwa na mantha pikhagudumirwa iwo na makolewo . 
42009035	Fala idaveka kubulukira m'makolemo kuti , " Weneyu ndi mwananga asankhula ine , mvereni ! "
42009036	Pidamatama falayo , anyakufunza adamuona Yesu ali yekha ene . Anyakufunza adafunga milomo yawo munsiku zenezo . Iwo hadapange munthu na mbodzi ene tayu pinthu pikhadaona iwo pile . 
42009037	Mangwana mwache , Yesu na anyakufunza atatu ale adatchitha m'phiri mule , tenepo mwinji ukulu udenda kagumanikana naye . 
42009038	Munthu unango pakati pa anthu ale adakhuwa mbati , " Mfunzisi , ndaphata miyendo ! Ndionerenimbo mwanangayu , mwananga ndi mbodzi eneyu basi . 
42009039	Mzimu wakuipa ungamphata , ambakhuwa mwakututumuka , mbumtsandisa pyakwanga mwakuti phovu imbakhala chinjirichinjiri kukanwa . Umbamkuwaza pikulu , pontho humbafuna kubulukamo tayu !
42009040	Ndidapempha anyakufunzanu kuti aubuluse mzimu wakuipawu , kwache iwo adapichimwana . "
42009041	Yesu adaapanga mbati , " Sha ! Imwe ndimwedi anthu akuipa pontho akukhonda khulupira ! Ndikhale na kupirira namwe kufikirana lini ? " Tenepo adampanga munthu ule mbati , " Idza naye mwanakoyo kuno . "
42009042	Pikhadza mphaleyo , mzimu wakuipa udamgwisa pansi mbumtsandisa pyakwanga . Yesu adatonga mzimu wakuipa ule kuti ubulukemo , tenepo adamuwangisa mphaleyo mbampereka kuna babache . 
42009043	Anthu onsene adadodoma na mphamvu zikulu za Mulungu . Pikhali anthu m'kati kudodoma na pinthu pyonsene pidachita Yesuyo , iye adapanga anyakufunzache mbati , 
42009044	" Lekani duwalira pinafuna kukupangani inepi ! Mwana Munthu anadzaperekwa m'manja mwa anthu . "
42009045	Mbwenye anyakufunza hadavesese pikhalonga iye tayu , thangwi pikhali pyakuzimbaisa kuna iwo mwakuti hadapivese mwadidi tayu . Iwo akhagopa kumvunza penepi . 
42009046	Mphoka idalamuka pakati pa anyakufunza yakuti mkulu mbani . 
42009047	Yesu adadziwa pikhanyerezera iwo , natenepo adakwata kamwana mbakaimisa m'khundu mwache , 
42009048	mbaapanga mbati , " Munthu onsene anatambira mwadidi kamwanaka thangwi ya ine , atambirambo ine . Pontho munthu onsene anatambira ine mwadidi , atambirambo adandituma ule . Thangwi mng'onoletu pakati pa imwe monsene , ndiye mkululetu . " Yohani adalonga mbati , " Mbuya , tidaona munthu akubulusa mizimu yakuipa na dzinanu . Tenepo tidampanga kuti abasikeletu thangwi si mbodzi wa gulu yathu tayu . "
42009049	Yesu adaapanga mbati , " Lekani kumkhondesa , thangwi munthu anakhonda pokanyana namwe , weneyo ngwanu . "
42009050	
42009051	Pidafika nsiku chifupi zakuti Yesu akwatwe kwenda kudzulu , iye adanyerezera pyakwenda ku Yerusalemu , tenepo adendakodi . 
42009052	Adatuma anyamphangwa patsogolo pache , ale adenda kumudzi wa ku Samaria kuti akamsasanyire pinthu pyonsene . 
42009053	Mbwenye anthu a m'mudzimo hadamtambira tayu , thangwi iwo akhapidziwa kuti iye akhaenda ku Yerusalemu . 
42009054	Awiri a anyakufunza , Yohani na Yakobo , pidaona iwo penepi , adavunza Yesu mbati , " Mbuya , munafuna kuti tichemere moto kubulukira kudzulu kuti udzaapitse ? " ;
42009055	Mbwenye Yesu adazungunuka mbaalongera . 
42009056	Tenepo iwo adenda kumudzi unango . 
42009057	Pikhafamba iwo m'njira , munthu unango adalonga kuna Yesu mbati , " Ndinakutewerani konsene kunaenda imwe . "
42009058	Yesu adamtawira mbati , " Mibinzi ina madzimba , pontho mbalame zina pisa , mbwenye Mwana Munthu nkhabe mbuto yakugona penu yakupumirapo tayu . "
42009059	Yesu adapanga munthu unango mbati , " Nditewere ! " Mbwenye munthu ule adalonga mbati , " Mbuya , nditawiriseni nditome kaikha babanga m'masiye . "
42009060	Mbwenye Yesu adampanga mbati , " Aleke anyakufa aikhane anyakufa okhokha . Mbwenye iwe , kalalike mphangwa za Ufumu wa Mulungu . "
42009061	Munthu unango pontho adapanga Yesu mbati , " Ndinakutewerani , Mbuya , kwache nditawiriseni nditome kagonekana na a kumsuwo kwanga . "
42009062	Yesu adamtawira mbati , " Munthu angalima na phaza yakukweyiwa na ng'ombe mbayang'ana m'nduli , munthu weneyo hadathema kuphata basa mu Ufumu wa Mulungu tayu . "
42010001	Kubuluka penepo Mbuya adasankhula anthu anango makumanomwe na awiri , mbaatuma awiriawiri kuti atsogole kumidzi na kumbuto zonsene zikhafuna iye kwenda . 
42010002	Adaapanga mbati , " Pyakuvuna mphizinji , mbwenye anyakuvuna ngakuchepa . Pemphani mwenechiro pyakuvunapyo kuti atume anyabasa dzapivuna . 
42010003	Ndokoni ! Ndikukutumani ninga anabira pakati pa mibinzi . 
42010004	Lekani kwata budu ya kobiri , penu budu ya paulendo , penu na nkhwaira zene . Lekani imira panjira kuti mumwenyike anthu . 
42010005	M'nyumba monsene munakapita imwe , chakutoma mukalonge kuti , ' Mtendere mbukhale m'nyumba muno . '
42010006	Ngakhala m'nyumbamo muna munthu wa mtendere , mtendere walonga imwewo unadzakhala na iye . Mbwenye ngakhala nkhabemo munthu wa mtendere , kwatani pyanu mafala a mtendere alonga imwewo . 
42010007	Khalani m'nyumba yonthoyo . Mudye na kumwa pinakupasani iwo , thangwi nyabasa athema kupagalwi . Lekani buluka pafikira imwepo mbamuenda kakhala m'nyumba zinango . 
42010008	Mungapita m'mudzi , anthu mbakutambirani mwadidi , idyani pinakupasani iwo . 
42010009	Wangisani atenda a m'mudzimo , pontho muapange anthuwo kuti , ' Ufumu wa Mulungu wadza chifupi na imwe . '
42010010	Mbwenye mungapita m'mudzi mbakhonda kukutambirani mwadidi , muende kunjira za m'mudzimo mbamukalonga kuti , 
42010011	Na fiimbi ya m'mudzi mwanu ene yaphatirira kumanyalo kwathuyi , tikukugubudzirani kuonesa kuti pyachita imwepi mphyakudawika . Kwache dzindikirani kuti Ufumu wa Mulungu wadza chifupi na imwe . '
42010012	Ndikukupangani kuti pa Nsiku inafuna Mulungu dzatonga anthu mseru , iye anadzavera nsisi Sodomu kupiringana mudzi wenewo . 
42010013	" Una dzedze ndiwe luwani ya Korazini ! Una dzedze ndiwe luwani ya Betesaida . Thangwi pyakudodomesa pidachitwa muna imwe mbapidachitwa m'mizinda a Turo na Sidoni , anthu a kweneko mbadavala kale masakha , na kukhala pansi mbapikhwaza dotha kuonesa kuti alekadi pyakudawa pyawo . 
42010014	Nsiku inafuna Mulungu dzatonga anthu mseru , iye anadzavera nsisi pikulu anthu a ku Turo na Sidoni kupiringana imwepo . 
42010015	Mphapo iwembo Kafaranao ! Ayi ukhafuna kupikwiza wekha ene kudzulu ? Iwe unadzaponywa kugehena ! "
42010016	Yesu adapanga anthu makumanomwe na awiri ale mbati , " Munthu anakuveraniyo , averambo na ine ene . Anakukhondaniyo , akhondambo na ine ene . Kwache nyakundikhondayo , akhondambo na adandituma ene ule . "
42010017	Amuna makumanomwe na awirim ale adabwerera na kukomerwa mbalonga kuna Yesu mbati , " Mbuya , na mizimu yakuipa ene ikhativera pikhaipanga ife na utongi wa dzinanu ! "
42010018	Yesu adaapanga mbati , " Ndidaona Satana akugwa kubulukira kudzulu khala ninga ching'aning'ani . 
42010019	Ngavani kuno ! Ndakupasani mphamvu kuti mukwanise kuponda nazo nyoka na akong'a , mbamukunda mphamvu zonsene za nyamalwayo . Nkhabe chibodzi chinadzakukuwazani tayu . 
42010020	Kwache lekani komerwa thangwi yakuti mizimu yakuipa imbakuverani , mbwenye mukomerwe thangwi madzinanu alembwa kudzulu . "
42010021	Pandzidzi wenewo Mzimu Wakuchena adadzaza Yesu na kukomerwa , tenepo iye adalonga mbati , " Baba , Mbuya wa kudzulu na dziko yapansi , ndinapereka takhuta kuna imwe , thangwi mwaonesa kuna anthu okhonda fiinza pinthu pikhabisira imwe anthu anzeru na akufunza pile . Ande , Baba , mwenemu ndiye mukhapifiinira imwe kuti pichitike . 
42010022	" Babanga andipasa utongi pa pinthu pyonsene . Nkhabe na mbodzi ene anadziwa kuti Mwana mbani , mbwenye Baba yekha basi . Pontho nkhabe na mbodzi ene anadziwa kuti Baba mbani kupambula Mwana , pontho na ale ambasankhulwa na Mwanayo kuti iye adziwise Baba kuna iwo . "
42010023	Tenepo Yesu adazungunukira kuna anyakufunzache mbalonga nawo paokha ene mbati , " Ndimwe a mwayi thangwi ya kuona pinthu pinaona imwepi . 
42010024	Ndikukupangani kuti maprofeti azinji na mafumu adaruna kuona pinthu pinaona imwepi , mbwenye adapichimwana kupiona . Adafunambo kuva pinthu pinava imwepi mbapichimwana kupiva . "
42010025	Mfunzisi wa mwambo adadza kuna Yesu kuti amuyese . Iye adavunza Yesu mbati , " Mfunzisi , ndichite tani kuti nditambire moyo okhonda mala ? "
42010026	Yesu adamtawira mbati , " Mwambo wa Mose ukulonga tani ? Umbauva tani ? "
42010027	Munthu ule adamtawira mbati , " Ukulonga kuti , ' Mfune Mbuya Mulungu wako na mtima wako onsene , na moyo wako onsene , na mphamvu zako zonsene , pontho na manyerezero ako onsene ' , pontho ' Mfune mwanzako ninga mumbapifunira iwe . ' "
42010028	Yesu adampanga mbati , " Walonga pyadidi . Chita penepyo , tenepo unadzakhala na moyo okhonda mala . "
42010029	Mbwenye mfunzisi wa mwambo akhafuna apilungamise yekha ene , natenepo adavunza Yesu mbati , " Apo mwanzangacheyo mbani ? "
42010030	Yesu adamtawira mbati , " Pidachitwa na munthu unango ule akhatchithira kwenda kuluwani ya Yeriko kubulukira ku Yerusalemu . Iye adaphatwa na mapanga panjira . Iwo adamdulisa nguwo , adammenya , mbamsiya akomoka . 
42010031	Pidachitika kuti nyansembe akhagwanda na njira yonthoyo . Mbwenye pidaona iye munthu ule adachalira pyache . 
42010032	Mlevi unango , adachita chibodzibodzi . Pidafika iye pambutoyo mbaona munthu ule , adachalira pontho na khundu inango ya njirayo . 
42010033	Mbwenye pikhali Msamaria unango paulendo wache , adafikambo pambuto yonthoyo . Pidaona iye munthu ule , adava naye nsisi pikulu . 
42010034	Adadza mbamthira mafuta na vinyu pironda pyache , mbapimanga . Pidamala iye kuchita tenepo , adamkwizika pabulu wache , adenda naye kunyumba ya alendo , mbakamuyang'anira mwadidi . 
42010035	Mangwana mwache adabulusa kobiri zakuphatira munthu basa nsiku ziwiri mbazipereka kuna mwenechiro nyumba ya alendo ile . Adapanga mwenechiro nyumbayo mbati , ' Mumuyang'anire mwadidi . Mungavunga kobiri zinango thangwi ya iye , ndinadzakubwezerani pakubwerera panga . ' "
42010036	Yesu adamvunza mfunzisi ule mbati , " Iwembo kupiona kwako , ukunyerezera kuti pa anthu atatuwa adakhala ninga mwanzache wa nyakuphatwa na mapanga ule ngupi ? "
42010037	Mfunzisi wa mwambo ule adamtawira mbati , " Ngule adamkomera mtima . " Yesu adampanga mbati , " Na iwe enembo , ndoko kachite chibodzibodzi . "
42010038	Pikhali Yesu na anyakufunzache paulendo wawo , adafika m'mudzi unango . Penepo mkazi unango dzinache Marita adamtambira kumsuwo kwache . 
42010039	Iye akhali na nanache , dzinache Maria , ule adakhala pansi chifupi na Yesu towera avesere pikhafunzisa iye . 
42010040	Marita adadungunya na kuinjipa kwa basa yonsene ikhaphata iye ile . Natenepo adadza kuna Yesu mbamvunza mbati , " Mbuya , kadi mukupiona tayu kuti nanayu andilekera basa yonseneyi ? Mpangeni adzandiphedzembo ! "
42010041	Mbuya adampanga mbati , " Marita , Marita , ukuswipa mtima na kusanyika na pinthu pizinji , 
42010042	mbwenye chinafunika ntchibodzi chene basi . Maria asankhula chinthu chakufunika , pontho hanadzachipokoserwa tayu . "
42011001	Nsiku ibodzi Yesu akhali pambuto inango kupemphera . Pidamala iye , nyakufunza unango adampempha mbati , " Mbuya , tifunzisenimbo kupemphera ninga mudafunzisira Yohani Nyakubatiza anyakufunzache . "
42011002	Yesu adaapanga mbati , " Mungapemphera longani tenepa : ' Baba , dzinanu yakuchena mbilemedzwe , Ufumu wanu mbudze . 
42011003	Tipaseni kudya kwathu kwa nsiku na nsiku .
42011004	Tilekereni pyakudawa pyathu , thangwi ifembo timbalekerera anyakutidawira onsene . Pontho lekani tawira kuti tiyeswe . ' "
42011005	Yesu adalonga pontho kuna anyakufunzache mbati , " Tisangize mbodzi wa imwe aende kumsuwo wa shamwaliache pachitichiti mbakampanga mbati , ' Shamwali , ndifiyalimbo mikate mitatu . 
42011006	Shamwalianga afika . Ali paulendo wache , mbwenye ine nkhabe chakuti iye adye . '
42011007	Penepo wa m'nyumbayo nkhumtawira mbati , ' Leka kundinyangula . Ndafunga kale msuwo , pontho ine na ananga tamala gona . Ine nkhabe kwanisa lamuka kuti ndikupase mikateyo tayu . '
42011008	Andedi , ndikukupangani kuti penu akhonde lamuka mbampasa mikateyo thangwi yakuti ndi shamwaliache , kwache anadzalamuka thangwi ya phinga ya nyakupempha ule , mbampasa pyonsene pinafuna iye . 
42011009	" Natenepo ndikukupangani kuti pemphani , tenepo munadzatambira ; sakasakani , tenepo munadzapigumana ; didimizani , tenepo munadzafungulirwa msuwo . 
42011010	Thangwi munthu onsene anapempha , anati atambire , munthu onsene anasakasaka , anati apigumane , pontho munthu onsene anadidimiza , anati afungulirwe msuwo . 
42011011	Mbani munthu , mwanache angampempha nsomba ambampasa nyoka ?
42011012	Penu angampempha dzayi , ambampasa kong'a ?
42011013	Ngakhala imwe anthu akuipa mumbadziwa kupasa ananu pinthu pyadidi , apo Babanu wa Kudzulu ndiye tani ? Ayi iye anapichimwana kupereka Mzimu Wakuchena kuna anyakumpempha ale ? "
42011014	Yesu akhadabulusa mzimu wakuipa wakuchitisa munthu kuchimwana kulonga . Pidabuluka mzimu wakuipawo , munthu ule adatoma kulonga , tenepo anthu azinji akhali penepowo adadodoma pyakwanga , 
42011015	mbwenye anthu anango pakati pawo adalonga mbati , " Mphamvu zidabulusa na iye mizimu yakuipa nsakubulukira kuna Belezebule , mfumu wa mizimu yakuipa . "
42011016	Anthu anango akhafuna pyakumuyesa , tenepo adampanga kuti aonese chidzindikiro chakuonesa kuti Mulungu ndiye akhadamtuma . 
42011017	Mbwenye Yesu adaadziwa manyerezero awo , mbaapanga mbati , " Mu ufumu , anthu angapandukirana , ufumu wenewo umbavungika . M'banja anthu angagawikana , banja yeneyo imbafudzika . 
42011018	Ngakhala ufumu wa Satana unagawikana m'magulu , maguluwo mbamenyana wokha ene , ufumu wache unaenda tani m'tsogolo ? Imwe mwalonga kuti ine ndimbabulusa mizimu yakuipa na mphamvu za Belezebule . 
42011019	Ngakhala mphyakuonadi kuti ine ndimbabulusa mizimu yakuipa na mphamvu za Belezebule , apo anyakuteweranumbo ambabulusa mizimu yakuipa na mphamvu za ani ? Natenepo anyakuteweranu onthowo ndiye anadzakupokanyani kuti mwadawa . 
42011020	Nkhabe ! Ndikubulusa mizimu yakuipa na mphamvu za Mulungu , kutsikimizira kuti Mulungu akhazikisa kale Ufumu wache pakati panu . 
42011021	" Munthu wamphamvu zache angaonera pamsuwo pache na pida pyache pyonsene pya nkhondo , pinthu pyache pimbakhala mwadidi . 
42011022	Mbwenye unango wamphamvu zakupiringana iye angadza mbamkunda , anadzampokosera pida pikhanyindira iyepyo , mbadzagawa pyaba iyepyo . 
42011023	" Munthu okhonda tawirizana na ine , ambandipokanyisa . Nyakukhonda kundiphedza kugumanyayo , ambamwaza . 
42011024	" Mzimu wakuipa ungabuluka muna munthu , umbazungulirazungulira kunthemba zakusowa madzi kusaka mbuto yakuti upume . Ungakhonda kuigumana mbutoyo umbalonga okha ene kuti , ' Ndinabwerera pyanga kunyumba kudabulukira ine kule . '
42011025	Tenepo umbabwereradi mbugumana nyumba yatswairwa pontho yamala sasanywa . 
42011026	Tenepo umbaenda kakwata mizimu inzache minomwe yakuipa pikulu kupiringana iwo ene mbibwera dzakhala mwenemo . Pakumalisira pache makhaliro a munthuyo ambanyanyiratu kuipa kupiringana pakutoma . "
42011027	Pikhalonga Yesu penepi , mkazi unango pakati pa mwinji ule adakhuwa mbati , " Wakutsanzaya ndi mkazi adakubalani mbakuyamwisani ule ! "
42011028	Mbwenye Yesu adalonga mbati , " Anyanya kutsanzaya mbanthu ale ambava mafala a Mulungu mbachita pinalonga iwo ! "
42011029	Pikhainjipa mwinji , Yesu adatoma kulonga mbati , " Anthu a makauno ngakuipa : ambapempha kuona chidzindikiro , kwache hanadzachipaswa tayu , kupambula cha mprofeti Yona chene chile basi . 
42011030	Yona akhali chidzindikiro kuna anthu a kumzinda wa Ninevi , chibodzibodzi Mwana Munthu anadzakhala chidzindikiro cha anthu a makauno . 
42011031	Pa Nsiku inafuna Mulungu dzatonga anthu mseru , mfumukazi wa kudziko ya Sheba anadzaimira kupokanya anthu a makauno , thangwi iye adafamba msinzo ukulu pyakwanga kavesera mafala anzeru a Mfumu Solomo . Chinchino ndikukupangani kuti pano pana unango wamkulu kupiringana Solomo . 
42011032	Pa Nsiku inafuna Mulungu dzatonga anthu mseru , anthu a mumzinda wa Ninevi anadzaimira kupokanya anthu a makauno , thangwi iwo adaleka pyakudawa pyawo pidava iwo kulalika kwa Yona . Chinchino ndikukupangani kuti pano pana unango wamkulu kupiringana Yona . 
42011033	" Nkhabe munthu ambagasa nyale mbaibisa penu kuigudumira na chitomba tayu ; ' m'mbuto mwache iye ambaiikha pambuto yakuonekera , towera anthu akupita m'nyumbamo aone cheza chache . 
42011034	Maso ako akhala ninga nyale ya manungo ako . Maso ako angakhala mwadidi , manungo ako onsene ambakhala na cheza , mbwenye ngakhala maso ako hali mwadidi tayu , manungo ako onsene ambakhala mumdima . 
42011035	Onesesani , mphapo , kuti muna cheza m'manungo mwanu , nee mdima tayu . 
42011036	Ngakhala manungo ako onsene ana cheza , mbapakhonda khala khundu ibodzi yakukhala mumdima , manungo onsene anadzagaka khala ninga akumwinikirwa na nyale . "
42011037	Pidamala Yesu kulonga penepi , Mfarisi adamchemera kuti akadye naye kumsuwo kwache . Tenepo Yesu adapita m'nyumba mbakhala pansi kudya . 
42011038	Mfarisi adadodoma napyo pidaona iye Yesu kudya okhonda samba m'manja . 
42011039	Mbwenye Mbuya adalonga kuna iye mbati , " Imwe Afarisi mumbatsuka kunja kwa khomitcho na palato yanu , mbwenye m'bwalo mwanu mwadzala na nthonga na pyakuipa . 
42011040	Ndimwe anthu akupupwa ! Mulungu nyakusasanya pya kunja ule , ambasasanya pontho na pya m'bwalo mwene . 
42011041	Mbwenye mupase anyakutcherenga pinthu pya m'bwalo mwa khomitcho na palato pyanu , tenepo pyonsene pina imwe pinadzacheneswa . 
42011042	" Imwe Afarisi muna dzedze , thangwi mumbapereka kuna Mulungu chakhumi cha pimbewu pyakununkhira pontho pyakukomesa miliwo ya mtundu yonsene , mbwenye nkhabe ikha konta kuchita pyakulungama pontho kumfuna Mulungu tayu . Mwathema kuchita pyonsenepi mbamukhonda siya pinango . 
42011043	" Imwe Afarisi muna dzedze , thangwi mumbafuna mipando ya chilemedzo m'nyumba zakupemphereramo , pontho kuti anthu akumwenyikeni na chilemedzo m'misika . 
42011044	Muna dzedze , thangwi mwakhala ninga nthumbi yakubisika . Anthu akugwanda na penepo nkhabe dziwa kuti akufamba panthumbi tayu . "
42011045	Mfunzisi unango wa mwambo adalonga kuna Yesu mbati , " Mfunzisi , mungalonga tenepo , mukushola na ife ene ! "
42011046	Yesu adatawira mbati , " Imwe maka afunzisi a mwambo , muna dzedze , thangwi mumbathukulisa anthu mitolo yakulemera . Imwe enechiro mbamukhonda kuikhuya na chala chanu chene kuaphedza . 
42011047	Muna dzedze , thangwi mumbamanga maguwa a masiye a maprofeti adaphiwa na makolo anu akale ale . 
42011048	Penepo mukuonesa kuti mukutawirizana na pidachita makolo anu . Iwo adapha maprofeti , imwembo mumbamanga maguwa awo . 
42011049	Ndi thangwi yache Mulungu na nzeru zache adalonga mbati , ' Ndinadzaatumizira maprofeti na anyakutumwa , mbwenye anthu anadzapha anango a iwo , anangombo anadzaasanyisa . '
42011050	Natenepo anthu a makauno anadzatchunyuswa thangwi ya maprofeti onsene adaphiwa kutomera kulengwa kwa dziko yapansi ale , si kutomera kuphiwa kwa Abele , kufikirana kuphiwa kwa Zakaria , ule adaphiwa m'Nyumba ya Mulungu pakati paguwa ya nsembe na mbuto yakuchena . Ande , ndikukupangani kuti anthu a makauno anadzatchunyuswa thangwi ya pyonsenepi !
42011051	
42011052	" Muna dzedze , imwe afunzisi a mwambo , thangwi mudabulusa chakufungulira nyumba za nzeru . Imwe enechiro mbamukhonda pitamo , mbamukhondesa akhafuna pya kupitamo ale . "
42011053	Pidabuluka Yesu pambutoyo , afunzisi a mwambo pabodzi na Afarisi adatoma kupokanyana naye mwakuzhangali mbamvunza pya pinthu pizinji . 
42011054	Akhafuna pya kumtapa m'kanwa . 
42012001	Pandzidzi onthowo anthu pikwipikwi adagumanyikana mwakuti anthu akhapondana . Chakutoma adalonga na anyakufunzache mbati , " Onesesani chakufufumisira mkate cha Afarisi , chenechi ngufakafakawo . 
42012002	Pinthu pyonsene pyakugudumirwa pinadzafununkhulwa , pontho pyonsene pyakubisika pinadzadziwika . 
42012003	Natenepo pyonsene pyalonga imwe mumdima , pinadzaveka pakwecha , pontho pyonsene pyabedulira imwe anthu m'bwalo mwa nyumba , anadzapibweka pakwecha . 
42012004	" Ndikukupangani imwe , ashamwali anga , kuti lekani gopa ale ambapha manungo a munthu okha , angamala penepo mbasowa chinango chakuti achite . 
42012005	Ndinakuonesani wakuti mumgope . Gopani Mulungu ule angamala kupha manungo a munthu ambakhala pontho na mphamvu zakumponya kugehena . Ndikukupangani kuti weneyo mwathema kumgopa . 
42012006	" Ntchenga zishanu zimbaguliswa na kobiri ziwiri basi , kwache Mulungu hambaduwalirapo na ibodzi ene tayu . 
42012007	Na tsitsi ene ya mumsolo mwanu , Mulungu ailengesa yonsene . Natenepo lekani gopa . Imwe ndimwe akufunika pyakwanga kupiringana ntchenga zizinji . 
42012008	" Ndikukupangani kuti munthu onsene ananditawira pamaso pa anthu , Mwana Munthu anadzamtawirambo pamaso pa angelo a Mulungu . 
42012009	Mbwenye nyakundikhonda pamaso pa anthuyo , Mwana Munthu anadzamkhondambo pamaso pa angelo a Mulungu . 
42012010	" Munthu onsene anadzalongera Mwana Munthu pyakuipa , Mulungu anadzamlekerera , mbwenye nyakushola Mzimu Wakuchena , Mulungu hanadzamlekerera tayu . 
42012011	" Angadzakukwatirani kunyumba zakupemphereramo , kuna akadamu , pontho kuna atongi kuti akakutongeni mseru , lekani dzasanyika kuti , ' Ndinaenda kalonganji kuti ndipitchinjirize . '
42012012	Thangwi Mzimu Wakuchena anadzakufunzisani na ndzidzi onthowo pyakuthema kulonga . "
42012013	Munthu unango m'mwinjimo adapempha Yesu mbati , " Mfunzisi , ndipangirenimbo mbaleanga kuti agawe mfuma idatisiyira babathuyi . "
42012014	Mbwenye Yesu adampanga mbati , " Shamwali , mbani andipasa utongi kukhala nyakutonga mseru pakati panu , penu nyakugawa mfumanu yakusalayi ? "
42012015	Yesu adathimiza kulonga kuna onsene ale mbati , " Khalani m'maso , muonesese mwadidi kuti mukhonde khala amtima pachinthu na chibodzi chene . Kuinjipa kwa mfuma ya munthu si mdida wa moyo wache tayu . "
42012016	Tenepo Yesu adaapanga msangani unango mbati , " Pidachitwa kuti munthu unango wakufuma akhali na munda udabala mbewu zizinji ule . 
42012017	Iye adatoma kunyerezera mumtima mwache mbati , ' Ndinachita tani ? Ine nkhabe mbuto yakukoyeramo phoso yangayi . '
42012018	Adalonga yekha ene mbati , ' Ndinadzafudza pyete pyanga mbandimanga pinango pikulupikulu , tenepo ndinadzakoyeramo mapiranga na mfuma zanga zinango . 
42012019	Kumala penepo , ndinadzalonga ndekha kuti , Ndiwe wamwayi , una mfuma izinji ile inadzakukwanira pyaka pizinji . Puma pyako , idya , imwa , tsanzaya ! '
42012020	Mbwenye Mulungu adampanga mbati , ' Pupwewe ! Mosiku uno pano unapokoserwa moyo wakowo . Apo pyonsene pyakoya iwepyo pinadzakhala pya am ? ' "
42012021	Pakumalisa Yesu adalonga mbati , " Pimbakhala tenepo kuna munthu anapikoyera mfuma , mbwenye pamaso pa Mulungu ngwakukhonda fuma . "
42012022	Tenepo Yesu adalonga kuna anyakufunzache mbati , " Ndi thangwi yache ndikukupangani kuti lekani swipa mtima pya moyo wanu kuti munadyanji , penu pya manungo anu kuti munavalanji ?
42012023	Thangwi moyo ngwakufunika kupiringana kudya , pontho manungo ngakufunika kupiringana nguwo . 
42012024	Ngayang'anani makhungubwe . Iwo nkhabe bzala mbewu , penu kuvuna ; nkhabe nyumba zakukoyeramo phoso penu pikwa , kwache Mulungu ambaadyesa . Imwe ndimwe akufunika pyakwanga kupiringana mbalame . 
42012025	Kadi unango wa imwe anakwanisa kuthimizira ora pamoyo wacher na kuswipa mtima na penepi ?
42012026	Ngakhala imwe nkhabe kwanisa chita chinthu na ching'ono chene ninga chenecho tayu , munaswipiranji mtima na pinthu pinangopyo ?
42012027	Ngayang'anani kukula kumbachita maluwa amtsanga , iwo nkhabe phata basa penu kupisasanyira okha ene nguwo . Mbwenye ndikukupangani kuti nee na Mfumu Solomo ene , na kufuma konsene kudachita iye , akhali na nguwo zakubalika ninga abodzi mwa maluwawa tayu . 
42012028	Apo ngakhala Mulungu ambavazika ninga tenepa maudzu amtsanga ale ambalila kukhala lero ene basi , mangwana mwache mbaponywa pamoto , ayi weneyu nkhabe dzakuvazikani mwadidi tayu ? Imwe anthu a chikhulupiro chakuchepa !
42012029	" Tenepo , lekani sanyika m'manyerezero anu , pontho kuswipa mtima kuti munadyanji penu munamwanji . 
42012030	Thangwi anthu a padziko yapansi okhonda dziwa Mulungu ambasanyika na kunyerezera pya pinthu pyonsenepi . Babanu ambapidziwa kuti mumbafuna pinthu pyonsenepi . 
42012031	Mbwenye imwe mwathema kutsalakana pya Ufumu wache , tenepo munadzapaswa pinthu pyonsenepi . 
42012032	" Imwe kamkumbi ka mabira , lekani gopa , thangwi Babanu wa kudzulu afuna kukupasani Ufumu wache mwakukomerwa . 
42012033	Gulisani pyonsene pina imwe mbamupereka kobirizo kuna anyakutcherenga . Mukhale na mabudu a kobiri ale nkhabe sakala tayu , yeneyi ndi mfuma yokhonda mala ya kudzulu . Kweneko mbava nkhabe fikako , pontho uchenje hunaivunga tayu . 
42012034	Thangwi kuna mfumanu , mtimanu umbakhalambo konthoko . 
42012035	" Khalani akusasanyika pachonsene chinadza , pontho nyale zanu zikhale zakugaka . 
42012036	Khalani ninga anyabasa akudikhira mbuyawo kuti abwere kubulukira kuphwando yakukazhali , towera angadza mbadzadidimiza msuwo , amfungulire Kabodzi na kabodzi . 
42012037	Ngakutsanzaya anyabasa ale anadzagumanwa ali m'maso pakudza kwa mbuyawo . Ndikukupangani pyakuonadi kuti iye anadzaakhazika patebulu mbadzasasanyika yekha ene towera aafiliviri . 
42012038	Ngakutsanzaya anyabasawo ngakhala anadzaagumana asasanyika pakudza pache ; penu adze pachitichiti , penu m'makalakwecha . 
42012039	Mbwenye dziwani kuti mwenechiro nyumba mbadadziwa ndzidzi wakudza mbava , nee mbadatawira tayu kuti mbava aswe nyumbache . 
42012040	Na imwe enembo mukhale akusasanyika , thangwi Mwana Munthu anadzabwera pandzidzi unakhonda imwe dikhira . "
42012041	Peturo adavunza mbati , " Mbuya , msanganiwu ukulonga ife tekha , penu na anango onsene ene ? "
42012042	Mbuya adatawira mbati , " Mbani mphapo nyabasa wakukhulupirika pontho wanzeru ? Iye ngule mbuyache amuikha kukhala nyakuyang'anira pyonsene pya panyumbache mbagawiza anyabasa anango phoso yawo ndzidzi ungakwana . 
42012043	Nyabasayu anadzakomerwa pyakwanga mbuyache angabwerera mbamgumana akuchita pinthu penepi . 
42012044	Ndikukupangani pyakuonadi kuti mwenechiro nyumbayo anadzamuikha nyabasayo kukhala nyakuyang'anira pyonsene pya panyumbache . 
42012045	Mbwenye nyabasayo anganyerezera mumtima mwache kuti mbuyache adembuka kudza , mbatoma kumenya anyabasa anzache , achimuna pabodzi na achikazi ene , mbadya na kumwa mbaledzera , 
42012046	tenepo mbuyache nyabasayo anadzabwera pansiku inakhonda iye dikhira pontho ndzidzi okhonda iye dziwa . Mbuyacheyo anadzamgwanda mapindimapindi , mbadzamponya kumbuto imbakoyiwa anthu okhonda khulupira . 
42012047	" Nyabasa wakudziwa chinafima mbuyache kuti iye achite , mbwenye iye mbakhonda sasanyika yekha ene kupichita , anadzakwapulwa pyakwanga . 
42012048	Mbwenye nyabasa ule anakhonda dziwa chinafuna mbuyache kuti iye achite , kwache mbachita pyakuthema kutchunyuswa napyo , anadzakwapulwa pang'ono . Munthu wakutambira pizinji athema dzabwezera pizinji . Pontho nyakutambira pizinjiletu anadzapangwa kuti abweze pyakuinjipa pyakwanga . 
42012049	" Ndidadzera dzaponya moto padziko yapansi , pontho ndikhapifuna pyakwanga kuti mbudagaka kale . 
42012050	Mbwenye ndathema kubatizwa munjira inango , ' pontho mtimanga nkhabe khazikika kufikirana pyachitika . 
42012051	Kadi imwe mukunyerezera kuti ndadzera dzapereka mtendere pansi pano ? Tayu , si mtendere tayu , mbwenye magawikano . 
42012052	Kutomera lero kwenda m'tsogolo banja ya anthu ashanu inadzagawikana . Anthu atatu a iwo anadzapokanyana na awiri . 
42012053	Ababa anadzapokanyana na anawo achimuna , anambo achimuna anadzapokanyana na ababawo . Amama anadzapokanyana na anawo achikazi , anambo achikazi anadzapokanyana na amamawo . Amebzala anadzapokanyana na akwenyawo , akwenyambo anadzapokanyana na amebzalawo . "
42012054	Yesu adalonga pontho kuna anthu mbati , " Imwe mungaona makole akukwira kumadokero dzuwa , kabodzi kene mumbalonga kuti mvula anavumba , iyombo mbivumbadi . 
42012055	Pontho mphepo yamwera ingagundika , mumbalonga kuti kunja kunapitsa , ikombo mbakupitsadi . 
42012056	Imwe mfakafaka ! Mumbakwanisa kudziwa makhaliro a dziko pontho akuthambo , apo mumbapichimwana tani kudziwa pinachitika ndzidzi uno kuti pikulonganji ?
42012057	" Mumbakhonderanji kupitonga mwekha ene chinthu chakuthema kuchita ?
42012058	Pinaenda iwe na mwanzako wa mseru kuna nyakutonga , ukhongodzere kuphatizana naye pya mseruwo mwenemo muli m'njira , gopesera anakukwewera kuna nyakutonga , nyakutongamboyo anakupereka kuna anyankhondo ale anakakuponya m'perezo . 
42012059	Ndikukupanga kuti iwe nkhabe dzabuluka m'perezomo tayu kufikirana wamalisa kupagali mangawa onsene a mseru wakowo . "
42013001	Pandzidzi wenewo pakhali anthu anango , ale adapanga Yesu pya Agalilea adaphiwa na Pilato pikhapereka iwo nsembe kuna Mulungu ale . 
42013002	Yesu adaavunza mbati , " Kadi mukunyerezera kuti Agalilea enewo adaphiwa tenepo , thangwi yakuti akhali akudawa pikulu kupiringana Agalilea anango onsene ?
42013003	Nkhabe , pontho ndikukupangani kuti mungakhonda kuleka pyakudawa pyanu , monsene munati mufembo ninga iwo . 
42013004	Apo anthumbo khumi na asere ale adafa ku Siloamu pidagwa chinsanja . Kadi mukunyerezera kuti iwo akhali akudawa kupiringana anthu onsene akukhala mu Yerusalemu ?
42013005	Nkhabe , pontho ndikukupangani kuti mungakhonda kuleka pyakudawa pyanu , monsene munati mufembo ninga iwo . "
42013006	Yesu adaapanga msangani mbati , " Munthu unango akhali na muti wamkuyu m'munda mwache . Iye adenda kasakamo nsapo , mbwenye hadazigumanemo tayu . 
42013007	Natenepo adapanga nyakuphata basa m'mundamo mbati , ' Ngayang'ana papita pyaka pitatu ndikudza kuno kudzasaka makuyu m'muti wenewu mbandikhonda kugumanamo na ibodzi ene . Ugwande mutiwu ! Unavungiranji mataka ? '
42013008	Mbwenye nyabasayo adatawira mbati , ' Mbuya , ulekeni chaka chino chokha . Ndinaukumbira dzenje mwakuzungulira mbandiikhapo ulowa . 
42013009	Ngakhala chaka chamangwana unabala nsapo , unadzachita pyadidi , mbwenye ungadzakhonda bala , dzaugwandeni pyanu . ' "
42013010	Pa Nsiku ibodzi Yakupuma Yesu akhafunzisa m'nyumba yakupemphereramo . 
42013011	Mwenemo mukhali mkazi unango akhali na mzimu wakuipa udamduwaza pyaka khumi na pisere ule . Akhali na msana wakukotama , pontho hakhakwanisa kuyenuka tayu . 
42013012	Pidamuona Yesu , adamchemera mbampanga mbati , " Mkaziwe , wasudzuka kunyatwa zako . "
42013013	Adamsanjika manja , penepo pene adadzongoka mbatoma kukuza Mulungu . 
42013014	Mbwenye mkadamu wa nyumba yakupemphereramo ile adazhangali pidaona iye kuti Yesu awangisa munthu pa Nsiku Yakupuma . Natenepo mkadamuyo adapanga anthu mbati , " Pana nsiku zitanthatu zakuphata basa , natenepo mudze dzawangiswa pansiku zenezi , si pa Nsiku Yakupumayi tayu . "
42013015	Mbwenye Mbuya adamtawira mbati , " Imwe mfakafaka , ayi anango a imwe hambafungulira ng'ombe penu bulu wache pa Nsiku Yakupumayi kwenda kammwesa tayu ?
42013016	Apo mkaziyu wa dzinza ya Abrahamu , ule adamangwa na Satana pyaka khumi na pisere , kadi hadatheme tayu kuti asudzulwe kunyatwa yeneyi pa Nsiku Yakupumayi ? "
42013017	Pidalonga Yesu penepi , anyamalwache onsene adachita manyadzo . Mbwenye anthu anango onsene adakomerwa thangwi ya pinthu pyakudodomesa pikhachita iye . 
42013018	Yesu adavunza mbati , " Ufumu wa Mulungu wakhala ninganji , pontho ndinausangiza nanji ?
42013019	Wakhala ninga mbewu ya chitowe , ile idakwatwa na munthu mbakaibzala m'munda mwache . Idamera mbikula ninga muti . Mbalame zidadza mbizimanga pisa pyawo m'nthambi zache . "
42013020	Yesu adalonga pontho mbati , " Ufumu wa Mulungu ndinausangiza nanji ?
42013021	Wakhala ninga tenepa . Mkazi ambakwata chakufufumisira mikate mbavungaza na ufa wakudzala ndowa kufikirana mpambo onsenewo ufufume . "
42013022	Kubuluka penepo Yesu adagwanda na m'maluwani pontho na m'midzi , kufunzisa anthu pikhaenda iye ku Yerusalemu . 
42013023	Anthu anango adavunza Yesu mbati , " Mbuya , kani anthu anafuna dzapulumuswa ndi pang'ono pokha basi ? " Yesu adaatawira mbati , 
42013024	" Yesayesani kupita na pamsuwo wakupsipsidika , thangwi anthu azinji anadzayeseradi kuti apite , kwache anadzapichimwana . 
42013025	Mwenechiro nyumba anadzalamuka mbadzafunga msuwo . Penepo pene imwe anyakuimira panja , munadzatoma kudidimiza msuwo mbamudzalonga kuti , Tifungulirenimbo Mbuya . ' Mbwenye iye anadzakutawirani kuti , ' Kunabulukira imwe , sinadziwako tayu . '
42013026	Penepo munadzalonga kuti , Tikhadya na kumwa pabodzi na imwe , pontho mukhafunzisa m'maluwani mwathu . '
42013027	Mbwenye iye anadzalonga pontho kuti , ' Kunabulukira imwe , ine nkhabe dziwako tayu ? Bulukani pano , imwe anthu onsene akuchita pinthu pyakuipa . '
42013028	Penepo munadzalira na kukikita mano , mungadzaona Abrahamu , Isake na Yakobo pabodzi na maprofeti onsene mu Ufumu wa Mulungu , mwenemo imwe mwaponywa kunja . 
42013029	Anthu anadzabulukira kumabulukiro na kumadokero dzuwa , kumpoto na kumwera , mbadzakhala pambuto zawo paphwando mu Ufumu wa Mulungu . 
42013030	Natenepo anthu ale ngakumalisira , anadzasanduka akutoma , pontho akutoma ale , anadzasanduka akumalisira . "
42013031	Pandzidzi onthowo Afarisi anango adadza kuna Yesu mbampanga mbati , " Bulukani kuno muendembo kwinango , thangwi Herodi akufuna kukuphani . "
42013032	Yesu adaatawira mbati , " Ndokoni mukaupange , mbinziwu , kuti ' Ndikubulusa mizimu yakuipa , pontho ndinakhala ndikuwangisa atenda lero , na mangwana , tenepo pansiku yachitatu ndinadzamalisa basanga . '
42013033	Mbwenye ndathema kwenda ulendo wanga lero , mangwana , na nkuchono ; hapidatheme kuti mprofeti apherwe kwinango tayu , mbwenye mu Yerusalemu mwene basi . 
42013034	" Yerusalemu , Yerusalemu ! Iwe umbapha maprofeti , pontho umbaponyera miyala anyamphangwa a Mulungu adakutumira iye ale ! Kazinji kene ndapifuna kugumanyisa anthu ako onsene pabodzi ninga mumbaikhira nkhuku anache m'maphaphido mwache , mbwenye iwe hudanditawirisa kuchita tenepo tayu !
42013035	Ngayang'anani , Nyumbanu ya Mulungu inadzasanduka madembe . Ndikukupangani kuti kubulukira ndzidzi uno kwenda m'tsogolo , nee munadzandionave pontho tayu kufikirana imwe mudzalonge kuti , ' Nyakutsanzaya ngule wakudza na dzina ya Mbuya . ' "
42014001	Pa Nsiku inango Yakupuma Yesu adenda kadya kuna mbodzi wa akadamu a Afarisi , tenepo anthu akhamuyang'anisisa . 
42014002	Patsogolo pa Yesu pakhali munthu wakutupa miyendo na mikono . 
42014003	Yesu adavunza Afarisi na afunzisi a mwambo mbati , " Ayi mwambo wathu umbatawirisa kuwangisa pa Nsiku Yakupuma , penu tayu ? "
42014004	Mbwenye iwo hadabuluse fala tayu . Yesu adamphata munthu ule mbamuwangisa na kumgwinya pyache . 
42014005	Natenepo adaavunza mbati , " Mbani mbodzi wa imwe , mwanache penu ng'ombe yache , ingagwera mumchera pa Nsiku Yakupuma ambakhonda kuibulusiratu pa Nsiku Yakupuma yonthoyo ? "
42014006	Mbwenye iwo adapichimwana kuti amtawire . 
42014007	Pidaona Yesu kuti anyakuchemerwa anango akhasankhula mbuto zadidiletu , iye adalonga msangani kuna onsene ale mbati , 
42014008	" Ngakhala munthu unango anakuchemererani kuphwando yakukazhali , lekani kakhala pambuto yadidiletu . Thangwi pinakwanisika kuti unango wakufunika kupiringana imwe adachemerwambo , 
42014009	nakuti nyakuchemera monsene awiritnwe anadza mbadzalonga kuti , ' Mbutoyi pasani ushu . ' Tenepo unadzachita manyadzo mbukhala pambuto yapansiletu . 
42014010	Mbwenye ungachemerwa , uende kakhala pambuto yapansiletu , towera nyakukuchemerayo akupange kuti , ' Shamwalianga , dzakhale pambuto yadidiyi . ' Penepo unadzalemedzwa pamaso pa anyakuchemerwa onsene . 
42014011	Thangwi onsene anapikuza okha ene anadzachepeswa , pontho onsene anapichepesa okha ene anadzakuzwa . "
42014012	Yesu adalonga pontho kuna Mfarisi akhadamchemera kuti adzadye naye ule mbati , " Ungasasanya kudya kwa masikati penu kwa mawulo , leka kachemera ashamwali ako , penu abale ako , penu a kudzinzako , penu ashamwali ako amfuma , thangwi iwo anadzakuchemerambo kubwezera pinthu pidaachitira iwe . 
42014013	Mbwenye ungasasanya phwando , uchemere anyakutcherenga , anyakulamala , anyamfutete na maboliboli . 
42014014	Tenepo unadzakhala wakutsanzaya , thangwi iwo nkhabe chinthu chakuti akubwezerembo tayu . Mulungu ndiye anadzakubwezera pandzidzi unadzalamuka anthu akulungama kuimfa . "
42014015	Munthu unango ule akhadya nawo pabodzi pidava iye penepi , adalonga kuna Yesu mbati , " Ngakutsanzaya anthu ale anadzadya Phwando Ikulu mu Ufumu wa Mulungu . "
42014016	Yesu adamtawira mbati , " Munthu unango adasasanya phwando ikulu mbachemera anthu azinji kuphwandako . 
42014017	Pidakwana ndzidzi wa phwando ile , adatuma nyabasache kapanga anthu akhadachemerwa kuphwando ale mbati , Tdzani , pyonsene pyasasanywa kale . '
42014018	Mbwenye onsene ale adatoma mbodzimbodzi kupereka mathangwi akuachimwanisa kwenda kuphwandoko . Wakutoma adalonga kuna nyabasa ule mbati , ' Ndagula munda , tenepo ndathema kwenda kuti ndikauone . Ndaphata miyendo , sinakwanisa kudzako tayu . '
42014019	Unango adalonga mbati , ' Ndagula ng'ombe khumi zakukwewa ngolo , tenepo ndikwenda kaziyesa . Ndaphata miyendo , sinakwanisa kudzako tayu . '
42014020	Unango adalonga mbati , ' Sinakwanisa kudzako tayu , thangwi ndasemba chinchino pano . '
42014021	" Nyabasa ule adabwerera mbakampanga mbuyache pyonsenepi . Natenepo mbuyache ule adaswirizwa napyo mbapanga nyabasache ule mbati , ' Ndoko chinchino pano kunjira ikulu na ing'ono ene ya muluwani ukadze kuno na anyakutcherenga , anyakulamala , maboliboli na anyamfutete . '
42014022	Si ndzidzi nyabasa ule adabwererako mbalonga mbati , ' Mbuya , ndachita pidanditonga imwe , kwache mbuto yasalira basi . '
42014023	Natenepo mbuya ule adapanga nyabasache ule mbati , ' Ndoko kumisewu na kunjira za kunja kwa luwani ino , ukakakamize anthu kuti adze kuno , towera nyumbanga idzale . 
42014024	Ndikukupangani monsene kuti nkhabe mbodzi wa anthu akhadachemerwa mbakhonda ale , anadzalawira phwando yanga . ' "
42014025	Pandzidzi unango pikhatsogozana Yesu na mwinji ukulu , Yesu adazungunuka mbaapanga mbati , 
42014026	" Munthu wakudza kuna ine mbakhonda funa ine piringana mumbafunira iye babache na mache , mkazache na anache , abale ache na anyamaingache , pontho ninga mumbapifunira iye mwenechiro , hanakwanisa kukhala nyakufunzanga tayu . 
42014027	Nyakukhonda sasanyika kuona nyatwa na kufa kwene na kunditewera hanakwanisa kukhala nyakufunzanga tayu . 
42014028	" Ngakhala unango pakati panupa anafuna kumanga nyumba , chakutoma iye ambakhala pansi mbalengesa kobiri zakufunika , towera aone ngakhala ana kobiri zakukwana kumalisira nazo nyumba . 
42014029	Angakhonda chita tenepo , mwinango anadzaikha maziko a nyumbache ile basi mbapichimwana kuimalisa . Tenepo anthu onsene akuona penepi , anadzamseka . 
42014030	Iwo anadzalonga kuti , ' Munthuyu adatoma kuimanga nyumba , mbwenye apichimwana kuimalisa . '
42014031	" Ngakhala mfumu wakukhala na anyankhondo pikwi khumi anafuna kwenda kachita nkhondo na mfumu unango wakukhala na anyankhondo pikwi makumawiri , chakutoma ambakhala pansi mbanyerezera ngakhala anapikwanisadi kamenyana naye mfumu weneyo . 
42014032	Ngakhala iye hanapikwanisa tayu , anadzatuma anyamphangwa kagumana na mfumu unangoyo , kampempha kuti averane pya mtendere mwenemo mbali kutali . 
42014033	Ntchibodzibodzi , nkhabe mbodzi pakati panu anakwanisa kukhala nyakufunzanga angakhonda kusiya pyache pyonsene pina iye . 
42014034	" Munyu ngwadidi , mbwenye ungasuluka , unadzanyung'unyiswa nanji pontho ?
42014035	Unadzakhala wakusowa basa m'munda na pakhuku ene ; umbatayiwa . Ana makutu akuva , mbave ! "
42015001	Nsiku inango anyakukhomesa msonkho na anyakudawa anango adadza kuvesera Yesu . 
42015002	Penepo Afarisi na afunzisi a mwambo adatoma kudungunya mbati , " Munthu weneyu ambatambira pyache anyakudawa mbadya nawo pabodzi . "
42015003	Tenepo Yesu adaapanga msangani mbati , 
42015004	" Tisangize unango wa imwe ana mabira dzana , tenepo mbodzi atayika , ambachita tani ? Iye ambaasiya mabira anango makumafemba na afemba ale pambuto yakudyeserapo mbaenda kasaka wakutayika ule , kufikirana amgumane . 
42015005	Angamgumana ambakomerwa pyakwanga mwakuti ambamthukula paphewa pache
42015006	mbabwerera naye kumusa . Tenepo ambachemera ashamwali na atsanthembache mbaapanga mbati , ' Ndakomerwa pyakwanga , thangwi biranga adatayika ule , ndamgumana . Tendeni titsanzaye pabodzi ! '
42015007	Ndikukupangani kuti ntchibodzibodzi ; kumbakhala kutsanzaya kukulu kudzulu thangwi ya nyakudawa mbodzi ule analeka pyakudawa pyache kusiyana na anthu makumafemba na afemba akulungama , ale aleka kale pyakudawa pyawo . 
42015008	" Penu tisangize mkazi wakukhala na kobiri khumi za siliva , ibodzi ingamtayikira , ambachita tani ? Ambagasa nyale mbatswaira m'nyumba mwache , mbasaka monsene mwadidi mwene kufikirana aigumane kobiri ile . 
42015009	Angaigumana , ambachemera ashamwali na atsanthembache pabodzi mbaapanga mbati , ' Ndakomerwa pyakwanga , thangwi kobiri idatayika ile ndaigumana . Tendeni titsanzaye pabodzi ! '
42015010	Ndikukupangani kuti ntchibodzibodzi ; angelo a Mulungu ambakomerwa na kuleka pyakudawa kwa nyakudawa mbodzi . "
42015011	Yesu adathimiza kulonga mbati , " Pidachitwa na munthu unango ule akhali na anache achimuna awiri . 
42015012	Wamng'ono adalonga kuna iye mbati , ' Baba , mundipase khundu yanga ya mfumanuyi . ' Natenepo munthu ule adagawa mfuma yache pakati pa anache awiri ale . 
42015013	Pidagwanda nsiku pang'ono , wamng'ono ule adagulisa khundu ya mfumache mbabuluka pamsuwopo kwenda ulendo na kobiri zachezo . Adenda kudziko yakutali mbakavunga kobiri zache na makhaliro a umambala .
42015014	Pyonsene pikhali na iye , adapimala . Kubuluka penepo njala yakugoswa idapita m'dziko mule , iye adakhala wakusowa pinthu . 
42015015	Natenepo adenda kaphata basa kuna mzika ibodzi ya m'dziko mule , ule adamtumiza kuzunde kadyesa nkhumba . 
42015016	Mphaleyo adapifuna kukhutisa mimbache na makoko akhadya nkhumba ale , mbwenye munthu wakumpasa chinthu chakuti adye adasowa . 
42015017	Pidatutumuka iye mumtima mwache , adalonga mbati , ' Anyabasa onsene a baba ana phoso izinji yakudya , inango mbisala pontho , mbwenye ine ndikufa na njala kuno . , 
42015018	Ndinati ndilamuke kwenda kuna baba ndikampange kuti , Baba , ndidadawira Mulungu , pontho na imwe ene . 
42015019	Sidatheme kuchemerwa pontho mwananu tayu . Mundiyese pyanga ninga mbodzi wa anyabasanu . '
42015020	Natenepo adalamukadi mbaenda kuna babache . " Mbali kudza pakansinzo na kwawo babache adamuona mbava naye nsisi pikulu . Adamthamangira , adamkhumbatira mbampsompsona . 
42015021	Mwana ule adalonga kuna babache mbati , ' Baba , ndadawira Mulungu , pontho na imwe ene . Sidathemeve kuchemerwa mwananu tayu . '
42015022	Mbwenye baba ule adachemera anyabasache mbalonga mbati , ' Chimbizani ! Kakwateni mkanjo wadidi makawo mumvazike . Mumvazike mphete m'chala mwache na nsapato kumanyalo kwache . 
42015023	Kakwateni mwanamphulu wakunenepayo mudzamphe kuti tidye na kusekera . 
42015024	Thangwi mwanangayu akhadafa , mbwenye chinchino ana moyo ; akhadatayika , mbwenye chinchino agumanwa ! ' Natenepo phwando idagundika . 
42015025	" Pandzidzi wenewu mwana wamkulu akhali kumunda . Pidafika iye chifupi na nyumba kubuluka kumundako , adava kuimba na kuvina . 
42015026	Natenepo adachemera mbodzi wa anyabasa ale mbamvunza mbati , ' Ninji pinachitikapi ? '
42015027	Nyabasa ule adamtawira mbati , ' Mbaleako abwera , tenepo babako apha mwanamphulu wakunenepa thangwi yakuti amtambira wamoyo . '
42015028	" Mwana wamkulu ule adazhangali pyakwanga mwakuti adakhonda kapita m'nyumba mule . Natenepo babache ule adabuluka m'nyumba mule mbadzamdembetera kuti apite , 
42015029	mbwenye adamtawira babache ule mbati , ' Ngayang'anani pyaka pyonsenepi pyakuphatirani ine basa ninga bitchu , mbandivera matongero anu ndzidzi onsene . Mwandipasanjimbo ? Nee na mbuzi ene kuti ndichitembo phwando na ashamwali anga , nkhabe !
42015030	Mwananuyu adavunga mftimanu yonsene na maputa , mbwenye pyabwerera iye kumusa mwamphera mwanamphulu wakunenepa . '
42015031	Baba ule adamtawira mbati , ' Mwananga , iwe una ine ndzidzi onsene , pontho pyanga pyonsene mphyako . 
42015032	Tathema kukomerwa na kutsanzaya , thangwi mbaleakoyu akhadafa , mbwenye chinchino ana moyo ; akhadatayika , mbwenye chinchino agumanwa . ' "
42016001	Yesu adalonga kuna anyakufunzache mbati , " Pidachitwa na munthu unango wakufuma , ule akhali na mkadamu wakufambisa mfumache . Munthu wakufuma ule adapangwa kuti mkadamu ule akhavunga mfumache ile . 
42016002	Tenepo munthu wakufuma ule adamchemera mkadamu ule mbamvunza mbati , ' Pinava ine pya iwe mphyanji ? Ndilembere pyonsene pyaphata iwe , thangwi hunakwanisave kukhala mkadamu wa pinthu pyanga tayu ! '
42016003	Mkadamu ule adalonga mumtima mwache mbati , ' Mbuyanga anandibulusa basa . Ndinachita tani ? Ine nkhabe mphamvu zakulima nazo , pontho kupemphapempha ndimbachita nako manyadzo . 
42016004	Chinchino ndapidziwa ! Ndinachita chinthu chinango , towera anthu adzanditambire m'misa mwawo basanga ingadzamala . '
42016005	" Natenepo adachemera anyamangawa a mbuyache mbodzimbodzi . Wakutoma adamvunza mbati , ' Wafiyali pyakuinjipa tani kuna mbuyanga ? '
42016006	Iye adalonga mbati , ' Nkhali dzana za mafuta . ' Mkadamu ule adampanga munthu ule mbati , ' Kalata idalembwa mangawako njishi , khala pansi ulembepo makumashanu . '
42016007	Kubuluka penepo adavunza pontho unango mbati , Twembo wafiyali pyakuinjipa tani ? ' Iye adamtawira mbati , ' Masakha chikwi chibodzi a mapira . ' Mkadamu adampanga munthu ule mbati , ' Kalata idalembwa mangawako njishi , khala pansi ulembepo madzana masere . '
42016008	" Natenepo mbuyache wa mkadamu wakunama ule adamsimba thangwi ya kuchenjera kwache . Thangwi anthu a padziko yapansi pano ngakuchenjera pakuchita pinthu pyawo kupiringana anthu akukhala m'cheza . "
42016009	Yesu adathimiza kulonga mbati , " Ndikukupangani kuti mupisakire mwekha ene ushamwali pakuphatisa basa mfuma ya dziko yapansi pano , towera mfumayo ingakumalirani , mudzatambirwe kumisa kwakukhala na kukhala . 
42016010	Wakukhulupirika papinthu pyakuchepa , anadzakhulupirika pontho papinthu pikulu ; wakunama papinthu pyakuchepa , anadzanama pontho papinthu pikulu . 
42016011	Apo ngakhala hamudakhulupirike pamfuma ya dziko yapansi panoyi tayu , mbani anafuna dzakukhulupirani na mfuma chadichadi . 
42016012	Ngakhala hamunakhulupirika na mfuma ya munthu unango tayu , mbani anafuna dzakupasani pyanumbo ?
42016013	" Nkhabe nyabasa anakwanisa kutumikira ambuya awiri tayu , thangwi anadzazonda mbodzi mbafuna unangoyo ; anadzakhulupirika kuna mbodzi mbalulupisa unangoyo . Imwe nkhabe kwanisa kutumikira Mulungu na ndzidzi onthowo kutumikira kobiri tayu . "
42016014	Pidava Afarisi pyonsenepi , adasedegula Yesu , thangwi iwo akhali anthu akuikha mtima pakobiri . 
42016015	Yesu adalonga kuna iwo mbati , " Imwe mumbapiyesa akulungama pamaso pa anthu , mbwenye Mulungu ambadziwa mitimanu . Thangwi pinthu pimbayesa anthu kuti mphyauvololo pyakwanga pile , mphyakusowa basa pamaso pa Mulungu . 
42016016	" Mwambo wa Mose na mabukhu a maprofeti akhali na utongi basi kufikirana ndzidzi wa Yohani Nyakubatiza . Kutomera penepo Mphangwa Zadidi za Ufumu wa Mulungu zikulalikwa , tenepo anthu onsene akupikakamiza kuti aupite . 
42016017	Ntchapafupi kuti thambo na dziko yapansi pimale kusiyana nakuti kalemba kang'onong'ono ka mwambo kamale mphamvu . 
42016018	" Mamuna angamwalana na mkazache mbasemba mkazi unango , achitira uputa mkazache wakutomayo . Pontho mamuna wakusemba mkazi wakulekwayo , achitambo uputa . 
42016019	" Pakhali munthu unango wakufuma , ule akhavala nguwo zakudula pyakwanga mbadyerera nsiku zonsene . 
42016020	Pakhali pontho munthu wakutcherenga dzinache Lazaro , ule akhaikhwa na anthu pamsuwo wa nyumba ya munthu wakufuma ule . Manungo ache onsene akhali na pironda . 
42016021	Iye akhadikhira kuti adye mambwerambwera akhagwa kubulukira patebulu ya nyakufuma ule . Na anambwa enembo akhadza mbadzamnyanguta pironda pyache . 
42016022	" Ndzidzi udafika , nyakutcherenga ule adafa . Angelo adamthukula mbakamtula kudzulu kukhundu ya Abrahamu . Nyakufuma ule adafambo mbaikhwa m'mas iye . 
42016023	Pikhali iye kusanyika kudziko ya anthu akufa , " adayang'ana kudzulu mbaona Abrahamu kutali pabodzi na Lazaro kukhundu kwache . 
42016024	Tenepo adakhuwa mbati , ' Baba Abrahamu , ndiverenimbo nsisi ine ! Tumani Lazaro avike nsonga ya chala chache m'madzi kuti adzatontholese lulume yanga , thangwi ndikusanyika pyakwanga m'moto muno ! '
42016025	" Mbwenye Abrahamu adalonga mbati , ' Mwananga , kumbuka kuti udatambiriratu pinthu pyadidi pikhali iwe na moyo , mwenemo Lazaro akhaona nyatwa . Mbwenye lero akutsanzayambo kuno , iwembo ukuva kupha . 
42016026	Mbwenye si pyokhapyo tayu , pakati pa ife na iwe pana chiphompho chikulu mwakuti anyakufuna kubuluka kuno kudza kuna imweko nkhabe kupikwanisa tayu . Pontho nkhabe unango anakwanisa kuwambukira kuna ife kuno kubulukira kweneko tayu ! '
42016027	Nyakufuma ule adalonga mbati , ' Ndaphata miyendo , Baba Abrahamu , tumani Lazaro kumusa kwa babanga . 
42016028	Kweneko ndina abale anga ashanu . Akaacheuze , gopa angadzembo kumbuto ya nyatwa ino . '
42016029	" Mbwenye Abrahamu adalonga mbati , ' Enewo ana mabukhu a Mose na a maprofeti ; ave pya mwenemo . '
42016030	Nyakufuma ule adalonga mbati , Tayu , Baba Abrahamu ! Penepyo hapidakwane tayu , mbwenye unango angalamuka kuimfa mbaenda kuna iwo , penepo anadzaleka pyakudawa pyawo . '
42016031	Mbwenye Abrahamu adampanga mbati , ' Ngakhala iwo anakhonda vera Mose na maprofeti , hanakwanisikave tayu podi kwene kuti munthu alamuke pyache kuimfa . ' "
42017001	Yesu adapanga anyakufunzache mbati , " Pinthu pyakudawisa anthu hapinakhonda kudza tayu , pinati pidze , mbwenye dzedze kuna munthu anadza na pyakudawisa anthuyo . 
42017002	Mbapidakhala pyadidi kuti munthu weneyo amangirirwe libwe ikulu m'khosi mwache mbaponywa m'nyanza , kusiyana nakuti adawise mbodzi wa pianapi . 
42017003	Natenepo khalani m'maso na pinachita imwe ! " Mbaleako angadawa , mulongere thangwi ya kudawako , iye angatchunyuka , mlekerere . 
42017004	Ngakhala pansiku ibodzi iye akudawira kanomwe , pontho ndzidzi onsene unakudawira iye , ambadza mbalonga kuna iwe kuti , ' Ndatchunyuka , ' mlekerere . "
42017005	Anyakutumwa adapanga Mbuya mbati , " Kulisani chikhulupiro chathu ! "
42017006	Mbuya adatawira mbati , " Mbamudakhala na chikhulupiro podi kwene chakuchepa ninga mbewu ya chitowe , mbamudapanga muti wanyongolowu kuti , ' Dulika ukabzalike m'nyanza ! ' Iwo mbudakuveranidi !
42017007	" Tisangize unango wa imwe angakhala na nyabasache wakulima kumunda penu wakudyesa mabira , angabwera kubasako , ayi ambampanga kuti , ' Chimbiza dzakhale pansi kuti udye ' ?
42017008	Nkhabe , hangachite tenepo tayu , mbwenye ambampanga mbati , ' Ndisasanyire kudya , pontho sasanyika kundifiliviri pandzidzi unadya na kumwa ine . Ndingamala unakwanisambo kudya . '
42017009	Ayi angapereke takhuta kuna nyabasayo thangwi yakuti aphata pidapangwa iye ?
42017010	Natenepo na imwe enembo , mungaphata py onsene pidapangwa imwe , mulonge kuti , ' Ndife anyabasa ene pyathu ; taphata kwene pidathema ife kuphata . ' "
42017011	Paulendo wa Yesu wakwenda ku Yerusalemu , adafamba na m'madire a Samaria na Galilea . 
42017012	Pikhapita iye m'mudzi unango , adagumanikana na anyamatanya khumi . Iwo adaimira kutali
42017013	mbachemera mwakugaluza fala mbati , " Yesu , Mbuya , tiverenimbo nsisi ! "
42017014	Pidaaona Yesu , adaapanga mbati , " Ndokoni kuna anyansembe akakuoneni . " Iwo mbali kwenda , adachena . 
42017015	Pidaona mbodzi wa iwo kuti awanga , adabwerera mbakuza Mulungu mwakugaluza fala . 
42017016	Iye adapiponya pamanyalo a Yesu mbapereka takhuta kuna iye . Munthu weneyu akhali Msamaria . 
42017017	Yesu adalonga mbati , " Anthu akucheneswa akhalipo khumi ; anango afemba ale ali kupi ? , 
42017018	Thangwi yache njanji abwerera dzapereka takhuta kuna Mulungu ndi mlendo eneyu basi ? "
42017019	Tenepo Yesu adalonga kuna iye mbati , " Lamuka uende . Chikhulupiro chako chakuwangisa . "
42017020	Afarisi anango adavunza Yesu mbati , " Mulungu anadzakhazikisa lini Ufumu wache padziko yapansi ? " Yesu adaatawira mbati , " Mulungu hanakhazikisa Ufumu wache mwakuoneka na maso tayu . 
42017021	Nkhabe mbodzi anadzalonga kuti , ' Ngayang'anani , Ufumu wa Mulungu uli pano , ' penu kuti , ' Uwo uli ukowo ! ' Thangwi Ufumu wa Mulungu uli muna imwe . "
42017022	Tenepo Yesu adalonga kuna anyakufunzache mbati , " Ndzidzi unadzafika wakuti munadzafuna kuona ibodzi mwa nsiku ya kudza kwa Mwana Munthu , mbwenye nee munadzaiona tayu . 
42017023	Panadzakhala anthu ale anadzalonga kuna imwe kuti , ' Ali pano ! ' penu , ' Ali uko ! ' Lekani dzaathamangira . 
42017024	Thangwi Mwana Munthu angabwera pansiku yeneyi anadzakhala ninga ching'aning'ani chile chimbang'anima na kuonesa cheza kubulukira khundu kufikirana khundu inango ya thambo . 
42017025	Mbwenye chakutoma athema kusanyika pizinji mbakhondwa na mfendu uno . 
42017026	Mwana Munthu mbadzati kudza nsiku zinadzakhala ninga mudakhalira ipyo nsiku za Nowa . 
42017027	Anthu akhadya , kumwa , na kusembana kufikirana nsiku idapita Nowa m'chimwadiya . Tenepo madzi adadzala , anthu onsenewo adavungika . 
42017028	Pikhali chibodzibodzi nsiku za Loti . Anthu akhadya na kumwa , kugula na kugulisa , kubzala na kumanga . 
42017029	Pansiku idabuluka Loti kumzinda wa Sodomu , Mulungu adagwesa moto na miyala yakugaka ya sulufule kubulukira kudzulu mbaavunga onsene ale . 
42017030	Pinadzakhala tenepo pansiku yakuoneka kwa Mwana Munthu . 
42017031	" Pansiku yeneyo mamuna wakukhala pansoyi aleke kutchitha mbakapita m'nyumba mwache kakwata pinthu pyache tayu . Chibodzibodzi kuna munthu wakukhala m'munda mwache , aleke bwerera kumusa kwache tayu . 
42017032	Kumbukani pya mkazi wa Loti !
42017033	Munthu wakufuna kupulumusa moyo wache anadzautaya ; mbwenye nyakuutayayo anadzaupulumusa . 
42017034	Ndikukupangani kuti mosiku wenewo panadzakhala anthu awiri kugona patalimba ibodzi : mbodzi anadzakwatwa , unangoyo anadzasiyiwa . 
42017035	Panadzakhala akazi awiri kupeya mapira pabodzi : mbodzi anadzakwatwa , unangoyo anadzasiyiwa . "
42017037	Anyakufunzache adamvunza mbati , " Mbuya , penepi pinadzachitikira kupi ? " Yesu adalonga mbati , " Konsene kuna chinthu chakufa , malezi anadzagumanyikana konthoko . "
42018001	Tenepo Yesu adalonga msangani kuna anyakufunzache kuafunzisa kuti apemphere ndzidzi onsene mbakhonda taya mtima . 
42018002	Iye adalonga mbati , " Muluwani inango mukhali nyakutonga miseru wakukhonda gopa Mulungu pontho wakukhonda tsalakana pyakulonga munthu . 
42018003	Muluwani ibodzibodziyo mukhali mamfelwa wamkazi ule akhabwerabwera kuna mtongi dzambulumundira mbati , ' Nditongerenimbo mseru uli pakati pa ine na mwanzanga . '
42018004	Ndzidzi ukulu ene mtongiyi akhakhonda kutonga mseruwo , mbwenye pakumalisira pache adanyerezera yekha ene mumtima mwache mbati , ' Podi kwene kuti ine nkhabe gopa Mulungu penu tsalakana anthu tayu , kwache
42018005	na thangwi yakuti mamfelwayu akundinyangula , ndinati nditonge mseru wache , gopesera anandinyangula na kubwerabwera kwacheku !
42018006	Mbuya adathimiza kulonga mbati , " Ivani mafala alonga mtongi okhonda lungamayu . 
42018007	Ayi Mulungu hanadzatonga mseru mwadidi tayu anthu ache akumulirira mosiku na masikati ? Ayi anadzadembuka kuaphedza ?
42018008	Ndikukupangani kuti anadzatonga mseru mwakuakomera mbapichita mwakuchimbiza . Apo Mwana Munthumbo angadzabwera , ayi anadzagumana anthu ana chikhulupiro muna iye padziko yapansi pano ? "
42018009	Yesu adalonga pontho msangani unango kuna anthu akhapithemba kuti ngakulungama mbaipisa anzawo onsene ale . Iye adalonga mbati , 
42018010	" Pidachitwa na amuna anango awiri ale adenda ku Nyumba ya Mulungu kapemphera . Mbodzi akhali Mfarisi , unangombo akhali nyamisonkho . 
42018011	" Mfarisi adaimira pambuto ya yekha ene mbapemphera mbati , ' Mulungu , ndinapereka takhuta , thangwi si ine nyamtima , nyakunama , penu puta ninga anango onsenewa tayu . Ndinapereka takhuta nakuti sidakhale ninga nyakukhomesa msonkho ali apo ule tayu . 
42018012	Ndimbapimana kudya nsiku ziwiri padimingu mbandipereka chakhumi cha pinthu pimbatambira ine pyonsene . '
42018013	" Mbwenye nyamisonkho adaimira kwachembo . Iye adakhonda na kuyenusa kwene msolo wache kudzulu , mbwenye adamenya pagangafuwa pache na kutsukwala mbalonga mbati , ' Mulungu , ndiverenimbo nsisi . Ndine nyakudawa . ' "
42018014	Yesu adalonga mbati , " Ndikukupangani kuti nyakukhomesa msonkho ule adenda kumusa kwache wakulungama pamaso pa Mulungu , si Mfarisi ule tayu . Thangwi onsene anapikuza okha ene anadzachepeswa , pontho onsene anapichepesa okha ene anadzakuzwa . "
42018015	Anthu anango adadza na piana pyawo kuna Yesu , towera iye apisanjike manja . Anyakufunza adaona mbaalongera thangwi ya kuchita penepi . 
42018016	Mbwenye Yesu adapichemerera piana pile kuna iye mbalonga mbati , " Pitawiriseni piana pidze kuna ine . Lekani kupikhondesa , thangwi Ufumu wa Mulungu ngwa anthu akukhala ninga pianapi . 
42018017	Ndikukupangani pyakuonadi kuti anakhonda tambira Ufumu wa Mulungu ninga kamwana , hanadzaupita na pang'ono pene tayu . "
42018018	Mkadamu unango wa Chiyuda adavunza Yesu mbati , " Mfunzisi wadidi , ndichitenji kuti nditambire moyo okhonda mala ? "
42018019	Yesu adamvunza mbati , " Unandilongeranji wadidi ? Nkhabe mbodzi wadidi tayu , mbwenye Mulungu yekha basi . 
42018020	Ukuadziwa matongero akuti , ' Leka chita uputa , leka kupha , leka kuba , leka pambizira mwanzako , lemedza babako na mako . ' "
42018021	Munthu ule adamtawira mbati , " Kutomera uwananga , ndateweza matongero onsenewa . "
42018022	Pidava Yesu penepi , adampanga mbati , " Pasala chinthu chinango chibodzi chakuti uchite . Kagulise pyonsene pina iwe mbukapereke kobirizo kuna anyakutcherenga . Iwe unadzakhala na mfuma kudzulu ; tenepo udze unditewere . "
42018023	Mbwenye pidava munthu ule penepi , adatsukwala pyakwanga , thangwi iye akhali wakufuma pyakwanga . 
42018024	Yesu adapiona kuti iye adatsukwala mbalonga mbati , " Mphyakunensa pyakwanga kuna anthu akufuma kupita mu Ufumu wa Mulungu !
42018025	Mphyakunensadi pyakwanga kuna munthu wakufuma kupita mu Ufumu wa Mulungu kusiyana na ng'ombe kupita pabenga ya ntsingano . "
42018026	Anyakumvesera ale adavunza mbati , " Mbani , mphapo , anakwanisa dzapulumuswa ? "
42018027	Yesu adatawira mbati , " Chakuchimwanika na munthu ntchakukwanisika na Mulungu . "
42018028	Tenepo Peturo adalonga mbati , " Ngayang'anani , ife tasiya pyonsene pikhali na ife kutewera imwe . "
42018029	Yesu adalonga kuna iwo mbati , " Ande , ndikukupangani pyakuonadi kuti munthu anasiya msuwo wache , penu mkazache , penu abale ache , penu makolo ache , penu ana thangwi ya Ufumu wa Mulungu , 
42018030	anadzatambira pizinji pandzidzi uno , pontho na moyo okhonda mala ndzidzi unafuna kudza . "
42018031	Yesu adakwatira anyakufunza khumi na awiri ale pakhundu mbalonga kuna iwo mbati , " Ngavani kuno , tikwenda ku Yerusalemu , kule kunafuna kakwanakwana pyonsene pidalemba maprofeti pya Mwana Munthu . 
42018032	Iye anakaperekwa kuna anthu okhonda khala Ayuda , ale anadzamselusa , kumtikana , na kumphulira mata . 
42018033	Anadzamkwapula mbampha , mbwenye pangadzagwanda nsiku zitatu anadzalamuka kuimfa mbakhala pontho na moyo . "
42018034	Mbwenye anyakufunza ale hadavesa na chibodzi chene cha pinthu penepi tayu . Mafala adalonga iyewo akhali akuzimbaisa kuna iwo ; iwo hadadziwa tayu kuti Yesu akhafuna kulonganji . 
42018035	Pikhafika Yesu chifupi na mzinda wa Yeriko , pakhali boliboli ule akhakhala m'khundu mwa njira kupemphesa . 
42018036	Pidava iye mwinji ukugwanda , adavunza mbati , " Ninji pinachitikapi ? "
42018037	Anthu ale adampanga mbati , " Yesu wa ku Nazareti akugwanda . "
42018038	Iye adachemera mwakugaluza fala mbati , " Yesu , Mwana Davite , ndiverenimbo nsisi ! "
42018039	Anthu akutsogolo kule adamkalapira mbampanga kuti amatame . Mbwenye iye adanyanyiratu kukhuwa pyakwanga pene mbati , " Mwana Davite , ndiverenimbo nsisi ! "
42018040	Tenepo Yesu adaimira mbaapanga kuti adze na boliboli ule kuna iye . Pidadza iye chifupi , Yesu adamvunza mbati , 
42018041	" Unafuna ndikuchitirenji ? " Iye adatawira mbati , " Mbuya , ndinafuna ndione . "
42018042	Yesu adampanga mbati , " Onatu , mphapo ! Chikhulupiro chako chakuwangisa . "
42018043	Kabodzi kene boliboli ule adakwanisa kuona , tenepo adatewera Yesu mbapereka takhuta kuna Mulungu . Pidaona mwinji onsene penepi , udakuza Mulungu . 
42019001	Yesu adapita mu Yeriko . Iye akhagwanda kwene pyache . 
42019002	Kweneko kukhali mkadamu wa anyakukhomesa msonkho , pontho wakufuma , dzinache Zakeo . 
42019003	Iye akhayesa kuti aone Yesu . Mbwenye Zakeo akhali wakuvila , tenepo adapichimwana kuti aone Yesu thangwi ya mwinji . 
42019004	Natenepo adathamanga patsogolo mbakwira m'muti wamkuyu towera aone Yesu ule akhagwanda na njira yeneyo . 
42019005	Pidafika Yesu pambutopo , adayang'ana m'dzulu mbalonga kuna Zakeo mbati , " Zakeo , chimbiza , tchitha , thangwi lero ndathema kakhala kumsuwo kwako . "
42019006	Zakeo adatchithadi mwakuchimbiza mbatambira Yesu kumsuwo kwache na kukomerwa kukulu . 
42019007	Anthu onsene adapiona ale adatoma kudungunya mbati , " Munthuyu aenda kakhala mlendo kumsuwo kwa nyakudawayu . "
42019008	Zakeo adaimira mbalonga kuna Mbuya mbati , " Ngavani , Mbuya , ndinagwanda katinakati pinthu pina ine mbandipereka khundu ibodzi kuna anyakutcherenga . Ngakhala ndabera munthu ndinadzambwezera kanayi kuinjipa kwache . "
42019009	Yesu adampanga mbati , " Chipulumuso chafika m'nyumba muno lero , thangwi munthuyumbo ngwa dzinza ya Abrahamu . 
42019010	Mwana Munthu adadzera dzasakasaka na kupulumusa any akutay ika . "
42019011	Pikhavesera anthu penepi , Yesu adathimiza kuapanga msangani . Penepa Yesu akhali chifupi na Yerusalemu , tenepo anthu ale akhanyerezera kuti Ufumu wa Mulungu ukhali chifupiletu kudza . 
42019012	Iye adalonga mbati , " Pidachitwa na munthu unango wakuveka ule akhafuna kubulukapo kwenda kudziko yakutali kuti akapitiswe ufumu mbanyerezera pyakubwerera kwawo angamala kwizwa ufumuwo . 
42019013	Mbadzati lamuka ulendo wache , iye adachemera anyabasache khumi mbaapasa pakada munthu kobiri ya siliva mbaapanga mbati , ' Ndinafuna ndione ninga munakwanisa kuzithimizira mwenemo ine nkhabepo . '
42019014	Mbwenye mzika zinzache zidamzonda , tenepo adatuma anthu na mphangwa kalonga kukhaenda iyeko mbati , ' Ife nkhabe kufuna munthu weneyu kuti akhale mfumu wathu . '
42019015	" Kwache munthu ule adapitiswa ufiimu mbabwerera . Kabodzi kene adachemera anyabasache akhadapasa iye kobiri ale kuti adze kuna iye , towera aone kuti iwo adaganyali nazo kobiri zingasi . 
42019016	Wakutoma adadza mbalonga mbati , ' Mbuya , kobiri zidandipasa imwe zile ndaganyali nazo kakhumi . '
42019017	Weneyo adampanga mbati , ' Wachita pyadidi . Ndiwe nyabasa wadidi . Ndinadzakupasa utongi pamizinda khumi , thangwi wakhulupirika papinthu ping'onopi . '
42019018	Wachiwiri adadza mbalonga mbati , ' Mbuya , kobiri zidandipasa imwe zile ndaganyali nazo kashanu . '
42019019	Weneyo adampanga mbati , ' Ndinadzakupasa utongi pamizinda mishanu . '
42019020	" Nyabasa unango adadza mbalonga mbati , ' Mbuya , kobiri zidandipasa imwe zile nsizi . Ndidazikoya pamcheka pakubisika . 
42019021	Ndikhagopa , thangwi ndimwe munthu wakuuma mtima . Imwe mumbakwata pinthu pyakukhonda khala pyanu , pontho mumbavuna pidakhonda imwe bzala . '
42019022	Mwenechiro kobiri ule adalonga kuna iye mbati , ' Nyabasa wakuipawe , wakonwa na mafalako onthowo . Ukhapidziwa kuti ndine munthu wakuuma mtima wakukwata pinthu pyakukhonda khala pyanga mbandivuna pidakhonda bzala ine . 
42019023	Udakhonderanji mphapo kazikoyesa kobiri zanga kuna anyakukoya kobiri ? Mbudachita tenepo mbandidazitambira na kobiri zinango zakuthimizirapo . '
42019024	" Tenepo adalonga kuna anthu adaimira penepo ale mbati , ' Mpokosereni kobiri zina iye mupase nyabasa aganyali kakhumi ule . '
42019025	Mbwenye anthu ale adalonga kuna iye mbati , ' Mbuya , weneyu ali nazo kale kakhumi . '
42019026	Iye adaatawira mbati , ' Ndikukupangani kuti anyakukhala na pinthu kale anadzapaswa pizinji pene , mbwenye munthu wakupisowa , anadzapokoserwa na ping'onong'ono pene pina iye . 
42019027	Mbwenye anyakundizonda , adandikhonda kuti ndikhale mfumu wawo ale , bwerani nawo kuno muaphe ine ndikuona . ' "
42019028	Pikhadalonga Yesu penepi , adapita patsogolo pawo kwenda ku Yerusalemu . 
42019029	Pidafika iye m'midzi ya Betifage na Betania chifupi na phiri ya Olivi , adatuma anyakufunzache awiri
42019030	mbaapanga mbati , " Ndokoni kumudzi uli patsogolo panuwo . Mungapitamo munakagumana mwanabulu amangirirwa , ule hadapakirwe na munthu kutomera kubalwa kwache tayu . Mukamsudzule mubwere naye kuno . 
42019031	Ngakhala munthu anakuvunzani kuti , ' Munamsudzuliranji ? ' Mukampange kuti , ' Mbuya ali naye basa . ' "
42019032	Anyakufunza awiri ale adenda mbakapigumanadi ninga mudaapangira Yesu . 
42019033	Pikhasudzula iwo mwanabulu ule , enechiro adaavunza mbati , " Munasudzuliranji buluyu ? "
42019034	Iwo adalonga mbati , " Mbuya ali naye basa . "
42019035	Adamkwata mbaenda naye kuna Yesu , mbathasika nguwo zawo pamsana pa buluyo , mbapakizapo Yesu . 
42019036	Pikhaenda Yesu pabulu pale , anthu adathasika nguwo zawo m'njira . 
42019037	Pikhafika iye chifiipi na Yerusalemu , panjira yakutchithira phiri ya Olivi , mwinji ukulu wa anyakufUnzache udagundika kukomerwa . Adagaluza fala kulemedza Mulungu , thangwi ya pyakudodomesa pikhadaona iwo mbati , 
42019038	" Mulungu atsanzayise mfumu anadza na dzina ya Mbuya ! Mtendere mbukhale kudzulu , pontho kuna Mulungu kukhale demelero ! "
42019039	Tenepo Afarisi anango m'mwinjimo adalonga kuna Yesu mbati , " Mfunzisi , pangani anyakufunzanu amatame . "
42019040	Yesu adaapanga mbati , " Ndikukupangani kuti enewa angamatama , inakhuwa ndi miyalayi . "
42019041	Yesu adafika chifupi na Yerusalemu , tenepo adalira thangwi ya mzinda wenewu . 
42019042	Iye adalonga mbati , " Sha ! Mbudapidziwa kwene lero pinthu pyakudzesa mtendere . Mbwenye lero maso ako nkhabe kwanisa kupiona tayu . 
42019043	Ndzidzi unadzafika kuna iwe unafuna dzakuzungulira anyakukuzonda . Iwo anadzaimisa anthu kubuluka na kupita kwene mumzindamo mbadzakumenyani kukhundu zonsene . 
42019044	Iwo anadzakuvungiratu mbadzapha anthu onsene anakhala muna iwe . Iwo anadzagomola rnafufu onsene ; nkhabe mwala unadzasalira padzulu pa unzache tayu . Pinadzakhala tenepo thangwi iwe hudadzindikire ndzidzi udadza Mulungu dzakupulumusa tayu . "
42019045	Tenepo Yesu adapita muchintalo cha Nyumba ya Mulungu mbatoma bulusa anthu akhachitiramo malonda ale . 
42019046	Iye adalonga mbati , " Pyalembwa m'Malemba kuti , ' Nyumbanga inadzakhala nyumba yakupemphereramo ' ; mbwenye imwe mwaisanduza nyumba yakubisaliramo mbava . "
42019047	Yesu akhafiinzisa m'Nyumba ya Mulungu nsiku na nsiku . Anyansembe akulu , afunzisi a mwambo pabodzi na akadamu a Chiyuda akhafuna kuti amphe , 
42019048	kwache njira yakumphera hadaiona tayu , thangwi anthu onsene akhathimiza kuvesera mafalache na mtima onsene . 
42020001	Nsiku inango Yesu akhafiinzisa anthu m'Nyumba ya Mulungu mbalalika Mphangwa Zadidi . Tenepo anyansembe akulu , afunzisi a mwambo pabodzi na akuluakulu adadza kuna iye , 
42020002	mbamvunza mbati , " Tipange , una utongi wanji wakuchita nawo pinthu penepi ? Adakupasa utongi wenewu mbani ? "
42020003	Yesu adatawira mbati , " Ndikuvunzenimbo . Ndipangeni , 
42020004	ayi utongi ukhabatiza na Yohani udabulukira kuna Mulungu penu kuna munthu ? "
42020005	Iwo adatoma kupokanyisana okhokha mbati , " Tinalonganji ? Tingalonga kuti , ' Udabulukira kuna Mulungu ' , iye anati alonge kuti , ' Mudakhonderanji , mphapo , kukhulupira pidalonga Yohani ? '
42020006	Mbwenye tingalonga kuti , ' Udabulukira kuna munthu ' , mwinji onsene unatiponyera miyala , thangwi iwo akupidziwadi kuti Yohani akhali mprofeti . "
42020007	Natenepo adatawira mbati , " Ife nkhabe kudziwa kudabulukira utongi wache tayu . "
42020008	Yesu adalonga kuna iwo mbati , " Inembo sinakupangani tayu utongi una ine wakuchita nawo pinthu penepi . "
42020009	Tenepo Yesu adaapanga anthu ale msangani mbati , " Pidachitwa na munthu unango ule adabzala nsapo za mphesa m'munda mwache mbaubwerekesa kuna anyantchoche , iye adabuluka kwenda pa ulendo mbakakhalako ndzidzi ukulu . 
42020010	Pidafika ndzidzi wakuvuna mphesa zile , iye adatuma bitchu wache kuna anyantchoche ale kuti akampase khundu yache ikhadaverana iwo . Mbwenye anyantchoche ale adamenya bitchu ule mbambweza chimanjamanja . 
42020011	Tenepo adatuma bitchu unango wachiwiri ; mbwenye anyantchoche adammenya pontho , adamtikana mbambweza chimanjamanja . 
42020012	Kubuluka penepo iye adatuma bitchu wachitatu ; mbwenye anyantchoche ale adamkuwaza mbamponyera kunja . 
42020013	Penepo mwenechiro munda ule adalonga mbati , ' Ndinachita tani ? Ndinadzatuma mwananga wapamtima , weneyimbo anati akamulemedze . '
42020014	Mbwenye pidaona anyantchoche mwana mwenechiro munda ule , adalonga kuna unango na mwanzache mbati , ' Mwana mwenechiro mundawu ngweneyu . Tendeni timphe , towera mfumayi idzakhale yathu ! '
42020015	Natenepo adamponyera kunja kwa munda ule mbampha . " Yesu adavunza mbati , " Mwenechiro munda ule anadzachitanji kuna anyantchoche ale ?
42020016	Iye anadzabwera mbadzapha anthu enewo mbaupereka mundawo kuna anyantchoche anango . " Pidava anthu ale penepi , adalonga mbati , " Lekani longa tenepo . "
42020017	Yesu adaayang'ana mbavunza mbati , " Nkhulonga kuti tani pinalonga Malemba kuti , ' Mwala udakhonda amisiri akumanga nyumba ule , wasanduka wakufunika kupiringana yonsene . '
42020018	Munthu anagwera pamwala wenewo anadzanyedzekanyedzeka , mbwenye ngakhala mwala wenewu unagwera munthu , unadzampeya . "
42020019	Penepo pene afunzisi a mwambo na anyansembe akulu akhafuna pyakuphata Yesu , thangwi adapidziwa kuti Yesu adalonga msangani ule mwakupokanyana nawo , kwache iwo akhagopa anthu . 
42020020	Tenepo adasakasaka ndzidzi wadidi wakumphatira nawo . Iwo adanyengerera anthu anango akupionesa ninga mbanthu akulungama mbaatuma kuti akatape Yesu m'kanwa pakumvunza , towera akwanise kumpereka m'manja mwa mkadamu wa Boma wa Chiroma . 
42020021	Anthu enewa adalonga kuna Yesu mbati , " Mfunzisi , timbapidziwa kuti pimbalonga na kufunzisa imwe mphyakuonadi . Timbapidziwa kuti imwe nkhabe ikha konta kuti munthu mbani tayu , mbwenye mumbafunzisa pyakuonadi pya makhaliro ambafuna Mulungu kuna anthu . 
42020022	Tipangenimbo , ayi nkhudawira mwambo wathu kukhoma msonkho kuna Mfumu wa Roma , penu tayu ? "
42020023	Mbwenye Yesu adadziwa unthawatawawo mbalonga kuna iwo mbati , 
42020024	" Ndioneseni kobiri . Nkhope na dzina pili penepapi mphya ani ? " Iwo adatawira mbati , " Mphya Mfumu wa Roma . "
42020025	Yesu adalonga mbati , " Apo , kaperekeni pya Mfumu wa Roma kuna Mfumu wa Roma , pontho kaperekeni pya Mulungu kuna Mulungu . "
42020026	Penepo adachimwana kumtapa m'kanwa pamaso pa anthu . Iwo adamalwa nzeru na kuatawira kudachita Yesu mbamatamiratu . 
42020027	Asaduki anango , ale akhalonga kuti anthu nkhabe dzalamuka kuimfa , adadza kuna Yesu mbalonga mbati , 
42020028	" Mfunzisi , Mose adatilembera mwambo wakuti : ' Ngakhala mamuna anafa mbasiya mkazache wakusowa ana , mbaleache defuntuyo ampite panyumba mamfelwayo , towera abale naye ana , ale anadzakhala ninga mbana defuntuyo . '
42020029	Pidachitwa na amuna anango anomwe ubaleawo ; nanawo adasemba mbafa wakusowa ana . 
42020030	Kubuluka penepo nyamsolo wache adampita panyumba mamfelwayo , 
42020031	mbadzapitwa pontho panyumba na wachitatu . Penepi pidachitika chibodzibodzi kuna onsene anomwe ; onsene adafa akusowa ana . 
42020032	Pakumalisira pache , mkazi ule adafambo . 
42020033	Apo pansiku inadzalamuka anthu kuimfa , mkazi weneyu anadzakhala wa ani , podi onsene anomwe ubaleawo akhadamsemba ? "
42020034	Yesu adaatawira mbati , " Amuna na akazi a pansi pano ambakazhali , 
42020035	mbwenye amuna na akazi akuthema dzalamuka kuimfa mbakhala na moyo ndzidzi unafuna kudza ule , nkhabe dzakazhali tayu . 
42020036	Anadzakhala ninga angelo , pontho nkhabe dzafave tayu . Iwo mbana Mulungu , thangwi alamuka kuimfa . 
42020037	Mbwenye pya kulamuka kwa anthu kuimfa , Mose ene adapilonga kale . Pambiri yakulonga pya thenthere yakugaka moto iye akuchemera Mbuya kuti ndi Mulungu wa Abrahamu , Mulungu wa Isake , na Mulungu wa Yakobo . 
42020038	Iye ndi Mulungu wa anthu amoyo , si wa anyakufa tayu , thangwi pamaso pache anthu onsene ana moyo . "
42020039	Afunzisi anango a mwambo adatawira mbati , " Mwatawira mwadidi , Mfunzisi ! "
42020040	Tenepo nkhabe na mbodzi ene adawanga mtima kumvunza pontho . 
42020041	Yesu adaavunza mbati , " Pinalongerwanji kuti Khristu ntchidzukulu cha Davite ?
42020042	Podi Davite ene mwenechiro adalonga m'bukhu ya Masalimo kuti , ' Mbuya Mulungu adalonga kuna mbuyanga kuti : Khala kumadyo kwangaku ;
42020043	kufikirana ndisanduze anyamalwako kukhala ninga chakusanjikirapo manyalo ako . '
42020044	Davite adamchemera ' Mbuya ' ; apo Khristu anakhala tani pontho chidzukulu cha Davite ? "
42020045	Pikhavesera anthu onsene ale pinthu pikhalonga Yesu , iye adapanga anyakufunzache mbati , 
42020046	" Khalani m'maso na afunzisi a mwambo . Pimbaakomera kufambafamba uku avala mikanjo yakulapha , pontho ambafuna pikulu kuti anthu aamwenyike na chilemedzo m'misika . Iwo ambasankhula mipando yakupambulika m'nyumba zakupemphereramo , pontho mbuto za chilemedzo m'maphwando . 
42020047	Iwo ambavunga mfuma za amamfelwa pakuadyera mkopekope mbapemphera mwakulapha , towera aoniwe na anthu . Iwo anadzatchunyuswa pyakwanga pene . "
42021001	Yesu adayang'ana mbaona anthu akufuma akuponya pyakupereka pyawo m'chakuikhiramo kobiri m'Nyumba ya Mulungu . 
42021002	Iye adaona pontho mamfelwa wamkazi wakutcherenga pyakwanga akuikha pikobiri piwiri . 
42021003	Iye adalonga mbati , " Ndikukupangani pyakuonadi kuti mamfelwa wakutcherengayu apereka pizinji kupiringana anango onsenewa . 
42021004	Thangwi anango apereka pyapambula iwo pamfuma zawo , mbwenye mkaziyu , na kutcherenga kwache kwene , apereka pyonsene pikhanyindira iye kuti pinamkoya . "
42021005	Anango pakati pa anyakufunzache akhalonga pyakubalika kudachita Nyumba ya Mulungu yakumangwa na miyala yadidi , pontho na mitukwa yakuperekwa kuna Mulungu . Mbwenye Yesu adalonga mbati , 
42021006	" Ndzidzi unadzafika wakuti pyonsene pinaona imwe panopi pinadzagomolwa . Nkhabe mwala ubodzi unadzasiyiwa padzulu pa unzache tayu . "
42021007	Anthu adavunza Yesu mbati , " Mfunzisi , penepi pinadzachitika lini ? Pontho panadzachitikanji kuonesa kuti ndzidzi uli chifupi kuti penepi pichitike ? "
42021008	Yesu adalonga mbati , " Khalani m'maso kuti muleke nyengezwa . Thangwi anthu azinji anadzabwera mbadzapilonga kuti iwo ndi Khristu , pontho kuti mamalisiro afika . Lekani dzaatewera enewa . 
42021009	Mungadzava pya nkhondo na chimpiningu , lekani dzagoswera . Penepi pyathema toma kuchitika , kwache mamalisiro hanadzafika ndzidzi onthowo tayu . "
42021010	Yesu adalonga pontho mbati , " Dzinza inadzamenyana na dzinza inzache ; pontho dziko inadzachita nkhondo na dziko inzache . 
42021011	Panadzakhala piteketeke pyakugoswa , njala , pontho miliri ponsene pene ; panadzakhala pinthu pyamalengolengo na pyakugoswa pyakubulukira kuthambo . 
42021012	Pinthu pyonsenepi mbapidzati chitika , imwe munadzamangwa mbamubonereswa . Anadzaenda namwe kakutongani mseru kunyumba zakupemphereramo mbadzakuponyani m'perezo . Anadzaenda namwe kuna mafumu na atongi , thangwi yakuti ndimwe anyakuteweranga . 
42021013	Wenewu unadzakhala ndzidzi wanu wakulalika Mphangwa Zadidi kuna iwo . 
42021014	Mupidziwe m'mitima mwanu kuti imwe hamunadzaswipa mtima pyakuti imwe mudzalonge kupitchinjiriza pamseru tayu , 
42021015	thangwi ndinadzakupasani mafala a nzeru akuti nkhabe mbodzi wa anyamalwanu anakwanisa dzaakhonda penu kuapokanya tayu . 
42021016	Makolo anu , abale anu a mimba ibodzi , abale anu , pontho ashamwali anu anadzakusandukirani . Anango a imwe anadzaphiwa . 
42021017	Anthu onsene anadzakuzondani thangwi ya ine . 
42021018	Kwache nkhabe tsitsi ibodzi ya mumsolo mwanu inafuna dzatayika tayu . 
42021019	Mungaimira dzololo , munadzatambira moyo chadichadi . 
42021020	" Mungadzaona Yerusalemu azungulirwa na magulu a nkhondo , mudzapidziwe kuti anati avungwe chinchino . 
42021021	Penepo onsene akukhala mu Yudea adzathawire kumapiri ; ale ali mumzinda adzabulukemo ; na onsene akukhala kumidzi adzaleke kapita mumzinda . 
42021022	Thangwi zenezo zinadzakhala nsiku zinafuna Mulungu dzatchunyusa anthu kuchitisa kuti pyonsene pidalonga Malemba pikwanekwane . 
42021023	Nyatwa zikulu zinadzakhala kuna akazi a mimba na kuna abzade . Nyatwa zakugoswa zinadzabwera kuna dziko yeneyi , na kutchunyusa kwa Mulungu kunadzagwera anthu enewa . 
42021024	Anango anadzaphiwa pankhondo , anango anadzakwatwa kwenda kumadziko anango onsene kakhala anyaperezo , pontho anthu okhonda khala Ayuda anadzavuya anthu a mu Yerusalemu kufikirana ndzidzi wakutonga wa anthu okhonda khala Ayudawo umale . 
42021025	" Pinthu pyachilendo pinadzachitika kuna dzuwa , mwezi na nyenyezi . Padziko yapansi pano madzinza anadzagoswerwa pakuva chonzi chikulu na mabimbi panyanza . 
42021026	Anthu anadzakomoka na mantha mbali kudikhira pyakufuna kudza padziko yonsene yapansi , thangwi mphamvu zonsene za kuthambo zinadzatekenyeka . 
42021027	Penepo anthu anadzamuona Mwana Munthu akudza pamakole na mphamvu pontho na demelero ikulu . 
42021028	Penepi pingadzatoma kuchitika , mudzalamuke mbamuyenusa misolo yanu kudzulu , thangwi Mulungu ali chifupi kukupulumusani . "
42021029	Penepo Yesu adaapanga anthu ale msangani mbati , " Yang'anani muti wamkuyu na miti inango yonsene . 
42021030	Mungaiona kuti yatoma kuphwitha , mumbapidziwa kuti mainja ali chifupi . 
42021031	Ntchibodzibodzi mungadzaona penepi pikuchitika , mudzapidziwe kuti Mulungu ali chifupi kukhazikisa Ufumu wache . 
42021032	" Ndikukupangani pyakuonadi kuti penepi pinadzachitika anthu a mfendu uno mbadzati kufa . 
42021033	Kudzulu na dziko yapansi pinadzamala , mbwenye mafalanga nkhabe dzamalave tayu . 
42021034	" Onesesani kuti mitimanu ileke kwatika na maphwando , kuledzera , pontho na kutsalakana pinthu pya moyo uno , gopesera nsiku yeneyo ingakudzereni mwakututumusa . 
42021035	Thangwi anthu onsene anakhala pansi pano nsiku yeneyi inadzaadzera ninga msampha . 
42021036	Khalani m'maso , pontho pempherani ndzidzi onsene , towera mukhale nazo mphamvu zakupulumukira kupyonsene pinafuna dzachitika , pontho kuti imwe mudzakwanise kuimira pamaso pa Mwana Munthu . "
42021037	Munsiku zonsene Yesu akhafunzisa m'Nyumba ya Mulungu , mbwenye na mosiku akhabuluka mbaenda kakhala paphiri ya Olivi . 
42021038	Anthu onsene akhabesera kwenda ku Nyumba ya Mulungu kavesera mafalache . 
42022001	Ndzidzi wa Phwando ya Mikate yakusowa chakufufumisira , yakuchemerwa Phwando ya Paska ukhali chifupi . 
42022002	Anyansembe akulu na afunzisi a mwambo akhasakasaka njira yachibisobiso yakupha nayo Yesu , thangwi iwo akhagopa anthu . 
42022003	Satana adapita mumtima mwa Yudasi , wakuchemerwa Iskarioti . Iye akhali mbodzi wa anyakufunza khumi na awiri ale . 
42022004	Tenepo Yudasi adabuluka mbakalonga na anyansembe akulu na akadamu a anyakulondali Nyumba ya Mulungu pya njira yakupereka nayo Yesu kuna iwo . 
42022005	Iwo adakomerwa napyo mbaverana naye kuti anadzampasa kobiri . 
42022006	Yudasi adatawirizana napyo mbasakasaka ndzidzi wadidi wakupereka nawo Yesu kuna iwo mwakukhonda dziwa anthu . 
42022007	Nsiku ya Phwando ya Mikate yakusowa chakufufumisira idakwana . Ikhali nsiku ikhapha anthu anabira akuchitira Phwando ya Paska . 
42022008	Yesu adatuma Peturo na Yohani mbaapanga mbati , " Ndokoni , mukatisasanyire Phwando ya Paska towera tikadye . "
42022009	Iwo adavunza mbati , " Munafiina tikaisasanyire kupi ? "
42022010	Yesu adalonga mbati , " Mungachita kwene piteni mumzinda , munakagumanikana na mamuna athukula nkhali ya madzi . Mukamtewere kufikirana kunyumba inakapita iye . 
42022011	Mukampange mwenechiro nyumbayo kuti , ' Mfunzisi akuvunza kuti , " Njipi subi yakuti ndikadyeremo Phwando ya Paska pabodzi na anyakufunzanga ? " '
42022012	Iye anakakuonesani subi ikulu yapadzulu yakusasanywa kale . Pyonsene mukapisasanyire mwenemo . "
42022013	Tenepo adenda mbakagumanadi ninga mudaapangira iye , mbasasanya pya pa Phwando ya Paska . 
42022014	Pidakwana ndzidzi , Yesu adenda kakhala patebulu pabodzi na anyakutumwache . 
42022015	Iye adaapanga mbati , " Ndapifunadi kuti ndidye Phwando ya Paskayi pabodzi na imwe mbandidzati boneia . 
42022016	Ndikukupangani kuti handinadzadya pontho Phwando ya Paskayi tayu , kufikirana pyonsene pya Paskapi pikwanekwane mu Ufumu wa Mulungu . " . 
42022017	Tenepo Yesu adathukula khomitcho mbapereka takhuta kuna Mulungu , mbalonga mbati , " Kwatani khomitchoyi mugawizane pakati panu . 
42022018	Ndikukupangani kuti kutomera lero kwenda m'tsogolo ine nkhabe dzamwa pontho vinyu tayu kufikirana Mulungu akhazikisa Ufumu wache . "
42022019	Tenepo adakwata mkate mbapereka takhuta kuna Mulungu , adaumenya mbaupereka kuna iwo mbati , " Awa ndi manungo anga , akuperekwa thangwi ya imwe . Chitani penepi kundikumbuka . "
42022020	Pidamala iwo kudya , adaapasa pontho khomitcho mbati , " Khomitcho yeneyi ntchiverano chachinchino cha Mulungu chakukhazikiswa na chiropa changa , chakuchuchiswa thangwi ya imwe chile . "
42022021	" Mbwenye ngayang'anani , nyakundipereka kuna anyamalwanga ali pano kudya na ine pabodzi . 
42022022	Mwana Munthu anati aphiwe , ninga mudapisasanyira Mulungu kale ene . Mbwenye dzedze kuna munthu anapereka Mwana Munthu kuna anyamalwache ule . "
42022023	Penepo iwo adatoma kuvunzana mbati , " Mbani pakati pathumbopa angachite penepi ? "
42022024	Anyakufunza adatoma pokanyana mbati , " Pakati pathumbopa ambalongwa mkulu mbani ? "
42022025	Penepo Yesu adaapanga mbati , " Mafumu a anthu okhonda dziwa Mulungu ambavekesa utongi wawo kuna anthu awo , na atongi ene ambafuna kuti anthu awo aachemere na dzina yakuti ' Ashamwali a anthu . ' Mbwenye kuna imwe pileke khala tenepo . Kwache mkulu akhale ninga wamng'ono pakati panu , pontho mkadamu akhale ninga nyabasa . 
42022026	
42022027	Nyakukhala pansi mbadya , na nyakumtumikira , mkulu mbani ? Wamkulu si nyakudyayo tayu ? Mbwenye ine ndili pakati panu ninga nyakutumikira . 
42022028	" Imwe mwakhala nane kubonera kwanga konsene . 
42022029	Ndikukupasani Ufumu ninga kundipasambo kudachita Babanga . 
42022030	Munadzadya na kumwa patebulu panga mu Ufumu wanga , mbamudzakhala pamipando yachifumu kutonga mseru madzinza khumi na awiri a Israele . 
42022031	" Simoni , Simoni , khala m'maso ! Satana apempha Mulungu kuti amtawirise kukuyesani monsene pakukupepetani ninga mapira . 
42022032	Mbwenye ine ndakupempherera iwe Simoni kuti uleke taya chikhulupiro chako . Iwe ungazungunukira pontho kuna ine , ukawangisembo mtima abale ako . "
42022033	Peturo adalonga mbati , " Mbuya ndasasanyika kumangwa na kufa namwe kwene pabodzi ! "
42022034	Mbwenye Yesu adamtawira mbati , " Peturo , ndikukupanga kuti mosiku ontho uno dzongwe mbadzati lira , unadzalonga katatu kuti nee unandidziwabi . "
42022035	Yesu adaavunza mbati , " Pidakutumani ine pile akusowa mabudu a kobiri , penu budu ya paulendo penu nsapato , ayi mudasowa chinango ? " Iwo adatawira mbati , " Nkhabe . "
42022036	Yesu adaapanga mbati , " Mbwenye chinchino ule ana budu ya kobiri , aikwate . Akwate pontho budu ya paulendo , pontho nyakusowa talasada , agulise mkanjo wache agule talasada . 
42022037	Thangwi ndikukupangani kuti pyathemadi kuchitika pidalonga Malemba pile kuti , Two adamuyesa ninga mbodzi wa anthu akuipa . ' Thangwi pyonsene pidalembwa pya ine pinakwanakwanadi . "
42022038	Anyakufunza ale adapanga Yesu mbati , " Mbuya , ngayang'anani tili nawo kale matalasada mawiri . " Yesu adaapanga mbati , " Basi pyakwana . "
42022039	Yesu akhali na nsambo wakwenda kuphiri ya Olivi kapemphera . Tenepo adabuluka mumzinda mule mbaenda kweneko pabodzi na anyakufunzache . 
42022040	Pidafika iwo pambutopo , iye adaapanga mbati , " Pempherani kuti muleke yeswa na pyakuipa . "
42022041	Yesu adafunduka kubuluka pakhali anyakufunza ale mbaenda pakhundu nsinzo wache ninga pakufika mwala ungaponywa . Iye adagodama mbapemphera
42022042	mbati , " Baba , ngakhala munapifuna , ndibulusirenimbo ndiko ya nyatwayi . Kwache kuleke khala kufuna kwanga , mbwenye chitani kufuna kwanu . "
42022043	Mngelo adaonekera kuna iye kubulukira kudzulu mbamuwangisa mtima . 
42022044	Yesu adasanyika pikulu mumtima mwache mbapemphera pikulu pene . Kaluma yache ikhali ninga madontho a chiropa chakugwera pansi .
42022045	Pidamala iye kupemphera , adalamuka mbaenda kuna anyakufunzache . Adaagumana agona , thangwi ya kutopa na kutsukwala . 
42022046	Yesu adaapanga anyakufunzache mbati , " Mwatani munagona ? Lamukani mupemphere kuti muleke yeswa na pyakuipa . "
42022047	Pikhali Yesu m'kati kulonga , mwinji udafika wakutsogolerwa na Yudasi , mbodzi wa anyakufunza khumi na awiri ale . Iye adadza kuna Yesu kuti ampsompsone , 
42022048	mbwenye Yesu adalonga mbati , " Yudasi ukumpereka Mwana Munthu kuna anyamalwache pakumpsompsonaku ? "
42022049	Pidaona anyakufunza pikhafuna kuchitika pile , adavunza Yesu mbati , " Mbuya , tiphatise basa matalasadathu ? "
42022050	Mbodzi wa anyakufunza ale adatema bitchu wa Nyansembe Wamkulu mbamgwandiratu khutu yakumadyo . 
42022051	Mbwenye Yesu adaapanga mbati , " Ngalekani penepi ! " Tenepo adaphata khutu ya munthu ule mbamuwangisa . 
42022052	Yesu adalonga kuna anyansembe akulu na akadamu a anyakulondali Nyumba ya Mulungu pabodzi na akuluakulu adadza penepo ale kuti adzamphate mbati , " Mwatani mwachita kudza na matalasada na pigomba khala ninga ndine phanga ?
42022053	Ndikhali namwe m'Nyumba ya Mulungu nsiku zonsene , mbwenye imwe hamudandimanga tayu ? Mbwenye ora ino yakutongwa na mphamvu ya mdima njanu kuti muphate mabasanu . "
42022054	Anthu ale adakwata Yesu mbaenda naye kunyumba ya Nyansembe Wamkulu . Peturo adatewera m'nduli pakansinzo . 
42022055	Moto udagaswa muchintalo pakati . Peturo adadza dzakhala pabodzi na anthu adazungulira moto ule . 
42022056	Mbodzi wa anyabasa achitsikana adaona Peturo akhala m'khundu mwa moto . Mtsikanayo adamuyang'anisisa mbalonga mbati , " Munthuyu akhali pabodzi na Yesu ! "
42022057	Mbwenye Peturo adatuna mbati , " Mkaziwe , munthu analonga iweyu , sinamdziwa tayu ! "
42022058	Pidachita thimize , mamuna unango adamuona pontho Peturo mbalonga mbati , " Iwe pontho ndiwe mbodzi wa enewa ! " Mbwenye Peturo adalonga mbati , " Si ine tayu , mamunawe ! "
42022059	Pidagwanda ora ibodzi , munthu unango pontho adakakamira kulonga mbati , " Ndimomwene weneyu akhali pabodzi na Yesu thangwi kwawo nkhu Galilea . "
42022060	Mbwenye Peturo adalonga mbati , " Mamunawe , pinalonga iwepi , sinapidziwa tayu . " Iye mbali kulonga , kabodzi kene dzongwe adalira . 
42022061	Mbuya adazungunuka mbayang'ana Peturo . Penepo Peturo adakumbuka mafala akhadalonga Mbuya ale kuti : " Mosiku ontho uno dzongwe mbadzati lira , unati undikhonde katatu . "
42022062	Penepo Peturo adabuluka mbaenda kalira na kutsukwala kukulu . 
42022063	Anthu akhaonera Yesu ale adamselusa . Iwo adammenya , 
42022064	adammanga chitambaya m'maso mbamvunza mbati , " Lotera , akumenya mbani ? "
42022065	Adamulongera pontho pinango pizinji pyakutikana . 
42022066	Pidachena kunja , Yesu adakwatirwa ku Thando ya miseru ya Chiyuda kukhadagumanyikana akuluakulu , anyansembe akulu na afunzisi a mwambo kule . 
42022067	Adampanga mbati , " Utipange ngakhala Khristu ule ndiwe ? " Mbwenye Yesu adaatawira mbati , " Podi ndikupangeni kwene , nee munandikhulupira tayu ;
42022068	pontho ndingakuvunzani , nee munanditawira tayu . 
42022069	Mbwenye kutomera chinchino kwenda m'tsogolo , Mwana Munthu anadzakhala kumkono wamadyo wa Mulungu Wamphamvu zonsene . "
42022070	Onsene ale adamvunza mbati , " Mphapo , ndiwedi Mwana Mulungu ? " Yesu adaapanga mbati , " Ndimwe mukupilonga . "
42022071	Penepo anthu ale adalonga mbati , " Tinasakiranji pontho umboni unango ? Tapiva tekha pyalonga iye . "
42023001	Anthu onsene penepo adalamuka mbaenda na Yesu kuna Pilato . 
42023002	Iwo adatoma kumpangirira Yesu mbati , " Munthuyu tamgumana akudzudzumisa anthu athu . Akhaapanga kuti anthu aleke kukhoma msonkho kuna Mfumu wa Roma . Pontho iye akhalonga kuti ndi Khristu pontho mfumu . "
42023003	Pilato adavunza Yesu mbati , " Ayi iwe ndiwedi Mfumu wa Ayuda ? " Yesu adatawira mbati , " Ndimwe mwapilonga tenepo . "
42023004	Penepo Pilato adaapanga anyansembe akulu na mwinji ule mbati , " Thangwi ya kutongera munthuyu nee ndikuionambobi . "
42023005	Mbwenye iwo adakakamira kulonga mbati , " Chifunziso cha munthu weneyu chimbalamusa chimpiningu pakati pa anthu mu Yudea monsene . Iye adatomera ku Galilea , tenepo chinchino afika kuno ku Yudea . "
42023006	Pidava Pilato penepi , adavunza mbati , " Ayi munthu weneyu ngwa nthemba ya Galilea ? "
42023007	Pidapidziwa iye kuti Yesu akhali wa kunthemba yakutongwa na Herodi , adamtumiza kuna Herodi onthoyo , ule akhali mu Yerusalemu pandzidzi wenewo . 
42023008	Pidaona Herodi Yesu , adakomerwa pyakwanga , thangwi akhava mbiri yache , pontho pandzidzi ukulu akhafuna kuti aone Yesu . Iye akhadikhira kuonambo Yesu akuchita chinthu chakudodomesa . 
42023009	Herodi adamvunza Yesu pinthu pizinji , mbwenye Yesu hadamtawira tayu . 
42023010	Anyansembe akulu na afunzisi a mwambo adenda kutsogolo mbampangirira Yesu pikulu . 
42023011	Herodi na anyankhondo ache adaselusa Yesu mbamtikana . Iwo adamvazika mkanjo wakubalika mbambweza pontho kuna Pilato . 
42023012	Herodi na Pilato kale akhazondana , mbwenye kubulukira pansiku yeneyo , adasanduka ashamwali . 
42023013	Pilato adagumanyisa anyansembe akulu , akadamu a Chiyuda na anthu onsene pabodzi . 
42023014	Iye adaapanga mbati , " Mwadzesa munthuyu kuna ine thangwi yakuti ngwakudzudzumisa anthu . Ine ndamvunza imwe mbamuli ponthopo , kwache sidamgumane na mseru na ubodzi ene papinthu pinampangirira imwepi tayu . 
42023015	Herodi ambweza kuno thangwi na iye enembo hadamgumane na mseru tayu . Weneyu hadasose chinthu chakuthema kumpha nacho tayu . 
42023016	Natenepo ndinalila kwene kumkwapulisa mbandimuleka kuti aende pyache . "
42023018	Mwinji onsene udakhuwa kuti , " Mpheni weneyu ! Mutisudzulire Baraba ! "
42023019	Baraba akhadaikhwa m'perezo thangwi ya kupha anthu na kudzesa chimpiningu mumzinda . 
42023020	Pilato akhafuna pyakusudzula Yesu , natenepo adenda kalonga pontho na anthu ale . 
42023021	Mbwenye anthu ale adakhuwa pontho mbati , " Mkhomereni pamtanda ! Mkhomereni pamtanda ! "
42023022	Pilato adalonga nawo kachitatu mbati , " Asosa mseru wanji munthuyu ? Ine nkhabe gumana mseru wakumphera nawo tayu . Ndinati ndimkwapulise mbandimsudzula . "
42023023	Mbwenye iwo adathimiza kukhuwa mwakugaluza fala kuti Yesu akhomerwe pamtanda . Pakumalisira pache Pilato adakundwa na kukhuwa kudachita iwo . 
42023024	Natenepo iye adatonga kuti pikhafuna anthu pile pichitike . 
42023025	Iye adaasudzulira munthu akhafuna iwo , ule akhadaikhwa m'perezo thangwi ya kupha anthu na kudzesa chimpiningu mumzinda . Iye adapereka Yesu kuna iwo kuti achite naye pikhafuna iwo . 
42023026	Anyankhondo adakwata Yesu mbaenda naye . Pikhaenda iwo , adagumanikana na munthu unango wa ku Kirene , dzinache Simoni , ule akhabulukira kumidzi kwenda kumzinda . Iwo adamphata mbamsanjika mtanda wa Yesu kuti authukule kutewera m'nduli mwa Yesu . 
42023027	Mwinji ukulu ukhamtewera . Pakati pa anthu enewo pakhali akazi akhalira na kusintili Yesu ale . 
42023028	Yesu adazungunukira kuna iwo mbalonga mbati , " Imwe akazi a ku Yerusalemu , lekani kundilira , mbwenye mupilire mwekha ene na ananu . 
42023029	Thangwi nsiku zikudza zinafuna dzalonga anthu kuti , ' Anyakutsanzaya mbakazi akusowa ana , anthu okhonda bala , pontho ale adakhonda yamwiwa na kale kene ! '
42023030	Wenewo unadzakhala ndzidzi unafuna dzalonga anthu kuna mapiri kuti , Tigwereni pyanu ! ' mbadzalonga pontho kuna pitunda kuti , ' Tibiseni pyanu ! '
42023031	Ngakhala iwo akuchitira pinthu penepi kuna muti uwisi , apo kuna muti wakuuma ndiye tani ? "
42023032	Iwo adakwata mapanga anango awiri mbaenda nawo kuti akaphiwe pabodzi na Yesu . 
42023033	Pidafika iwo pambuto yakuchemerwa " Chibade cha Msolo , " adakhomera Yesu pamtanda pabodzi na mapanga awiri ale , mbodzi kumadyo , unangombo kumabzere kwa Yesu . 
42023034	Yesu adalonga mbati , " Baba , alekerereni pyakudawa pyawo , thangwi pinachita iwo nkhabe kupidziwa tayu . " Adagawana nguwo za Yesu pakuchita ntsango . 
42023035	Anthu adaimira penepo mbayang'ana mwenemo akadamu a Chiyuda akuselusa Yesu . Iwo akhalonga mbati , " Adapulumusa anango , mulekenimbo apipulumuse yekha ene ngakhala ndi Khristudi , Nyankhombo adasankhulwa na Mulungu . "
42023036	Anyankhondo adamselusambo . Iwo adadza kuna iye mbampasa vinyu wakujuja
42023037	mbalonga mbati , " Pipulumuse wekha ene ngakhala ndi we Mfumu wa Ayuda ! "
42023038	Padzulu pache padalembwa mafala akuti , " Weneyu ndi Mfumu wa Ayuda . "
42023039	Mbodzi wa mapanga awiri adakhomerwa pabodzi na iye ale adamtikana mbati , " Ayi si iwe Khristu ule tayu ? Pipulumuse wekha ene na ife ene . "
42023040	Mbwenye phanga unango ule adamulongera mwanzache mbati , " Kadi iwe nkhabe gopa Mulungu tayu ? Iwe ukutchunyuswa sawasawambo na iye . 
42023041	Nyatwayi tikuitambira kuthemerana na pidachita ife , mbwenye iyeyu hadadawa tayu . "
42023042	Tenepo adalonga kuna Yesu mbati , " Yesu mungadzabwera ninga mfumu mundikumbukembo . "
42023043	Yesu adampanga mbati , " Ndikukupanga pyakuonandi kuti lero ene pano unati ukhale na ine kumbuto yakutsanzaya kudzulu . "
42023044	Paora yakhumi na chiwiri masikati dzuwa idaleka kugaka , tenepo mdima udagudumira dziko yonsene kufikirana paora yachitatu kumawulo . 
42023045	Nguwo yakutchinga mbuto yakuchenesesa m'Nyumba ya Mulungu idang'ambika katinakati . 
42023046	Yesu adakhuwa pikulu mbati , " Baba , ndikupereka mzimu wanga m'manja mwanu ! " Pikhadalonga iye penepi , adafa . 
42023047	Mkadamu wa anyankhondo dzana adapiona pidachitikapyo mbalemedza Mulungu mbati , " Weneyu akhalidi munthu wakulungama ! "
42023048	Anthu akhadagumanyikana penepo dzaona ale , pidaona iwo pidachitikapyo , adenda kwawo akukhumata thangwi ya kutsukwala . 
42023049	Anthu onsene akhadziwa Yesu , kuthimizapo akazi akhamtewera kutomera ku Galilea ale , adaimira pakansinzo kupiona . 
42023050	
42023051	
42023052	Adenda kuna Pilato mbakavunza mtembo wa Yesu . 
42023053	Tenepo adatchithisa mtembo wa Yesu mbaupyangirira na nguwo yakuchena . Adakauikha m'masiye akuchita kusemwa m'mwala . Akhali masiye okhonda phatiswa basa na kale ene . 
42023054	Penepi pidachitwa pa Chishanu , tenepo Nsiku Yakupuma ikhali chifupi kutoma . 
42023055	Akazi akhadatewera Yesu kutomera ku Galilea ale adenda pabodzi na Yosefe mbakaona masiye na kuikhwa kwa Yesu . 
42023056	Tenepo adabwerera kumusa kasasanya pyakununkhira na mafuta kuti adzoze nawo mtembo wa Yesu . Pa Nsiku Yakupuma adapuma kuteweza mwambo . 
42024001	Bzobzo pa Dimingu , akazi ale adenda kumasiye . Iwo adathukula pyakununlchira pikhadasasanya iwo pile . 
42024002	Iwo adagumana mwala wagulung'undiswapo pamsuwo wa masiye ale . 
42024003	Tenepo adapita m'bwalo , kwache mtembo wa Mbuya Yesu hadaugumanemo tayu . 
42024004	Iwo adamalwa napyo nzeru mbaimira penepo . Kabodzi kene padaonekera amuna awiri akuvala nguwo zakuyetima pyakwanga mbaimira chifupi nawo . 
42024005	Akazi ale adaphatwa na mantha mbalamba . Tenepo amuna ale adaavunza mbati , " Munasakiranji munthu wamoyo pakati pa anthu akufa ?
42024006	Yesu hali muno tayu ; alamuka ! Kumbukani pidakupangani iye mbali ku Galilea kuti :
42024007	' Mwana Munthu anati aperekwe m'manja mwa anthu akudawika , akhomerwe pamtanda mbadzalamuka kuimfa pansiku yachitatu . ' "
42024008	Penepo akazi ale adakumbukadi mafalache ale . 
42024009	Iwo adabuluka kumasiye kule mbakalonga pyonsene kuna anyakutumwa khumi na mbodzi ale pabodzi na kuna anyakutewera anango onsene a Yesu . 
42024010	Akazi enewa akhali Maria wa ku Magadala , Yohana , na Maria mache Yakobo . Akazi enewa pabodzi na akazi anango adalonga penepi kuna anyakutumwa . 
42024011	Mbwenye anyakutumwa ale adayesa mafala enewa ninga akupupwa , tenepo hadaakhulupira tayu . 
42024012	Mbwenye Peturo adalamuka mbathamangira kumasiye kule . Adakotama mbaona nguwo zidapyangirirwa mtembo wa Yesu zene basi . Peturo adabwerera kumusa mbali kudodoma na pikhadachitikapyo . 
42024013	Pansiku yonthoyo anyakutewera a Yesu awiri akhaenda kumudzi wa Emau . Nsinzo wakubulukira ku Emau kwenda ku Yerusalemu ukhali matanyo pikwi khumi na chibodzi . 
42024014	Pikhaenda iwo , akhalonga pya pinthu pyonsene pikhadachitika pile . 
42024015	Mbali kulonga na kuvunzana , Yesu adafika chifupi mbatsogozana nawo . 
42024016	Mbwenye iwo hadamdzindikire tayu , thangwi maso awo adakhala ninga afungika . 
42024017	Yesu adaavunza mbati , " Pinalonga imwe ninji ? " Penepo amuna ale adaimira na nkhope zakutsukwala . 
42024018	Mbodzi wa iwo dzinache , Kileopa , adamvunza mbati , " Ayi mlendo wache ndiwe ene basi mu Yerusalemu anakhonda dziwa pile pyachitika mwenemu nsiku zapitazi ? "
42024019	Yesu adaavunza mbati , " Pyakuti tani ? " Amuna ale adalonga mbati , " Pya Yesu wa ku Nazareti . Weneyu akhali mprofeti , ule mabasa na mafalache pikhali pyamphamvu pamaso pa Mulungu na anthu ene . 
42024020	Anyansembe akulu na akadamu athu adampereka kuna atongi kumtonga kuti aphiwe , tenepo iye adakhomerwa pamtanda . 
42024021	Tikhadikhira kuti iye mbadakhala mbodzi wakufuna dzaombola Israele . Ande , lero ndi nsiku yache yachitatu kubulukira mudachitika ipyo . 
42024022	Si pyokhapyo tayu , akazi anango a m'gulu mwathu atidodomesa ; machibese iwo adenda kumasiye , 
42024023	mbwenye mtembo wache hadaugumaneko tayu . Adatipanga kuti adaona angelo ale adaapanga kuti Yesu ana moyo . 
42024024	Anango a m'gulu mwathu adenda kumasiye kule mbakagumanadi sasawa ninga mudalongera akazi ale , kwache hadamuone tayu . "
42024025	Yesu adaapanga mbati , " Ndimwe anthu akupupwa , thangwi imwe mumbapiona ninga pyakunensa kukhulupira pyonsene pidalonga maprofeti . 
42024026	Ayi pikhali pyakuthema tayu kuti Khristu aone nyatwa zonsenezi mbadzati kupita mudemelero yache ? "
42024027	Tenepo adaapangiza pile pidalembwa m'Malemba monsene pya iye , kutomera m'mabukhu a Mose kufikirana na a maprofeti onsene . 
42024028	Pidafika iwo chifupi na mudzi ukhaenda iwo , Yesu adachita ninga akugwanda . 
42024029	Mbwenye iwo adamkakamiza mbati , " Mukhale nafe , thangwi dzuwa yadoka , pontho kunjaku kwatoma kuswipa . " Natenepo adapita mbakhala nawo . 
42024030	Pikhakhala nawo iye pakudyera , iye adakwata mkate mbapereka takhuta kuna Mulungu ; tenepo adaumenya mbaagawiza . 
42024031	Penepo maso awo adafunguka , mbamdzindikira , mbwenye iye adabisika pamaso pawo . 
42024032	Amuna ale adalonga kuna unango na mwanzache mbati , " Ayi hapikhakhala ninga moto wakugaka muna ife tayu , pikhalonga iye nafe mbatitchululira Malemba m'njira mule ? "
42024033	Kabodzi kene iwo adalamuka mbabwerera ku Yerusalemu . Kweneko iwo adagumana anyakutumwa khumi na mbodzi agumanyikana pabodzi na anthu anango , 
42024034	pontho akulonga mbati , " Mbuya alamukadi ! Aoneka kuna Simoni ! "
42024035	Tenepo amuna awiri ale adalongambo pidaachitikira panjira pale , na mule mudadzindikira iwo Mbuya pidamenya iye mkate . 
42024036	Amuna awiri ale mbali kulonga , Mbuya adaonekera mwakututumusa pakati pawo mbalonga kuna iwo mbati , " Mtendere mbukhale namwe . "
42024037	Anthu ale adagoswerwa pyakwanga mbanyerezera kuti akhaona mzukwa , 
42024038	mbwenye Yesu adalonga mbati , " Munagoperanji ? Mwatani munapenuka mumtima mwanu ?
42024039	Ngayang'anani manja na manyalo angawa , muone kuti ndine ene pano . Ndiphateni muone ; thangwi mzukwa nkhabe mnofu na magogodo ninga munandionera imwe muno . "
42024040	Pidalonga iye penepi , adaaonesa manja na manyalo ache .
42024041	Iwo hadakhulupira tayu basi , thangwi ya kukomerwa pikulu pontho na kudodoma . Tenepo adaavunza mbati , " Muli nacho chakuti mudye ? "
42024042	Anthu ale adampasa kansomba kakuphika , 
42024043	iyembo adakakwata mbakadya pamaso pawo . 
42024044	Tenepo adalonga kuna iwo mbati , " Penepi ndiye pinthu pikhakupangani ine pandzidzi ukhali ine namwe . Pyonsene pidalembwa pya ine m'mabukhu a mwambo wa Mose , a maprofeti , na m'Masalimo pile pidathema kuti pikwanekwane . "
42024045	Tenepo iye adaaphedza kuvesa mwadidi Malemba . 
42024046	Adaapanga mbati , " Pinthu pyalembwa m'Malemba mphyakuti : Khristu aone nyatwa , pontho adzalamuke kuimfa pansiku yachitatu , 
42024047	pontho kuti kutomera ku Yerusalemu , mphangwa zilalikwe na dzinache kuna madzinza onsene , kuti aleke pyakudawa pyawo , tenepo Mulungu anadzalekerera pyakudawa pyawo . 
42024048	Imwe ndimwe mboni za pinthu penepi . 
42024049	Ine ndinadzakutumizirani chidadumbira Baba kuti anadzakupasani chile . Mbwenye imwe khalani mumzinda muno kufikirana mutambire mphamvu zakubulukira kudzulu . "
42024050	Tenepo Yesu adaatsogolera kubuluka mumzinda mule mpakana ku Betania . Kweneko adakwiza manjache mbaatsanzayisa . 
42024051	Mbali kuatsanzayisa , adalekana nawo , mbakwatwa kwenda kudzulu . '
42024052	Iwo adampembedza mbabwerera ku Yerusalemu na kukomerwa kukulu . 
42024053	Ndzidzi onsene iwo akhakhala m'Nyumba ya Mulungu mbakuza Mulungu . 
43001001	Dziko yapansi mbidzati lengwa mbodzi wakuchemerwa Mafala akhalipo kale . Mafalayo akhali na Mulungu , pontho iyeyo akhali Mulungu ene . 
43001002	Iye akhali na Mulungu pakutomaletu . 
43001003	Kudzera muna iye Mulungu adalenga pinthu pyonsene . Iye mbadakhonda khalapo , nee chinthu na chibodzi chene mbachidalengwa tayu . 
43001004	Iye ndi mwenechiro moyo , a tenepo moyowo udadzesa cheza kuna anthu . 
43001005	Chezacho chimbamwinikira mumdima , mbwenye mdima wachimwana kuthimisa chezacho . 
43001006	Mulungu adatuma munthu unango nyamphangwa , dzinache Yohani . 
43001007	Iye adadza dzachitira umboni kuna anthu pya chezacho , towera anthu onsene ave mphangwa mbakhulupira . 
43001008	Yohaniyo hakhali cheza tayu , mbwenye adadza kwene dzachitira umboni pya chezacho . 
43001009	Cheza chadichadi chimbamwinikira anthu onsene chile chikhadza padziko yapansi . 
43001010	Mafalayo akhali padziko yapansi pano . Podi kwene kuti Mulungu adalenga dziko yapansi kudzera muna iyeyo , anthu a pansi pano hadamdzindikire tayu . 
43001011	Iye adadza kudzinzache ene , mbwenye anthu a dzinzache adakhonda kumtambira . 
43001012	Kwache onsene adamtambira mbamkhulupira ale , iye adaapasa utongi kusanduka ana a Mulungu . 
43001013	Iwo adasanduka ana a Mulungu nee pakuchita kubalwa sasawa ninga mumbabalirwa ana thangwi ya kupifuna kwa munthu tayu , mbwenye adabalwa na Mulungu . 
43001014	Mafalayo adasanduka kukhala munthu mbakhazikika pakati pathu wakukoma mtima pikulu pontho wakuonadi monsene mwene . Tidaona demelero yache , demelero ile yakuthemera Mwana mbodzi yekha wa Baba . 
43001015	Yohani adachitira umboni pya iye mbalalika mbati , " Munthu akhalonga ine ngweneyu , pikhalonga ine kuti , ' Iye akudza m'nduli mwanga , mbwenye iye ngwamkulu kupiringana ine , thangwi iye akhalipo kale ine mbandidzati balwa . ' "
43001016	Na kukoma kwache mtima kukulu , iye adatitsanzayisa tonsene pakutipasa mtsanzayiso mwakutsogozana . 
43001017	Mulungu adapereka mwambo kudzera muna Mose , mbwenye adapereka kukoma mtima , pontho pyakuonadi kudzera muna Yesu Khristu . 
43001018	Chipo nee mbodzi aona Mulungu tayu , mbwenye Mwana mbodzi yekha , ule ndi Mulungu , pontho wapamtima wa Baba , achitisa kuti iye adziwike . 
43001019	Wenewu ngumboni wa Yohani Nyakubatiza kuna akadamu a Chiyuda a mu Yerusalemu , pidatuma iwo anyansembe na Alevib kuna Yohani , kamvunza mbati , " Iwe ndiwe ani ? "
43001020	Iye hadakhonda tawira tayu , mbwenye adaatawira mwakuveka mbati , " Ine si ine Khristu tayu . "
43001021	Iwo adamvunza mbati , " Ndiwe ani , mphapo ? Ayi ndiwe Elia ? " Yohani adatawira mbati , " Tayu , si ine Elia tayu . " Iwo adamvunza pontho mbati , " Ayi ndiwe Mprofeti ? " Yohani adatawira mbati , " Tayu . "
43001022	Iwo adalonga mbati , " Mphapo , ngatipangetu , ndiwe ani ? Tinafuna tikapange adatituma ale . Iwe umbapilonga kuti ndiwe ani ? "
43001023	Yohani adaatawira pakulonga mafala adalembwa m'bukhu ya mprofeti Yesaya kuti , " Ndine fala ya munthu unango akulalika m'thando ule kuti , ' Ndendemezani njira towera Mbuya afambemo ! ' "
43001024	Amuna akhadatumwa na Afarisi ale , 
43001025	adavunza Yohani mbati , " Ngakhala si iwe Khristu , penu Elia , penu Mprofeti tayu , mphapo umbabatiziranji ? "
43001026	Yohani adatawira mbati , " Ine ndimbabatiza na madzi , mbwenye pakati panu pana unango anakhonda imwe dzindikira . 
43001027	Iye akudza m'nduli mwanga , kwache ine sidathema na kusudzula kwene nkhwaira zache tayu . "
43001028	Pyonsenepi pidachitika kuluwani ya Betania kukhundu ya kumabulukiro dzuwa a mkulo wa Yorodani , kule kukhabatiza Yohani . 
43001029	Mangwana mwache Yohani adaona Yesu akudza kuna iye . Natenepo adalonga mbati , " Ngayang'anani , ngweneyu Mwanabira wa Mulungu nyakubulusa pyakudawa pya anthu a padziko yapansi !
43001030	Munthu akhalonga ine ngweneyu , pikhalonga ine kuti , ' Munthu unango akudza m'nduli mwanga , kwache iye ngwamkulu kupiringana ine , thangwi ine mbandidzati balwa iye akhalipo kale . '
43001031	Na ine ene ndikhapidziwa tayu kuti iye mbani , mbwenye ndidadza dzabatiza na madzi , towera anthu a ku Israeli amdziwe . "
43001032	Tenepo Yohani adachitira umboni uwu : " Ndidaona Mzimu Wakuchena akutchitha kubulukira kudzulu ninga nkhangaiwa mbakhala pana iye . 
43001033	Ine mbandidamdziwa tayu kuti ndiye ene , mbwenye Mulungu , adandituma dzabatiza na madzi ule , adalonga kuna ine mbati , ' Ungadzaona Mzimu Wakuchena akutchitha mbakhala pana iye , ngweneyo ene nyakubatiza na Mzimu Wakuchena . ' "
43001034	Yohani adalonga mbati , " Ine ndapiona , tenepo ndikuchitira umboni kuti iye ndi Mwana Mulungu . "
43001035	Mangwana mwache Yohani na awiri mwa anyakufunzache akhali pontho penepo . 
43001036	Pidaona iye Yesu akugwanda na penepo , adalonga mbati , " Ngayang'anani ngweneyu Mwanabira wa Mulungu ! "
43001037	Anyakufunza awiri ale adamva akulonga penepi , tenepo iwo adatewera Yesu . 
43001038	Yesu adazungunuka mbaaona akumtewe' ra mbavunza mbati , " Mukusakanji ? " Iwo adamtawira mbati , " Mumbakhala kupi , Rabi ? " ( Rabi nkhulonga kuti " Mfunzisi " . )
43001039	Yesu adatawira mbati , " Tendeni mukaoneko . " Ndzidzi ukhali ora yachinayi na mawulo . Natenepo iwo adenda naye kaona kukhakhala iye , mbakhala naye kweneko nsiku yonseneyo . 
43001040	Mbodzi wa awiriwo akhali Andrea , mbaleache Simoni Peturo . 
43001041	Kabodzi kene iye adagumana mbaleache Simoni mbampanga mbati , " Tamgumana Mesia . " Mesia , m'Chiheberi nkhulonga kuti " Khristu " . 
43001042	Tenepo iye adakwatira Simoniyo kuna Yesu . Yesu adamuyang'ana mbalonga mbati , " Dzinako ndiwe Simoni , mwana Yohani , mbwenye chinchino unadzachemerwa Kefa . " Dzina yeneyi ndi sasawa na Peturo , kulonga kuti " Mwala " . 
43001043	Mangwana mwache Yesu adanyerezera pyakwenda ku Galilea . Iye adagumana Filipi mbalonga kuna iye mbati , " Nditewere ! "
43001044	Filipi akhali wa ku Betesaida kuluwani kukhakhala Andrea na Peturo kule . 
43001045	Filipi adagumana Natanaele mbampanga mbati , " Tamgumana adalembwa na Mose m'bukhu ya mwambo ule , pontho pyache pidalembwa na Maprofeti ule . Iye ndi Yesu wa kuluwani ya Nazareti , mwana Yosefe . "
43001046	Natanaele adavunza mbati , " Ayi ku Nazareti nkhubulukirambo chinthu chadidi ? " Filipi adatawira mbati , " Tende ukapione wekha . "
43001047	Pidaona Yesu kuti Natanaele akudza kuna iye , adalonga pya iye mbati , " Uyu ndi Muisraeli chadichadi ; muna iye nkhabe pyakunama . "
43001048	Natanaele adamvunza mbati , " Mwandidziwa tani ? " Yesu adatawira mbati , " Ndidakuona pikhali iwe pamuti wamkuyu , Filipi mbadzati kukuchemera tayu . "
43001049	Natanaele adatawira mbati , " Mfunzisi , imwe ndimwe Mwana Mulungu . Ndimwe Mfumu ya Israeli . "
43001050	Yesu adalonga mbati , " Kadi iwe ukukhulupira thangwi ndakupanga kuti ndidakuona pamuti wamkuyu ? Iwe unati uone pinthu pikulu kupiringana penepi ! "
43001051	Tenepo adalonga kuna iwo mbati , " Ndikukupangani pyakuonadi kuti imwe munadzaona kudzulu kwafunguka , pontho angelo a Mulungu akukwira na kutchitha pana Mwana Munthu . "
43002001	Pidagwanda nsiku ziwiri , kuluwani ya Kana m'nthemba ya Galilea kukhali phwando yakukazhali , mache Yesu akhali kweneko . 
43002002	Yesu pabodzi pene na anyakufunzache akhadachemerwambo kuphwandoko . 
43002003	Pidamala vinyu , mache Yesu adalonga kuna iye mbati , " Vinyu aamalira . "
43002004	Yesu adatawira mbati , " Mama , lekani chita kundipanga pyakuchita . Ndzidzi wanga hudzati kwana tayu . "
43002005	Mache adapanga anyabasa penepo mbati , " Chitani pyonsene pinakupangani iye . "
43002006	Ayuda ana mtemo wawo wakusamba towera achene kuteweza mwambo wa Mose na thangwi yeneyi pakhali maphiso makulumakulu matanthatu akukwanisa kupita nkhali zishanu za madzi . 
43002007	Yesu adapanga anyabasa ale mbati , " Dzazani maphisowa na madzi . " Iwo adaadzazadi mpakana kutayikira , 
43002008	tenepo iye adaapanga mbati , " Tungani madzi muende nawo kuna nyakuyang'anira phwandoyi . " Iwo adachitadi tenepo . 
43002009	Pidalawa iye madzi akhadasanduka vinyu ale , iye hadadziwa tayu kukhadabulukira vinyu ule , mbwenye anyabasa ene basi ndiye adadziwa kukhadabulukira vinyu ule ; tenepo iye adachemera nyakukazhali
43002010	mbalonga kuna iye mbati , " Munthu onsene chakutoma ambapereka vinyu wakudzipa , tenepo anthu angamala khuta , iye ambaapasa vinyu wakukhonda dzipa . Mbwenye imwe mwakoya pyanu vinyu wakudzipa kufikirana chinchino . "
43002011	Yesu adachita chidzindikiro chache chakutomachi ku Kana m'nthemba ya Galilea ; kweneko iye adaonesa demelero yache , tenepo anyakufunzache adamkhulupira . 
43002012	Kubuluka penepo Yesu na mache , abale ache pabodzi na anyakufunzache adenda kuluwani ya Kafaranao mbakhala kweneko nsiku pang'ono . 
43002013	Ndzidzi wa Phwando ya Paska ukhali chifupi , tenepo Yesu adenda kumzinda wa Yerusalemu . 
43002014	Iye adapita muchintalo cha Nyumba ya Mulungu mbagumana anthu akugulisa ng'ombe , mabira na nkhangaiwa , pontho anyakuchinja kobiri akhala m'pidade mwawo . 
43002015	Natenepo iye adasasanya mtswamu wa nkhambala mbathamangisira anthu onsene panja pabodzi na nyama zawo zene m'Nyumba ya Mulungu ile , mabira na ng'ombe zene ; adagadabula pidade pya anyakuchinja kobiri mbamwazamwaza kobiri zawo ;
43002016	mbapanga anyakugulisa nkhangaiwa ale mbati , " Zibuluseni panja ! Lekani sanduza Nyumba ya Babanga kukhala msika ! "
43002017	Anyakufunzache adakumbuka pinalonga Malemba pile kuti " Mulungu , phinga yanga pa Nyumbanu ikugaka muna ine ninga moto . "
43002018	Akadamu a Chiyuda adamtawira na kumvunza mbati , " Unakwanisa kutionesa chidzindikiro chanji chakuti iwe una utongi wakuchitira nawo penepi ? "
43002019	Yesu adaatawira mbati , " Gomolani Nyumba ya Mulunguyi , inembo ndinadzaimanga pontho nsiku zitatu . "
43002020	Iwo adamvunza mbati , " Kadi iwe unakwanisa kumanga pontho Nyumbayi nsiku zitatu zokha basi ? Nyumbayi yamala pyaka makumanayi na pitanthatu ikumangwa ! "
43002021	Mbwenye Nyumba ikhalonga Yesu ikhali manungo ache . 
43002022	Pidalamuswa iye kuimfa , anyakufunzache adakumbuka kuti iye akhadalonga mafala enewa . Tenepo iwo adakhulupira Malemba pontho na pikhadalonga Yesu pile . 
43002023	Pikhali Yesu mu Yerusalemu , pandzidzi wa Phwando ya Paska , anthu azinji adamkhulupira pidaona iwo pidzindikiro pidachita iye . 
43002024	Mbwenye Yesu hadaanyindire tayu , thangwi iye adaadziwa onsenewo . 
43002025	Nee kuti munthu achite kumpanga pya iwo tayu , thangwi iye ene adadziwa manyerezero awo . 
43003001	Pakhali mkadamu wa Chiyuda dzinache Nikodemu , wa m'gulu ya Afarisi . 
43003002	Nsiku inango iye adenda na mosiku kuna Yesu mbakalonga mbati , " Rabi , timbapidziwa kuti imwe ndimwe mfunzisi wakutumwa na Mulungu . Nee munthu pyache anakwanisa kuchita pidzindikiro ninga pinachita imwepi ngakhala Mulungu hali naye tayu . "
43003003	Yesu adamtawira mbati , " Ndikukupanga pyakuonadi kuti nkhabe munthu anakwanisa kupita mu Ufiimu wa Mulungu , iye angakhonda balwa pontho . "
43003004	Nikodemu adavunza mbati , " Pinakwanisika tani kuti munthu wamkulu kale abalwe pontho ? Nkhabe kwanisika tayu kuti iye apite m'mimba mwa mache mbabalwa kachiwiri . "
43003005	Yesu adatawira mbati , " Ndikukupanga pyakuonadi kuti munthu angakhonda balwa mwa madzi pontho mwa Mzimu Wakuchena , nkhabe kwanisa kupita mu Ufumu wa Mulungu tayu . 
43003006	Munthu ambabalwa kumanungo na makolo ache , mbwenye ambabalwa mu uzimu na Mzimu Wakuchena . 
43003007	Leka dodoma na pyakupanga inepi kuti , ' Monsenene mubalwe pontho . '
43003008	Mphepo imbaenda kunafuna iyo , iwe umbava kutitima kumbachita iyo , mbwenye iwe humbadziwa kumbabulukira na kunaenda iyo tayu . Pyakhala ninga tenepa kuna munthu onsene wakubalwa mwa Mzimu Wakuchena . "
43003009	Nikodemu adavunza mbati , " Penepimbo pinakwanisika tani ? "
43003010	Yesu adatawira mbati , " Iwe ndiwe mfunzisi wakuveka mu Israeli , apo iwe nkhabe vesa pinthu penepi tayu ?
43003011	Ndikukupanga pyakuonadi kuti ife timbalonga pimbadziwa ife , mbatichitira umboni pyaona ife , mbwenye nkhabe mbodzi pakati panu akufuna kutawira mphangwa zathuzi tayu . 
43003012	Ngakhala imwe nkhabe khulupira tayu pinakupangani ine pinthu pya dziko yapansi pano , apo munadzakhulupira tani ndingadzakupangani pinthu pya kudzulu ?
43003013	Nkhabe mbodzi adenda kudzulu kupambula Mwana Munthu ene basi , ule adatchitha pansi pano kubulukira kudzulu . 
43003014	" Ninga mudaikhira Mose nyoka yakusasanywa na mkuwa pamuti mbaikwiza m'dzulu m'thando mule , Mwana Munthu anadzakwizwambo sasawa , 
43003015	towera munthu anamkhulupirayo akhale na moyo okhonda mala . 
43003016	Mulungu adaafuna pikulu anthu a padziko yapansi pano , natenepo adapereka Mwanache mbodzi yekha ene basi , towera onsene anakhulupira Mwanayo aleke vungwa , mbwenye akhale na moyo okhonda mala . 
43003017	Thangwi Mulungu hadatuma Mwanache padziko yapansi kuti adzatonge anthu mseru tayu , mbwenye dzaapulumusa . 
43003018	" Munthu anakhulupira Mwanayu nkhabe dzakonwa tayu ; mbwenye munthu anakhonda kuinkhulupira , weneyo akonwa pyache kale , thangwi iye hadakhulupira Mwana mbodzi yekha wa Mulungu tayu . 
43003019	Mseru wache ngwenewu wakuti cheza chadza padziko yapansi , mbwenye anthu akufuna pyawo mdima , kuleka cheza , thangwi ya makhaliro awo akuipa . 
43003020	Munthu wakuchita pyakuipa ambazonda cheza , tenepo iye hambadza kuna cheza tayu , thangwi iye nkhabe funa tayu kuti pyache pimbachita iyepyo pionekere pakwecha . 
43003021	Mbwenye nyakuchita pyakuonadi ambadza kuna cheza towera cheza chionese pakwecha kuti iye adavera Mulungu na pidachita iyepyo . "
43003022	Kubuluka penepo Yesu na anyakufiinzache adenda kunthemba ya Yudea , kule kudakhala iye na iwo ndzidzi ene mbabatiza . 
43003023	Yohani Nyakubatiza akhabatiza ku Anoni chifupi na Salimu , thangwi pambuto penepo pakhali madzi azinji . Anthu akhaenda kuna iye , iyembo akhaabatiza . 
43003024	Penepi pidachitika mwenemo Yohani mbadzati ikhwa m'perezo . 
43003025	Anango mwa anyakufimza a Yohani adatoma kupokanyisana na Myuda unangoh pamtemo wakusamba thangwi ya kupembedza Mulungu . 
43003026	Tenepo iwo adenda kuna Yohani mbakalonga mbati , " Mfunzisi , ayi mukumkumbuka munthu akhali na imwe ule kumabulukiro dzuwa a mkulo wa Yorodani , munthu akhalonga imwe ule ? Chinchino iye akubatizambo , tenepo anthu onsene akwenda kuna iye ! "
43003027	Yohani adatawira mbati , " Nkhabe munthu anakwanisa tambira pinthu ngakhala Mulungu hadapipereke kuna iye tayu . 
43003028	Imwe ene ndimwe mboni zanga zakuti ine ndidalonga kuti ine si ine Khristu tayu , mbwenye ndatumwa kwene patsogolo pache . 
43003029	Nyakusemba ndiye mwenechiro mkazi . Mbwenye shamwaliache nyakusemba , ule ambaimira chifupi naye kumvesera , ambakomerwa pikulu angava fala ya nyakusembayo . Ntchibodzibodzimbo , ine ndakomerwa pyakwanga pene . 
43003030	Iye athema kukhala wamkulu , inembo ndathema kukhala wakuchepa . "
43003031	" Nyakubulukira kudzulu ali padzulu pa pinthu pyonsene . Nyakubulukira pansi pano ngwapansi pano , pontho pinthu pimbalonga iye mphyapansi pano , mbwenye nyakubulukira kudzulu ngwamkulu kupiringana pinthu pyonsene . 
43003032	Iye ambalonga pyaona na pyava iye , mbwenye nkhabe mbodzi ambatambira mphangwa zache . 
43003033	Mbwenye munthu anatambira mphangwa zachezi penepo atsikimizira kuti Mulungu ngwakuonadi . 
43003034	Ule ambatumwa na Mulungu ambalonga mafala a Mulungu , thangwi Mulungu ambampasa Mzimu wache Wakuchena mwakukhonda umirwa . 
43003035	Baba ambamfuna Mwanache , tenepo iye aikha pinthu pyonsene m'manja mwache . 
43003036	Munthu anakhulupira Mwanayu ana moyo okhonda mala ; mbwenye munthu anakhonda vera Mwanayu , nkhabe dzakhala na moyo wenewo tayu , mbwenye anadzathimiza kutchunyuswa na Mulungu . "
43004001	Afarisi adapiva kuti Yesu akhagumana pontho akhabatiza anyakutewera azinji kupiringana Yohani . 
43004002	Yesu yekha ene hadabatize munthu na mbodzi ene tayu , mbwenye anyakufunzache ndiye akhabatiza . 
43004003	Pidava Yesu pikhalongwa pile , adabuluka ku Yudea kule , mbabwerera ku Galilea ;
43004004	pakubwerera pache adagwanda na m'nthemba ya Samaria . 
43004005	Tenepo iye adafika muluwani ya ku Samaria yakuchemerwa Sikara , ile ikhali chifupi na munda ukhadapereka Yakobo kuna mwanache Yosefe . 
43004006	Mwenemo mukhali mchera wa Yakobo , tenepo Yesu , na kutopa na ulendoache , adakhala pansi pamcherapo . Ukhali ndzidzi wa masikati . 
43004007	Pidadza mkazi wa mu Samariamo dzatunga madzi , Yesu adalonga kuna iye mbati , " Pasenimbo madzi ndimwe . "
43004008	Anyakufunzache akhadaenda kuluwani kagula pyakudya . 
43004009	Mkazi ule adatawira mbati , " Imwe ndimwe Myuda , ine ndine Msamaria , apo pinakwanisika tani kuti imwe mundipemphe madzi akumwa ? " Ayuda nkhabe phatisa basa makhomitcho penu pitomba pibodzi pile pyaphatisa basa Asamaria tayu . '
43004010	Yesu adatawira mbati , " Iwe mbudadziwa chimbapereka Mulungu , pontho mbudamdziwa anakupempha madzi akumwayu , iwembo mbudampempha , tenepo iye mbadakupasa madzi akupasa moyo . "
43004011	Mkazi ule adalonga mbati , " Mbuya , imwe nkhabe chakutungira , pontho mcherawu ngwakuzika pyakwanga . Apo madzi akupasa moyo munakaakwata kupi ?
43004012	Mcherawu tidasiyirwa na kholo wathu Yakobo . Iye na anache pabodzi na mikumbi ya pifuyo pyache akhamwa pano . Ayi imwe mukulonga kuti ndimwe wamkulu kupiringana Yakoboyo ? "
43004013	Yesu adatawira mbati , " Munthu anamwa madzi enewa anadzava pontho nyota , 
43004014	mbwenye nyakumwa madzi anafuna ine kumpasa hanadzavave pontho nyota tayu . Madzi anafuna ine kumpasa anadzakhala muna iye ninga mphuno ya madzi amoyo mbimpasa moyo okhonda mala . "
43004015	Mkazi ule adalonga mbati , " Mbuya , ngandipasenimbo madziwo , towera ine ndileke dzavave nyota penu kudza pontho pano dzatunga madzi . "
43004016	Yesu adampanga mbati , " Ndoko kachemere mamunako udze naye kuno . "
43004017	Iye adatawira mbati , " Ine nkhabe mamuna . " Yesu adatawira mbati , " Walonga pyadidi , pyalonga iwe kuti iwe nkhabe mamuna . 
43004018	Iwe wasembwa na amuna ashanu , pontho mamuna ana iwe chinchino si wako ene tayu . Iwe walonga pyakuonadi . "
43004019	Mkazi ule adalonga mbati , " Mbuya , ndaona kuti ndimwe mprofeti . 
43004020	Makolo anga akhapembedza Mulungu paphiriyi , mbwenye imwe Ayuda mumbalonga kuti Yerusalemu ndi mbuto yakuthema kupembedza Mulungu . "
43004021	Yesu adalonga kuna iye mbati , " Mkaziwe khulupira pinalonga inepi kuti ndzidzi unadzafika wakuti anthu anadzapembedza Baba Mulungu nee paphiriyi penu mu Yerusalemu tayu . 
43004022	Imwe Asamaria nkhabe dziwa anapembedza imwe tayu , mbwenye ife Ayuda timbadziwa ambapembedza ife , thangwi chipulumuso chikubulukira kuna Ayuda . 
43004023	Mbwenye ndzidzi ukudza , pontho wakwana kale , wakuti anthu akupembedza mwakuonadi anadzapembedza Baba na mphamvu za Mzimu Wakuchena pontho mwakumdziwa chadichadi . Baba ambafuna anthu ninga enewa kuti ampembedze . 
43004024	Mulungu ndi Mzimu , tenepo anyakupembedzache athema kumpembedza na mphamvu za Mzimu wache Wakuchena pontho mwakumdziwa chadichadi . "
43004025	Mkazi ule adalonga kuna iye mbati , " Ndikupidziwa kuti Mesia ( nyakuchemerwa Khristu ule ) anati abwere , tenepo iye angadzabwera anadzatipanga pyonsene . "
43004026	Yesu adampanga mbati , " Analonga na iweyu ndiye ene . "
43004027	Pandzidzi wenewo anyakufunza a Yesu adabwerera mbadodoma pyakwanga kuona kuti iye akhalonga na mkazi . Mbwenye nee mbodzi wa iwo adalonga chinthu kuna mkazi tayu kuti , " Unafunanji ? " penu kuvunza Yesu kuti , " Munalongeranji na mkaziyu ? "
43004028	Tenepo mkazi ule adasiya nkhali yache penepo mbabwerera muluwani mbakalonga kuna anthu mbati , 
43004029	" Tendeni mukaone munthu ule adandipanga pyonsene pene pikhachita ine . Ayi weneyu hangakhale Khristu tayu ? "
43004030	Tenepo anthu adabuluka muluwanimo mbaenda kuna Yesu . 
43004031	Na ndzidzi onthowo anyakufunzache akhampempha mbati , " Mfunzisi kwatani pyakudya mudye ! "
43004032	Mbwenye Yesu adatawira mbati , " Ine ndina pyakudya pyakuti imwe nee munapidziwa tayu ! "
43004033	Tenepo anyakufunzache adatoma kuvunzana okha ene mbati , " Kani padadza unango dzampasa pyakudya ? "
43004034	Yesu adaapanga mbati , " Pyakudya pyanga nkhuchita pinafuna adandituma ule , pontho kumalisa basa idandipasa iye kuti ndiphate . 
43004035	Imwe anthu mumbalonga kuti , ' Pasala miyezi minayi kuti ndzidzi wakuvuna ukwane . ' Mbwenye ndikukupangani kuti muyang'ane mwadidi m'mindamu ; mbewu zatokota kale kwasala nkhuvuna !
43004036	Nyakuvuna atoma kale kupagalwi , tenepo iye akututa pinthu kwenda napyo kumoyo okhonda mala , towera nyakupibzala na nyakupivuna ene adzatsanzayire pabodzi . 
43004037	Anthu ambalonga pyakuonadi angalonga kuti , ' Nyakubzala ngunango , nyakuvuna ngunangombo . '
43004038	Ndakutumani kuti mukavune kuminda kudakhonda imwe phatako basa kule , tenepo imwe mwaganyali na basa idaphata anthu anango . "
43004039	Asamaria azinji muluwani mule adakhulupira Yesu thangwi ya umboni udachitira mkazi ule kuti , " Iye adandipanga pyonsene pikhachita ine . "
43004040	Tenepo pidadza Asamaria ale kuna Yesu , adampempha kuti akhale nawo kweneko . Natenepo Yesu adakhala kweneko nsiku ziwiri . 
43004041	Anthu azinji ene adakhulupira thangwi ya mafala a Yesu . 
43004042	Iwo adalonga kuna mkazi ule mbati , " Chinchino takhulupira , nee na thangwi ya pinthu pyatipanga iwe tayu , mbwenye na thangwi yakuti tapiva tekha ene , pontho tadziwa kuti iye ndiyedi Nyankhombo wa dziko yapansi pano . "
43004043	Pidamala Yesu nsiku ziwiri kweneko , adabuluka mbaenda ku Galilea . 
43004044	Yesu yekha ene mwenechiro akhadapilonga mbati , " Mprofeti nkhabe lemedzwa m'nthemba ya kwawo tayu . "
43004045	Pidafika iye mu Galilea , anthu kweneko adamtambira thangwi iwo akhadenda ku Phwando ya Paska ku Yerusalemu , tenepo iwo adaona pyonsene pikhadachita iye pa Phwandopo . 
43004046	Yesu adabwerera ku Kana mu Galilea , kukhadasandusa iye madzi kukhala vinyu kule . Thubu wa mfumu unango mwanache wamamuna akhadwala ku Kafaranao . 
43004047	Pidava iye kuti Yesu akhadafika mu Galilea kubulukira ku Yudea , iye adenda mbakampempha kuti aende naye ku Kafaranao kawangisa mwanache thangwi mwanayo akhali chifupi kufa . 
43004048	Yesu adalonga kuna iye mbati , " Nkhabe na mbodzi ene wa imwe anadzakhulupirave angakhonda ona pidzindikiro penu pyakudodomesa . "
43004049	Thubu ule adatawira mbati , " Mbuya , tendeni mwananga mbadzati kufa . "
43004050	Yesu adalonga kuna iye mbati , " Ndoko . Mwanako anadzakhala mwadidi . " Thubu ule adakhulupira mafala adalonga Yesu ale , tenepo iye adenda . 
43004051	Ali panjira kwenda kwawo adagumanikana na anyabasache , ale adampanga mbati , " Mwananu ali mwadidi ! "
43004052	Tenepo iye adaavunza kuti penepyo pidachitika ndzidzi wanji . Anyabasache ale adatawira mbati , " Manungo amleka dzulo paora yakutoma na mawulo . "
43004053	Penepo babache mwana ule adakumbuka kuti ukhali ndzidzi onthowo ukhadampanga Yesu ule kuti , " Mwanako anadzakhala mwadidi . " Natenepo iye na banjache yonsene adamkhulupira Yesu . 
43004054	Chenechi chikhali chidzindikiro chachiwiri chidachita Yesu pidadza iye ku Galilea kubulukira ku Yudea . 
43005001	Kubuluka penepo Yesu adenda kuphwando inango ya Ayuda mu Yerusalemu . 
43005002	Chifupi na Msuwo wa Mabira mu Yerusalemumo mukhali thawale . ' yakuzungulirwa na makhonde mashanu ; mu Chiheberi imbadziwika na dzina yakuti Betezada . 
43005003	Mwinji ukulu wa atenda ukhagona m'makhondemo — maboliboli , anyakulamala na anyamfutete . 
43005005	Munthu unango ule akhadamala pyaka makumatatu na pisere kudwala , akhali penepo . 
43005006	Yesu adamuona akugona penepo , pontho adadziwa kuti munthuyo adadwala ndzidzi ukulu ene . Tenepo iye adamvunza mbati , " Ayi iwe unafuna kuwanga ? "
43005007	Mtenda ule adatawira mbati , " Mbuya , pano nkhabe unango wakundigwesera m'thawalemu tayu , ndzidzi onsene unavundulwa madzi . Ndingati ndigweremo , unango agweramo kale . "
43005008	Yesu adalonga kuna iye mbati , " Lamuka , thukula bonde yako , ufambe ! "
43005009	Kabodzi kene mtenda ule adawangiratu ; iye adathukula bonde yache mbatoma kufamba . Nsiku ikhachitika penepi ikhali Nsiku Yakupuma , 
43005010	tenepo akadamu a Chiyuda adapanga munthu adawangiswa ule mbati , " Lero ndi Nsiku Yakupuma , tenepo nkhudawira mwambo wathu kuti iwepo uthukule bonde yako . "
43005011	Iye adatawira mbati , " Munthu adandiwangisa ule adandipanga kuti ndithukule bonde yanga ndifambe . "
43005012	Iwo adamvunza mbati , " Munthu adakupanga kuti uchite penepi mbani ? "
43005013	Mbwenye munthu akhadawangiswa ule , hakhamdziwa kuti Yesu akhali ani tayu , thangwi Yesu akhadapyanga pyache , podi penepo pakhali mwinji ukulu . 
43005014	Tenepo Yesu adagumana munthu akhadawangisa iye ule m'Nyumba ya Mulungu mbampanga mbati , " Yang'ana , iwe wawanga chinchino ; tenepo leka kudawa gopesera pyakuipa kupiringana penepi pinakugwera . " angavundulwa akhawanga utenda onsene ukhali na iye . 
43005015	Tenepo munthu ule adenda mbakapanga akadamu a Chiyuda kuti munthu akhadamuwangisa ule akhali Yesu . 
43005016	Natenepo iwo adatoma kuboneresa Yesu , thangwi iye akhachita pinthu penepi pa Nsiku Yakupuma . 
43005017	Yesu adaatawira mbati , " Babanga ndzidzi onsene ambaphata basa , tenepo ine ndathema kuchitambo chibodzibodzi . "
43005018	Mafala enewa adachitisa akadamu a Chiyuda onsene kuti anyanyise kufuna pyakupha Yesu , nee na thangwi yakuti aswa mwambo wa Nsiku Yakupuma yokha tayu , mbwenye iye akhalonga pontho kuti Mulungu ndi Babache , natenepo iye akhadapiikha sasawa na Mulungu . 
43005019	Yesu adaatawira mbati , " Ndikukupangani pyakuonadi kuti Mwana nkhabe chita pinthu payekha ene . Iye ambachita pyonthopyo pimbaona iye Babache kuchita . Pimbachita Baba , Mwanambo ambachita pyonthopyo . 
43005020	Baba ambamfuna Mwana mbamuonesa pyonsene pimbachita iye ene . Iye anadzamuonesa pinthu pikulu pene kupiringana penepi pyakuti iye apiphate , tenepo monsene munadzadodoma napyo . 
43005021	Ninga mumbalamusira Baba anthu akufa mbaapasa moyo , monthomonthomo Mwana ambapasa moyo kuna ale ambafuna iye kuapasa . 
43005022	Baba nkhabe tonga mseru munthu na mbodzi ene tayu , mbwenye iye adapereka utongi onsene kuna Mwanache kutonga mseru , 
43005023	towera anthu onsene alemedze Mwana sasawambo ninga mumbalemedzera iwo Baba . Munthu anakhonda lemedza Mwanayo nkhabe lemedza Baba adamtuma ule . 
43005024	" Ndikukupangani pyakuonadi kuti munthu anava mafalanga mbakhulupira nyakundituma ule , weneyo atambira moyo okhonda mala . Iye nkhabe dzakonwa , mbwenye abuluka kale kuimfa mbapita kumoyo . 
43005025	Ndikukupangani pyakuonadi kuti ndzidzi ukudza , pontho wadza kale , wakuti anthu akufa anadzava fala ya Mwana Mulungu , tenepo anyakuvawo anadzakhala na moyo . 
43005026	Ninga Baba ndi mwenechiro moyo , monthomonthomo iye achitisa kuti Mwanache akhalembo mwenechiro moyo . 
43005027	Iye adapasa Mwanache utongi wakutongera nawo mseru , thangwi iye ndi Mwana Munthu . 
43005028	Penepi pileke kukudodomesani ; ndzidzi ukudza unafuna dzava anthu onsene akufa falache
43005029	mbadzalamuka kubulukira kumbuto zonsene zina iwo . Ale adachita udidi anadzalamuka mbakhala na moyo , alembo adachita pyakudawika anadzalamuka mbakoneswa . 
43005030	" Ine nkhabe kwanisa chita chinthu na chibodzi chene tayu na utongi wanga ene ; ine kwanga nkhutonga kwene mseru basi ninga mumbandipangira Mulungu , tenepo ine ndimbatonga mwakulungama , thangwi handimbateweza pyakufuna pyanga tayu , mbwenye pimbafuna nyakundituma ule . 
43005031	" Ine ndingapichitira ndekha umboni , pinalonga ine nee pinadzatawirwa ninga pyakuonadi tayu . 
43005032	Mbwenye pana unango ambandichitira umboni , tenepo ndikupidziwa kuti umboni unandichitira iye ngwakuonadi . 
43005033	Imwe mudatuma anyamphangwanu kuna Yohani , tenepo umboni udandichitira iye ukhali wakuonadi . 
43005034	Si kuti ine ndikunyindira umboni wa munthu tayu , mbwenye ndikulonga kwene penepi , towera imwe mupulumuke . 
43005035	Yohani akhali ninga nyale yakugaka pontho yakuonesa cheza , tenepo imwe mukhafuna kutsanzaya na cheza chachecho pandzidzi wakuchepa . 
43005036	Mbwenye ine ene ndili nawo umboni ukulu wakupiringana Yohaniyo . Thangwi basa idandipasa Baba kuti ndimalise , basa inaphata ineyi , ikuonesa kuti Baba ndiye adandituma . 
43005037	Baba , nyakundituma ule , ambandichitirambo umboni . Imwe chipo nee mudzati mwava falache penu kuona nkhope yache tayu , 
43005038	pontho imwe nkhabe kukoya mphangwa zache m'mitima mwanu , thangwi imwe nkhabe khulupira adatuma iye ule tayu . 
43005039	Imwe mumbawerenga mwadidi Malemba , thangwi mumbanyerezera kuti munagumana moyo okhonda mala m'Malembamo . Malemba onthoonthowa ambalonga pya ine !
43005040	Kwache imwe nkhabe tuna kudza kuna ine tayu , towera mukhale na moyo chadichadi . 
43005041	" Ine nkhabe funa kusimbwa na anthu tayu . 
43005042	Mbwenye ndimbakudziwani kuti imwe nkhabe funa Mulungu tayu m'mitima mwanumo . 
43005043	Ine ndadza na utongi wa Babanga , kwache imwe hamudanditambira tayu ; pichitike kuti munthu unango adze na utongi wache ene , imwe munamtambira . 
43005044	Imwe mumbafuna kusimbwa na anthu , mbwenye imwe nkhabe yesa kufuna kusimbwa na ule mbodzi ene ndi Mulungu tayu , apo imwe munakwanisa tani kundikhulupira ?
43005045	Lekani nyerezera kuti ine ndinadzakupokanyani pamaso pa Babanga . Nyakudzakupokanyani ndi Mose , munthu akhanyindira imwe ule . 
43005046	Ngakhala imwe mudakhulupiradi Mose , mbamudakhulupirambo ine , thangwi iye adalemba pya ine . 
43005047	Podi imwe nkhabe khulupira tayu pidalemba iye , apo pinakwanisika tani kuti mukhulupire pinalonga inepi . "
43006001	Kubuluka penepo Yesu adawambuka nyanza ya Galilea ( penu kuti Tiberia dzinache inango ) . 
43006002	Mwinji ukulu udamtewera , thangwi akhadaona pidzindikiro pyache pyakuwangisa napyo atenda . 
43006003	Yesu adakwira paphiri mbakakhala pansi pabodzi na anyakufunzache . 
43006004	Ndzidzi wa Phwando ya Paska ukhali chifupi . 
43006005	Yesu adayang'anayang'ana mbaona mwinji ukulu ukudza kuna iye , tenepo iye adavunza Filipi mbati , " Nkhupi kunakwanisa ife kagula pyakudya kudyesa anthu onsenewa ? "
43006006	Iye adalonga tenepo kufuna kuyesa Filipi ; mbwenye Yesu adadziwiratu chakuti achite . 
43006007	Filipi adatawira mbati , " Kuti anthu onsenewa abweze kwene mata , panafiinika kobiri ninga zakupagalwi anyakuphata basa madzana mawiri pansiku ibodzim zakugulira pyakudya . "
43006008	Mbodzi wa anyakufunzache , dzinache Andrea , mbaleache Simoni Peturo , adalonga mbati , 
43006009	" Mphale unango pano ana mikate mishanu ya ufa wa barele na nsomba ziwiri . Kwache pinakwana tayu kudyesa anthu onsenewa . "
43006010	Yesu adaapanga mbati , " Akhazikeni anthu pansi . " Mbutoyo ikhali yamaudzu pyakwanga . Tenepo anthu onsene ale adakhala pansi ; kulengesa amunakulu okha akhali pikwi pishanu . 
43006011	Yesu adakwata mikate ile mbapereka takhuta kuna Mulungu mbaigawaniza anthu adakhala pansi ale . Iye adachita chibodzibodzi kuna nsomba zile , tenepo anthu onsene adadya ninga mudafunira iwo . 
43006012	Pidamala khuta iwo onsene , Yesu adalonga kuna anyakufunzache mbati , " Gumanyani pyakusalirapi ; tileke kupivunga . "
43006013	Tenepo iwo adagumanya pyakusalirapyo mbadzaza pitundu khumi na piwiri na pa mikate mishanu ya barele ikhadadya anthu ale . 
43006014	Pidaona anthu chidzindikiro chidachita Yesuchi , iwo adalonga mbati , " Uyu ndi Mprofetidi adalongwa kuti anadzabwera padziko yapansi pano ule ! "
43006015	Yesu adapidziwa kuti iwo akhali chifupi dzamphata towera ampitise ufumu mwakumkakamiza , natenepo iye adabulukapo mbaenda pontho pyache paphiri kwa yekha ene . 
43006016	Pikhadoka kunja , anyakufunza a Yesu adatchithira kunyanza , 
43006017	mbapakira mwadiya mbawambuka nyanza kwenda ku Kafaranao . Mdima udagwa , Yesu hakhadadzati fika kuna iwo tayu . 
43006018	Chonzi chikulu chidagundika mbachivundula madziwo . 
43006019	Anyakufunzawo akhadenda kale pamadzi nsinzo matanyo pikwi pishanu penu pitanthatu , pidaona iwo Yesu akufamba pa madzi , kudza chifupi na mwadiyawo , iwo adagoswera . 
43006020	Yesu adaapanga mbati , " Lekani goswerwa , ndine pano ! "
43006021	Tenepo iwo adapifuna kuti Yesu apakire m'mwadiya . Kabodzi kene mwadiya udafika pamtunda pambuto pakhaenda iwo pale . 
43006022	Mangwana mwache mwinji ukhadakhala kumtunda unango ya nyanza ule , udadzindikira kuti penepo pakhali mwadiya ubodzi ene basi . Iwo adapidziwa kuti Yesu hakhadenda pabodzi na anyakufunzache tayu , mbwenye kuti anyakufunzache akhadenda pyawo . 
43006023	Miyadiya inango ikhadabulukira ku Tiberia ile , idatchama pagombe chifupi na mbuto ikhadadya mwinji mikate pikhadapereka Mbuya takhuta . 
43006024	Pidaona mwinji kuti Yesu pabodzi na anyakufunzache hakhali penepo tayu , iwo adapakira miyadiyamo mbaenda ku Kafaranao kasaka Yesu . 
43006025	Pidamgumana iwo kumtunda unango ya nyanza , iwo adalonga mbati , " Mfunzisi , mwafika lini kuno ? "
43006026	Yesu adaatawira mbati , " Ndikukupangani pyakuonadi kuti imwe mukundisaka thangwi mudadya mikate mbamukhuta ninga mukhapifunira imwe , nee na thangwi yakuti imwe mwavesa pidzindikiro pyachita inepibi . 
43006027	Lekani phata basa kuti mukhale na phoso ile inakwanisa kuvungika ; mbwenye phatani basa kuti mukhale na phoso yokhonda vungika , yakupasa moyo okhonda mala . Phoso yeneyi njile inafuna dzakupasani Mwana Munthu , thangwi Baba Mulungu aikha chidzindikiro chache pana iye chakuonesa kuti iye akomerwa naye . "
43006028	Tenepo iwo adamvunza mbati , " Tichite tani mphapo , towera tiphate mabasa anafuna Mulungu ? "
43006029	Yesu adatawira mbati , " Basa inafuna Mulungu kuti imwe muchite njakuti mukhulupire adatuma iye ule . "
43006030	Iwo adatawira mbati , " Ntchanji chidzindikiro chinafuna imwe kuchita towera ife tione mbatikukhulupirani ? Munachitanji ?
43006031	Makolo athu adadya mana m'thando , ninga munalongera Malemba kuti , ' Iye adaapasa mikate yakubulukira kudzulu kuti adye . ' "
43006032	Yesu adaapanga mbati , " Ndikukupangani pyakuonadi kuti udakupasani Mose hukhali mkate wakubulukira kudzulu tayu , mbwenye Babanga ndiye ambakupasani mkate chadichadi kubulukira kudzulu . 
43006033	Mkate umbapereka Mulungu ngule adatchitha kubulukira kudzulu mbapasa moyo anthu a padziko yapansi . "
43006034	Iwo adalonga mbati , " Mbuya , tipasenimbo mkate wenewu ndzidzi onsene . "
43006035	Yesu adaapanga mbati , " Ine ndine mkate wakupasa moyo . Nyakudza kuna ineyo hanadzavave njala tayu . Munthu anandikhulupirayo hanadzakhalave na nyota tayu . 
43006036	Mbwenye ndidakupangani kuti imwe mwandiona , kwache nee munandikhulupira tayu . 
43006037	Onsene ambandipasa Babanga ale anati adze kuna ine , inembo nkhabe dzakhonda ale anadza kuna ine tayu , 
43006038	thangwi ine handidatchitha kubulukira kudzulu kudzachita kwene pinafuna ine tayu , mbwenye pinafuna nyakundituma ule . 
43006039	Tenepo pinafuna nyakundituma ule , mphyakuti ndileke kutayapo na mbodzi ene pakati pa anthu onsene andipasa iye ale , mbwenye kuti pansiku yakumalisa onsenewo ndidzaalamuse kuimfa . 
43006040	Thangwi pinafuna Babanga mphyakuti onsene anyakuona Mwanayo mbamkhulupira , akhale na moyo okhonda mala , tenepo ine ndinadzaalamusa kuimfa pansiku yakumalisa . "
43006041	Penepo anthu adatoma kudungunya pya Yesu , thangwi iye adalonga mbati , " Ine ndine mkate udatchitha kubulukira kudzulu ule . "
43006042	Tenepo iwo adalonga mbati , " Weneyu ndi Yesu , mwana Yosefe ! Babache na mache timbaadziwa , apo akulonga tani kuti adatchitha kubulukira kudzulu ? "
43006043	Yesu adatawira mbati , " Lekani kudungunya pakati panu . 
43006044	Nkhabe munthu anakwanisa kudza kuna ine ngakhala Baba , nyakundituma ule , hanamdzesa kuna ine tayu ; tenepo ine ndinadzamulamusa kuimfa pansiku yakumalisa . 
43006045	Maprofeti adalemba kuti , ' Anthu onsene anadzafunziswa na Mulungu . ' Munthu ule ambava pimbalonga Baba mbafunza kubulukira kuna iye , weneyo ambadza kuna ine . 
43006046	Nkhabe munthu na mbodzi ene aona Baba tayu ; mbwenye nyakubulukira kuna Mulungu ule , ngweneyo ene aona Baba . 
43006047	Ndikukupangani pyakuonadi kuti munthu anakhulupirayo ana moyo okhonda mala . 
43006048	Ine ndine mkate wakupasa moyo . 
43006049	Makolo anu adadya mana m'thando , kwache iwo adafa . 
43006050	Mbwenye mkate wakutchitha kubulukira kudzuluwu ngwenewo ene wakuti nyakuudyayo hanafa tayu . 
43006051	Ine ndine mkate wakupasa moyo udatchitha kubulukira kudzulu ule . Munthu angadya mkate wenewu anadzakhala na moyo okhonda mala . Mkate unafuna ine dzampasa ndi manungo anga , ambapereka ine towera anthu a padziko yapansi akhale na moyo . "
43006052	Penepi pidalamusa mphoka ikulu pakati pa Ayudawo . Iwo adavunza mbati , " Pingakwanisike tani kuti munthu weneyu atipase manungo ache kuti tidye ? "
43006053	Yesu adalonga kuna iwo mbati , " Ndikukupangani pyakuonadi kuti ngakhala imwe munakhonda kudya manungo a Mwana Munthu penu kumwa chiropa chache , nee munadzakhala na moyo chadichadi tayu . 
43006054	Munthu anadya manungo anga na kumwa chiropa changayo ana moyo okhonda mala , tenepo ine ndinadzamulamusa kuimfa pansiku yakumalisa . 
43006055	Thangwi manungo anga ntchakudya chadichadi , pontho chiropa changa ntchakumwa chadichadi . 
43006056	Munthu anadya manungo anga na kumwa chiropa changa ule , ambakhala muna ine , inembo ndinadzakhala muna iye . 
43006057	Baba wamoyo adandituma , tenepo na thangwi ya iye , inembo ndina moyo . Sasawambo munthu anandidyayo , ana moyo thangwi ya ine pano . 
43006058	Wenewu mphapo ndi mkate udatchitha kubulukira kudzulu ule , si mkate ninga udadya makolo anu ule tayu , ale m'nduli mwache adafa . Munthu anadya mkate wenewu anadzakhala na moyo kwenda na kwenda . "
43006059	Yesu adalonga penepi pikhafunzisa iye m'nyumba yakupemphereramo mu Kafaranao . 
43006060	Anyakumtewerache azinji adava penepi mbalonga mbati , " Chifunziso chenechi ntchakunensa pyakwanga , mbani anakwanisa kuchivera ? "
43006061	Na kukhonda pangwa Yesu adapidziwa kuti iwo akhadungunya penepi , tenepo iye adalonga kuna iwo mbati , " Kani penepi pyakuchitisani kutaya chikhulupiro chanu ?
43006062	Mphapo ndi tani mungadzaona Mwana Munthu akukwira kubwerera kukhali iye kale ?
43006063	Mzimu wa Mulungu ndiye ambapasa moyo ; mphamvu za anthu nkhabeve basa tayu . Mafala alonga ine kuna imwewa ambakuchitisani kuti mukhale na Mzimu wa Mulungu , ule ambakupasani moyo . 
43006064	Kwache anango pakati panupa hadakhulupire tayu . " Yesu adadziwiratu kubulukira pakutoma pene anthu anakhonda dzamkhulupira ale , pontho na nyakudzampereka kuna anyamalwache . 
43006065	Iye adathimiza kulonga mbati , " Ndi thangwi yache ndidakupangani kuti nkhabe munthu anakwanisa kudza kuna ine , ngakhala Baba hanamtawirisa kuchita tenepo . "
43006066	Na thangwi ya penepi anyakumtewerache azinji adabwerera pyawo mbakhonda kumtewera pontho . 
43006067	Tenepo Yesu adavunza anyakufunza khumi na awiri ale mbati , " Apo imwe munafuna pyakwendambo pyanu ? "
43006068	Simoni Peturo adamtawira mbati , " Mbuya , nkhwa ani pontho kunafuna ife kwenda ? Podi ana mafala akupasa moyo okhonda mala ndimwe ene basi . 
43006069	Chinchino ife takhulupira pontho tadziwa kuti imwe ndimwe Nyakuchena wakubulukira kuna Mulungu . "
43006070	Yesu adatawira mbati , " Ine ndidasankhula khumi na awirimwe , si tenepo tayu ? Kwache mbodzi pakati panu ndi Satana ! "
43006071	Iye akhalonga Yudasi , mwana Simoni Iskarioti , thangwi ndiye akhafuna dzampereka kuna anyamalwache , podi kwene kuti iye akhali mbodzi wa anyakufunza khumi na awiri ale . 
43007001	Kubuluka penepo Yesu adafamba mu Galilea ; iye hadafune pyakufamba mu Yudea tayu , thangwi akadamu a Chiyuda akhafuna pyakumpha . 
43007002	Ndzidzi wa Phwando ya Misasa ya Ayuda ukhali chifiipi , 
43007003	natenepo abale ache Yesu adalonga kuna iye mbati , " Bulukani kuno mbamuende ku Yudea , towera anyakukutewerani akaonembo pinthu pinachita imwepi . 
43007004	Munthu angafuna kuti aveke nkhabe bisa pimbachita iye tayu . Podi imwe mukuchita pinthu penepi pipangizeni mwekha ene kuna anthu onsene a padziko yapansi . "
43007005	Podi na abale ache ene hadamkhulupire tayu . 
43007006	Yesu adalonga kuna iwo mbati , " Ndzidzi wanga wakuthema hudzati fika tayu , mbwenye ndzidzi onsene ngwakuthema kuna imwe . 
43007007	Anthu a padziko yapansi pano nkhabe kwanisa kukuzondani , mbwenye ambazonda ine pano , thangwi ndimbaapanga kuti makhaliro awo ngakudawika . 
43007008	Imwe ndokoni ku Phwandoko . Ine nkhabe kwendako tayu , thangwi ndzidzi wanga wakuthema
43007009	
43007010	Pikhadamala kwenda abale ache ku Phwando ya Misasa kule , iyembo adenda konthoko m'nduli mwawo . Iye hadenda pakwecha tayu , mbwenye mwakubisika . 
43007011	Akadamu a Chiyuda akhamsakasaka pa Phwandopo mbavunza mbati , " Iye ali kupi ? "
43007012	M'mwinjimo mukhalongwa chiwerewere pikulu pya Yesu ; anthu anango akhalonga mbati , " Iye ndi munthu wadidi . " Anangombo akhalonga mbati , " Waa ! Nkhabe , iye ambanyengeza anthu . "
43007013	Mbwenye nkhabe mbodzi adalonga pya iye pakwecha tayu , thangwi iwo akhagopa akadamu a Chiyuda ale . 
43007014	Phwando ile ikhali katinakati pidenda Yesu ku Nyumba ya Mulungu mbatoma kufunzisa . 
43007015	Akadamu a Chiyuda ale adadodoma pyakwanga mbalonga mbati , " Pyakwanisika tani kuti munthu weneyu adziwe pyonsenepi , podi iye hadafunze tayu ? "
43007016	Yesu adatawira mbati , " Pimbafunzisa inepi , si pyanga pyene tayu , mbwenye pimbabuluka kuna Mulungu nyakundituma ule . 
43007017	Munthu ule anafuna kuchita pinafuna Mulungu , anadziwa ngakhala pinafunzisa inepi mphyakubuluka kuna Mulungu penu mphyanga pyene . 
43007018	Munthu ule ambalonga na utongi wache ene ambayesa kupisakira demelero , mbwenye ule ambafuna demelero ya ule adamtuma ngwakulonga pyakuonadi , pontho muna iye nkhabe pinthu pyakunama . 
43007019	Mose adakupasani mwambo , si tenepo tayu ? Mbwenye nkhabe mbodzi pakati panu ambavera mwambowo . Apo mwatani mukuyesayesa kuti mundiphe ? "
43007020	Mwinji ule udatawira kuti , " Iwe una mzimu wakuipa . Mbani akuyesayesa kuti akuphe ? "
43007021	Yesu adatawira mbati , " Ine ndidachita chakudodomesa chibodzi , tenepo imwe monsene mudadodoma . 
43007022	Mose adakutongani kuti mugwande ananu achimuna nsonga yakumaso ( podi kwene kuti penepi adatoma napyo si Mose tayu , mbwenye makolo anu ) , tenepo imwe mumbagwanda basi ananu pa Nsiku Yakupuma . 
43007023	Ngakhala mwana ambagwandwa nsonga yakumaso pa Nsiku Yakupuma , towera mwambo wa Mose uleke kuswiwa , apo mwatani mwandizhangalira thangwi yakuti ndawangisa munthu monsene mwene pa Nsiku Yakupuma ?
43007024	Lekani tonga mseru pakuyang'ana nkhope , mbwenye tongani mwakulungama . "
43007025	Anthu anango a mu Yerusalemu adalonga mbati , " Ayi anayesayesa akadamu a Chiyuda kuti amphe ule , si weneyu tayu ?
43007026	Yang'anani ! Iye akulonga pakwecha , apo iwo nkhabe longa chinthu na chibodzi chene kuna iye tayu . Kani penepa ndiye kuti iwo apidziwadi kuti weneyu ndi Khristu ?
43007027	Kwache tonsenefe tikudziwako kudabulukira munthuyu ; Khristu angadzabwera , nkhabe munthu anadzamdziwa kunabulukira iye tayu . "
43007028	Pikhafunzisa Yesu m'Nyumba ya Mulungu , adalonga mwakugaluza fala mbati , " Kadi imwe mumbandidziwadi , pontho imwe mumbadziwako kudabulukira ine ? Ine sidadza na utongi wanga ene tayu . Nyakundituma ule ngwakuonadi . Imwe nee mukumdziwa tayu , 
43007029	mbwenye ine ndimbamdziwa , thangwi ndidabulukira kuna iye , pontho adandituma ndiye . "
43007030	Tenepo iwo adapiyesa kumphata , mbwenye nkhabe munthu na mbodzi ene adamkhuya , thangwi ndzidzi wache hukhadadzati fika tayu . 
43007031	Mbwenye anthu azinji m'mwinjimo adamkhulupira mbalonga mbati , " Ayi Khristu angadzabwera , anadzachita pidzindikiro pizinji kupiringana pyachita munthu weneyu ? "
43007032	Afarisi adava chiwerewere chikhalonga mwinji ule pya Yesu , natenepo iwo pabodzi na anyansembe akulu adatuma anyakulondali kamanga Yesu . 
43007033	Yesu adalonga mbati , " Ndinati ndikhale namwe ndzidzi pang'ono mbandidzati kwenda kuna adandituma ule . 
43007034	Imwe munadzandisakasaka , kwache nee munadzandigumana tayu , thangwi imwe nkhabe kwanisa kwenda kunafuna ine kakhala . "
43007035	Akadamu a Chiyuda adalonga okha ene mbati , " Nkhupi kunafuna iye kwenda kwakuti ife tinachimwana kumgumana ? Ayi kunafuna iye kwenda nkhu mizinda ya Agriki , kule kunakhala anthu athu anango mbakafunzisa Agrikiwo ?
43007036	Iye akulonga kuti ife tinadzamsakasaka , kwache nee tinadzamgumana tayu , pontho kuti ife nee tinakwanisa kwenda kunafuna kakhala iyeko tayu . Penepa akufuna kulonganji ? "
43007037	Pansiku ikululetu yakumalisa ya Phwando Yesu adaimira mbalonga mwakugaluza fala mbati , " Munthu anava nyota mbadze kuna ine dzamwa . 
43007038	Ninga munalongera Malemba kuti , ' Munthu anakhulupira ineyo mikulo ya madzi akupasa moyo inadzakuka kubulukira mumtima mwache . ' "
43007039	Penepo Yesu akhalonga pya Mzimu Wakuchena ule anafiina dzatambira anyakumkhulupira ale . Pandzidzi wenewo Mzimu Wakuchena hakhadadzati perekwa tayu , thangwi Yesu hakhadadzati tambira demelero tayu . 
43007040	Anthu anango m'mwinjimo adamva Yesu akulonga penepi , natenepo iwo adalonga mbati , " Munthuyu ndi Mprofetidi ! "
43007041	Anangombo adalonga mbati , " Iye ndi Khristu ! " Mbwenye anango adalonga mbati , " Khristu hanadzabulukira ku Galilea tayu !
43007042	Malemba akulonga kuti Khristu anadzakhala chidzukulu cha Davite , pontho anadzabalwa muluwani ya Betelehemu , luwani ikhakhala Davite ile . "
43007043	Tenepo pakhali magawikano pakati pa anthu m'mwinjimo , thangwi ya Yesu . 
43007044	Anango akhafuna kumphata , mbwenye nee mbodzi adamkhuya tayu . 
43007045	Pidabwerera anyakulondali ale kuna anyansembe akulu na kuna Afarisi , iwo adavunzwa mbati , " Mwatani mwakhonda kudza naye ? "
43007046	Anyakulondali ale adatawira mbati , " Chipo nee munthu na mbodzi ene adzati longa ninga munthu weneyu tayu . "
43007047	Afarisi adaavunza mbati , " Kani imwembo akunyengezani ?
43007048	Mbani mbodzi pakati pa Afarisi penu akadamu a Chiyuda adava imwe kuti adamkhulupira ? Nkhabe !
43007049	Mwinjiwo nkhabe dziwa mwambo wa Mose tayu , natenepo iwo atembererwa na Mulungu ! "
43007050	Mbodzi wa Afarisi penepo akhali Nikodemo , ule kale akhadenda kaonana na Yesu . Iye adalonga kuna anango ale mbati , 
43007051	" Ayi mwambo wathu umbatitawirisa kulonga kuti munthu akonwa tidzati kumva yekha ene kulonga penu kudziwa chachita iye ? "
43007052	Iwo adatawira mbati , " Kani iwembo ndiwe wa ku Galilea ? Kawerenge mwadidi Malemba unakagumana kuti nkhabe mprofeti ambabulukiras ku Galilea . "
43007053	Penepo anthu ale adabwerera m'misa mwawo , 
43008001	mbwenye Yesu adenda kuphiri ya Olivi . 
43008002	Mangwana mwache m'makalakwecha Yesu adenda pontho ku Nyumba ya Mulungu . Anthu onsene adagumanyikana mbamzungulira , tenepo iye adakhala pansi mbatoma kuafunzisa . 
43008003	Afunzisi a mwambo na Afarisi adadza na mkazi akhadaphatwa na uputa ule , mbamuimirisa pamaso pa anthu onsene . 
43008004	Iwo adalonga kuna Yesu mbati , " Mfunzisi , mkaziyu aphatwa na uputa . 
43008005	M'mwambo wa Mose pyatongwa kuti mkazi ninga weneyu athema kuphiwa na miyala . Apo imwe munalonga tani ? "
43008006	Iwo adalonga penepi kufuna kutapa m'kanwa Yesu , towera ampambizire napyo . Mbwenye Yesu adakotama mbalemba pansi na chala chache . 
43008007	Mukhathimiza iwo kumvunza , Yesu adayenuka mbalonga kuna iwo mbati , " Ngakhala pakati panupa pana munthu ule chipo hadadawe tayu , weneyo athema kutoma kuponyera mkaziyu miyala . "
43008008	Tenepo iye adakotama pontho mbalemba pyache pansi . 
43008009	Pidava iwo penepi , mbodzimbodzi adatoma kubulukapo ; adatoma kubulukapo mbakulu ene . Yesu adasala yekha na mkaziyo aimira penepo . 
43008010	Yesu adayenuka mbalonga kuna mkazi ule mbati , " Anthu ale aenda kupi ? Mphapo , nkhabe mbodzi asala funa kulonga kuti wathema kuphiwa ? "
43008011	Iye adatawira mbati , " Nkhabepo , Mfunzisi . " Yesu adalonga mbati , " Ine sinalongambo tayu kuti iwe wathema kuphiwa . Ndoko pyako , kwache leka kadawa pontho . " '
43008012	Yesu adalonga pontho kuna Afarisi ale mbati , " Ine ndine cheza cha dziko yapansi . Munthu ananditewerayo anadzakhala na cheza cha moyo , tenepo iye nkhabeve dzafamba mumdima tayu . "
43008013	Afarisi ale adalonga kuna iye mbati , " Chinchino iwe ukupichitira wekha ene umboni , pinalonga iwepi si pyamaso tayu . "
43008014	Yesu adatawira mbati , " Nkhabe ! Podi kwene kuti ndimbapichitira ndekha umboni , pinalonga inepi mphyakuonadi , thangwi ndikudziwa kudabulukira ine , pontho na kunaenda ine kwene . Mbwenye imwe nkhabe dziwa kudabulukira ine na kunaenda ine kwene tayu . 
43008015	Imwe mumbatonga mseru pakuteweza manyerezero a anthu ; mbwenye ine nkhabe tonga munthu na mbodzi ene tayu . 
43008016	Mbwenye mbandidafuna kutonga , kutonga kwangako mbakudakhala kwakulungama , thangwi ine nee ndili ndekha tayu , Baba adandituma ule ali pabodzi na ine . 
43008017	Pyalembwa m'mwambo mwanu kuti ngakhala umboni uwiri waphatizana , ndiye kuti pinalonga iwopyo mphyakuonadi . 
43008018	Ine ndimbapichitira ndekha ene umboni , pontho Babanga adandituma ule ambandichitirambo umboni . "
43008019	Iwo adamvunza mbati , " Babako ali kupi ? " Yesu adatawira mbati , " Imwe nkhabe dziwa ine penu Babanga . Imwe mbamudadziwa ine , mbamudadziwambo na Babanga ene . "
43008020	Yesu adalonga pyonsenepi pikhafunzisa iye m'Nyumba ya Mulungu , m'subi mule mukhali pyakuikhiramo kobiri . Mbwenye nee mbodzi adammanga tayu , thangwi ndzidzi wache hukhadadzati fika tayu . 
43008021	Yesu adalonga pontho mbati , " Ine ndinati ndiende , tenepo imwe munadzandisakasaka , pontho munati mudzafe akudawa . Imwe nkhabe kwanisa kwenda kunaenda ineku tayu . "
43008022	Tenepo akadamu a Chiyuda adalonga mbati , " Iye alonga kuti ife nkhabe kwanisa kwenda kunaenda iye . Ayi penepi pikulonga kuti iye anapipha yekha ene ? "
43008023	Yesu adatawira mbati , " Imwe ndimwe anthu a padziko yapansi pano , mbwenye ine ndidabulukira kudzulu . Imwe ndimwe anthu a padziko yapansi pano , mbwenye ine si ine wa pansi pano tayu . 
43008024	Ndi thangwi yache ndidakupangani kuti imwe munadzafa akudawa . Imwe mungakhonda khulupira kuti , Tne Ndine ene munati mudzafe akudawa . "
43008025	Iwo adamvunza mbati , " Iwe ndiwe ani ? " Yesu adatawira mbati , " Ndi montho mudakupangani ine pakutoma pale .
43008026	Ine ndina pizinji pyakuti ndilonge pya imwe , pinthu pyakukwanisa kukutongani napyo mseru . Nyakundituma ule ngwakuonadi , tenepo ine ndimbapanga anthu a padziko yapansi pyava ine kubulukira kuna iye pile . "
43008027	Iwo hadavese tayu kuti Yesu akhaapanga pya Baba Mulungu . 
43008028	Natenepo iye adalonga kuna iwo mbati , " Mungadzakwiza m'dzulu Mwana Munthu penepo munadzapidziwa kuti Ine Ndine ene , pontho kuti ine nkhabe chita pinthu pya ndekha tayu , mbwenye ndimbalonga pile pimbandipanga Babanga kuti ndipilonge . 
43008029	Nyakundituma ali pabodzi na ine . Iye hadandisiye ndekha tayu , thangwi ndzidzi onsene ndimbachita pinthu pyakumkomera . "
43008030	Anthu azinji adava Yesu kulonga mafala enewa ale , adamkhulupira . 
43008031	Yesu adalonga kuna Ayuda adamkhulupira ale mbati , " Ngakhala imwe munavera chifunziso changachi , ndimwe anyakufunzangadi ;
43008032	imwe munati mudziwe pyakuonadi , pontho pyakuonadipi pinadzakuchitisani kukhala mtumbe . "
43008033	Iwo adatawira mbati , " Ife ndife pidzukulu pya Abrahamu , tenepo chipo tidzati khala mabitchu kuna munthu na mbodzi ene tayu . Penepambo ukufuna kulonganji pinalonga iwe kuti , ' Munadzakhala mtumbe . ' "
43008034	Yesu adalonga kuna iwo mbati , " Ndikukupangani pyakuonadi kuti munthu anachita pyakudawikayo ndi bitchu wa pyakudawapyo . 
43008035	Bitchu hambakhala m'banja ndzidzi onsene tayu , mbwenye mwana wa m'banja ambakhala m'banja ndzidzi onsene . 
43008036	Ngakhala Mwana anakuchitisani kukhala mtumbe , imwe munadzakhala mtumbe chadichadi . 
43008037	Ndikupidziwa kuti ndimwe pidzukulu pya Abrahamu , kwache imwe mukuyesayesa kuti mundiphe , thangwi mukukhonda chifunziso changa . 
43008038	Ine ndimbalonga pinthu pyaona ine kuna Babanga , mbwenye imwe mumbachita pinthu pimbakupangani babanu . "
43008039	Iwo adatawira mbati , " Ife babathu ndi Abrahamu . " Yesu adatawira mbati , " Mbamudakhala ndimwedi ana a Abrahamu , mbamudachitambo ninga pikhachita iye . 
43008040	Pyonsene pyachita ine nkhukukupangani pyakuonadi pidandipanga Mulungu , kwache imwe mukuyesayesa kuti mundiphe . Abrahamu hadachita pinthu ninga penepi tayu !
43008041	Imwe mukuchita pimbachita babanu . " Iwo adatawira mbati , " Ife si ife ana a uputa tayu . Mulungu ndiye Babathu ene basi , tenepo ife ndife anachedi . "
43008042	Yesu adalonga kuna iwo mbati , " Mulungu mbadakhaladi Babanu , imwe mbamudandifuna , thangwi ine ndidabulukira kuna Mulungu , tenepo chinchino ndili pansi pano . Ine handidadze na utongi wanga ene tayu , mbwenye na utongi wa adandituma ule . 
43008043	Mwatani munakhonda vesa pinalonga inepi ? Thangwi yache njakuti imwe nkhabe kwanisa kuva mphangwa zangazi tayu . 
43008044	Imwe ndimwe ana a Satana , tenepo mumbafuna kuteweza pikhumbo pya babanu Satanayo . Kubulukira pakutoma pene iye ambapha anthu , pontho chipo iye nkhabe ikhira kunduli pyakuonadi tayu , thangwi nkhabe pyakuonadi muna iye . Kulonga pyakunama nkhudya kwache , podi iye ngwakunama , pontho iye ndi mwenechiro pyakunama pyonsene . 
43008045	Ndi thangwi yache ndingakupangani pyakuonadi imwe nkhabe kundikhulupira tayu . 
43008046	Mbani pakati panupa anakwanisa kuonesa kuti ndachita pyakudawa ? Ngakhala pimbalonga inepi mphyakuonadi , apo mumbatani kundikhulupira ?
43008047	Ana a Mulungu ambava pimbalonga Mulungu . Imwe si imwe ana a Mulungu tayu , tenepo ndi thangwi yache imwe nee munati mumvesere tayu . "
43008048	Iwo adavunza Yesu mbati , " Ayi pinalonga ife kuti ndiwe Msamaria , pontho kuti una mzimu wakuipa , si pyakuonadi tayu ? "
43008049	Yesu adatawira mbati , " Ine nkhabe mzimu wakuipa tayu . Ine ndimbalemedza Babanga , mbwenye imwe nkhabe kundilemedza tayu . 
43008050	Ine nkhabe funa kupilemedza ndekha tayu , mbwenye alipo anafuna kuti ine ndilemedzwe , weneyu ngule anafuna kudzapitonga . 
43008051	Ndikukupangani pyakuonadi kuti munthu anavera chifunziso changayo , nkhabeve dzafa tayu . "
43008052	Iwo adalonga kuna iye mbati , " Chinchino tapidziwa ndipyodi kuti una mzimu wakuipa ! Abrahamu adafa , maprofetimbo adafa , mbwenye ukulonga kuti munthu anavera chifunziso chako nkhabeve dzafa tayu . 
43008053	Kadi iwe ukufuna kulonga kuti ndiwe wamkulu kupiringana babathu Abrahamu ? Iye adafa , maprofetimbo adafa , apo ukunyerezera kuti ndiwe animbo iwe ? "
43008054	Yesu adatawira mbati , " Ine mbandidafuna kupilemedza ndekha ene , kupilemedza kwangaku mbakudakhala kwapezi . Nyakundilemedza ndi Babanga , weneyu ngontho ule adalonga imwe kuti ndi Mulungu wanu . 
43008055	Chipo imwe nkhabe kumdziwa tayu , mbwenye ine ndimbamdziwa . Mbidalonga kuti ndikumdziwa tayu , mbidakhalambo wakunama ninga imwepo . Mbwenye ine ndimbamdziwa , tenepo ndimbavera pimbandipanga iye . 
43008056	Babanu Abrahamu adakomerwa na ndzidzi ukhafuna iye kuona kudza kwanga ; tenepo iye adauonadi mbakomerwa . "
43008057	Iwo adalonga kuna iye mbati , " Pyaka pyako hapidadzati fika na makumashanu ene tayu , apo Abrahamu udamuonaw tani ? "
43008058	Yesu adalonga kuna iwo mbati , " Ndikukupangani pyakuonadi kuti Abrahamu mbadzati balwa ine ndikhalipo kale ! "
43008059	Tenepo iwo adalokota miyala kuti amponyere , mbwenye Yesu adaabisalikira mbabuluka m'Nyumba ya Mulungu ile . 
43009001	Pikhafamba Yesu , adaona munthu wakubalwa na uboliboli . 
43009002	Anyakufunzache adamvunza mbati , " Mfunzisi , penepa adadawa mbani kuti munthuyu abalwe boliboli ? Adadawa ndiye ene penu makolo ache ? "
43009003	Yesu adatawira mbati , " Uboliboli wachewu si kuti ndiye adadawa penu makolo ache tayu . Penepi pyachitika towera Mulungu aonese mphamvu yache pakumuwangisa . 
43009004	Kunja mbakuli masikati tathema kuphata basa ya nyakundituma ; mosiku ukudza wakuti nkhabe munthu anadzakwanisave phata basa tayu . 
43009005	Ndzidzi una ine pansi pano , ndine cheza cha anthu onsene a padziko yapansi pano . "
43009006	Pidamala Yesu kulonga penepi , adaphula mata pansi mbakhophola matope amatache mbamyedera nawo maso a boliboli ule
43009007	mbalonga mbati , " Ndoko kasambe nkhope pathawale ya Siloamu " ( Siloamu nkhulonga kuti " Kutumwa " ) . Munthu ule adenda kasamba nkhope , tenepo adabwerera kwawo akuona . 
43009008	Atsanthembache na anthu akhadamuona akupemphesa mwenemo mbali boliboli ale , adavunza mbati , " Ayi munthu ule akhakhala pansi mbapemphesa si weneyu tayu ? "
43009009	Anango adalonga mbati , " Ande , ndiye ene . " Mbwenye anango adalonga mbati , " Nkhabe , si iye tayu ; alila landana naye kwene . " Tenepo munthu ule adalonga yekha ene mbati , " Ndine pano . "
43009010	Iwo adamvunza mbati , " Apo pyachitika tani kuti ukwanise kuona ? "
43009011	Iye adatawira mbati , " Munthu unango dzinache Yesu , adakhophola matope pansi mbamyedera nawo maso anga mbandipanga kuti ndikasambe nkhope kuthawale ya Siloamu . Ine ndidendadi , si ndzidzi pidasamba ine nkhope , ndidakwanisa kuona . "
43009012	Iwo adamvunza mbati , " Iye ali kupi ? " Iye adatawira mbati , " Sinadziwako tayu . " Afarisi avunzavunza pya kuwangiswako
43009013	Tenepo iwo adenda na munthu akhali boliboli ule kuna Afarisi . 
43009014	Nsiku idakhophola Yesu matope kuwangisa nawo munthu ule ikhali Nsiku Yakupuma . 
43009015	Afarisi ale adamvunzambo munthu ule kuti pidachitika tani kuti iye akwanise kuona . Iye adaapanga mbati , " Iye adamyedera matope m'maso mwanga . Ndidasamba nkhope , tenepo ndikukwanisa kuona . "
43009016	Afarisi anango adalonga mbati , " Munthu achita penepiyi hangakhale wakubulukira kuna Mulungu tayu , thangwi iye nkhabe teweza mwambo wa Nsiku Yakupuma . " Mbwenye anango adalonga mbati , " Pinakwanisika tani kuti munthu wakudawa achite pidzindikiro ninga penepi ? " Tenepo iwo adagawikana . 
43009017	Tenepo Afarisi ale adavunza pontho munthu ule mbati , " Iwe ukulonga kuti iye adachitisa kuti ukwanise kuona , apo unatipanganji pya munthu weneyu ? " Munthu ule adatawira mbati , " Munthuyu ndi mprofeti . "
43009018	Akadamu a Chiyuda ale hadakhulupire tayu kuti munthu ule akhali boliboli , pontho kuti chinchino akhakwanisa kuona , kufikira iwo adachemeresa makolo ache
43009019	mbaavunza mbati , " Kadi uyu ndi mwananu ? Imwe mukulonga kuti adabalwa okhonda ona , apo pyachitika tani kuti iye chinchino akukwanisa kuona ? "
43009020	Makolo ache adatawira mbati , " Ande , tikupidziwa kuti weneyu ndi mwanathu , pontho kuti adabalwadi okhonda ona . 
43009021	Mbwenye ife nkhabe kupidziwa kuti pyachitika tani kuti iye akwanise kuona , pontho nkhabe dziwa munthu adamuwangisa . Mvunzeni . Iye ndi mkulu ; anakwanisa kulonga yekha ene ! "
43009022	Makolo ache adalonga penepi thangwi akhagopa akadamu a Chiyuda , ale akhadaverana kuti munthu angalonga kuti iye adakhulupira kuti Yesu ndi Khristu , anadzakhondeswa kupemphera nawo m'nyumba yakupemphereramo . 
43009023	Ndi thangwi yache makolo ache adalonga mbati , " Mvunzeni ; iye ndi mkulu ! "
43009024	Penepo iwo adachemera pontho kachiwiri munthu adabalwa boliboli mbalonga kuna iye mbati , " Dumbira pamaso pa Mulungu kuti unalonga pyakuonadi . Tikupidziwa kuti munthu akuwangisayu ngwakudawa . "
43009025	Munthu ule adatawira mbati , " Ine nkhabe kupidziwa ngakhala munthuyu ngwakudawa penu tayu . Mbwenye pinadziwa ine mphyakuti ine ndikhali boliboli , apo chinchino ndikukwanisa kuona . "
43009026	Iwo adavunza mbati , " Iye adakuchitiranji , pontho adachita tani kuti ukwanise kuona ? "
43009027	Iye adatawira mbati , " Ine ndakupangani kale , mbwenye imwe hamudavesera pidakupangani ine pile tayu . Pinafuna imwe kuva ninji pontho ? Penu imwe mukufunambo mukhale anyakufunzache ? "
43009028	Penepo iwo adamlulupisa mbati , " Iwe ndiwe nyakufunza wa munthuyu . Ifetu ndife anyakufunza a Mose !
43009029	Timbapidziwa kuti Mulungu adalonga kuna Mose , apo pya weneyu ife nkhabe kupidziwa na kudabulukira iye kwene tayu ! "
43009030	Munthu ule adatawira mbati , " Penepitu mphyakudodomesa kuti imwe nkhabe dziwa kunabulukira iye tayu , mbwenye iye adachitisa kuti ndikwanise kuona !
43009031	Ife timbapidziwa kuti Mulungu nkhabe kuva kupemphera kwa anthu akudawa tayu ; iye ' ambava kupemphera kwa anthu ambamulemedza , pontho kuchita pimbafuna iye ale . 
43009032	Kubulukira pakutoma padziko yapansi nkhabe mbodzi ava pya munthu wakuchitisa munthu wakubalwa na uboliboli kuti akwanise kuona . 
43009033	Ngakhala munthuyu hadabulukira kuna Mulungu tayu , iye mbadakwanisa kuchita chinthu na chibodzi chene tayu ! "
43009034	Iwo adatawira mbati , " Iwe udabalwa wakudawa , pontho udakula wakudawa , apo lero ukufuna kutifunzisa ? " Natenepo adambulusa m'Nyumba yakupemphereramo . 
43009035	Yesu adava kuti iye akhadabuluswa m'nyumba yakupemphereramo , tenepo pidamgumana iye , adamvunza mbati , " Ayi iwe umbakhulupira Mwana Munthu ? "
43009036	Munthu ule adatawira mbati , " Mbuya , ngandipangeni Mwana Munthu weneyu mbani , towera ndimkhulupire ! "
43009037	Yesu adampanga mbati , " Iwe wamuona kale , ndiye ene analonga na iwe chinchinoyu . "
43009038	Munthu ule adagodama pamaso pa Yesu mbalonga mbati , " Mbuya , ndimbakhulupira . "
43009039	Yesu adalonga mbati , " Ine ndadza padziko yapansi pano dzagawa pawiri — maboliboli asanduke akuona , pontho anyakuona asanduke maboliboli . "
43009040	Afarisi anango akhali penepo pabodzi naye ale adamva akulonga penepi mbamvunza mbati , " Kadi iwe ufuna kulonga kuti na ife enembo ndife maboliboli ? "
43009041	Yesu adaatawira mbati , " Imwe mbamudakhala maboliboli , nee mbamudakhala akudawa tayu ; podi chinchino mukulonga kuti mukukwanisa kuona , ndi thangwi yache ndimwe akudawa basi . "
43010001	Yesu adalonga mbati , " Ndikukupangani pyakuonadi kuti munthu anakhonda pita m'thanga ya mabira na pamsuwo , mbwenye anachita kuphwetha thanga , weneyu ndi mbava pontho phanga . 
43010002	Munthu ambapita na pamsuwo wa thanga , weneyu ndi makabuswa wa mabirawo . 
43010003	Nyakuonera pathangapo ambamfungulira msuwo , mabira ambava falache iye angaachemera na madzinawo , tenepo iye ambaabulusamo . 
43010004	Iwo angamala buluka , iye ambapita patsogolo , iwombo ambamtewera m'nduli mwache , thangwi falache ambaidziwa . 
43010005	Iwo nkhabe dzatewera munthu unango tayu , mbwenye anadzathawa munthu weneyu , thangwi fala ya munthuyu nkhabe kuidziwa tayu . "
43010006	Yesu adaapanga msanganiwu , mbwenye iwo hadavesesa pikhalonga iyepyo tayu . 
43010007	Yesu adalonga pontho mbati , " Ndikukupangani pyakuonadi kuti ine ndine msuwo wa pathanga ya mabira . 
43010008	Anango onsene adadza ine ndidzati fika ale enewo ndi zimbava pontho mapanga . Kwache mabira hadaavera tayu . 
43010009	Ine ndine msuwo . Munthu angapita na pana ine anadzapulumuka ; iye anadzapita na kubuluka pyache , pontho anadzagumunamo mpovu . 
43010010	Mbava ambadzera kwene dzaba , kupha na kuvunga , mbwenye ine ndadza kuti imwe mukhale na moyo chadichadi , moyo wakuinjipa . 
43010011	" Ine ndine makabuswa wadidi , ule ambasasanyika kufera mabirache . 
43010012	Mbwenye nyaganyo angaona kwene mbinzi ukudza , ambathawa pyache mbasiya mabirawo , thangwi mabirawo si ache tayu , pontho si makabuswa chadichadi tayu . Tenepo mbinziwo umbadza mbuphata mabirawo mbaabalalisa . 
43010013	Nyaganyo ule ambaathawa , thangwi iye ndi nyaganyo ene basi , tenepo iye hambaatsalakana tayu . 
43010014	
43010015	
43010016	Ndili nawo mabira anango , ale hali a m'thanga mwangamu tayu . Ine ndathema kuti ndiakuse . Iwo anadzavera falanga , tenepo anadzakhala pamkumbi ubodzi , makabuswache mbakhala mbodzi . 
43010017	" Babanga ambandifuna , thangwi ine ndasasanyika kupereka moyo wanga , towera ndidzautambire pontho . 
43010018	Nkhabe munthu anakwanisa kundipokosera moyo wanga tayu . Ndinaupereka na kufuna kwanga . Ndili nawo utongi wakuutaya , pontho kuubwezera . Penepi ndiye pidanditonga Babanga kupichita . "
43010019	Na thangwi ya mafala enewa Ayuda ale adagawikana pontho . 
43010020	Azinji penepo akhalonga mbati , " Weneyu ana mzimu wakuipa , pontho ana msala ! Munavesereranji pinalonga iyepi ? "
43010021	Mbwenye anango akhalonga mbati , " Munthu wakukhala na mzimu wakuipa hangakwanise kulonga tenepa tayu ! Mzimu wakuipa unakwanisa tani kuwangisa maboliboli ? "
43010022	Mu Yerusalemu mukhali Phwando yakusekera kupambulwa kwa Nyumba ya Mulungu . Wenewo ukhali ndzidzi wa mainja . 
43010023	Tenepo Yesu akhafamba m'khonde inango ya Nyumba ya Mulungu , yakuchemerwa Khonde ya Solomo . 
43010024	Ayuda adagumanyikana mwakumzungulira mbamvunza mbati , " Iwe unadzaleka lini kutipenukisa ? Ngatipange mwakuveka ngakhala ndiwedi Khristu ? "
43010025	Yesu adatawira mbati , " Ine ndidakupangani kale , mbwenye imwe nee mumbandikhulupira tayu . Mabasa ambaphata ine na utongi wa Babanga ambandichitira umboni ;
43010026	mbwenye imwe nee mumbakhulupira tayu , thangwi yakuti si imwe mabiranga tayu . 
43010027	Mabiranga ambava falanga ; ine ndimbaadziwa , pontho iwo ambanditewera . 
43010028	Ine ndimbaapasa moyo okhonda mala , tenepo iwo hanadzafave tayu . Nkhabe munthu anakwanisa kundipokosera tayu . 
43010029	Pinthu pyandipasa Babanga mphikulu pyakwanga kupiringana pinthu pyonsene , tenepo nkhabe munthu anakwanisa kuapokosa m'manja mwa Babanga tayu . 
43010030	Baba na ine ndife abodzi . "
43010031	Ayuda ale adalokota pontho miyala kuti amponyere . 
43010032	Yesu adalonga kuna iwo mbati , " Ine ndachita udidi uzinji pamaso panu , udandipasa Baba kuti ndiuchite ; ntchipi mwa penepi chinafima imwe kundiphera nacho na miyala ? "
43010033	Iwo adatawira mbati , " Ife nkhabe funa kukupha na miyala thangwi ya udidiwu tayu , mbwenye thangwi ya kushola Mulungu kumbachita iweku ! Iwe ndi we munthu ene pyako , mbwenye ukufuna kupiyesa kukhala Mulungu ! "
43010034	Yesu adatawira mbati , " M'mwambo mwanu mwene pyalembwa kuti Mulungu adalonga mbati , ' Imwe ndimwe milungu . '
43010035	Timbapidziwa na kale ene pimbalonga Malemba mphyakuonadi , pontho pyakukhala na kukhala , tenepo Mulungu adathula anthu enewo kuti ndi milungu , kuna anthu ale adapaswa mphangwa zache . 
43010036	Ine pano , Baba adandisankhula mbandituma kudziko yapansi pano . Apo mukulonga tani kuti ndikushola , pinalonga ine kuti ndine Mwana Mulungu ?
43010037	Lekanitu , mphapo , kundikhulupira , ngakhala pimbachita inepi mphyakukhonda funa Babanga . 
43010038	Ngakhala imwe munafuna kundikhulupira tayu , apo khulupirani pyanu mabasa ambaphata inewa . Penepo munadzapidziwa okhonda penuka kuti Baba ambakhala muna ine , inembo ndimbakhala muna Babayo . "
43010039	Iwo adayesa pontho kumphata , mbwenye iye adapukunyuka m'manja mwawo . 
43010040	Yesu adawambuka pontho mkulo wa Yorodani kubwerera kumbuto kukhadabatiza Yohani Nyakubatiza kule , mbakhala pyache kweneko . 
43010041	Anthu azinji adadza kuna iye , pontho iwo adalonga mbati , " Yohani hadachita chidzindikiro tayu , mbwenye pyonsene pidalonga iye pya munthu weneyu pikhali pyakuonadi . "
43010042	Penepo anthu azinji adamkhulupira Yesu . 
43011001	Munthu unango dzinache Lazaro , wa kuluwani ya Betania akhadwala . Betania kukhali kwawo kwa Maria na mbaleache Marita . 
43011002	Maria weneyu ngule adakhuthulira mafuta akununkhira pamanyalo a Mbuya Yesu mbaapukuta na tsitsi yache . Lazaro , akhadwala ule , akhali nkhoswe yache . 
43011003	Anyamainga adatumira Yesu mphangwa kuti : " Mbuya , shamwalianu wapamtima kuno akudwala . "
43011004	Pidapiva Yesu , adalonga mbati , " Kudwala kweneku nkhwakuti anafa nako tayu ; penepi pyachitika towera Mulungu alemedzwe , pontho kuti Mwana Munthu atambire demelero . "
43011005	Yesu adaafuna Marita , na mbaleache Maria , pontho na Lazaro . 
43011006	Kwache pidatambira iye mphangwa zakuti Lazaro akhadwala , iye adakhala pyache kukhali iyeko nsiku zinango ziwiri . 
43011007	Tenepo iye adalonga kuna anyakufunzache mbati , " Tendeni tibwerere ku Yudea . "
43011008	Anyakufunzache ale adatawira mbati , " Mfunzisi , si kale ene tayu pikhafuna kukuphani Ayuda na miyala ; apo chinchino munafuna kubwererako pontho basi ? "
43011009	Yesu adatawira mbati , " Nsiku ina maora khumi na mawiri acheza , si tenepo tayu ? Munthu anafamba na masikatiyo hambagwegweduka tayu , thangwi ambaona na cheza cha dziko yapansi pano . 
43011010	Mbwenye angafamba na mosiku ambagwegweduka , thangwi nkhabe cheza . "
43011011	Yesu adalonga penepi mbathimiza pontho kulonga mbati , " Shamwaliathu Lazaro ali m'chitulo , mbwenye ndinati ndiende kamulamusa . "
43011012	Anyakufunza ale adalonga mbati , " Mbuya , ngakhala iye alila kwene gona , anawanga . "
43011013	Iwo akhanyerezera kuti Yesu akhalonga pya chitulo chadichadi , mbwenye iye akhalonga kuti Lazaro akhadafa . 
43011014	Tenepo Yesu adaapanga mwakuveka mbati , " Lazaro afa , 
43011015	mbwenye na thangwi ya imwe ndakomerwa kuti ine kukhali nkhabeko , towera mukhulupire . Tendeni kuna iyeko . "
43011016	Penepo Tomasi ( wakuchemerwa Mwana Mphasa ) adalonga kuna anyakufunza anzache mbati , " Tonsene tendeni kuti tikafere pabodzi pene na Mfunzisi wathuyi . "
43011017	Pidafika Yesu kweneko , adagumana kuti Lazaro akhadaikhwa kale m'masiye , pontho akhadagonamo nsiku zinayi . 
43011018	Betania akhali chifupi na Yerusalemu , nsinzo wache ukhali matanyo pikwi pitatu kubulukira ku Yerusalemu , 
43011019	tenepo Ayuda azinji akhadabwera dzaombera Marita na Maria , thangwi ya kufa kwa nkhoswe yawo . 
43011020	Pidapiva Marita kuti Yesu akhadza , adabuluka panja kagumanikana naye , mbwenye Maria adasalira m'nyumba mule . 
43011021	Marita adalonga kuna Yesu mbati , " Mbuya , mbamudakhala kuno , nkhoswe yanga nee mbadafabi !
43011022	Mbwenye ndikupidziwa kuti chinchino ene pano Mulungu anakupasani chonsene chinampempha imwecho . "
43011023	Yesu adampanga mbati , " Nkhoswe yako anati alamuke kuimfa . "
43011024	Marita adatawira mbati , " Ndikupidziwa kuti iye anati adzalamuke kuimfa pansiku yakumalisa inafiina dzalamusa Mulungu anthu akufa . "
43011025	Yesu adampanga mbati , " Ine ndine nyakulamusa kuimfa , pontho nyakupereka moyo . Munthu anakhulupira ineyo , anadzakhala na moyo , podi kwene kuti afe , 
43011026	pontho munthu onsene ana moyo mbandikhulupira hanadzafave tayu . Ayi iwe umbakhulupira penepi ? "
43011027	Iye adatawira mbati , " Ande , Mbuya , ndimbakhulupira kuti imwe ndimwe Khristu , Mwana Mulungu , adathema kudza pansi pano ule . "
43011028	Pidamala Marita kulonga penepi , adabwerera mbakachemerera mbaleache Maria pakhundu mbampanga mbati , " Mfunzisi ali kuno , pontho akukuchemera . "
43011029	Pidapiva Maria , adenda mwakuchimbiza kagumanikana naye . 
43011030	Yesu hakhadadzati fika m'mudzi mule tayu , mbwenye akhali pyache pambuto pakhadagumanikana iye na Marita pale . 
43011031	Ayuda , ale akhali m'nyumba pabodzi na Maria kumuombera , pidamuona iwo kulamuka kwenda panja mwakuchimbiza , adamtewera . Iwo akhanyerezera kuti iye akhaenda kasinthili nkhoswe yache kumasiye . 
43011032	Maria adafika kukhali Yesu kule , tenepo si ndzidzi pidaona iye Yesu , adagwa pamanyalo pa Yesu mbalonga mbati , " Mbuya mbamudakhala kwene kuno , nkhoswe yanga nee mbadafa tayu ! "
43011033	Yesu adaona kusintili kwache kule mbaona pontho kusintili kukhachita Ayuda akhali na Maria ale ; pidamsanya mtima mbazhangali napyo . 
43011034	Tenepo iye adavunza mbati , " Kwamuikha imwe nkhupi ? " Iwo adatawira mbati , " Mbuya , tendeni mukaoneko . "
43011035	Yesu adalira . 
43011036	Ayuda ale adalonga mbati , " Yang'anani kumfuna pikulu kukhachita iye ! "
43011037	Mbwenye anango a iwo adalonga mbati , " Iye adawangisa boliboli , apo mbadachitapo pinthu tayu kuti Lazaro aleke kufa ? "
43011038	Na kusanyika pontho mumtima , Yesu adenda kumasiye . Masiyewo akhali a dzimba akufungwa na mwala pamsuwo pache . 
43011039	Yesu adaapanga mbati , " Bulusanipo mwalawo ! " Marita nyamaingache nyakwenda ule adatawira mbati , " Mbuya , pano pananunkha pyakwanga thangwi iye adaikhwa nsiku zinayi zagwandazo ! "
43011040	Yesu adalonga kuna iye mbati , " Kadi ine handidakupangani tayu kuti mbamudakhulupira , imwe mbamudaona demelero ya Mulungu ? "
43011041	Iwo adabulusapo mwala ule . Yesu adayang'ana kudzulu mbalonga mbati , " Baba , ndinapereka takhuta kuna imwe thangwi yakuti imwe mumbandiva pimbalonga ine . 
43011042	Ndimbapidziwa kuti imwe mumbava pimbalonga ine ndzidzi onsene , mbwenye ndikulonga penepi thangwi ya anthu ali panowa , towera akhulupire kuti ndimwe mudandituma . "
43011043	Pikhadamala iye kulonga penepi , adachemera mwakugaluza fala mbati , " Lazaro , buluka mwenemo ! "
43011044	Iye adabulukadi , uku manja na manyalo ache pyakukutizwa na nguwo zakumasiye , pontho na nguwo kunkhope kwache . Yesu adaapanga mbati , " Mkununduleni , pontho mumuleke aende pyache . "
43011045	Ayuda azinji akhadabwera dzachezera Maria ale , adaona pinthu pidachita Yesu pile , tenepo iwo adamkhulupira . 
43011046	Mbwenye anango a iwo adenda kapanga Afarisi pinthu pikhadachita Yesu pile . 
43011047	Afarisi na anyansembe akulu adachemeresa mgumano wa Thando ya miseru ya Chiyuda . Iwo adalonga mbati , " Penepa tichitenji ? Yang'anani pidzindikiro pinachita munthuyu !
43011048	Tingamsiya kwene kuti iye athimize kuchita pinachita iyepi , anthu onsene anati amkhulupire , pontho akadamu a Chiroma anati abwere dzavunga Nyumbathu ya Mulungu , pontho na mtundu wathu ene ! "
43011049	Mbodzi wa iwo dzinache Kayafa , Nyansembe Wamkulu m'chaka chenecho adalonga mbati , " Imwe nkhabe dziwa chinthu na chibodzi chene tayu !
43011050	Kadi imwe nkhabe dzindikira kuti mphyadidi kuti munthu mbodzi afere anthu onsene kusiyana nakuti mtundu onsene uvungike ? "
43011051	Iye hadalonge penepi na nzeru zache zene tayu . Podi iye akhali Nyansembe Wamkulu m'chaka chenecho , iye akhalongeratu ninga mprofeti kuti Yesu anadzafera mtundu wa Chiyuda , 
43011052	si kufera Ayuda okha tayu , mbwenye kugumanya anthu onsene a Mulungu adamwazikana ale , kuti akhale abodzi . 
43011053	Kubulukira nsiku yeneyo kwenda m'tsogolo , akadamu a Chiyuda akhasakasaka njira zakuphera Yesu . 
43011054	Natenepo Yesu hakhafamba pakwecha mu Yudea tayu , mbwenye adabulukamo mbaenda pyache kumbuto ya chifupi na thando , kuluwani ya Efremu , kudakhala iye pabodzi na anyakufunzache kule . 
43011055	Ndzidzi wa Phwando ya Paska ukhali chifupi , tenepo anthu azinji adenda ku Yerusalemu kubulukira kumidzi kachita mwambo wa kupichenesa wakuthema nawo kupembedza Mulungu , Phwandoyo mbidzati fika . 
43011056	Iwo akhasakasaka Yesu , tenepo pidagumanyikana iwo m'Nyumba ya Mulungu , adavunzana mbati , " Apo , penepa mukunyerezera tani ? Iyeyu anabwera ku Phwando kuno penu tayu ? "
43011057	Anyansembe akulu na Afarisi akhadapereka utongi kuna anthu kuti ngakhala munthu adadziwako kukhali Yesu , athema kapilonga kuna iwo , towera iwo ammange . 
43012001	Pidasala nsiku zitanthatu kuti nsiku ya Phwando ya Paska ikwane , Yesu adenda ku Betania kumsuwo kwa Lazaro , akhadalamusa iye kuimfa ule . 
43012002	Iwo adasasanyira Yesu phwando , Marita mbakhala nyakuafiliviri ; Lazaro akhali mbodzi wa anthu akhadya pabodzi na Yesu ale . 
43012003	Tenepo Maria adakwata mtete wakudzala na mafuta a a naridi chadichadi akudula pyakwanga na akununkhira mbadzoza nawo manyalo a Yesu , mbaapukuta na tsitsi yache . Kununkhira kwa mafuta ale kudakalangira m'nyumba monsene mule . 
43012004	Nyakufunza mbodzi wa Yesu , dzinache Yudasi Iskarioti , nyakufuna dzapereka Yesu kuna anyamalwache ule , adalonga mbati , 
43012005	" Ayi mafutawa mbadaguliswa , mbatidaphata nawo kobiri ninga zakupagalwi anyakuphata basa madzana matatu pansiku ibodzib kuphedzera nazo anthu akutcherenga tayu ? "
43012006	Iye adalonga penepi , nee kuti iye akhatsalakana anthu akutcherenga tayu , mbwenye thangwi yakuti akhali mbava . Iye akhali nyakukoya kobiri , tenepo iye akhakwata kobiri za kuthumba mbaziphatisa basache . 
43012007	Mbwenye Yesu adalonga mbati , " Mlekeni pyache ! Pansiku yakuikhwa kwanga m'masiye iye anadzakumbuka pyachita iyepi . 
43012008	Anthu akutcherenga munadzakhala nawo ndzidzi onsene , mbwenye ine nkhabe dzakhala namwe ndzidzi onsene tayu . "
43012009	Ayuda azinji adapiva kuti Yesu akhali ku Betania , natenepo iwo adenda kweneko , nee kuti adendera Yesu yekha tayu , mbwenye pontho kaona Lazaro , akhadalamuswa kuimfa na Yesu ule . 
43012010	Natenepo anyansembe akulu adasasanya njira zakupherambo Lazaro . 
43012011	Na thangwi ya pidachitika kuna Lazaro , Ayuda azinji akhaakhonda mbakhulupira Yesu . . 
43012012	Mangwana mwache mwinji ukulu ukhadadza ku Phwando ya Paska ule , udava kuti Yesu akhadza ku Yerusalemu . 
43012013	Tenepo iwo adakwata matsamvu a michindu mbaenda kagumanikana naye , uku akukhuwa mbati , " Alemedzwe Mulungu ! Mulungu atsanzayise nyakudza na dzina ya Mbuya ! Mulungu atsanzayise Mfumu wa Israeli ! "
43012014	Yesu adagumana bulu mbampakira sasawa ninga mudalongera Malemba kuti , 
43012015	" Leka chita mantha , iwe mzinda wa Zioni ! Yang'ana , mfumu wako akudza pamsana pa mwanabulu . "
43012016	Ndzidzi wenewu anyakufunzache hadapivese tayu ; mbwenye pikhadalamuswa Yesu kuimfa na kutambira demelero , iwo adakumbuka kuti Malemba akhalonga pya iyeyu , pontho kuti iwo akhadamchitira penepi . 
43012017	Anthu akhali pabodzi na Yesu pandzidzi udalamusa iye Lazaro kuimfa pakumchemera kumasiye ale , akhathimiza kulonga pinthu pikhadachitika pile . 
43012018	Ndi thangwi yache mwinji ule udakagumanikana naye , thangwi iwo adava kuti Yesu akhadachita chidzindikiro chenechi . 
43012019	Afarisi ale adalonga kuna unango na mwanzache mbati , " Mwaonatu , penepa nkhabepo chathu tayu ! Yang'anani anthu a padziko yonsene yapansi akumtewera . "
43012020	Agriki anango akhali nawo pakati pa anthu akhadenda ku Yerusalemu ndzidzi wa Phwandoyo kapembedza ale . 
43012021	Iwo adenda kuna Filipi , ule kwawo kukhali kuluwani ya Betesaida m'nthemba ya Galilea mbakalonga mbati , " Mbuya , ife tikufunambo tione Yesu . "
43012022	Filipi adenda kapanga Andrea , tenepo uwiriawo adenda kuna Yesu kampanga . 
43012023	Yesu adatawira mbati , " Chinchino ora yakwana yakuti Mwana Munthu atambire demelero ikulu . 
43012024	Ndikukupangani pyakuonadi kuti mbewu ya mapira imbakhala ibodzi yonthoyo basi ngakhala inakhonda kugwa pansi m'mataka mbifa . Mbwenye iyo ingafa imbabala mapira anango azinji ene . 
43012025	Munthu anafuna moyo wacheyo anati adzautaye ; munthu anazonda moyo wache pansi pano anati adzaukoye kuti akhale na moyo okhonda mala . 
43012026	Munthu anafuna kunditumikirayo athema kunditewera , towera nyabasanga akhale na ine pabodzi konsene kwene kuna ine . Babanga anadzalemedza onsene ambanditumikira ale . 
43012027	" Chinchino mtimanga ukusanyika pikulu . Apo ndinalonga tani ? Ndilonge kuti , ' Baba lekani tawirisa ndzidzi wa nyatwa kuti udze kuna ine ? ' Mbwenye penepi ndiye pidadzera ine — towera ndigwande na ndzidzi wa nyatwawu . 
43012028	Baba , dzesani demelero kuna dzinanu ! " Penepo fala idaveka kubulukira kudzulu kuti , " Ndadzesa kale demelero kuna dzinangayi , pontho ndinati ndipichite pontho . "
43012029	Mwinji udaimira penepowo udava falayi , tenepo anango a iwo adalonga kuti ndi chiphaliwali , anangombo adalonga mbati , " Angelo adalonga kuna iye ! "
43012030	Mbwenye Yesu adalonga kuna iwo mbati , " Fala idaveka nee thangwi ya ine tayu , mbwenye thangwi ya imwepo . 
43012031	Chinchino ndi ndzidzi wakuti anthu a padziko yapansi atongwe mseru ; chinchino Satana , mfumu wakuipa wa dziko yapansi pano anadzaponywa kunja . 
43012032	Ndingadzakwizwa m'dzulu pansi pano , ndinati ndidzakwewere anthu onsene kudza kuna ine . "
43012033	Iye adalonga tenepo towera adziwise mule mukhafuna iye dzafera . 
43012034	Mwinji ule udatawira kuti , " Mwambo wathu umbatipanga kuti Khristu anadzakhala wakukhala na kukhala . Apo ukulonga tani kuti Mwana Munthu athema kukwizwa m'dzulu ? Mwana Munthu analongwayu ngupi ? "
43012035	Yesu adatawira mbati , " Cheza chinadzakhala namwe ndzidzi pang'ono . Fambani pandzidzi una imwe na cheza uno , mwenemo mdima mbudzati fika pakati panu , thangwi munthu ambafamba mumdima ule nkhabe dziwa kunaenda iye tayu . 
43012036	Ndzidzi una imwe na cheza , khulupirani chezacho , towera mudzakhale anthu a m'cheza . " Pidamala Yesu kulonga penepi , adabulukapo pyache mbabisala . 
43012037	Podi kwene kuti iye akhadachita pidzindikiro pyonsenepi pakati pawo , kwache iwo hadamkhulupire tayu . 
43012038	Pidakhaladi tenepo kuti pikwanekwane pidalongwa na mprofeti Yesaya pile kuti : " Mbuya , mbani adakhulupira mphangwa zidalonga ife ? Nkhuna ani kudatchululira Mulungu mphamvu zache ? "
43012039	Natenepo iwo hadakwanisa kumkhulupira tayu , thangwi mprofeti Yesaya adalonga pontho mbati , 
43012040	" Mulungu afunga maso na nzeru zawo zene , towera maso awo akhonde kuona , pontho nzeru zawo zikhonde vesa pinthu . Tenepo Mulungu alonga mbati , Two adachimwana kuzungunukira kuna ine kuti ine ndiawangise . ' "
43012041	Mprofeti Yesaya adalonga penepi thangwi adaona demelero ya Yesu mbalonga pya iyeyo . 
43012042	Podi kwene kuti pikhali tenepo , akadamu a Chiyuda azinji adakhulupira Yesu ; kwache thangwi ya Afarisi iwo hakhapilonga pakwecha tayu , gopa kukhondeswa kupemphera nawo m'nyumba yakupemphereramo . 
43012043	Iwo akhafuna kuti anthu aasimbe pikulu kupiringana Mulungu . 
43012044	Yesu adalonga mwakugaluza fala mbati , " Munthu anakhulupira ineyo , akhulupira ine ndekha tayu , mbwenye na nyakundituma ene . 
43012045	Munthu andionayo , aona pontho nyakundituma . 
43012046	Ine ndadza padziko yapansi pano ninga cheza , towera munthu anandikhulupirayo aleke khala mumdima . 
43012047	Munthu angava mphangwa zanga mbakhonda kuzivera , ine sinadzamtonga mseru tayu . Ine sidadze padziko yapansi dzatonga anthu tayu , mbwenye dzaapulumusa . 
43012048	Munthu anandikhondayo mbakhonda tambira mphangwa zanga alipo unango anafuna dzamtonga mseru . Mafala alonga inewa ndiye anafuna dzamchitisa kukonwa pansiku yakumalisa !
43012049	Thangwi ine handidalonge na utongi wanga ene tayu , mbwenye Baba , adandituma ule , andipanga pyakuti ndipilonge , pontho ndipipange anthu . 
43012050	Tenepo ndikupidziwa kuti matongero ache ambapasa moyo okhonda mala . Natenepo pyonsene pimbalonga inepi mphile pyandipanga Baba kuti ndipilonge . "
43013001	Idasala nsiku ibodzi kuti nsiku ya Phwando ya Paska ikwane . Yesu adadziwa kuti ndzidzi ukhadakwana wakuti aende kuna Baba kubuluka pansi pano . Iye akhadaafuna pikulu anthu ache a pansi pano , pontho adaafuna kufikirana pansiku yakumalisiraletu ya moyo wache pansi pano . 
43013002	Na mawulo Yesu na anyakufunzache akhadya , tenepo Satana akhadachitisa kale kuti Yudasi mwana Simoni Iskarioti anyerezere pyakupereka Yesu kuna anyamalwache . 
43013003	Yesu adapidziwa kuti Baba akhadampasa mphamvu monsene mwene ; pontho adapidziwa kuti akhadabulukira kuna Mulungu , tenepo akhabwerera kuna Mulungu . 
43013004	Iye adalamuka pakhadyera iwo pale mbakunundula nguwo yache yakunja mbamanga mcheka m'chuno mwache . 
43013005	Kubuluka penepo adatsanyulira madzi m'phande mbatoma kutsuka manyalo a anyakufunzache mbaapukuta na mcheka ukhadamanga iye m'chuno ule . 
43013006	Iye adafika pana Simoni Peturo . ule adalonga kuna Yesu mbati , " Mbuya , kani mukufuna kutsuka manyalo anga ? "
43013007	Yesu adatawira mbati , " Iwe nkhabe vesa chinchino pinthu pinachita inepi tayu , mbwenye unadzapivesa mphole m'tsogolo muno . "
43013008	Peturo adalonga mbati , " Nee munadzatsukave manyalo anga tayu ! " Yesu adamtawira mbati , " Ndingakhonda kukuchenesa , nee unati udzakhaleve nyakufunzangabi . "
43013009	Simoni Peturo adatawira mbati , " Mbuya , lekani tsuka kokha manyalo , mbwenye sambisani manja na msolo wanga ene ! "
43013010	Yesu adalonga mbati , " Munthu angasamba ambachena monsene mwene , iye nkhabe pontho funika kusamba kachiwiri kache tayu , mbwenye kutsuka kwene manyalo ache basi . Monsenene ndimwe akuchena , kupambula munthu mbodzi . "
43013011	Yesu adadziwa kale munthu wakufuna dzampereka kuna anyamalwache ; ndi thangwi yache adalonga mbati , " Monsenene ndimwe akuchena , kupambula munthu mbodzi . "
43013012	Pidamala Yesu kutsuka manyalo awo , adavala pontho nguwo yache yakunja mbakakhala pambuto pache pale . Tenepo iye adavunza mbati , " Ayi imwe mwavesa pinthu pyakuchitirani ine chinchinopi ?
43013013	Imwe mumbandichemera ' Mfunzisi ' pontho ' Mbuya ' , mphyadidi kuchita tenepo thangwi ndine ene pano . 
43013014	Ine , Mfunzisi pontho Mbuyanu , ndamala kwene tsuka manyalo anu chinchino pano . Mphapo imwembo mwathema kutsukana manyalo unango na mwanzache . 
43013015	Ine ndakupangizani , towera imwe mudzachitembo ninga montho mwapichitira ine kuna imwe . 
43013016	Ndikukupangani pyakuonadi kuti bitchu nkhabe piringana mbuyache tayu , pontho nyakutumwa nkhabe piringana adamtuma ule tayu . 
43013017	Podi imwe mwadziwa penepi chinchino , pichiteni , tenepo munadzakhala akutsanzaya !
43013018	" Ine nee ndikulonga monsenene tayu ; ine ndimbadziwa anthu asankhula ine ale . Mbwenye pikwanekwane pidalonga Malemba pile kuti , ' Munthu anadya na ine pabodzi mkate anati adzandisandukire . '
43013019	Ndakupanganiletu ipyo pidzati chitika , towera pingadzachitika , mudzakhulupire kuti , ' Ndine ene pano . '
43013020	Ndikukupangani pyakuonadi kuti munthu ambatambira anatuma ine ule , atambirambo na ine ene ; pontho munthu ananditambirayo atambirambo na adandituma ene ule . "
43013021	Pidamala Yesu kulonga penepi , adasanyika pikulu mumtima mwache mbalonga pakwecha mbati , " Ndikukupangani pyakuonadi kuti mbodzi pakati panupa anati adzandipereke kuna anyamalwanga . "
43013022	Anyakufunza ale adayang'anizana mbamalwa nzeru mbakhonda dziwa kuti iye akhalonga ani . 
43013023	Nyakufunza unango mbodzi wapamtima pa Yesu , adakhala chifupi na Yesuyo . 
43013024	Tenepo Simoni Peturo adamkodola nyakufunza ule mbampanga mbati , " Avunze , analonga iwoyo mbani . "
43013025	Tenepo nyakufunza ule adapendamira kuna Yesu mbavunza mbati , " Mbuya , mbani analonga imwe ? "
43013026	Yesu adatawira mbati , " Ndingafonda nsuwa wa mkate m'palato mbandipasa munthu , munthu anapasa ine nsuwayo ngweneyo ene . " Tenepo pidafonda iye nsuwa , adaupereka kuna Yudasi , mwana Simoni Iskarioti . 
43013027	Si ndzidzi pidatambira Yudasi nsuwa ule , Satana adapita mumtima mwache . Tenepo Yesu adalonga kuna iye mbati , " Chimbiza , ndoko kachite pinafuna iwe kuchitapyo ! "
43013028	Nee mbodzi pakhadya iwopo adavesa kuti thangwi ninji Yesu akhadalonga penepi kuna iye . 
43013029	Podi Yudasi akhali nyakukoya kobiri za kuthumba , anyakufunza anango akhanyerezera kuti Yesu akhadampanga kagula pyakufunikira pa Phwandopo , penu kapereka pinthu kuna anthu akutcherenga . 
43013030	Yudasi adatambira nsuwa ule mbaenda pyache kabodzi kene . Wenewo ukhali mosiku . 
43013031	Pikhadenda Yudasi , Yesu adalonga mbati , " Chinchino demelero ya Mwana Munthu ikuoneswa , pontho demelero ya Mulungu ikuoneswa kudzera muna Mwanayo . 
43013032	Ngakhala demelero ya Mulungu ikuoneswa kudzera muna iyeyo , Mulungu anadzaonesambo demelero ya Mwana Munthu muna iye ene mwenechiro , tenepo iye anadzapichita kabodzi kene . 
43013033	Ananga , nee ndinakhala namwe ndzidzi ukulu ene tayu . Imwe munadzandisakasaka , kwache chinchino ndikukupangani pidapanga ine akadamu a Chiyuda kuti , ' Imwe nkhabe kwanisa kwenda kunaenda ine tayu . '
43013034	Tenepo chinchino ndinakupasani matongero achinchino akuti funanani unango na mwanzache . Ninga mudakufunirani ine , imwe mwathema kufunana unango na mwanzache . 
43013035	Ngakhala munafunana unango na mwanzache , penepo anthu onsene anadzapidziwa kuti ndimwe anyakufunzanga . "
43013036	Simoni Peturo adavunza mbati , " Mbuya , kunaenda imwe nkhupi ? " Yesu adatawira mbati , " Imwe nkhabe kwanisa chinchino kunditewera kunaenda ine tayu , mbwenye munadzanditewera m'tsogolo muno . "
43013037	Peturo adatawira mbati , " Mbuya , ndinakhonda kwanisa tani kukutewerani chinchino ? Ine ndasasanyika na kufa kwene , thangwi ya imwe ! "
43013038	Yesu adatawira mbati , " Ayi iwe wasasanyikadi kufa thangwi ya ine ? Ndikukupanga pyakuonadi kuti dzongwe mbadzati lira unati ulonge katatu kuti hunandidziwa tayu . "
43014001	Yesu adaapanga mbati , " Mtimanu mbuleke sanyika . Khulupiranie Mulungu , khulupirani na ine ene . 
43014002	M'nyumba mwa Babanga muna masubi mazinji , tenepo ndikwenda kakusasanyirani mbuto . Mbapidakhonda khala tenepo , nee mbandidakupangani tayu . 
43014003	Ndingamala kukusasanyirani mbutoyo ndinati ndidze pontho dzakukwatani kuti mukakhale na ine , pontho kuti imwe mukakhalembo kunakhala ineko . 
43014004	Kunaenda ineko njirache mukuidziwa kale . "
43014005	Tomasi adalonga kuna iye mbati , " Mbuya , podi ife nkhabe dziwako kunaenda imweko , apo tinadziwa tani njirache ? "
43014006	Yesu adamtawira mbati , " Ine ndine Njira , Pyakuonadi , pontho Moyo chadichadi . Nkhabe munthu anakwanisa kafika kuna Baba angakhonda dzera muna ine . "
43014007	Iye adalonga kuna iwo mbati , " Mbamudadziwadi ine mbamudadziwambo na Baba ene . Tenepo kutomera chinchino kwenda m'tsogolo mwamdziwa , pontho mwamuona . "
43014008	Filipi adalonga kuna iye mbati , " Mbuya , chinafuna ife chene ntchakuti mutipangize Baba basi . "
43014009	Yesu adatawira mbati , " Ine ndakhala namwe ndzidzi ukulu ene , apo Filipi , nkhabe kundidziwa tayu ? Munthu andionayo aonambo na Baba ene . Ninji mphapo mukulonga kuti , ' Tioneseni Baba ' ?
43014010	Kani iwe , Filipi , na pano nkhabe khulupira kuti ine ndili muna Baba , pontho kuti Babayo ali muna ine ? " Yesu adalonga pontho kuna iwo mbati , " Mafala alonga ine kuna imwewa , nee ngakubulukira kuna ine tayu . Baba , ambakhala muna ine ule , ambaphata basache . 
43014011	Ndikhulupireni pinalonga ine kuti ine ndili muna Baba , pontho Baba ali muna ine . Mungakhonda kupikhulupira , khulupirani kwene , thangwi ya pinthu pimbachita inepi . 
43014012	Ndikukupangani pyakuonadi kuti munthu anandikhulupirayo anati achitembo pinachita inepi — ande , iye anati adzachite pikulu kupiringana pinachita inepi , thangwi ine ndikwenda kuna Baba . 
43014013	Ndinati ndidzakuchitireni pyonsene pinadzandipempha imwe na dzinanga , towera demelero ya Baba idzaoneswe kudzera muna Mwanayo . 
43014014	Pyonsene pinadzandipempha imwe na dzinanga ndinati ndidzapichite . 
43014015	" Ngakhala imwe mumbandifunadi , munati muvere matongero anga . 
43014016	Ndinadzampempha Baba , tenepo iye anadzakupasani Nyakuphedzera unango , ule anadzakhala namwe ndzidzi onsene . 
43014017	Weneyu ndi Mzimu Wakuchena , wakutitchululira pyakuonadi pya Mulungu ule . Anthu a padziko yapansi nkhabe kwanisa kutambira Mzimuyo tayu , thangwi iwo hanakwanisa kumdziwa penu kumuona tayu . Mbwenye imwe mumbamdziwa , thangwi iye ambakhala namwe , pontho iye anadzakhala muna imwepo . '
43014018	" Ndingadzaenda , nee munadzasaliratu mwekha ene tayu ; ndinati ndidzabwere pontho kuna imwe . 
43014019	Kwasala kwene ndzidzi pang'ono pene basi kuti dziko ileke dzandionave , mbwenye imwe munati mudzandione ; podi ine ndina moyo chadichadi , imwembo munadzakhala na moyo wenewo . 
43014020	Nsiku yeneyo ingadzafika , munadzapidziwa kuti ine ndili muna Baba , pontho kuti imwe muli muna ine , ninga muna inembo muna imwe . 
43014021	" Munthu ambatawira matongero anga mbaavera , weneyo ambandifuna . Babanga anadzamfuna munthu onsene ambandifuna ule ; inembo ndinadzamfuna mbandidzapionesa ndekha ene kuna iye . "
43014022	Yudasi , weneyu si Yudasi Iskarioti tayu , adalonga mbati , " Mbuya , pinakwanisika tani kuti imwe munadzapionesa mwekha ene kuna ife , nee kuna anthu a padziko yapansi tayu ? "
43014023	Yesu adamtawira mbati , " Munthu anandifunayo anadzavera chifunziso changa . Babanga anadzamfuna , tenepo ine na Babanga tinadzabwera kuna iye mbatidzakhala naye pabodzi . 
43014024	Munthu anakhonda kundifuna weneyo nkhabe vera chifunziso changa tayu . Chifunziso chava imwechi si changa chene tayu , mbwenye chimbabulukira kuna Baba adandituma ule . 
43014025	" Ndakupanganiletu penepi ndzidzi una ine namwe pabodzi . 
43014026	Nyakuphedzera , Mzimu Wakuchena anafuna dzatumizwa na Baba kudzera muna dzinanga ule , anadzakufunzisani na kukukumbusani pyonsene pyakupangani ine . 
43014027	" Ndinakusiyirani mtendere ; unakupasani ine ndi mtendere wanga ene . Ine nkhabe kuupereka ninga mumbaperekera dziko yapansi tayu . Lekani sanyika mumtima mwanu , pontho lekani chita mantha . 
43014028	Imwe mudandiva ndikulonga kuti , ' Ndikwenda , mbwenye ndinati ndibwere pontho kuna imwe . ' Ngakhala imwe mukhandifuna , mbamudakomerwa kuti ine ndikwenda kuna Baba , thangwi iye ngwamkulu kupiringana ine pano . 
43014029	Ndakupanganiletu penepi chinchino pidzati chitika , towera pingadzachitika mudzakhulupire . 
43014030	Ine nkhabe kwanisa kulonga namwe pizinji tayu , thangwi Satana , mfumu wakuipa wa padziko yapansi pano , akudza . Iye nkhabe mphamvu pana ine tayu , 
43014031	mbwenye anthu a padziko yapansi athema kudziwa kuti ine ndimbamfuna Baba ; ndi thangwi yache ndimbachita pyonsene ninga mumbandipangira iye . " Tendeni tibuluke pambuto pano . "
43015001	" Ine ndine muti wamphesa chadichadi , pontho Babanga ndi nyakulima . 
43015002	Iye ambagwanda nthambi zonsene muna ine zokhonda bala nsapo , pontho iye ambasadza nthambi zonsene zakubala , towera mutiwo uchene , pontho kuti nthambi zibale nsapo zizinji . 
43015003	Imwe mwacheneswa kale na chifunziso chidakupasani ine chile . 
43015004	Khalani muna ine , inembo ndinadzakhala muna imwe . Nthambi pa yokha ene nkhabe bala nsapo ingakhonda khala pamuti , sasawambo na imwe nkhabe bala nsapo mungakhonda khala muna ine . 
43015005	" Ine ndine muti wamphesa , imwe ndimwe nthambi zache . Munthu anakhala muna ine , inembo muna iye , anadzabala nsapo zizinji ; thangwi kusowa ine , imwe nkhabe kwanisa chita pinthu tayu . 
43015006	Munthu wakukhonda khala muna ineyo ambakhala ninga nthambi yakutayiwa mbiuma ; nthambi ninga zenezi zimbagumanywa mbiziponywa pamoto mbizipitswa . 
43015007	Mungakhala muna ine , pontho mafalanga angakhala muna imwe , mupemphe chonsene chinafuna imwecho , tenepo munadzachipaswa . 
43015008	Demelero ya Babanga ikuoneswa pakubala kwanu nsapo zizinji , pontho pakukhala anyakufunzanga . 
43015009	Ine ndimbakufunani ninga montho mumbandifunira Baba . Khalani mu kukufunani kwanga . 
43015010	Mungavera matongero angawa , imwe munadzakhala mu kukufunani kwanga ninga montho mudavera ine matongero a Babanga mbandikhala mu kundifuna kwache . 
43015011	" Ine ndakupangani penepi kuti kukomerwa kwanga kukhale namwe , pontho kuti kukomerwa kwanu kukhale kwakumalisikiratu . 
43015012	Matongero anga mbawa : Funanani unango na mwanzache , ninga montho mumbakufunirani ine . 
43015013	Nkhabe munthu kumfuna mwanzache kupiringana penepa pakuti munthu ataye moyo wache thangwi ya ashamwali ache . 
43015014	Imwe ndimwe ashamwali anga mungachita pinakupangani ine . 
43015015	Ine nkhabe kukuchemeranive pontho anyabasanga tayu , thangwi nyabasa nkhabe dziwa chinachita mbuyache . Mbwenye ndinakuchemerani ashamwali anga , thangwi ndakudziwisani pyonsene pyava ine kubulukira kuna Babanga . 
43015016	Si imwe mudandisankhula tayu , mbwenye ndine ndidakusankhulani mbandikupambulani kuti mukabale nsapo zizinji , nsapo zile zinakwanisa kupirira . Tenepo Baba anadzakupasani chinthu chonsene chinampempha imwe na dzinanga . 
43015017	Tenepo ndinakupasani matongero awa ; funanani unango na mwanzache . Chizondi cha anthu a padziko yapansi
43015018	" Ngakhala anthu a padziko yapansi ambakuzondani , kumbukani kuti adatoma kuzonda ine . 
43015019	Imwe mbamudakhala abodzi na anthu a padziko yapansi , iwo mbadakufunani thangwi yakuti ndimwe anzawo . Mbwenye ambakuzondani thangwi ndakusankhulani pakati pa anthu a padziko yapansi , tenepo si imweve anzawo tayu . 
43015020	Kumbukani pidakupangani ine pile kuti , ' Nkhabe nyabasa ambapiringana mbuyache tayu . ' Ngakhala iwo adandiboneresa , anati aboneresembo imwepo ; ngakhala iwo adavera chifunziso changa , anati averembo chifunziso chanu . 
43015021	Iwo anadzakuchitirani pinthu pyonsenepi thangwi yakuti ndimwe anga ; thangwi iwo nkhabe dziwa adandituma ule . 
43015022	Ine mbandidakhonda kudza mbandilonga kuna iwo , iwo nee mbadakhala akudawa tayu . Mbwenye chinchino iwo nkhabe chakuti alonge . 
43015023	Munthu ambandizondayo , azonda pontho Babanga . 
43015024	Mbandidakhonda chita pinthu pakati pawo pyakuti chipo nee mbodzi apichita tayu , iwo nee mbadakhala akudawabi ; mbwenye chinchino iwo aona pinthu pyachita ine , kwache akutizonda , ine na Babanga ene . 
43015025	Penepi pidachitika towera pikwanekwane pidalembwa m'mwambo mwawo kuti , Two adandizonda okhonda na thangwi ene . '
43015026	" Nyakuphedzera anadzabwera — Mzimu Wakuchena , nyakutchululira pyakuonadi pya Mulungu , pontho nyakubulukira kuna Baba ule . Ndinadzamtuma kubulukira kuna Baba , tenepo iye anadzandichitira umboni . 
43015027	Imwembo munadzandichitira umboni , thangwi imwe mwakhala na ine pabodzi kutomera pakutoma . 
43016001	" Ndakupangani pyonsenepi , towera muleke dzataya chikhulupiro chanu . 
43016002	Imwe munadzalekeswa kapembedza nawo m'nyumba zakupemphereramo , pontho ndzidzi unadzafika wakuti anthu anafuna dzakuphaniwo anadzanyerezera kuti iwo akutumikira Mulungu na pinachita iwopyo . 
43016003	Anthu anadzachita penepi thangwi iwo hambadziwa nee Baba penu ine tayu . 
43016004	Mbwenye ndakupangani penepi , towera ndzidzi ungafika unafuna iwo dzachita penepi , mudzakumbuke kuti ndidakucheuzani . " Sidakupangeni penepi ndzidzi wakutoma ule tayu , thangwi ndikhali pabodzi pene namwe . 
43016005	Mbwenye chinchino , ndikwenda kuna adandituma ule , kwache pakati panupa nkhabe na mbodzi ene andivunza kunaenda ine tayu . 
43016006	Mitimanu yaphatwa na nsisi pyakwanga thangwi ya pinthu pyakupangani inepi . 
43016007	Mbwenye ndikukupangani pyakuonadi kuti mphyadidi kuna imwe kuti ine ndiende , thangwi ndingakhonda kwenda , Nyakuphedzera nee anabwera tayu . Mbwenye ndingaenda , ndinati ndidzamtumize kuna imwe . 
43016008	Tenepo iye angadzabwera anadzatsikimizira anthu a pansi pano kuti kunyerezera kwawo pa pyakudawa , chilungamo , pontho na kutonga mseru kunafuna dzachita Mulungu nkhwakudawika . 
43016009	Kunyerezera kwawo pa pyakudawa nkhwakudawika , thangwi iwo hambandikhulupira tayu ;
43016010	kunyerezera kwawo pa chilungamo nkhwakudawika , thangwi ine ndikwenda kuna Baba , tenepo imwe nee munadzandionave tayu ;
43016011	kunyerezera kwawo pa pyakutonga mseru kunafuna dzachita Mulungu nkhwakudawika , thangwi Satana , mfumu wakuipa wa dziko yapansi pano , akonwa pyache kale . 
43016012	" Ndina pizinji pyakuti ndikupangeni , kwache chinchino nee munakwanisa kupivesa tayu . 
43016013	Mbwenye Mzimu Wakuchena , ambatchululira pyakuonadi pya Mulungu ule , angadzafika , anadzakuchitisani kuti mudziwe pyakuonadi pyonsene . Iye hanadzalonga na utongi wache ene tayu , mbwenye anadzalonga pimbampanga Baba , tenepo anadzakupangani pinthu pinafuna kudza . 
43016014	Iye anadzandipasa demelero , thangwi iye anadzakwata pinalonga ine mbadzapilongambo kuna imwe . 
43016015	Pinthu pyonsene pya Baba mphyanga ; ndi thangwi yache ndidalonga kuti Mzimu Wakuchena anadzakwata pinalonga ine mbadzapilongambo kuna imwepo . 
43016016	" Pasala kwene ndzidzi pang'ono basi wakuti imwe muleke dzandionave , mbwenye pangadzagwanda pontho ndzidzi pang'ono munati mudzandione . "
43016017	Anango a anyakufunzache penepo adavunzana okha ene mbati , " Akulonganji pinalonga iye kuti , ' Pasala kwene ndzidzi pang'ono basi wakuti imwe muleke dzandionave , mbwenye pangadzagwanda pontho ndzidzi pang'ono munati mudzandione ' , pontho na pyalonga iye kuti , Thangwi ndikwenda kuna Babanga . '
43016018	Mafala akuti , ' pasala ndzidzi pang'ono ' akulonga kuti tani ? Ife nkhabe vesa pinalonga iyepi ! "
43016019	Yesu adapidziwa kale kuti iwo adafuna kumvunza , tenepo iye adalonga mbati , " Ine ndidalonga kuti , ' Pasala kwene ndzidzi pang'ono basi wakuti imwe muleke dzandionave , mbwenye pangadzagwanda pontho ndzidzi pang'ono munati mudzandione . ' Kadi pinavunzana imwe mphenepi ?
43016020	Ndikukupangani pyakuonadi kuti imwe munadzalira na kusintili , mbwenye anthu a padziko yapansi anadzakomerwa ; imwe munadzatsukwala , mbwenye kutsukwala kwanuko kunadzasanduka kukomerwa . 
43016021	Mkazi angafuna kubala ambasanyika pyakwanga thangwi ndzidzi wa nyatwa wafika , mbwenye si ndzidzi mwana nkhubalwa , ambaduwalira nyatwa zache zile , thangwi ambakomerwa kuti mwana aona kunja . 
43016022	Ipyombo pili sasawa kuna imwepo , chinchino imwe mukutsukwala , mbwenye ine ndinadzakuonani pontho , tenepo mitimanu inadzakomerwa pyakwanga , kukomerwa kwakuti nee mbodzi anakwanisa dzakumalisa tayu . 
43016023	" Nsiku yeneyo ingadzafika , imwe nkhabe dzandipemphave pinthu tayu . Ndikukupangani pyakuonadi kuti Baba anadzakupasani pyonsene pinadzampempha imwe na dzinanga . 
43016024	Kufikirana chinchino pano imwe nee mwapempha chinthu na chibodzi chene na dzinanga tayu ; pemphani , tenepo munati mudzatambire towera mukomerwe monsene mwene . 
43016025	" Ndakupangani penepi mwakuphiphirisa . Ndzidzi unadzafika wakuti sinadzalonga mwakuphiphirisa tayu , kwache ndinati ndidzalonge nam we pya Baba mwakuveka . 
43016026	Nsikuyo ingadzafika , munati mudzampemphe na dzinanga . Penepa ndikulonga kuti nkhabe funika kuti ine ndidzakupemphereni kuna Baba tayu , 
43016027	thangwi Baba ene mwenechiro ambakufunani . Iye ambakufunani thangwi imwe mumbafunambo ine , pontho mwakhulupira kuti ndidabulukira kuna Mulungu . 
43016028	Ine ndidabulukira kuna Baba mbandidza pansi pano ; tenepo chinchino ndikubuluka pansi pano kubwerera kuna Baba . "
43016029	Anyakufunzache adalonga kuna iye mbati , " Chinchino mukupilonga mwakuveka okhonda phiphirisa . 
43016030	Chinchino tapidziwa kuti imwe mumbadziwa pinthu pyonsene ; nkhabeve funika munthu kuti akuvunzeni tayu . Penepi pikutichitisa kuti tikhulupire kuti imwe mudabulukira kuna Mulungu . "
43016031	Yesu adatawira mbati , " Ayi mwakhulupiradi chinchino ?
43016032	Ndzidzi ukudza , pontho wakwana kale , wakuti monsenene munadzamwazikana , kuthawira m'misa mwanu mbamundisiya ndekha . Mbwenye sinadzasaliratu ndekha tayu , thangwi Baba ambakhala nane . 
43016033	Ndakupangani penepi towera mukhale na mtendere pakuphatanizana kwanu na ine . Dziko yapansi pano inadzakuonesani nyatwa , kwache wangisani , thangwi ine ndaikunda ! "
43017001	Pidamala Yesu kulonga penepi , adayang'ana kudzulu mbalonga mbati , " Baba , ndzidzi wakwana . Pasani Mwananu demelero towera Mwana akupasenimbo demelero . 
43017002	Thangwi imwe mudampasa utongi pa anthu onsene konsene kwene , towera apase moyo okhonda mala kuna onsene adampasa imwe ale . 
43017003	Moyo okhonda mala nkhulonga kuti kudziwa imwepo , Mulungu mbodzi yekha wakuonadi , pontho kudziwa Yesu Khristu , adatuma imwe ule . 
43017004	Ine ndaonesa demelero yanu padziko yapansi pano pakumalisa kuphata basa idandipasa imwe ile . 
43017005	Baba , chinchino ndipaseni demelero pamaso panu , demelero ikhali na ine pabodzi na imwe dziko mbidzati lengwa ile . 
43017006	" Ine ndachitisa kuti mudziwike kuna ale adandipasa imwe kubulukira pa anthu a padziko yapansi . Iwo akhali anthu anu , tenepo imwe mudandipasa . Iwo avera mafalanu , 
43017007	tenepo chinchino adziwa kuti pyonsene pidandipasa imwe pimbabulukira kuna imwepo . 
43017008	Ine ndidaapasa mphangwa zidandipasa imwe zile , tenepo iwo adazitambira . Iwo apidziwadi kuti ine ndidabulukira kuna imwe , pontho akhulupira kuti mudandituma ndimwe . 
43017009	" Ine ndikuapempherera anthu adandipasa imwe ale , thangwi iwo nganu . Ine nkhabe pempherera anthu a padziko yapansi tayu . 
43017010	Pyonsene pina inepi mphyanu , pyonsene pina imwembopyo mphyanga , tenepo demelero yanga ikuoneswa kudzera muna iwo . 
43017011	Chinchino ine ndikudza kuna imweko , ine sinakhalave pansi pano tayu , mbwenye iwo ali pansi pano basi . Baba Wakuchena , akoyeni mwadidi na mphamvu za dzinanu , dzina idandipasa imwe ile , towera iwo akhale abodzi sasawambo ninga muna ife abodzi . 
43017012	Ndzidzi ukhali ine nawo , ndidaakoya mwadidi na mphamvu za dzinanu , dzina idandipasa imwe ile . ' Ndidaayang'anira mwadidi , tenepo nkhabe mbodzi atayikapo , kupambula ule ene adathema kutayika kuti pikwanekwane pidalonga Malemba . 
43017013	Tenepo chinchino ndikudza kuna imwe . Ndikulonga tenepa ndzidzi unakhala ine pansi pano kuti mitimawo ikomerwe monsene mwene na kukomerwa kunaapasa ine . 
43017014	Ine ndidaapasa mphangwa zanu , tenepo anthu a padziko yapansi adaazonda , thangwi iwo si abodzi na anthu a padziko yapansi tayu , ninga inembo si ine mbodzi wa anthu a padziko yapansi tayu . 
43017015	Ine nkhabe kukupemphani kuti muabuluse pansi pano tayu , mbwenye muatchinjirize mwadidi gopesera Satana , Nyakuipa ule . 
43017016	Iwo si abodzi na anthu a padziko yapansi tayu , ninga inembo si ine mbodzi wa anthu a padziko yapansi tayu . 
43017017	Achitiseni na pyakuonadi kukhala akupambulika kuna imwe ; mafalanu ngakuonadi . 
43017018	Ine ndaatuma padziko yapansi pano sasawambo ninga mudanditumira imwe padziko yapansi pano . 
43017019	Tenepo ine ndikupipereka kuna imwe thangwi ya iwo , towera iwombo akhale akupambulika kuna imwe mwakuonadi . 
43017020	" Ine nkhabe pempherera iwo okha tayu , mbwenye na ale ene anadzandikhulupira , thangwi ya mphangwa zinadzalalika iwo . 
43017021	Ndikupemphera kuti iwo onsene akhale abodzi . Baba , achitiseni kuti iwo akhale muna ife , sasawambo ninga mule muna imwe muna ine , inembo muna imwe . Iwo akhale abodzi , towera anthu a padziko yapansi akhulupire kuti mudandituma ndimwe . 
43017022	Ine ndidaapasa demelero idandipasa imwe ile , towera iwo akhale abodzi , ninga ife ndife abodzi . 
43017023	Ine muna iwo , imwembo muna ine , towera akhaledi abodzi chadichadi kuti anthu a padziko yapansi adziwe kuti mudandituma ndimwe , pontho kuti imwe mumbaafuna ninga mumbandifunira imwe . 
43017024	" Baba , mudandipasa anthuwa ndimwe , tenepo pinafuna ine mphyakuti iwo akhale na ine pabodzi kunakakhala ine kule , towera aonembo demelero yanga , demelero idandipasa imwe ile , thangwi imwe mudandifuna dziko mbidzati lengwa . 
43017025	Baba wakulungama , anthu a padziko yapansi nkhabe kukudziwani tayu , mbwenye ine ndimbakudziwani , tenepo awa ambapidziwa kuti ndimwe mudandituma . 
43017026	Ine ndidachitisa kuti iwo akudziweni ; tenepo ndinati ndithimize kuchita chibodzibodzi , towera kundifima kwanu kukhale muna iwo , pontho kuti ine ndikhale muna iwo . "
43018001	Pikhadamala Yesu kupemphera , iye na anyakufunzache adabuluka mbawambukira kumtunda unango wa mkulo wa Kedroni . Kweneko kukhali munda , tenepo Yesu na anyakufunzache adapita m'mundamo . 
43018002	Yudasi , nyakupereka Yesu kuna anyamalwache ule , akhaidziwa mbutoyo thangwi kazinji kene Yesu akhadagumanyikana na anyakufunzache kweneko . 
43018003	Tenepo Yudasi ule adenda kumundako pabodzi na gulu ya anyankhondo a Chiroma pabodzi na anango mwa anyakulondali Nyumba ya Mulungu akutumwa na anyansembe akulu pontho na Afarisi . Iwo adathukula pida , nyale na ntsakali . 
43018004	Yesu adadziwiratu pyonsene pikhafuna kumchitikira , tenepo adenda patsogolo mbaavunza mbati , " Anafuna imwe mbani ? "
43018005	Iwo adatawira mbati , " Yesu wa ku Nazareti . " Tenepo Yesu adatawira mbati , " Ndine ene pano . " Yudasi , nyakupereka Yesu ule , adaimira ponthopo pabodzi nawo . 
43018006	Pidalonga Yesu kuna iwo mbati , " Ndine ene pano , " iwo adafundukira m'nduli mbagwa pansi . 
43018007	Yesu adaavunza pontho mbati , " Anafuna imwe mbani ? " Iwo adatawira mbati , " Yesu wa ku Nazareti . "
43018008	Yesu adalonga mbati , " Ndakupangani kale kuti ndine pano . Apo ngakhala munaflina ine , alekeni anango wa aende pyawo . "
43018009	Iye adalonga penepi kuti pikwanekwane pikhadalonga iye pile kuti , " Baba , ine sidataya na mbodzi ene pa anthu adandipasa imwe ale tayu . "
43018010	Simoni Peturo ule akhali na talasada , adaicholola mbakhamwadza nayo bitchu wa Nyansembe Wamkulu mbagwandiratu khutu yache yakumadyo . Dzinache bitchu weneyu ikhali Malikosi . 
43018011	Yesu adapanga Peturo mbati , " Feka talasada m'mbuto mwache ! Kani ukunyerezera kuti ndinamwa tayu khomitcho ya nyatwa yandipasa Babayi ? "
43018012	Gulu ya anyankhondo a Chiroma pabodzi na mkadamu wawo , pontho na anyakulondali Nyumba ya Mulungu ale , adaphata Yesu mbammanga . 
43018013	Chakutoma adenda naye kuna Anasi , thangwi iye akhali tebzalache Kayafa , ule akhali Nyansembe Wamkulu chaka chenecho . , 
43018014	Kayafayo ngule akhadapanga akadamu a Chiyuda kuti mphyadidi kuti munthu mbodzi afere anthu onsene . 
43018015	Simoni Peturo pabodzi pene na nyakufunza unango ule , adatewera Yesu . Nyakufunza unangoyo akhadziwika mwadidi mwene kuna Nyansembe Wamkulu , tenepo adapita na Yesu pabodzi m'thando ya nyumba ya Nyansembe Wamkulu , 
43018016	mwenemo Peturo adaimira panja pamsuwo . Tenepo nyakufunza unangoyo adabwerera panja mbalonga na mtsikana akhayang'anira pamsuwo pale , tenepo adapitisa Peturo m'thando mule . 
43018017	Mtsikana akhali pamsuwo ule adalonga kuna Peturo mbati , " Kadi iwe si iwe mbodzi wa anyakufunza a munthu weneyu tayu ? " Peturo adatawira mbati , " Nkhabe si ine tayu . "
43018018	Kunja kukhatonthola , tenepo anyabasa na anyakulondali Nyumba ya Mulungu akhadaphatisa moto wamakala , mbaimira kuotha . Tenepo Peturo adakaimirambo pabodzi na iwo mbaotha moto . 
43018019	Nyansembe Wamkulu adavunza Yesu pya anyakufunzache na pya chifunziso chache . 
43018020	Yesu adatawira mbati , " Ine ndikhalonga pakwecha kuna anthu onsene . Ndzidzi onsene ndikhafunzisa m'nyumba zakupemphereramo , pontho na m'Nyumba ya Mulungu , mukhagumanyikana Ayuda onsene pabodzi mule . Nee ndidalonga chinthu na chibodzi chene m'chibisobiso tayu . 
43018021	Apo munandivunziranji ? Vunzani anthu adandivawo . Ndimomwene kuti iwo akudziwa pinthu pidalonga ine kuna iwo . "
43018022	Pidalonga Yesu penepi , mbodzi wa anyakulondali penepo adamgasa mbama mbalonga mbati , " Kadi iwe ungalonge tenepa kuna Nyansembe Wamkuluyu ? "
43018023	Yesu adatawira mbati , " Ngakhala ine ndalonga pyakuipa , pilongetu mphapo kuna anthu onsene ali panowa . Mbwenye ngakhala ndalonga pyakuonadi , apo wandimenyeranji ? "
43018024	Tenepo Anasi adamtumiza wakumangwa kuna Kayafa , Nyansembe Wamkulu . 
43018025	Peturo akhaimira basi penepo kuotha moto . Tenepo anango ale adalonga kuna iye mbati , " Ayi iwe si iwe mbodzi wa anyakufunza a munthu weneyu tayu ? " Mbwenye Peturo adatuna mbati , " Nkhabe si ine tayu . "
43018026	Mbodzi wa anyabasa a Nyansembe Wamkulu , mbaleache ule akhadagwandwa khutu na Peturo adalonga mbati , " Kadi sidakuona na iye m'munda mule tayu ? "
43018027	Peturo adatuna pontho mbati , " Nkhabe ! " Penepo pene dzongwe adalira . 
43018028	Bzobzo na machibese akadamu a Chiyuda adakwata Yesu kubuluka naye kunyumba ya Kayafa mbaenda naye kunyumba ya mkadamu wa Boma . Iwo ene hadapita m'nyumba mule kuti akhonde swipa , thangwi akhateweza mwambo wawo wakupichenesa towera akwanise kudya nawo Phwando ya Paska . 
43018029	Natenepo Pilato adabuluka panja kuna iwo mbaavunza mbati , " Munthuyu adawanji kuti mumsumire kuna ine ? "
43018030	Iwo adatawira mbati , " Ife nee mbatidadza naye kuna imwe tayu , iye mbadakhonda khala na mseru . "
43018031	Pilato adalonga kuna iwo mbati , " Apo mkwateni muende naye kamtonga kuteweza mwambo wanu . " Iwo adatawira mbati , " Ife nkhabe tawiriswa kupha munthu tayu . "
43018032	Penepi pidachitika towera mafala adalonga Yesu akwanekwane , mafala akulonga pya kufa kukhafuna iye dzachita . 
43018033	Pilato adabwerera m'nyumba mule mbachemeresa Yesu mbamvunza mbati , " Ayi iwe ndiwe Mfumu wa Ayuda ? "
43018034	Yesu adatawira mbati , " Kadi pinandivunza imwepi mukupinyerezera ndimwe , penu kuti anthu anango akupangani pya ine ? "
43018035	Pilato adatawira mbati , " Kani ukunyerezera kuti ine ndine Myuda ? Akupereka kuna ine ndi anthu a dzinzako na anyansembe akulu . Wasosanji ? "
43018036	Yesu adalonga mbati , " Ufumu wanga si wa padziko yapansi pano tayu . Ufumu wanga mbudakhala wa padziko yapansi pano , anyakunditewera mbadachita kale nkhondo kuti ndileke perekwa kuna akadamu a Chiyuda . Nkhabe ! Ufumu wanga si wa padziko yapansi pano tayu ! "
43018037	Tenepo Pilato adamvunza mbati , " Apo ndiwe mfumu ? " Yesu adatawira mbati , " Mwalonga ndimwe kuti ndine mfumu . Ndidabalwa mbandidza padziko yapansi pano kudzera penepi , kudzalonga pyakuonadi . Munthu wakuikhira kunduli pyakuonadi ambandivera . "
43018038	Pilato adamvunza mbati , " Apo pyakuonadipyo ninji ? " Tenepo Pilato adabuluka pontho panja mbalonga mbati , " Ine sidamgumane na mseru tayu . 
43018039	Mbwenye pana mtemo wakuti ine ndimbakusudzulirani nyaperezo mbodzi pandzidzi wa Phwando ya Paska . Ayi munafuna ndikusudzulireni Mfumu wa Ayudayi ? "
43018040	Iwo adatawira mwakugaluza fala mbati , " Tayu ! Weneyu tayu ! Tinafuna Baraba ! " Barabayu akhali phanga . 
43019001	Tenepo Pilato adatonga kuti Yesu akwapulwe . 
43019002	Anyankhondo adasasanya chipewu chachifumu cha minga mbachiikha mumsolo mwache , pontho adamvazika mkanjo wa choza . 
43019003	Iwo adenda kuna iye mbodzi na mbodzi mbalonga mbati , " Dondowe , Mfumu wa Ayuda ! " Tenepo adamgasa mbama . 
43019004	Pilato adenda pontho panja mbalonga kuna Ayuda ale mbati , " Yang'anani , ndinambulusa panja pano kuti mupidziwe kuti ine sidamgumane na mseru tayu . "
43019005	Natenepo Yesu adabuluka panja , mwenemo avala chipewu chachifumu cha minga na mkanjo wa choza . Pilato adalonga mbati , " Yang'anani ! Munthu ule ngushu ! "
43019006	Pidamuona anyansembe akulu na anyakulondali Nyumba ya Mulungu adakhuwa mbati , " Mkhomereni pamtanda ! Mkhomereni pamtanda ! " Pilato adalonga mbati , " Apo ndokoni naye mwekha ene kamkhomera . Ine sidamgumana na mseru tayu . "
43019007	Ayuda ale adatawira mbati , " Kuteweza mwambo wathu iye athema kufa , thangwi iye akhalonga kuti ndi Mwana Mulungu . "
43019008	Pidava Pilato penepi , adachita mantha pyakwanga pene , 
43019009	mbapita pontho m'nyumba mule mbavunza Yesu mbati , " Kwanu nkhupi ? " Mbwenye Yesu hadatawira tayu . 
43019010	Pilato adalonga kuna iye mbati , " Kadi iwe hunanditawira tayu ? Kumbuka kuti ine ndina utongi wakukusudzula na kukukhomera kwene pamtanda . "
43019011	Yesu adatawira mbati , " Imwe muna utongi pana ine thangwi Mulungu ndiye adakupasani utongi wo . Tenepo munthu adandipereka kuna imwe ule adawa pikulu pene . "
43019012	Pidava Pilato penepi , adayesa kusaka njira yakuti amsudzule nayo . Mbwenye Ayuda ale adakhuwa mbati , " Mungamsudzula kwene , imwe nee si imweve shamwaliache Mfumu wa Roma tayu ! Munthu anapiikha yekha kukhala mfumu , weneyo akupandukira Mfumu wa Roma ! "
43019013	Pidava Pilato mafala enewa , adabuluka na Yesu panja mbakhala pampando wache wakutongera miseru pambuto yakuchemerwa , " Thando yakumangwa na miyala . " ( Pa Chiyuda ndi " Gabata . " )
43019014	Ndzidzi ukhali chifupi masikati a nsiku ikhasasanyikira Ayuda pya pa Nsiku Yakupuma ya Paska , ikhali mangwana mwache ile . Pilato adalonga kuna Ayuda ale mbati , " Uyutu mfumu wanu . "
43019015	Iwo adatawira mbati , " Mpheni ! Mpheni ! Mkhomereni pamtanda ! " Pilato ule adaavunza mbati , " Munafuna ndikhomere pamtanda mfumu wanuyi ? " Anyansembe akulu adatawira mbati , " Mfumu anadziwa ife ndi Mfumu wa Roma ene basi ! "
43019016	Tenepo Pilato adapereka Yesu m'manja mwawo kuti iye akhomerwe pamtanda . Tenepo anyankhondo adamkwata Yesu . 
43019017	Iye adathukula mtandache mbaenda nawo kumbuto yakuchemerwa " Chibade cha Msolo . " ( Pa Chiyuda ndi " Gologota . " )
43019018	Kweneko adamkhomera pamtanda . Adakhomera pontho pamtanda anthu awiri , mbodzi kumadyo , unangombo kumabzere , Yesu pakati . 
43019019	Pilato adalemba chidziwiso mbachikhomera padzulu pamtanda wa Yesu chakuti , " Yesu wa ku Nazareti , Mfumu wa Ayuda . "
43019020	Anthu azinji adawerengapo , thangwi pambuto padakhomerwa Yesu pamtanda pakhali chifupi na mzinda wa Yerusalemu . Chidziwiso chidalembwa na malongero a Chiyuda , Chiroma na Chigriki . 
43019021	Anyansembe akulu adalonga kuna Pilato mbati , " Lekani lemba kuti , ' Mfumu wa Ayuda ' , mbwenye mulembe kuti , ' Munthuyu akhalonga kuti , Ine ndine Mfumu wa Ayuda . ' "
43019022	Pilato adatawira mbati , " Pyalemba inepi pilekeni pikhale tenepo . "
43019023	Pikhadamala anyankhondo kukhomera Yesu pamtanda , iwo adakwata nguwo zache mbazigawa mapindi anayi , towera munthu akwate phindi yache . Iwo adakwata pontho mkanjo wache wakuchita kulukwa monsene mwene mbukhonda khala na msono . 
43019024	Anyankhondo ale adalonga okha ene mbati , " Mbatilekeni kuung'amba , mbwenye tichite ntsango towera tione mbani anafuna kuukwata . " Penepi pidachitika towera pikwanekwane pidalonga Malemba kuti , " Iwo adagawana nguwo zanga mbachitira ntsango mkanjo wanga . " Tenepo penepi ndiye pidachitadi anyankhondo ale . 
43019025	Mache Yesu , mbaleache mache , Maria mkazi Kaleopa na Maria wa ku Magadala adaimira chifupi na mtanda wa Yesuwo . 
43019026	Yesu adaona mache pabodzi na nyakufunzache wapamtima ule aimira penepo , natenepo iye adalonga kuna mache mbati , " Mkaziwe , mwanako ngushu . "
43019027	Tenepo adalongambo kuna nyakufunzache ule mbati , " Mako ngushu . " Kubulukira ndzidzi wenewo nyakufunza ule adamkwata mkazi ule mbakakhala naye kwawo . 
43019028	Yesu adapidziwa kuti chinchino pyonsene pikhadakwanakwana . Tenepo kuti Malemba akwanekwane iye adalonga mbati , " Ndina nyota . "
43019029	Penepo pakhali chitomba chakudzala na vinyu wakujuja , tenepo chikhwasakhwasa chidavikwa mwenemo , mbichifekwa kuphesi mbichifikiswa pamulomo wa Yesu . 
43019030	Yesu adamwa vinyu ule mbalonga mbati , " Pyakwanakwana . " Tenepo adazolima pansi mbafa . 
43019031	Akadamu a Chiyuda adapempha Pilato kuti aatawirise kaswa miyendo ya amuna akhadakhomerwa pamtanda ale mbatchithisa mitembo yawo pamtanda pale . Ikhali nsiku ikhasasanyikira Ayuda pya pa Nsiku Yakupuma , natenepo iwo adapempha penepi , thangwi hakhafuna kuti mitembo ile ikhale pamtanda pale pa Nsiku Yakupuma tayu , podi Nsiku Yakupuma yeneyo ikhali yakuchena pyakwanga . 
43019032	Tenepo anyankhondo adenda kaswa miyendo ya amuna awiri adakhomerwa pamtanda pabodzi na Yesu ale , mbatoma na mbodzi , kubuluka penepo adachita chibodzibodzi kuna unangoyo . 
43019033	Mbwenye pidafika iwo pana Yesu , adaona kuti iye akhadafa kale , natenepo iwo hadasweve tayu miyendo yache . 
43019034	Mbwenye mbodzi wa anyankhondo ale adalasa mbavu za Yesu na dipa , tenepo kabodzi kene chiropa na madzi pidachucha . 
43019035	Ule adaona penepi pikuchitika akupichitira umboni kuti imwembo mukhulupire . Umboni wachewo ngwakuonadi , tenepo akudziwa kuti pinalonga iyepyo mphyakuonadi . 
43019036	Penepi pidachitwa kuti pikwanekwane pidalonga Malemba kuti , " Nee gogodo yache na ibodzi ene inadzaswiwa tayu . "
43019037	Pana panango m'Malemba palembwa kuti , " Anthu anadzayang'ana pana adalasa iwo ule . "
43019038	Kubuluka penepo Yosefe wa kuluwani ya Arimatea , adapempha Pilato kuti amtawirise katchithisa mtembo wa Yesu pamtanda . Yosefe akhali nyakutewera wa Yesu , kwache akhapibisa , thangwi akhagopa akadamu a Chiyuda . Pilato adamtawirisa kautchithisa . Tenepo Yosefe adenda mbakautchithisapo . 
43019039	Iye adenda pabodzi na Nikodemu , ule akhadenda kuna Yesu na mosiku . Nikodemu adakwata mafuta akununkhira , akuvungazwa na mure , pontho na aloe , akudzala mabuvawo manomwe .
43019040	Amuna awiriwa adakwata mtembo wa Yesu mbaukukutiza nguwo zakuchena pabodzi na mafuta akununkhira ale kuteweza mtemo wa Ayuda wakusasanya mtembo angafuna kuuikha m'masiye . 
43019041	Kumbuto kukhadakhomerwa Yesu kukhali munda . Tenepo m'mundamo mukhali masiye achinchino ale chipo hadaikhwa munthu na mbodzi ene tayu . 
43019042	Podi ikhali nsiku Miasasanyikira Ayuda pya pa Nsiku Yakupuma , pontho kuti masiyewo akhali chifupi , iwo adaikha mtembo wa Yesu m'masiyemo . 
43020001	Bzobzo pa Dimingu kunja mbakudzati chena , Maria wa ku Magadala adenda kumasiye kule mbagumana mwala wabuluswapo pamsuwo wa masiye ale . 
43020002	Iye adenda na kuthamanga kuna Simoni Peturo na kuna nyakufunza unango wapamtima pa Yesu ule mbaapanga mbati , " Mtembo wa Mbuya wabuluswamo m'masiye , penu waenda kaikhwa kupi penu ! "
43020003	Tenepo Peturo na nyakufunza unango ule adenda kumasiye kule . 
43020004	Onsene uwiriawo adathamanga pabodzi pene , mbwenye nyakufunza unango ule adathamanga pyakwanga kupiringana Peturo mbatoma kufika ndiye kumasiye kule . 
43020005	Iye adakotama mbaona nguwo zakuchena zikhadakukutizirwa mtembo wa Yesu zili apo , mbwenye iye hadapita m'bwalo mule tayu . 
43020006	Peturo akhali m'nduli mwache ule adafikambo penepo mbapitiratu m'masiye mule . Iye adaona kwene nguwo zakuchena zile basi zili rule , 
43020007	pontho nguwo ikhadakukutizirwa msolo wa Yesu . Iyo hikhali pabodzi na nguwo zakuchena zile tayu , mbwenye ikhali mulu pa yokha . 
43020008	Tenepo nyakufunza unango akhadatoma kufika penepo ule , adapitambo mwenemo . Iye adaona mbakhulupira . 
43020009	Iwo hadavesa tayu basi pidalonga Malemba pile kuti Yesu athema kulamuka kuimfa . 
43020010	Tenepo anyakufunza ale adabwerera kwawo . 
43020011	Maria adaimira kunja kwa masiye ale kulira . Pikhalira iye , adakotama mbasuzumira m'masiye mule , 
43020012	tenepo adaona ange 
43020013	Iwo adamvunza mbati , " Mkaziwe , unaliranji ? " Maria adatawira mbati , " Mbuyanga akwatwamo , penu aenda kaikhwa kupi penu ! "
43020014	Tenepo iye adazungunuka mbaona Yesu aimira penepo ; mbwenye iye hadapidziwa kuti iye akhali Yesu tayu . 
43020015	Yesu adamvunza mbati , " Mkaziwe , watani unalira ? Anasaka iwe mbani ? " Mkazi ule akhanyerezera kuti iye akhali nyakulima wa munda ule , natenepo adalonga kuna iye mbati , " Mbuya ngakhala ndimwe mwamkwata , ndipangeni kwamuikha imwe , tenepo ine ndinati ndiende kamkwata . "
43020016	Yesu adalonga kuna iye mbati , " Maria ! " Maria ule adazungunuka mbamuyang'ana mbalonga mbati , " Raboni ! " ( Kweneku nkhulonga kuti " Mfunzisi " m'chilongero cha Chiyuda . )
43020017	Yesu adampanga mbati , " Leka kundikhuya , thangwi ndidzati kwira kudzulu kuna Baba tayu . Mbwenye ndoko kuna abale anga ukaapange kuti ndikukwira kudzulu kuna Babanga , ule ndi Baba wa imwe monsene , Mulungu wanga , ule pontho ndi Mulungu wanu . "
43020018	Tenepo Maria wa ku Magadala adenda mbakapanga anyakufunza ale kuti iye akhadaona Mbuya , pontho adaapanga pyonsene pikhadampanga Mbuya pile . 
43020019	Ndzidzi ukhali mawulo pa Dimingupo , tenepo anyakufunza adagumanyikana pabodzi m'subi yakufungwa mwadidi , thangwi akhagopa akadamu a Chiyuda . Tenepo Yesu adadza mbaimira pakati pawo mbalonga mbati , " Mtendere mbukhale namwe . "
43020020	Pikhadamala iye kulonga penepi adaaonesa manja na mbavu zache . Anyakufunza ale adakomerwa pyakwanga kuona Mbuya . 
43020021	Yesu adalonga pontho kuna iwo mbati , " Mtendere mbukhale namwe . Ninga mudanditumira Baba , sasawambo ine ndikukutumani . "
43020022	Tenepo iye adaapepesera muya mbalonga mbati , " Tambirani Mzimu Wakuchenayo . 
43020023	Imwe mungalekerera pyakudawa pya anthu , iwo alekererwadi , mbwenye mungakhonda kualekerera , iwo nkhabe lekererwadi tayu . "
43020024	Mbodzi wa anyakufunza khumi na awiri ale , dzinache Tomasi ( wakuchemerwa Mwana mphasa ) hakhali pabodzi nawo pidadza Yesu tayu . 
43020025	Tenepo anyakufunza anango ale adampanga mbati , " Ife tamuona Mbuya ! " Tomasi adalonga mbati , " Kukhulupira kwanga ndingaona madazwi a perego m'manja mwache , pontho ndingaphata madazwiwo na chala changa mbandiphata na manjanga m'mbavu mwache . "
43020026	Pidagwanda dimingu ibodzi , anyakufunzache adagumanyikana pontho m'subi , Tomasi akhali nawo mwenemo . Misuwo idafungwa mwadidi mwene , mbwenye Yesu adadza mbaimira pakati pawo mbalonga mbati , " Mtendere mbukhale namwe . "
43020027	Tenepo iye adalonga kuna Tomasi mbati , " Tomasi , phata na chala chako apa , pontho yang'ana m'manja mwangamu ; phata na dzanjako m'mbavu mwangamu . Leka penuka , mbwenye khulupira . "
43020028	Tomasi adatawira mbati , " Mbuyanga , pontho Mulungu wanga ! "
43020029	Yesu adalonga kuna iye mbati , " Kani iwe wakhulupira thangwi yakuti wandiona ? Ngakutsanzaya anthu ale ambakhulupira okhonda kundiona ! "
43020030	Yesu adachita pidzindikiro pinango pizinji pamaso pa anyakufunzache pile hapidalembwe m'bukhumu tayu . 
43020031	Mbwenye penepi pyalembwa kuti imwe mukhulupire kuti Yesu ndi Khristu , Mwana Mulungu , pontho kuti kudzera m'chikhulupiro chanu pana iye , mukhale na moyo chadichadi . 
43021001	Kubuluka penepo Yesu adaonekera pontho kuna anyakufunzache kunyanza ya Tiberia . Penepi pidachitika tenepa . 
43021002	Simoni Peturo , Tomasi ( wakuchemerwa Mwana mphasa ) , Natanaele wa ku Kana m'nthemba ya Galilea , ana a Zebedeo , na anyakufunza anango awiri akhali pabodzi onsene . 
43021003	Simoni Peturo adalonga kuna anzache ale mbati , " Ndikwenda kapha nsomba . " Iwo adalonga mbati , " Tinaenda nawembo . " Tenepo iwo adapakira m'mwadiya mbaenda . Mbwenye mosiku onsenewo hadapha chinthu na chibodzi chene tayu . 
43021004	Pikhachena kunja , Yesu adaimira pamtunda , mbwenye anyakufunza ale hadadziwa kuti munthu ule akhali Yesu tayu . 
43021005	Tenepo iye adaavunza mbati , " Ayi aphalemwe , hamudaphe pinthu tayu ? " Iwo adatawira mbati , " Nkhabe chinthu na chibodzi chene tayu . "
43021006	Iye adalonga kuna iwo mbati , " Gweserani kokotanu kukhundu yamadyo ya mwadiya , munati muphe nsomba . " Tenepo iwo adagwesera kokotawo mbachimwana kuikweyera m'mwadiya , thangwi akhadamanga nsomba zizinji zene . 
43021007	Nyakufunza wapamtima pa Yesu adalonga kuna Peturo mbati , " Ndi Mbuya ! " Pidava Peturo kuti akhali Mbuya , adavala mkanjo wache thangwi akhadaudula . Penepo pene adanumphira m'nyanza mule . 
43021008	Anyakufunza anango ale adadza na mwadiya pamtunda uku akukwewa kokotawo yakudzala na nsomba , podi iwo akhali chifupi na pamtunda matanyo dzana ibodzi . 
43021009	Pidafika iwo pamtunda pale adaona nsomba pamoto wamakala , pontho na mikate . 
43021010	Tenepo Yesu adalonga kuna iwo mbati , " Idzani kuno na nsomba pang'ono zapha imwe chinchino panozo ! "
43021011	Simoni Peturo adapakira m'mwadiya mule mbakwewera kumtunda kokota ile yakudzala na nsomba zikuluzikulu zakukwana dzana na makumashanu na zitatu . Podi kwene kuti nsomba zikhadainjipa , kwache kokota ile hidang'ambika tayu . 
43021012	Yesu adalonga kuna iwo mbati , " Idzani mudye . " Nee nyakufunza na mbodzi ene adawanga mtima kumvunza tayu kuti " Ndimwe ani ? " Thangwi adapidziwa kuti iye akhali Mbuya . 
43021013	Yesu adaafendezera mbakwata mkate mbaapasa . Adachita chibodzibodzi kuna nsomba zile . 
43021014	Keneka kakhali kachitatu Yesu kuonekera kuna anyakufunzache pidalamuka iye kuimfa . Yesu alonga na Peturo
43021015	Pikhadamala iwo kudya , Yesu adalonga kuna Peturo mbati , " Simoni , mwana Yohani , ayi iwe umbandifunadi kupiringana anangowa ? " Iye adatawira mbati , " Ande , Mbuya , imwe mukupidziwa kuti ndimbakufunani . " Yesu adalonga kuna iye mbati , " Dyesa anabirangawa . "
43021016	Yesu adalonga pontho kachiwiri kache kuna iye mbati , " Simoni , mwana Yohani , ayi iwe umbandifunadi ? " Iye adatawira mbati , " Ande , Mbuya , imwe ene mukupidziwa kuti ndimbakufunani . " Yesu adalonga kuna iye mbati , " Yang'anira mwadidi mabirangawa . "
43021017	Yesu adalonga pontho kachitatu kache kuna iye mbati , " Simoni , mwana Yohani , ayi iwe umbandifunadi ? " Peturo adatsukwala thangwi Yesu adamvunza kachitatu kuti , " Ayi iwe umbandifunadi ? " Tenepo iye adalonga kuna Yesu mbati , " Mbuya , imwe mumbapidziwa pyonsene , imwe mumbapidziwa kuti ndimbakufunani . " Yesu adalonga kuna iye mbati , " Dyesa mabirangawa . 
43021018	Ndikukupanga pyakuonadi kuti pikhali iwe mphale , ukhasasanyika mbuenda pyako kukhafuna iwe , mbwenye ungadzakalamba , unadzafiithula mikono yako , tenepo unango anadzakumanga mbadzaenda nawe kunakhonda iwe tuna . "
43021019	Yesu adalonga penepi kuti adziwise Peturo kufa kukhafuna iye dzachita kudzesa demelero kuna Mulungu . Tenepo Yesu adalonga kuna iye mbati , " Nditewere ! "
43021020	Peturo adazungunuka mbaona nyakufunza unango wapamtima pa Yesu ule m'nduli mwache , akhadatsamira Yesu pikhadya iwo pa Phwando ule , mbavunza mbati , " Mbuya , mbani anafuna dzakuperekani kuna anyamalwanu ? "
43021021	Pidaona Peturo nyakufunzayo adavunza Yesu mbati , " Mbuya , apo uyumbo ? "
43021022	Yesu adatawira mbati , " Ngakhala ine ndmapifuna kuti iye akhale na moyo kufikirana ine ndidze pontho , iwembo uli napyonji ? Nditewere ! "
43021023	Tenepo mbiri idaveka pakati pa anyakutewera a Yesu onsene kuti nyakufunza ule hanafa tayu . Yesu hakhalonga kuti iye hanafa tayu , mbwenye adalonga mbati , " Ngakhala ine ndinapifuna kuti iye akhale na moyo kufikirana ine ndidze pontho , iwembo uli napyonji ? "
43021024	Iye ndi nyakufunza adachitira umboni pya pinthu penepi , pontho nyakupilemba ule . Tenepo timbapidziwa kuti pidalonga iye pile mphyakuonadi . 
43021025	Chinchino pinthu pinango pikhadachita Yesu pilipo pizinji pene mwakuti pyonsene mbapidalembwa , ndikunyerezera kuti dziko yonsene yapansi nee mbapadakhala mbuto yakukwana tayu kukoya mabukhu onsene adafuna kulembwa ale . 
44001001	Kuna Teofilo : M'bukhu mwanga yakutoma ndidakulemberani pinthu pyonsene pile pidaphata Yesu na kupifunzisa kutomera pandzidzi wa basache
44001002	kuflkirana nsiku idakwatwa iye kwenda kudzulu . Mbadzati kwatwa , Yesu , na mphamvu ya Mzimu Wakuchena , adapanga anyakutumwa akhadasankhula iye ale pyakuti aphate . 
44001003	Pidamala nyatwa zache , Yesu adaonekera kuna iwo kazinji kene nsiku makumanayi mbaapangizadi kuti akhali na moyo . Iwo adamuona , tenepo iye adalonga nawo pya Ufumu wa Mulungu . 
44001004	Pidagumanyikana iwo pabodzi a Yesu adaapanga mbati , " Lekani buluka ku Yerusalemu , mbwenye dikhirani mtukwa udakupangani ine , mtukwa udadumbira Babanga kuti anadzakupasani ule . 
44001005	Yohani adabatiza na madzi , mbwenye nsiku pang'ono munati mudzabatizwe na Mzimu Wakuchena . "
44001006	Pidagumanyikana anyakutumwa pabodzi na Yesu adamvunza mbati , " Mbuya , pandzidzi uno munabwezera pontho ufumu kuna anthu a ku Israele ? "
44001007	Yesu adalonga kuna iwo mbati , " Babanga adaikha na utongi wache ene ndzidzi wakuti pinthu pyonsenepi pidzachitike , tenepo si kwa imwe kudziwa tayu . 
44001008	Mbwenye Mzimu Wakuchena angadza pana imwe , munadzatambira mphamvu mbamudzakhala mboni zanga mu Yerusalemu , mu Yudea monsene na mu Samaria na kufikirana madolomezero a dziko yapansi . "
44001009	Pidamala iye kulonga mafala enewa , adakwatwa kwenda kudzulu iwo mbali kumuyang'ana , tenepo adabiswa na makole . 
44001010	Anyakutumwa mbali kuyang'anisisa kudzulu tenepo , mwenemo iye akwenda , vumbuvumbu amuna awiri akuvala nguwo zakuchena adaimira m'khundu mwawo
44001011	mbavunza mbati , " Imwe anthu a ku Galilea , munaimiranji pano mbumuyang'ana kudzulu ? Yesuyu , akwatwa kubuluka kuna imwe mbaenda kudzulu ule , anadzabwera pontho sasawa ninga mudamuonera imwe kwenda kudzulu . "
44001012	Penepo anyakutumwa adabwerera ku Yerusalemu kubulukira kuphiri ya Olivi . Nsinzo wache unakwana matanyo chikwi chibodzi kubulukira ku Yerusalemu . 
44001013	Pidapita iwo mumzinda adakwira subi yapadzulu mule mukhakhala iwo . Akhalimo Peturo , Yohani , Yakobo na Andrea ; Filipi na Tomasi ; Batolomeo na Mateo ; Yakobo mwana Alifeo ; Simoni , mbodzi wa Ayuda wakufuna kudzesa utumbe kudziko ya Israele ; na Yudasi mwana Yakobo . 
44001014	Na manyerezero abodzi ene iwo akhagumanyikana kupemphera ndzidzi onsene , pabodzi pene na akazi anango na Maria mache Yesu pontho na abale ache . 
44001015	Pidagwanda nsiku pang'ono Peturo adaimira pakati pa anyakukhulupira . Penepo pakhali anthu ninga dzana na makumawiri . Iye adalonga mbati , 
44001016	" Abale anga , pidathema kuti Malemba akwanekwane pya pinthu pidafuna kuchitika kuna Yudasi , ninga mudalongera Mzimu Wakuchena kudzera muna Davite . Yudasiyu adapangiza anthu njira yakuphatira Yesu . 
44001017	Iye akhali mbodzi wa ife , mbasankhulwa kuphata basa pabodzi na ife . "
44001018	Iye adagula munda na kobiri zikhadatambira iye thangwi ya pyakudawa pikhadachita iye . Penepo adagwa pansi chamsolo mbafa , mbatumbuka pakati , matumbo ache mbakhuthuka . 
44001019	Anthu onsene a ku Yerusalemu adapiva , natenepo adauthula mundawo dzina yakuti " Akeledama " , kweneko nkhulonga kuti " Munda wa Chiropa . "
44001020	Peturo adathimiza kulonga mbati , " Pyalembwa m'bukhu ya Masalimo kuti , ' Nyumbache mbisanduke madembe ; nee mbodzi akhalemo . ' Pyalembwa pontho kuti , ' Munthu unango mbatambire basache . '
44001021	
44001022	
44001023	Natenepo adasankhula amuna awiri , Yosefe ule akhathulwa Basaba ( wakudziwika pontho na dzina yakuti Yusito ) na Matiasi . 
44001024	Penepo adapemphera mbati , " Mbuya , imwe mumbadziwa mitima ya anthu onsene , mphapo tionesenimbo ngupi mwa awiriwa asankhula imwe , 
44001025	towera atambire basa ya unyakutumwa m'mbuto mwa Yudasi ule adaisiya mbaenda kumbuto yakumthemera . "
44001026	Penepo iwo adachita ntsango , tenepo nyakusankhulwa akhali Matiasi , mbathimizira gulu ya anyakutumwa khumi na mbodzi ale . 
44002001	Pidafika Nsiku ya Pentekosti anyakukhulupira onsene adagumanyikana pabodzi m'nyumba . 
44002002	Vumbuvumbu kudaveka dungu ninga ya mphepo ikulu kubulukira kudzulu mbidzala nyumba yonsene mukhali iwo mule . 
44002003	Tenepo adaona pinango pyakuoneka ninga malulume a moto ule udabalalika mbuphamira anthu onsene mwenemo kada munthu . 
44002004	Iwo onsene adadzazwa na Mzimu Wakuchena mbatoma kulonga malongero achilendo ninga mudaalongesera Mzimuyo . 
44002005	Penepo pakhali Ayuda akukhala mu Yerusalemu , anthu akugopa Mulungu ale akhadabwera kubulukira kumadziko onsene a pansi pano . 
44002006	Pidaveka dungu ile , anthu azinji pyakwanga adagumanyikana . Onsene adadodoma , thangwi onsene a iwo adava chilongero chache chene chikulongwa na anyakukhulupirawo . 
44002007	Iwo adadodoma mbamalwa nzeru , tenepo adalonga mbati , " Ayi anthu onsene analongawa si Agalilea enewa tayu ?
44002008	Mphapo pyakhala tani kuti tonsene tikuava akulonga na malongero a mtundu wathu ene ?
44002009	Ife tabulukira kumadziko a : Paritia , Midia na Elamu ; Mesopotamia , Yudea na Kapadokia ; ku Ponto na Asia , 
44002010	ku Frigia na Pamfilia , ku Iguputo na nthemba za Libia chifupi na ku Kirene . Anango a ife abulukira ku Roma , 
44002011	Ayuda na anango ale ambateweza pya Chiyuda . Anango a ife ngaku Krete na ku Arabia ; mbwenye tonsene tikuava akulonga na malongero athu pya pinthu pikulu pyachita Mulungu ! "
44002012	Onsene adadodoma mbamalwa nzeru , tenepo adavunzana unango na mwanzache mbati , " Penepi pikulonganji ? "
44002013	Mbwenye anthu anango adaadzeda mbati , " Anthu enewa aledzera ! "
44002014	Tenepo Peturo adaimira pabodzi na anyakutumwa anango khumi na mbodzi ale . Iye adalonga kuna mwinji wa anthu onsene ule mwakugaluza fala mbati , " Imwe Ayuda na imwe monsene mumbakhala mu Yerusalemu muno , veserani kuno , ndikupangeni kuti penepi pikulonganji :
44002015	Anthu enewa hadaledzere ninga munanyerezera imwe tayu , ano ndi machibese ene ora yachifemba . 
44002016	Mbwenye penepi mphile pikhadalongwa kalene na mprofeti Yoeli kuti , 
44002017	' Mulungu adalonga kuti : Ipi mphile pinafuna ine dzachita nsiku zakumalisa . Ndinadzakhuthulira Mzimu wanga pana anthu onsene . Ananu achimuna na achikazi anadzalonga mphangwa zakubulukira kuna ine ; aphale anu anadzaona masomphenya , pontho nkhalamba zanu zinadzalota ndoto . 
44002018	Ande , nsiku zenezo , ndinadzakhuthulira Mzimu wanga pana anyabasanga , amuna na akazi ene , tenepo anadzalalika mphangwa zanga . 
44002019	Ndinadzachita pyakudodomesa kuthambo ya kudzulu pontho na pidzindikiro pansi pano . Panadzakhala chiropa , moto na utsi ukulu ;
44002020	dzuwa inadzaswipiswa na mdima , pontho mwezi unadzasanduka wakufira ninga chiropa , mbidzati fika nsiku ikulu yademelero , Nsiku yakudza pontho kwa Mbuya ile . 
44002021	Penepo anthu onsene ale anadzachemera Mbuya kuti aaphedze , anadzapulumuswa . '
44002022	" Imwe , Alsraele anzanga , ngavani mafalawa ! Yesu wa ku Nazareti akhali munthu ule adatsikimizirwadi na Mulungu kuna imwe na pyakudodomesa pontho pidzindikiro pyonsene pidachita Mulungu kudzera muna iye . Imwe mukupidziwa kale , thangwi pidachitika pakati panu . 
44002023	Na kufuna kwa Mulungu pontho na kudziwiratu kwache , Yesu adaperekwa m'manja mwanu . Imwe mudampha pakumpereka kuna anthu akuipa towera amkhomere pamtanda . 
44002024	Mbwenye Mulungu adamulamusa kuimfa , mbamsudzula panyatwa zikulu za imfa , thangwi pikhali pyakuchimwanika kuti imfa imkhazike pauperezo . 
44002025	Davite adalonga pya iye mbati , ' Ndidamuona Mbuya pamaso panga , iye ali chifupi na ine ndzidzi onsene , natenepo ine nkhabe dzatekenyeka tayu . 
44002026	Natenepo mtimanga wakomerwa , pontho lulume yanga yasekera , na manungo anga ene anadzakhala m'chidikhiro , 
44002027	thangwi imwe nkhabe dzandisiya kudziko ya anthu akufa , penu kuleka nyabasanu wakukhulupirika kuti avunde m'masiye tayu . 
44002028	Mwandionesa njira zakundiendesa kumoyo , pontho munandidzaza na kusekera pamaso panu . '
44002029	" Abale anga , ndinakwanisa kulonga namwe pakwecha pya kholo wathu wakudziwika Davite . Iye adafa mbafikhirwa , tenepo nthumbi yache ili kuno na lero . 
44002030	Iye akhali mprofeti , tenepo adadziwa pidampanga Mulungu : Mulungu adadumbira kuti mbodzi mwa pidzukulu pyache ndiye anadzapita ufumu wache . 
44002031	Davite adaona pile pikhafuna dzachitika kutsogolo , tenepo adalonga pya kulamuka kwa Khristu kuimfa mbati , ' Iye hadasiyiwa kudziko ya any akufa tayu ; pontho manungo ache hadavunda m'masiye tayu . '
44002032	Yesu onthoonthoyu adalamuswa na Mulungu kuimfa mbakhala na moyo . Tonsenembo ndife mboni za penepi . 
44002033	Iye adakwizwa mbakakhala kudzanja yamadyo ya Mulungu mbatambira Mzimu Wakuchena ule akhadadumbira Babache kuti anadzampereka . Tenepo iye adatikhuthulira mtukwa unaona imwe na kuuva chinchino . 
44002034	Si Davite adakwira kwenda kudzulu tayu , mbwenye iye adalonga mbati , ' Mbuya adalonga kuna Mbuyanga kuti : Khala kudzanja yanga yamadyo
44002035	kufikirana ndiikhe anyamalwako ninga chakusanjikirapo manyalo ako . '
44002036	" Natenepo Alsraele onsene apidziwedi kuti : Yesu adakhomera imwe pamtanda ule , Mulungu amuikha kukhala Mbuya pontho Khristu . "
44002037	Pidava anthu penepi , pidaalasa mtima , tenepo adavunza Peturo na anyakutumwa anango ale mbati , " Abale , tichitenji ife ? "
44002038	Penepo Peturo adaapanga mbati , " Monsene muleke pyakudawa pyanu mbamubatizwe na dzina ya Yesu Khristu . Tenepo Mulungu anadzalekerera pyakudawa pyanu mbadzakupasani mtukwache , Mzimu Wakuchena . 
44002039	Mulungu adumbira kuti iye anadzachita penepi kuna imwe na ananu na kuna anthu onsene akutali — onsene ale anadzachemerwa na Mbuya Mulungu wathu . "
44002040	Peturo adalonga kuna iwo mafala anango azinji mbaadembetera mbati , " Pipulumuseni mwekha ene kunyatwa zile zinabwera pana anthu akuipawa ! "
44002041	Tenepo anthu ale adatawira mphangwa zache adabatizwa . Nsiku yonthoyo anthu pikwi pitatu adathimizirika pagulu pawopo . 
44002042	Iwo adavera chifunziso cha anyakutumwa mbakhala akuphatizana , kumenya mkate pabodzi kukumbuka Mbuya , pontho na kupemphera pabodzi na mtima onsene . 
44002043	Anthu onsene adadzazwa na mantha , thangwi ya pyakudodomesa na pidzindikiro pizinji pile pikhachitwa na anyakutumwa . 
44002044	Anyakukhulupira onsene adathimiza kukhala mukuphatizana mbagawana pinthu pyawo pyonsene unango na mwanzache . 
44002045	Akhagulisa nyumba zawo na pinthu pikhali na iwo , towera agawize kobirizo kuna munthu onsene malingana na kusowa kwache . 
44002046	Nsiku na nsiku adagumanyikana pabodzi m'Nyumba ya Mulungu , mbamenya mkate pabodzi m'misa mwawo kudyerana na mitima yakukomerwa na yakupichepesa , 
44002047	mbakuza Mulungu . Tenepo anthu onsene adakomerwa nawo . Nsiku zonsene Mbuya akhathimizira gulu yawoyo na anthu akhapulumuswa ale . 
44003001	Nsiku inango paora yachitatu na mawulo , pandzidzi wakupemphera , Peturo na Yohani adenda ku Nyumba ya Mulungu kapemphera . 
44003002	Pamsuwo wa Nyumba ya Mulungu , wakuthulwa Msuwo Wakubalika , pakhali munthu wakulamala miyendo chibalirwe chache . Nsiku zonsene anthu akhamthukula mbakamsiya pamsuwopo towera apemphese kuna anthu akhapita m'Nyumba ya Mulungu ale . 
44003003	Pidaona iye Peturo na Yohani akupita m'Nyumba ya Mulungu ile , adaapempha kuti iwo ampasembo pinthu . 
44003004	Iwo adamuyang'anisisa , tenepo Peturo adampanga mbati , " Tiyang'ane ! "
44003005	Natenepo iye adaayang'anadi kudikhira kuti anatambira pinthu kubulukira kuna iwo . 
44003006	Mbwenye Peturo adampanga mbati , " Ine nkhabe kobiri yakuti ndikupase , mbwenye ndinakupasa china ine : na dzina ya Yesu Khristu wa ku Nazareti ndinakutonga , famba ! "
44003007	Tenepo adamphata mkono wache wamadyo mbamphedza kumulamusa . Kabodzinakabodzi manyalo na mphundupundu zache pidawangiratu ;
44003008	iye adanumpha mbaimira na manyalo ache , tenepo adatomeratu kufambafamba . Iye adapita nawo pabodzi m'Nyumba ya Mulungu mbali kufamba , na kunumphanumpha pontho na kukuza Mulungu . 
44003009	Anthu penepo adamuona akufamba na kukuza Mulungu
44003010	mbamdziwa kuti akhali munthu onthoontho ule akhakhala mbapemphesa pa Msuwo Wakubalika wa Nyumba ya Mulungu ile . Anthu adadodoma pyakwanga mbamalwa nzeru na pile pidamchitikira nyakulamalayo . 
44003011	Pikhakakamira munthu ule pana Peturo na Yohani pambuto yakuchemerwa Khonde ya Solomo , anthu adadodoma pyakwanga mbathamangira kuna iwo . 
44003012	Pidaona Peturo anthu ale , adalonga kuna iwo mbati , " Imwe , Alsraele anzanga , mwatani munadodoma na penepi pontho munatiyan'ganiranji tenepa ? Kadi mukunyerezera kuti munthuyu tamfambisa na mphamvu zathu zene penu na thangwi yakuti timbapembedza Mulungu pyakwanga ?
44003013	Mulungu wa Abrahamu , Isake na Yakobo , Mulungu wa makolo athu , adapasa Nyabasache Yesu demelero ikulu . Mbwenye imwe mudampereka kuti aphiwe , pontho mudamkhonda pamaso pa Pilato , pidanyerezera iye kuti Yesu asudzulwe . 
44003014	Yesu akhali wakukhulupirika pontho wakulungama pamaso pa Mulungu , mbwenye imwe mudamkhonda mbamupempha Pilato kuti akuchitireni pikhafuna imwe pakukusudzulirani phanga . 
44003015	Imwe mudapha nyakudzesa moyo , mbwenye Mulungu adamulamusa kuimfa . Tenepo ife ndife mboni za penepi . 
44003016	Munthu anaona na kudziwa imweyu awanga thangwi ya chikhulupiro muna Yesu Khristu . Iye awangiratu ninga monsene munaonera imwe na mphamvu za Yesu , pontho na chikhulupiro chakuperekwa na Yesu chile . 
44003017	" Tenepo chinchino , Abale anga , ndapidziwa kuti pidachita imwe pabodzi na akadamu anu kuna Yesu , mudachita mwakukhonda dziwa . 
44003018	Mulungu adalongeratu kalene kudzera muna maprofeti onsene kuti Khristu wache anadzabonera ; tenepo iye adapichitisadi kukhala ninga mudalongera iye . 
44003019	Natenepo lekani pyakudawa pyanu , mbamuzungunukire kuna Mulungu towera iye akufudzireni pyakudawa pyanu . Mungachita tenepo , 
44003020	ndzidzi wakuwangiswa mtima unadzabwera kubulukira kuna Mbuya . Tenepo anadzakutumirani Yesu , akusankhulirani iye kale kuti akhale Khristu ule . 
44003021	Yesu athema kukhala kudzulu kufikirana ndzidzi ukwane wakuti pinthu pyonsene pisasanywe mwachinchino ninga mudadumbira Mulungu kale kudzera muna maprofeti ache akukhulupirika . 
44003022	Thangwi Mose adalonga mbati , ' Mbuya Mulungu wanu anadzakutumirani mprofeti ninga ine , pontho anadzakhala mbodzi wa anthu anu onthowa . Tenepo imwe muvere pyonsene pinafuna dzakupangani iye kuti muphate . 
44003023	Mbwenye munthu anakhonda dzavera mprofetiyo anadzakhethwa kuna anthu a Mulungu , pontho anadzavungwa . '
44003024	Andedi , maprofeti onsene akhali na mphangwa zakubulukira kuna Mulungu , kutomera Samuele kufikirana onsene adadza m'nduli mwache ale , adapilonga pontho pinachitika nsiku zinopi . 
44003025	Pidadumbira Mulungu kudzera muna maprofeti ache pile , mphyanu . Imwe ndimwe anachiro a chiverano chidachita Mulungu na makolo anu ninga mudalongera iye kuna Abrahamu mbati , ' Kudzera muna pidzukulu pyako ndinadzatsanzayisa anthu onsene a padziko yapansi . '
44003026	Pidasankhula Mulungu nyabasache , chakutoma adamtuma kuna imwe kukutsanzayisani pakukuzungunusani kubulukira kuna makhaliro anu akudawika . "
44004001	Pikhalonga Peturo na Yohani kuna anthu ale , anyansembe anango , mkadamu wa anyakulondali Nyumba ya Mulungu na Asaduki anango adafika penepo . 
44004002	Iwo adazhangali thangwi anyakutumwa awiri ale akhafunzisa anthu kuti Yesu akhadalamuka kuimfa , kuonesa kuti anyakufa anadzalamukambo . . 
44004003	Tenepo adaaphata mbaaikha m'perezo kufikirana mangwana mwache , nakuti kukhadadoka kale . 
44004004	Mbwenye anthu azinji ene adakhulupira pidava iwo mphangwazo . Tenepo gulu idakula , kulengesa amuna okha adakwana ninga pikwi pishanu . 
44004005	Mangwana mwache akadamu a Chiyuda , akuluakulu na afunzisi a mwambo adagumanyikana mu Yerusalemu . 
44004006	Penepo pakhali pontho Nyansembe Wamkulu Anasi , pabodzi na Kayafa , Yohani , Alekezanda pontho na anango a m'banja ya Nyansembe Wamkulu . 
44004007	Iwo adaimisa anyakutumwa ale pamaso pawo mbaavunza mbati , " Mphamvu inachita na imwe penepi njanji , pontho ndi dzina ya ani inachita na imwe penepi ? "
44004008	Peturo na kudzazwa na Mzimu Wakuchena adaatawira mbati , " Imwe akuluakulu na akadamu a anthu , 
44004009	mukutivunza lero pya udidi wachitirwa nyakulamalayu pontho nakuti awangiswa tani ?
44004010	Natenepo imwe pabodzi pene na anthu onsene a ku Israele mupidziwe kuti munthu aimira pamaso panuyu awangiswa na Yesu Khristu wa ku Nazareti adakhomera imwe pamtanda ule , mbwenye Mulungu adamulamusa kuimfa . 
44004011	Malemba akulonga pya Yesu kuti , ' Mwala udakhondwa na imwe amisiri akumanga nyumba ule , wasanduka wakufunika kupiringana inango yonsene . '
44004012	Chipulumuso chimbagumanwa muna Yesu yekha ene basi , thangwi padziko yonsene yapansi nkhabe munthu unango Mulungu adampereka kuti anakwanisa kutipulumusa tayu . "
44004013	A mThando ya miseru ya Chiyuda ale adadodoma kuona kuwanga mtima kwa Peturo na Yohani makamaka pidadziwa iwo kuti akhali anthu ene pyawo pontho okhonda funza . Penepo adadzindikira kuti akhadali pabodzi na Yesu . 
44004014	Iwo adasowa mafala akuti alonge , thangwi adamuona munthu akhadawangiswa ule aimira pabodzi na Peturo na Yohani . 
44004015	Tenepo Peturo na Yohani adapangwa kuti atome buluka panja pang'ono towera Thandoyo itome verana . 
44004016	Iwo adavunzana mbati , " Tichite nawonji amuna enewa ? Anthu onsene mu Yerusalemu akupidziwa kuti chakudodomesa chikuluchi chachitwa kudzera muna iwo , tenepo ife nkhabe kupikhonda tayu . 
44004017	Mbwenye kugopa kuti mbiri inafala konsene kuna anthu , tendeni tiagoswe kuti aleke longave kuna munthu na mbodzi ene na dzina ya Yesu . "
44004018	Tenepo adaachemera pontho mbaatonga kuti aleke longave penu kufunzisa na dzina ya Yesu . 
44004019	Mbwenye Peturo na Yohani adaatawira mbati , " Pitongeni mwekha ene chadidi ntchipi pamaso pa Mulungu , kuvera imwe anthu penu kuvera Mulungu . 
44004020	Thangwi ife nkhabe kwanisa kuleka longa pyonsene pyaona ife na kupiva tayu . "
44004021	Tenepo Thando ya miseru ya Chiyuda idaacheuza pikulu pene mbaasudzula , thangwi adaona kuti nkhabe kwanisika kuatchunyusa nakuti anthu onsene akhakuza Mulungu na pidachitikapyo . 
44004022	Munthu adawangiswa mwakudodomesa ule , pyaka pyache pidapiringana pyaka makumanayi . 
44004023	Si ndzidzi pidasudzulwa Peturo na Yohani , adabwerera kugulu kwawo mbalonga kuna iwo pyonsene pidaapanga anyansembe akulu na akuluakulu pile . 
44004024	Pidapiva anyakukhulupira , onsene adapemphera pabodzi kuna Mulungu mwakugaluza fala mbati , " Mbuya , ndimwe mudalenga kudzulu , dziko yapansi , bara na pyonsene pili mwenemo . 
44004025	Na Mzimu Wakuchena mudalonga kudzera muna kholo wathu Davite , nyabasanu , kuti , ' Thangwi ninji anthu okhonda khala Ayuda akuzhangali ; pontho ninji anthu akuverana pyapezipezi ?
44004026	Mafumu a dziko adapisasanya okha ene , pontho akadamu adagumanyikana pabodzi kupandukira Mbuya na Khristu wache . '
44004027	Ndimomwene , Herodi na Pontio Pilato adagumanyikana pabodzi mumzinda na anthu okhonda khala Ayuda potho na anthu a ku Israele kupandukira Yesu , Nyabasanu wakukhulupirika , Nyankhombo adasankhula imwe kukhala Mfumu ule . 
44004028	Iwo adachita pikhadanyerezera imwe kale na mphamvu zanu pontho na kufuna kwanu kuti pinadzachitika pile . 
44004029	Mbuya , yang'anani munatigoswera iwomu , mphapo tiphedzenimbo ife , anyabasanu , kulalika mphangwa zanu mwakuwanga mtima . 
44004030	Futhulani dzanjanu kuwangisa anthu , pontho mutawirise kuti pidzindikiro na pyakudodomesa pichitwe na dzina ya Yesu , Nyabasanu wakukhulupirika . "
44004031	Pidamala iwo pemphera pambuto pakhakhala iwo pale padatekenyeka . Tenepo onsene adadzazwa na Mzimu Wakuchena mbatoma kulalika mphangwa za Mulungu mwakuwanga mtima . 
44004032	Gulu yonsene ya anyakukhulupira ikhali a mtima ubodzi pontho na manyerezero abodzi . Nkhabe munthu na mbodzi ene akhalonga kuti mfuma ikhali na iye njache yekha ene tayu , mbwenye akhagawana unango na mwanzache pinthu pyonsene pikhali na iwo . 
44004033	Na mphamvu zikulu anyakutumwa adachitiradi umboni pya kulamuka kwa Mbuya Yesu kuimfa . Tenepo Mulungu akhaatsanzayisa pikulu onsene . 
44004034	M'gulu mwawomo nee mbodzi akhatcherenga tayu , thangwi anango ale akhali na nyumba pontho minda akhagulisa mbadza na kobiri zidatambira iwo zile kubulukira kupyakugulisa pyawo
44004035	kuna anyakutumwa . Tenepo kobiri zile zikhagawizwa kuna anyakukhulupira malingana na utcherengi wa munthu . 
44004036	Ninga pidachita Yosefe wa dzinza ya Levi wakubulukira kunsuwa ya Kipro , anyakutumwa akhamthula na dzina ya Barnaba ule ( kweneku nkhulonga kuti " Nyakuwangisa mtima " ) . 
44004037	Iyembo adagulisa mundache mbapereka kobirizo kuna anyakutumwa . 
44005001	Pakhali munthu unango , dzinache Hanania , ule pabodzi na mkazache Safira , adagulisambo mundawo unango . 
44005002	Mbwenye na chiverano cha iye na mkazache adapambula mbakoya kobiri zidagulisira iwo mundawozo mbadza na zakusala zile kuna anyakutumwa . 
44005003	Tenepo Peturo adalonga kuna Hanania mbati , " Thangwi ninji watawirisa Satana kudzala tenepa mumtima mwako kuti unamize Mzimu Wakuchena pakupambula kobiri zidagulisira iwe mundako ?
44005004	Mbudzati gulisa mundako , kadi mundawo hukhali wako tayu ? Pontho pidamala iwe kuugulisa , kadi kobiri zikhali zako tayu ? Mphapo ninji udanyerezera kuchita pinthu ninga penepi ? Iwe nee hudanamiza anthu tayu , mbwenye wanamiza Mulungu . "
44005005	Si ndzidzi pidava Hanania penepi , adagwa pansi mbaferatu ; tenepo anthu onsene adava penepi adagoswerwa pyakwanga . 
44005006	Aphale adabwera pambuto pakhali iyepo mbafinikiza mtembo wache na nguwo , mbauthukula mbaenda nawo kauikha m'masiye . 
44005007	Pidagwanda maora matatu mkazache na kukhonda dziwa pikhadachitikira mamunache pile adapitambo monthomo . 
44005008	Tenepo Peturo adamvunza mbati , " Ngandipange , ayi kobiri zonsene zidagulisira iwe na mamunako munda nsenezi ? " Iye adatawira mbati , " Ande , kobiri zonsene nsenezi . "
44005009	Penepo Peturo adalonga kuna iye mbati , " Thangwi ninji iwe na mamunako mwaverana kuyesa Mzimu wa Mbuya ? Yang'ana , amuna adenda kaikha mamunako m'masiye ale , chinchino ali pamsuwopo , mphapo onthowo anadzathukulambo iwe . "
44005010	Kabodzinakabodzi iye adagwa pansi pamanyalo a Peturo mbaferatu . Aphale adapita mwenemo mbaona kuti iye adafa , tenepo iwo adamthukula mbaenda naye kamuikha m'khundu mwa mamunache . 
44005011	Mpingo onsene na anthu onsene adagoswerwa pyakwanga pidava iwo penepi . 
44005012	Pidzindikiro na pyakudodomesa pizinji pikhachitwa na anyakutumwa pakati pa anthu . Anyakukhulupira onsene akhagumanyikana pabodzi m'Khonde mwa Solomo . 
44005013	Nee mbodzi wa kunja kwa gulu yawoyo adawanga mtima kupita m'gulu mwawomo tayu , mbwenye anthu onsene akhaasimba . 
44005014	Mbwenye anthu azinji ene , amuna na akazi ale adakhulupira Mbuya , akhathimizirika kugulu kwa wo . 
44005015	Na thangwi ya pikhachita anyakutumwa , atenda akhathukulwa mbagoneswa pamakha na mabonde m'khundu mwa misewu towera pikhafamba Peturo chithunzithunzi chache chikhuye anango a iwo . 
44005016	Tenepo anthu azinji ene akubulukira m'maluwani onsene akuzungulira mzinda wa Yerusalemu adadza na atenda pontho na ale akhali na mizimu yakuipa ; tenepo onsene adawangiswa . 
44005017	Tenepo Nyansembe Wamkulu na anzache onsene a m'gulu ya Asaduki adaipirwa pyakwanga na anyakutumwa ale . Natenepo adapinyerezera kuti achitepo pinthu . 
44005018	Iwo adaaphata anyakutumwa mbaafungira m'perezo . 
44005019	Mbwenye na mosiku mwache mngelo wa Mbuya adafungula misuwo ya perezo , mbaabulusa panja , mbaapanga mbati , 
44005020	" Ndokoni mukaimire m'Nyumba ya Mulungu kupanga anthu pyonsene pya moyo wachinchinowu . "
44005021	Anyakutumwa adaveradi , tenepo na machibese ene adenda kapita m'Nyumba ya Mulungu mbatoma kufunzisa . Nyansembe Wamkulu pabodzi na anzache adachemeresa mgumano wa akuluakulu onsene a Thando ya miseru ya Chiyuda . Tenepo iwo adatuma anthu kuperezo kuti adze na anyakutumwa kuna iwo . 
44005022	Mbwenye pidafika anthuwo kuperezo , hadagumanamo anyakutumwa tayu , natenepo adabwerera ku Thandoyo mbakalonga mbati , 
44005023	" Pidafika ife kweneko , tidagumana perezo yafungwa mwadidi , pontho anyakulondali onsene akhali m'misuwo , mbwenye pidachita ife m'bwalomo piteni , nee mbodzi adagumana ife mwenemo ! "
44005024	Pidapiva anyansembe akulu pontho na mkadamu wa anyakulondali Nyumba ya Mulungu , adamalwa nzeru pyakwanga na pikhadachitikira anyakutumwa pile . 
44005025	Tenepo padadza munthu kuna iwo mbalonga mbati , " Ngavani kuno ! Amuna adafungira imwe m'perezo ale ali m'Nyumba ya Mulungu kufunzisa anthu . "
44005026	Natenepo mkadamu wa anyakulondali Nyumba ya Mulungu adenda pabodzi na aphale ache mbakakwata anyakutumwa mbadza nawo . Mbwenye iwo hadaakwata mwakuzhangali tayu , thangwi adagopa anthu kuaponyera miyala . 
44005027	Iwo adadza na anyakutumwa ale mwenemo mbaaimirisa pamaso pa Thandoyo , tenepo Nyansembe Wamkulu adaavunza mbati , 
44005028	" Ife tidakucheuzani pikulu kuti muleke funzisa na dzina ya munthu weneyu . Mphapo yang'anani pyachita imwepi . Imwe mwavekesa chifunziso chanu mu Yerusalemu monsene , pontho mukufuna kutipambizira pya imfa ya munthu weneyu . "
44005029	Peturo na anyakutumwa anango adatawira mbati , " Tathema kuvera Mulungu nee kuti tivere anthu tayu . 
44005030	Imwe mudampha Yesu pakumkhomera pamtanda , mbwenye Mulungu wa makolo athu adamulamusa kuimfa . 
44005031	Mulungu adamuikha kudzanjache yamadyo kukhala Mkadamu pontho Nyankhombo kupasa mwayi anthu a ku Israele wakuleka pyakudawa pyawo kuti Mulungu aalekerere . 
44005032	Ife ndife mboni za pinthu penepi — ife na Mzimu Wakuchena , ule ndi mtukwa wa Mulungu kuna ambamvera ale . "
44005033	Pidapiva Thando ile , idazhangali pyakwanga mwakuti idafuna kuti anyakutumwa ale aphiwe . 
44005034	Mbwenye Mfarisi unango , dzinache Gamaliele , mfiinzisi wa mwambo , ule akhalemedzwa pyakwanga na anthu onsene , adaimira m'Thandomo . Iye adatonga kuti anyakutumwa atome buluswa panja pang'ono , 
44005035	tenepo adalonga mbati , " Imwe , Alsraele anzanga , chitani mpholemphole na pinachita imwe kuna anthu enewa . 
44005036	Imwe mukudziwa kuti pyaka pyapitapyo Teudasi akhafunambo kupiikha yekha ene kukhala munthu wakuveka , tenepo amuna madzana makumanayi adamtewera . Mbwenye iye adaphiwa , anyakumtewerache adamala mwazikana , pontho gulu yache idaferatu . 
44005037	Kubuluka penepo Yudasi wa ku Galilea adaonekerambo pandzidzi wa kalembera . Iye adachitisa mwinji wa anthu akhamtewera ale kupandukira , mbwenye iyembo adaphiwa , pontho anyakumtewerache onsene adamwazikanambo . 
44005038	Natenepo ndikukupangani kuti muleke kuchita pyakuipa kuna anthu enewa . Alekeni aende pyawo . Ngakhala pinanyerezera penu pinachita iwopi mphyakubulukira kuna anthu , munapiona pinamala , 
44005039	mbwenye pingakhala mphyakubulukira kuna Mulungu nee munakwanisa kupikundabi , tenepo munaoneka mwekha ene kuti mukuthimbana na Mulungu ! " Tenepo Thandoyo idatawirizana na pidalonga Gamaliele pile . 
44005040	Iwo adaachemera anyakutumwa kupita m'bwalomo mbatonga kuti akwapulwe . Tenepo adaakhondesa kulonga pontho na dzina ya Yesu , mbaasudzula . 
44005041	Pidabuluka anyakutumwa m'Thando ya miseru ya Chiyuda mule , adakomerwa pyakwanga thangwi Mulungu adapinyerezera kuti iwo akhadathema kubonera thangwi ya kutumikira Yesu . 
44005042	Tenepo nsiku zonsene akhathimiza kufunzisa na kulalika Mphangwa Zadidi m'Nyumba ya Mulungu pontho na m'misuwo ya anthu kuti Yesu ndi Khristu . 
44006001	Nsiku zenezo , pikhathimizirika gulu ya anyakufunza , padalamuka kukhonda vana pakati pa Ayuda olonga Chigriki na Ayuda olonga Chiheberi . Ayuda olonga Chigriki akhadungunya thangwi yakuti amamfelwawo nee akhatsalakanwabi na pinthu pikhagawizwa nsiku na nsiku . 
44006002	Tenepo anyakutumwa khumi na awiri adagumanyisa pabodzi gulu yonsene ya anyakukhulupira mbalonga mbati , " Si pyadidi tayu kuti ife tisiye kulalika mafala a Mulungu towera tiyang'anire kugawa kwa pinthu . 
44006003	Natenepo abale , sankhulani mwakuonesesa pakati panu amuna anomwe ale anadziwa imwe kuti ngakudzazwa na Mzimu Wakuchena pontho anzeru , ifembo tinadzaapasa basa yeneyi . 
44006004	Tenepo ndzidzi onsene ife tinadzakhala tikupemphera na kuphata basa yakulalika . "
44006005	Gulu yonsene idakomerwa pyakwanga na pidalonga anyakutumwa pile , natenepo iwo adasankhula Setefano , mamuna wa chikhulupiro pontho wakudzazwa na Mzimu Wakuchena , pontho na Filipi , Prokoro , Nikanoro , Timo , Paramena , na Nikolao , wa kuluwani ya Antiokea , nyakusanduzika kukhala Myuda ule . 
44006006	Tenepo gulu idadza na amuna ale kuna anyakutumwa , anyakutumwambo adaapempherera mbaasanjika manja . 
44006007	Mafala a Mulungu adathimiza kufalikira . Tenepo gulu ya anyakufunza idathimizirika mumzinda wa Yerusalemu , mwakuti anyansembe azinji ene adatawira chikhulupirocho . 
44006008	Setefano , munthu wakutsanzayiswa na Mulungu , pontho wakudzazwa na mphamvu , adachita pyakudodomesa na pidzindikiro pikulu pakati pa anthu . 
44006009	Mbwenye amuna anango a ku Nyumba yakupemphereramo ya Ammbe ( ninga mukhachemererwa iwo ) , ale akhali Ayuda a ku Kirene na a ku Alekezandria , pabodzi pene na Ayuda anango a kunthemba ya Kilikia na Asia adatoma kupokanyisana na Setefano . 
44006010	Mbwenye Mzimu Wakuchena adampasa Setefano nzeru mwakuti mukhalonga iye , iwo adachimwana kumkunda . 
44006011	Tenepo iwo adanyengerera amuna anango towera alonge kuti , " Tidamva akushola Mose pontho Mulungu ! "
44006012	Iwo adazhangalisa mitima ya anthu , akuluakulu na afunzisi a mwambo . Iwo adamphata Setefano mbadza naye ku Thando ya miseru ya Chiyuda . 
44006013	Tenepo iwo adadza na amuna anango kuti alonge pyakupambizira Setefano . Amunawa adalonga mbati , " Munthu weneyu ndzidzi onsene ambalonga pyakupokanyisana na Nyumba ya Mulungu yakuchenayi pontho na mwambo wa Mose . 
44006014	Tidamva pontho akulonga kuti Yesu wa ku Nazaretiyu anadzafudza Nyumba ya Mulungu pontho na kusanduza mitemo yonsene idatipasa Mose ! "
44006015	Onsene akhali m'Thando ya miseru ya Chiyuda ale , adamuyang'anisisa Setefano mbaona kuti nkhope yache ikhali ninga nkhope ya mngelo . 
44007001	Nyansembe Wamkulu adavunza Setefano mbati , " Ayi mphyakuonadi pinalonga anthuwa ? "
44007002	Tenepo Setefano adatawira mbati , " Ngavani kuno , ababanga na abale anga ! Kholo wathu Abrahamu mbadzati kwenda kakhala ku Harani , Mulungu wa demelero adamuonekera m'dziko ya Mesopotamia . 
44007003	Mulungu adalonga kuna iye kuti , ' Siya banjako , pontho buluka kudziko kwako uende kudziko inafima ine dzakupangiza . '
44007004	Natenepo iye adabuluka kudziko kwache , yakuchemerwa Akaladea mbaenda kakhala ku Harani . Pidafa babache , Mulungu adamfulusira kudziko yeneyi inakhala imwe chinchino . 
44007005	Mulungu hadampasa Abrahamu na mbuto ene kukhala yache ene , nee thanyo na ibodzi ene tayu , mbwenye Mulungu adadumbira kuti anadzapereka dzikoyo kuna iye na pidzukulu pyache kuti ikhale yawo . Pandzidzi udapangwa Abrahamu , iye nkhuti akhali nkhabe ana . 
44007006	Mulungu adalonga kuna iye tenepa kuti , ' Pidzukulu pyako pinadzakhala m'dziko ilendo . Kweneko anadzakhala mabitchu , pontho anadzavuyiwa pyakwanga pyaka madzana manayi . 
44007007	Mbwenye ndinadzatchunyusa anthu ale anadzaphatira iwo basa ninga mabitchu . Angamala penepo , anadzabuluka m'dzikomo mbadzandipembedza pambuto pano . '
44007008	Mulungu adachita chiverano na Abrahamu , tenepo chidzindikiro chache chikhali kugwanda nsonga yakumaso yachimuna . Tenepo Abrahamu adagwanda nsonga mwanache Isake pidamala nsiku zisere pidabalwa iye . Isakembo adagwanda nsonga Yakobo , mwanache . Yakobombo adagwanda nsonga anache achimuna khumi na awiri , makolo akuveka a dzinzathu ale . 
44007009	" Ana a Yakobo adaipirwa na mbaleawo Yosefe , tenepo adamgulisa towera akhale bitchu kudziko ya Iguputo . Mbwenye Mulungu akhali naye
44007010	mbamphedza panyatwa zache zonsene . Pidaonekera Yosefe kuna mfumu wa Iguputo , Mulungu adampasa nzeru na makhaliro adidi . Natenepo mfumu adamuikha kukhala mkadamu wa dziko ya Iguputo pontho wa pyonsene pya panyumba ya mfumu . 
44007011	Kukhali njala kudziko yonsene ya Iguputo na kudziko ya Kanani kwene mwakuti idadzesa nyatwa zikulu . Makolo athu hadakwanisa kugumana phoso tayu . 
44007012	Pidapiva Yakobo kuti ku Iguputo kukhali phoso , iye adatuma anache , makolo athu . Wenewu ukhali ulendo wawo wakutoma . 
44007013	Paulendo wawo wachiwiri Yosefe adapipangiza yekha ene kuna abale ache . Tenepo mfumu wa Iguputo adatoma kudziwa pya banja ya Yosefe . 
44007014	Tenepo Yosefe adatumiza mphangwa kuna babache Yakobo kumpanga iye na banjache yonsene kuti adze ku Iguputo . Onsene pabodzi akhali anthu makumanomwe . 
44007015	Tenepo Yakobo adendadi ku Iguputo kudafera iye na anache onsene kule . 
44007016	Mitembo yawo idendeswa ku Shekemu , kweneko idaikhwa m'masiye adagula Abrahamu kubulukira kubanja ya Hamori . 
44007017	" Pidafika ndzidzi chifupi wakuti Mulungu achite pidadumbira iye kuna Abrahamu pile , gulu ya anthu athu idainjipa pyakwanga m'Iguputo . 
44007018	M'nduli mwache mfumu unango okhonda dziwa pya Yosefe adatoma kutonga Iguputo . 
44007019	Iye adadyera mkopekope na kuboneresa makolo athu mbaakakamiza kusiya anawo akachiya kunja kwa mudzi towera afe . 
44007020	Ukhali ndzidzi onthowu udabalwa Mose , mwana wakubalika pyakwanga . Iye adaleliwa m'nyumba mwa babache miyezi mitatu . 
44007021	Tenepo pidasiyiwa iye kunja kwa mudzi , mwana wamkazi wa mfumu adamulokota mbamkuza ninga mwanache ene . 
44007022	Mose adafunziswa nzeru zonsene za anthu a ku Iguputo , natenepo adakhala munthu wamphamvu pakulonga na pakuchita pinthu pene . 
44007023	" Pidafika Mose pyaka makumanayi , adanyerezera kafambira Alsraele anzache . 
44007024	Iye adaona mwanzawo mbodzi akubonereswa na munthu wa ku Iguputo , natenepo adenda kamvunulira mbabwezera pakupha munthu wa ku Iguputo ule . 
44007025	Mose adanyerezera kuti anthu ache anapidziwa kuti Mulungu anaphatisa basa iye kuti aabuluse panyatwa zawo , mbwenye iwo nee akhapidziwabi . 
44007026	Nsiku inango iye adaona amuna awiri a ku Israele okhokha akumenyana , tenepo adayesayesa kuavunulira . Iye adalonga mbati , ' Ngavani amunamwe , imwe ngubaleanu , mphapo munamenyanirananji tenepa ? '
44007027	Mbwenye akhaboneresa mwanzache ule adamgwinyira Mose kukhundu mbavunza mbati , ' Mbani akuikha kukhala mkadamu pontho nyakutonga miseru pakati pathu ?
44007028	Kadi iwe ukufuna kundipha ninga mudaphera iwe munthu wa ku Iguputo ule dzulo ? '
44007029	Pidava Mose penepi adathawako ku Iguputo mbaenda kakhala ninga mlendo kudziko ya Midiani . Kweneko adabalako anache achimuna awiri . 
44007030	" Pidagwanda pyaka makumanayi , mngelo adamuonekera Mose m'thando m'malulume a moto m'thenthere yakugaka chifupi na phiri ya Sinai . 
44007031	Mose adadodoma pyakwanga na pidaona iyepyo mwakuti adafendeza chifupi kuti aone mwadidi . Mbwenye iye adava fala ya Mbuya ikulonga kuti , 
44007032	Tne ndine Mulungu wa makolo ako , Mulungu wa Abrahamu , Isake na Yakobo . ' Tenepo Mose adatetemera na mantha , pontho hadawanga mtima kuyang'anakove tayu . 
44007033	Tenepo Mbuya adampanga mbati , ' Dula nkhwaira zako , thangwi mbuto inaponda iweyo njakuchena . 
44007034	Ine ndaona nyatwa zinaona anthu anga ku Iguputo , pontho ndava kubulira kwawo , tenepo ndatchitha kuti ndiapulumuse panyatwa . Bwera , mphapo , ndikutume uende ku Iguputo . '
44007035	" Mose ngontho ule anthu a ku Israele adamkhonda mbamvunza mbati , ' Mbani akuikha kukhala mkadamu pontho nyakutonga miseru pakati pathu ? ' Iye akhali mbodzi ule Mulungu adamtuma kuti akhale mkadamu pontho nyankhombo wa anthu na kuphedzwa kwa mngelo ule adamuonekera m'thenthere yakugaka ile . 
44007036	Mose adatsogolera anthu kuabulusa mu Iguputo mbachita pyakudodomesa na pidzindikiro mu Iguputo , pa Bara Yakufira pontho m'thando pyaka makumanayi . 
44007037	Iye akhali ontho ule adalonga kuna anthu a ku Israele kuti , ' Mulungu anadzakutumirani mprofeti ninga ine , pontho anadzakhala mbodzi wa anthu anu onthowa . '
44007038	Mose akhali ontho ule adagumanyikana pabodzi na anthu a ku Israele m'thando . Iye akhali kweneko na makolo athu , pontho na mngelo , ule adalonga naye paphiri ya Sinai mbatitambirira mphangwa zamoyo kubulukira kuna Mulungu . 
44007039	" Mbwenye makolo athu adakhonda kumvera , mbamgwinyira kukhundu mbakhumba kubwerera pyawo ku Iguputo . 
44007040	Tenepo iwo adalonga kuna Aroni mbati , ' Tisasanyire pyathu milungu kuti ititsogolere . Ife nkhabe dziwa pyachitikira munthu weneyu , Mose , ule adatidzesa kuno kubulukira ku Iguputo . '
44007041	Penepo iwo adasasanya mfanikizo wa mwanamphulu , adapereka nsembe kuna mfanikizowo mbachita phwando yakulemedza pile pidasasanya iwo wokha ene . 
44007042	Tenepo Mulungu adaapasa nkhodolo mbaaleka kuti apembedze nyenyezi za kudzulu ninga mwalemberwa ipyo m'bukhu ya maprofeti kuti , ' Anthu a ku Israele ! Si ine tayu adaphera imwe nyama zanu mbamupereka nsembe pyaka makumanayi m'thando . 
44007043	Imwe mudathukula khumbi ya mulungu Moleki pontho mfanikizo wa Refani , mulungu wanu nyenyezi ule ; yeneyi ikhali mifanikizo idasasanya imwe kuti muipembedze . Natenepo ndinadzakutamisani kupiringana dziko ya Babulo . '
44007044	" M'thando makolo athu akhali na Chikhumbi cha Umboni wakuti Mulungu akhali nawo . Chidasasanywa ninga montho mudapangirwa Mose kuti asasanye , kutewezana na mudamuonesera Mulungu . 
44007045	M'nduli mwache makolo athu adatambira Chikhumbicho kubulukira kuna ababawo . Iwo adachithukula pikhaenda iwo na Yoshua kapokosa dziko kuna madzinza anango adathamangiswa na Mulungu pamaso pawo ale . Chikhumbi chidakhala kweneko kufikirana ndzidzi wa Davite . 
44007046	Mulungu adakomerwa naye , tenepo Davite adavunza Mulungu kuti amtawirise kumanga nyumba yakukhalamo Mulungu wa Yakobo .
44007047	Mbwenye adammangira nyumba akhali Mfumu Solomo . 
44007048	" Mbwenye Mulungu Wakudzuludzulu nkhabe khala m'nyumba zakumangwa na anthu tayu . Ninga mwalongera mprofeti kuti :
44007049	' Mulungu alonga kuti , Kudzulu ndi mpando wanga wachifumu , pontho dziko yapansi ndi chakusanjikapo manyalo anga . Njakutani nyumba inafuna imwe kundimangira , pontho mbuto inafuna ine khalamo ili kupi ?
44007050	Kadi si ine ene ndekha ndidapisasanya pinthu pyonsenepi tayu ? ' "
44007051	Setefano adathimiza kulonga mbati , " Anthu akuchimwanika imwe ! Imwe muna mitima ninga ya anthu okhonda khulupira Mulungu . Makutu anu agontha tani tenepa mwakuti mukuchimwana kuva kwene mphangwa za Mulungu ? Imwe mwakhala ninga makolo anu , pontho ndzidzi onsene mumbakhonda vera Mzimu Wakuchena !
44007052	Nkhabe mprofeti na mbodzi ene adasiyiwa kukhonda kubonereswa na makolo anu tayu . Iwo adapha anyamphangwa a Mulungu , ale kalene adalonga pyakudza kwa Nyabasache Wakulungama . Tenepo imwe mwapereka na kupha nyabasayo . 
44007053	Imwe ndimwe ontho ale mudatambira mwambo wa Mulungu , udaperekwa kuna imwe na angelo ule , mbwenye imwe nee mudauverabi ! "
44007054	Pidava Thando ya miseru ya Chiyuda mafala a Setefano , idazhangali pyakwanga mbimkikitira mano . 
44007055	Mbwenye Setefano , na kudzazwa na Mzimu Wakuchena , adayang'ana kudzulu mbaona demelero ya Mulungu , pontho Yesu aimira kudzanja yamadyo ya Mulungu . 
44007056	Iye adalonga mbati , " Ngayang'anani , ndikuona kudzulu kwafunguka pontho Mwana Munthu aimira kudzanja yamadyo ya Mulungu ! "
44007057	Tenepo na kukhuwa kukulu a m'Thando ale adaphopha makutu awo na manjawo mbampomokera onsene pabodzi . 
44007058	Iwo adambuluthira kunja kwa mzinda mbatoma kumponyera miyala . Mboni zidakoyesa mikanjo yawo kuna mphale , wakuthulwa Saulo . 
44007059	Iwo mbali m'kati kuponyera Setefano miyala , iye adapemphera mbati , " Mbuya Yesu , tambirani mzimu wanga ! "
44007060	Iye adagodama pansi mbakhuwa pikulu mbati , " Mbuya , lekani ikha konta kudawa kwawoku ! " Tenepo adaferatu ponthopo . 
44008001	Saulo ule adatawirizana nawo pya kupha kweneku . Nsiku yonthoyonthoyo mpingo wa mu Yerusalemu udatoma kubonereswa pyakwanga . Anyakukhulupira onsene , kupambula anyakutumwa , adabalalika konsene kunthemba za Yudea na Samaria . 
44008002	Amuna anango akupembedza Mulungu adaikha m'masiye Setefano mbamulira na chiliro chikulu . 
44008003	Saulo akhaboneresa pyakwanga mpingo mbaenda nyumba na nyumba kuphata anyakukhulupira , amuna na akazi ene , mbaenda nawo kaafungira m'perezo . 
44008004	Anyakukhulupira , akhadabalalika ale , adalalika Mphangwa Zadidi ponsene padenda iwo . 
44008005	Filipi adenda kumzinda wakuveka ' wa ku Samaria mbakalalika pya Khristu kuna anthu . 
44008006	Pidava chimwinji cha anthu na kuona pidzindikiro pidachita Filipi pile , iwo adafungula makutu towera avese pikhalonga iye pile . 
44008007	Mizimu yakuipa idabuluka muna anthu azinji na mkhuwo ukulu , tenepo anyamfutete na anyakulamala azinji adawangiswa . 
44008008	Natenepo kukomerwa kukulu kukhalipo mumzindamo . 
44008009	Mumzindamo mukhakhala munthu , dzinache Simoni , ule adadodomesa anthu a mu Samariamo na matsengache . Iye akhadungudza kuti akhali munthu wamkulu . 
44008010	Anthu onsene mwenemo , akuveka na akukhonda veka ene , akhamvesera mafalache mbalonga mbati , " Munthu weneyu ndi mphamvu ya Mulungu yakudziwika na dzina yakuti ' Mphamvu Ikulu . ' "
44008011	Iwo akhamvesera mafalachewo thangwi iye adadodomesa anthu na matsengache ndzidzi ukulu ene . 
44008012	Mbwenye pidakhulupira iwo mafala adalalika Filipi pya Mphangwa Zadidi zakulonga pya Ufumu wa Mulungu na pya Yesu Khristu , amuna na akazi ene adabatizwa . 
44008013	Na Simoni enembo adakhulupira . Pidamala iye batizwa , adakhala chifupi na Filipi mbamalwa nzeru pidaona iye pidzindikiro na pyakudodomesa pikulu pikhachitwa pile . 
44008014	Pidapiva anyakutumwa mumzinda wa Yerusalemu kuti anthu a kudziko ya Samaria akhadatambira mafala a Mulungu , iwo adatuma Peturo na Yohani kwenda kweneko . 
44008015	Pidafika anyakutumwa ale , adaapempherera anyakukhulupirawo kuti atambire Mzimu Wakuchena , 
44008016	thangwi Mzimu Wakuchena hakhadadzati fika pana munthu na mbodzi ene tayu ; iwo akhadabatizwa kwene na dzina ya Yesu Mbuya . 
44008017	Tenepo Peturo na Yohani adasanjika manja pana iwo , anthumbo adatambira Mzimu Wakuchena . 
44008018	Simoni adaona kuti Mzimu akhadaperekwa kuna anyakukhulupira , pidasanjikwa iwo manja na anyakutumwa . Natenepo adayesa kupereka kobiri kuna Peturo na Yohani
44008019	mbalonga mbati , " Pasenimbo ine mphamvu yeneyi , towera munthu anasanjika ine manjayo , atambirembo Mzimu Wakuchena . "
44008020	Mbwenye Peturo adamtawira mbati , " Iwe na kobiri zako zene uende kugehena , thangwi ya kunyerezera kuti unakwanisa kugula mtukwa wa Mulungu na kobiri . 
44008021	Iwe nkhabe khundu penu mbuto pabasathuyi , thangwi mtimako nee ngwakulungamabi pamaso pa Mulungu . 
44008022	Tenepo leka chakuipa chakochi mbupemphere kuna Mbuya kuti iye akulekerere thangwi ya kunyerezera pinthu ninga penepi . 
44008023	Thangwi ndaona kuti iwe ndiwe wakuipirwa pyakwanga , pontho ndiwe nyaperezo wa pyakudawa . "
44008024	Simoni adalonga kuna Peturo na Yohani mbati , " Ndipemphererenimbo kuna Mbuya kuti pyalonga imwepi pileke kundichitikira . "
44008025	Pidamala iwo kupereka umboni na kulalika mafala a Mbuya , Peturo na Yohani adabwerera ku Yerusalemu . Panjira pawo adalalika Mphangwa Zadidi m'midzi izinji ya ku Samaria . 
44008026	Mngelo wa Mbuya adalonga kuna Filipi mbati , " Lamuka uende kumwerakunjira yakubulukira ku Yerusalemu kwenda ku Gaza . " ( Njira yeneyi ndi njira ya m'thando . )
44008027	
44008028	
44008029	Mzimu Wakuchena adalonga kuna Filipi mbati , " Ndoko kafambe chifupi na chingolocho . "
44008030	Filipi adathamangira kuchingolocho mbamva akuwerenga bukhu ya mprofeti Yesaya . Tenepo Filipi adamvunza mbati , " Ayi mukuvesa pinawerenga imwepi ? "
44008031	Thubu ule adatawira mbati , " Ndinavesa tani okhonda munthu unango wakundifuthulira ? " Tenepo iye adachemera Filipi kupakira m'chingolomo mbakhala naye pabodzi . 
44008032	Malemba akhawerenga thubuyo mbawa : " Iye adakwatwa ninga bira kwenda kachekwa . Pontho ninga mwanabira ule ambakhala mulomo phoo angachingwa ubweyache , iyembo nee ambalonga pinthu tayu . 
44008033	Iye adalulupiswa pontho pamseru wache pakhali nkhabe chilungamo . Nkhabe munthu anadzakwanisa kulonga pya pidzukulu pyache tayu , thangwi moyo wache padziko yapansi wafika kumadolomezero . "
44008034	Thubu adavunza Filipi mbati , " Ngandipange , mprofeti weneyu akulonga pya ani ; akulonga pya yekha ene penu pya munthu unango ene ? "
44008035	Tenepo Filipi adampanga Mphangwa Zadidi za Yesu kutomera na mafala a m'Malemba enewa . 
44008036	Pikhaenda iwo na njira , adafika pambuto pale pakhali madzi . Natenepo thubu ule adalonga mbati , " Ngayang'ana pano pana madzi . Ninji chinafuna kundikhondesa batizwa ? " '
44008038	Tenepo thubu adatonga kuti chingolo chachecho chiimire . Filipi pabodzi na thubuyo adatchithira m'madzi , penepo Filipi adambatiza . 
44008039	Pidabuluka iwo m'madzi mule , Mzimu wa Mbuya adambulusa Filipi . Thubu ule hadamuonave Filipi tayu , mbwenye adathimiza ulendo wache na kukomerwa . 
44008040	Filipi adadzindikira kwene kuti ali muluwani ya Azota . Iye adenda ku Kesarea , tenepo panjira pache adalalika Mphangwa Zadidi m'maluwani monsene . 
44009001	Mbwenye Saulo adathimiza kugoswa anyakufunza a Mbuya mbafuna kuapha . Iye adenda kuna Nyansembe Wamkulu
44009002	mbakapempha makalata akumtawirisa kuti aende nawo kunyumba zakupemphereramo mu Damasiko , towera angagumanako anyakutewera Njira ya Mbuya , amuna na akazi ene , iye akaaphate mbadza nawo dzaaikha m'perezo ku Yerusalemu . 
44009003	Pikhadza Saulo chifupi na mzinda wa Damasiko , vumbuvumbu cheza chakubulukira kudzulu chidammwinikira . 
44009004	Tenepo adagwa pansi mbava fala ikulonga kuna iye kuti , " Saulo ! Saulo ! Unandibonereseranji tenepa ? "
44009005	Iye adavunza mbati , " Ndimwe ani , Mbuya ? " Tenepo fala idatawira kuti , " Ndine pano Yesu anaboneresa iwe ule . 
44009006	Mbwenye lamuka , uende mumzindamo , kweneko unakapangwa pyathema iwe kuchita . "
44009007	Amuna akhaenda na Saulo pabodzi ale adaimira mbasowa chakulonga ; iwo adava kwene fala , mbwenye munthu wache nee kumuonabi . 
44009008	Saulo adalamuka mbafungula maso ache , mbwenye hadakwanisa kuona na chinthu chene tayu . Tenepo amuna ale adamphata nsenji mbaenda naye mu Damasiko . 
44009009	Iye adakhala boliboli nsiku zitatu , pontho pandzidzi wenewu hadadye penu kumwa na chinthu chene tayu . 
44009010	Mumzinda wa Damasiko mukhali nyakukhulupira unango , dzinache Hanania . Tenepo Mulungu adamchemera m'masomphenya mbati , " Hanania ! " Iye adatawira mbati , " Ndili pano , Mbuya ! "
44009011	Mbuya adalonga kuna iye mbati , " Lamuka uende kumusa kwa Yudasi kunjira yakuchemerwa Njira Yakuwongoka . Kweneko ukavunzeko munthu wa kuluwani ya Tariso , dzinache Saulo . Iye akupemphera , 
44009012	pontho m'masomphenya aona munthu unango , dzinache Hanania , adza mbaikha manja pana iye towera atambire pontho kuona kwache . "
44009013	Mbwenye Hanania adatawira mbati , " Mbuya , ndava anthu azinji akulonga pya munthu weneyu , pontho na pinthu pyakugoswa pyonsene pyachita iye kuna anthu anu a ku Yerusalemu . 
44009014	Tenepo iye adza kuno ku Damasiko na utongi wa anyansembe akulu kuti amange onsene ambakupembedzani ale . "
44009015	Mbwenye Mbuya adalonga kuna Hanania mbati , " Ndoko , thangwi ndamsankhula kuti anditumikire , towera avekese dzinanga kuna anthu okhonda khala Ayuda na kuna mafumu awo ene , pontho na kuna anthu a ku Israele . 
44009016	Ine ndinadzamuonesa nyatwa zonsene zinafuna iye dzaona thangwi ya dzinanga . "
44009017	Tenepo Hanania adendadi mbakapita m'nyumba mukhali Saulo mule , mbamsanjika manja mbalonga mbati , " Mbaleanga Saulo , Mbuya Yesu , adakuonekera panjira mukhadza iwe kuno ule , andituma kuti utambire pontho kuona kwako nakuti udzazwe na Mzimu Wakuchena . "
44009018	Kabodzinakabodzi pinango pyakuoneka ninga mabade a nsomba pidagwa kubulukira m'maso mwa Saulo mbakwanisa kuona pontho . Tenepo iye adalamuka mbabatizwa . 
44009019	Pidamala iye kudya , mphamvu zache zidabwerera . Saulo adakhala nsiku pang'ono ku Damasiko pabodzi na anyakukhulupira . 
44009020	Si ndzidzi iye adatoma kufunzisa m'nyumba zakupemphereramo kuti Yesu ndi Mwana Mulungu . 
44009021	Onsene adadodoma pidava iwo penepi . Natenepo adavunza mbati , " Weneyu si ule akhapha anthu ambapembedza Yesu ku Yerusalemu ale tayu ? Kadi iye hadabwerere dzamanga anthu kwenda nawo kuna anyansembe akulu kakhala anyaperezo tayu ? "
44009022	Mbwenye kulalika kwa Saulo kukhathimiza kukula na mphamvu mwakuti iye adachitisa Ayuda mumzinda wa Damasiko kumalwa nzeru pakuatsikimizira kuti Yesu ndi Khristu . 
44009023	Pidagwanda nsiku zizinji , Ayuda adagumanyikana pabodzi mbasasanya njira zakuphera Saulo , 
44009024	mbwenye Saulo adava pikhafuna kuchita iwopyo . Mosiku na masikati iwo akhadikhira m'misuwo ya mzinda towera aphe Saulo . 
44009025	Mbwenye anyakumtewerache adamkwata na mosiku mbakamtchithisira na m'chitundu pabenga ya fufu yakuzungulira mzindawo . 
44009026	Pidabwera Saulo ku Yerusalemu , adayesayesa kuti apitembo m'gulu ya anyakufunza , mbwenye onsenewo adamgopa thangwi nee adakhulupirabi kuti iye akhali nyakufunza chadichadi . 
44009027	Tenepo Barnaba adamkwata mbabwera naye kuna anyakutumwa . Iye adaapanga mule mudaonera Saulo Mbuya paulendo wache na mule mukhadalongera Mbuya kuna iye , pontho na mule mukhadalalika iye mwakusowa mantha na dzina ya Yesu mu Damasiko . 
44009028	Tenepo Saulo adakhala nawo pabodzi mbaenda mu Yerusalemu monsene , na kulalika mwakuwanga mtima na dzina ya Mbuya . 
44009029	Iye adalonga pontho na kupokanyisana na Ayuda olonga chilongero cha Chigriki , mbwenye iwo adayesayesa kuti amphe . 
44009030	Pidapiva anyakukhulupira , adakwata Saulo mbaenda naye kuluwani ya Kesarea mbamgwinya kwenda ku Tariso . 
44009031	Tenepo mpingo wa m'mizinda ya Yudea , Galilea na Samaria ukhali pandzidzi wa mtendere . Na kuphedzwa na Mzimu Wakuchena mpingo udawangiswa na kukula pyakwanga , tenepo ukhali wakugopa Mbuya . 
44009032	Peturo adenda konsene kwene . Tenepo ndzidzi unango iye adenda kafambira anthu a Mulungu kumzinda wa Lida . 
44009033	Kweneko adagumana munthu , dzinache Enea , nyamfutete , ule pyaka pisere hakhadakwanisa kulamuka patalimba pache tayu . 
44009034	Tenepo Peturo adalonga kuna iye mbati , " Enea , Yesu Khristu akuwangisa . Lamuka , thasika talimbako mwadidi . " Enea adalamukiratu kabodzinakabodzi . 
44009035	Tenepo anthu onsene a ku Lida na a ku Saloni adamuona mbasanduka anyakukhulupira Mbuya . 
44009036	Kumzinda wa Yopa kukhali nyakufunza wamkazi , dzinache Tabita ( m'chilongero cha Chigriki ndi " Dorika " nkhulonga kuti " Nyasa " ) , ule ndzidzi onsene akhachita pinthu pyadidi na kuphedza anyakutcherenga . 
44009037	Pandzidzi wenewo iye adadwala pyakwanga mbafa . Tenepo mtembo wache udasambiswa mbugoneswa kusubi yapadzulu . 
44009038	Lida akhali chifupi na Yopa . Tenepo pidava anyakufunza kuti Peturo akhali ku Lida , adatuma amuna awiri kampanga kuti achimbize kudza . 
44009039	Tenepo Peturo adalamuka mbaenda pabodzi na amuna ale . Pidachita iye fikeni , adakwatirwa kusubi yapadzulu . Kweneko amamfelwa achikazi onsene adagumanyikana mwakumzungulira , uku akulira mbaonesa Peturo mayala na nguwo zikhadasona Dorika mbali m'maso . 
44009040	Peturo adaabulusa onsene kunja kwa subi , adagodama pansi mbapemphera . Tenepo adazungunukira kuna mtembowo mbalonga mbati , " Tabita , lamuka ! " Dorika adafungula maso ache . Pidaona iye Peturo , adakhala na matako . 
44009041	Peturo adaphata dzanjache mbamphedza kuimira . Kubuluka penepo Peturo adachemera anyakukhulupira pabodzi pene na amamfelwa achikazi mbamuonesa kuna iwo wamoyo . 
44009042	Mbiri yeneyi idafala mu Yopa monsene , tenepo anthu azinji adakhulupira Mbuya . 
44009043	Peturo adakhala ku Yopa nsiku zizinji pabodzi na Simoni nyakufukuta nthembe . 
44010001	Muluwani ya Kesarea mukhali munthu unango , dzinache Konelio , ule akhali mkadamu wa gulu ya anyankhondo ya Aroma yakuchemerwa " Gulu ya Italia . "
44010002	Iye pabodzi na banjache yonsene akhali anthu akupembedza pontho akugopa Mulungu . Iyembo akhaphedza pyakwanga Ayuda akutcherenga , pontho akhapemphera kuna Mulungu pyakwanga . 
44010003	Nsiku inango paora yachitatu na mawulo iye adaona masomphenya . Iye adaona mwadidi mwene mngelo wa Mulungu akudza kuna iye mbalonga mbati , " Konelio ! "
44010004	Tenepo Konelio adayang'anisisa mngeloyo na mantha mbalonga mbati , " Ninji penepi , Mbuya ? " Mngeloyo adatawira mbati , " Mulungu akomerwa na kupemphera kwako pontho na mabasako adidi . Tenepo iye asasanyika kukutawira . 
44010005	Apo tuma amuna anango ku Yopa kuti akachemere munthu unango , dzinache Simoni Peturo . 
44010006	Iye ndi mlendo kunyumba ya Simoni , nyakufukuta nthembe ambakhala m'khundukhundu mwa bara ule . "
44010007	Pidenda mngelo ule , Konelio adachemera awiri a any abas ache na nyankhondo mbodzi . Nyankhondoyo akhali munthu wakupembedza Mulungu , pontho mbodzi wa anyakumtumikira Konelio . 
44010008	Iye adaapanga pyonsene pikhadamchitikira , tenepo adaatuma ku Yopa . 
44010009	Mangwana mwache , pikhali iwo panjira kwenda chifupi na Yopa , na masikati Peturo adakwira pansoyi ya nyumba kapemphera . 
44010010	Iye akhali na njala mbafuna chinthu chakuti adye . Tenepo ndzidzi ukhaphikwa kudya iye adaona masomphenya . 
44010011	Adaona kudzulu kwafunguka , pontho chinthu chinango chakuoneka ninga chinguwo chikulu chakuphatwa nkhomo zache zinayi chikutchithisirwa padziko yapansi . 
44010012	M'chinguwomo mukhali nyama za mtundu onsene ; nyama za miyendo minayi , nyama zakukambadza pontho na mbalame . 
44010013	Tenepo fala idaveka kuti , " Peturo , lamuka . Ipha , udye ! "
44010014	Peturo adatawira mbati , " Waa , tayu , Mbuya ! Thangwi na kale ene nee ndidzati ndadyabi pinthu pyokhonda chena na pyakunyansa . "
44010015	Fala idaveka kachiwiri kache kuti , " Pinthu pidachenesa Mulungu , leka kupinyerezera kuti mphyakunyansa . "
44010016	Penepi pidachitika katatu . Tenepo , kabodzinakabodzi chinguwocho chidakwatwa kubwerera kudzulu . 
44010017	Peturo mbali kunyerezera kuti masomphenya enewa akulonganji , amuna adatumwa na Konelio ale akhadadziwa pakhali nyumba ya Simoni pale . Tenepo akhaimira pamsuwo wa mpanda . 
44010018	Iwo adachemera mbavunza mbati , " Ayi kuna mlendombo kuno dzinache Simoni Peturo ? "
44010019	Pikhali Peturo m'kati kuyesayesa kuvesa kuti masomphenya akulonganji , Mzimu Wakuchena adalonga mbati , " Ngava kuno ! Amuna atatu ali kuno kusakasaka iwepo . 
44010020	Natenepo lamuka tchitha , pontho leka chita chidodo kwenda nawo , thangwi ndine ndaatuma . "
44010021	Natenepo Peturo adenda kuna amuna ale mbalonga mbati , " Munthu anasakasaka imwe ule , ndine pano . Apo , mwadzeranji ? "
44010022	Tenepo iwo adatawira mbati , " Mkadamu Konelio atituma . Iye ndi munthu wadidi wakupembedza Mulungu pontho wakulemedzwa pikulu na Ayuda onsene . Mngelo wa Mulungu adampanga kuti akuchemerereni kumusa kwache , kuti iye akave pinafuna imwe kalonga . "
44010023	Tenepo Peturo adaachemera amunawo kuti apite m'nyumbamo , towera agone nsiku ibodzi ninga alendo ache . Mangwana mwache Peturo adalamuka mbaenda nawo pabodzi . Anyakukhulupira anango a ku Yopa adendambo naye pabodzi . 
44010024	Mangwana mwache iye adafika ku Kesarea . Kweneko Konelio pabodzi na abale ache na ashamwali ache , akhadachemera iye ale , akhamdikhira . 
44010025	Pikhachita Peturo piteni pamsuwo , Konelio adabwera kugumanikana naye . Tenepo iye adagwa pamanyalo a Peturo mbamulambira . 
44010026	Mbwenye Peturo adamulamusa mbalonga mbati , " Lamukani ! Ine ndine munthu ene pyanga ninga imwe ! "
44010027	Peturo akhali m'kati kulonga na Konelio pikhapita iye m'nyumba , mule mudagumana iye anthu azinji agumanyikana . 
44010028	Tenepo Peturo adalonga kuna iwo mbati , " Imwe mukupidziwa mwekha ene kuti nkhudawira mwambo kuti munthu wa Chiyuda afambire penu kuphatizana na anthu okhonda khala Ayuda . Mbwenye Mulungu andionesa kuti ndileke nyerezera munthu kuti ngwakukhonda chena na wakunyansa pamaso pa Mulungu . 
44010029	Natenepo pidandichemera imwe , ine ndidadza mwakukhonda pokanya . Mphapo ndikuvunzeni ninji chidandichemerera imwe ? "
44010030	Tenepo Konelio adalonga mbati , " Zikhali nsiku zitatu zapitazo , pandzidzi ninga wenewu ora yachitatu na mawulo , ine ndikhapempheran m'nyumba mwanga . Vumbuvumbu munthu wakuvala nguwo zakuyetimira adaimira patsogolo panga
44010031	mbalonga mbati , ' Konelio ! Mulungu ava kupemphera kwako , pontho akumbuka mabasako adidi ambachita iwe kuna anyakutcherenga . 
44010032	Tenepo tuma munthu ku Yopa kuti akachemere Simoni Peturo . Iye ndi mlendo kunyumba ya Simoni nyakufukuta nthembe , ule ambakhala m'khundukhundu mwa bara . '
44010033	Natenepo ine ndidakutumirani mphangwa kabodzinakabodzi . Tenepo imwe mwachita pyadidi kubwera . Tonsene tili pano pamaso pa Mulungu kudikhira kuti tivesere pyonsene pyakupangani Mbuya kuti mulonge . "
44010034	Tenepo Peturo adatoma kulonga mbati , " Chinchino ndapidziwa kuti ndimomwene kuti Mulungu nkhabe yang'ana nkhopebi , 
44010035	mbwenye Mulungu ambatawirisa anthu a madzinza onsene ale ambamgopa na kuchita pinthu pyakulungama . 
44010036	Imwe mukudziwa mphangwa zidatumiza Mulungu kuna anthu a ku Israele kuapanga Mphangwa Zadidi za mtendere kudzera muna Yesu Khristu , Mbuya wa anthu onsene ule . 
44010037	Imwe mukudziwa pinthu pikulu pidachitika m'dziko ya Israele monsene , kutomera m'Galilea pidamala lalika Yohani kuti anthu abatizwe . 
44010038	Imwe mukudziwa pya Yesu wa ku Nazareti pontho na mule mudakhuthulira Mulungu pana iye Mzimu Wakuchena pontho mphamvu . Iye adenda konsene kuchita udidi na kuwangisa onsene akhali pansi pa utongi wa Satana ale , thangwi Mulungu akhali naye . 
44010039	Tenepo ife ndife mboni za pyonsene pidachita iye m'dziko ya Israele na mu Yerusalemu . Iwo adamupha pakumkhomera pamtanda , 
44010040	mbwenye pidagwanda nsiku zitatu , Mulungu adamulamusa kuimfa mbamuonesa kuna anthu . 
44010041	Iye hadaoniwa na anthu onsene tayu , mbwenye adaoniwa na mboni zikhadasankhula Mulungu kalene zile — na ife ale tidadya na kumwa naye pabodzi pidalamuka iye kuimfa . 
44010042	Tenepo iye adatonga kuti tilalike Mphangwa Zadidi kuna anthu , pontho na kuchitira umboni kuti iye ngontho ule akhadasankhula Mulungu kukhala nyakutonga miseru anthu amoyo na akufa ene . 
44010043	Maprofeti onsene adachitira umboni pya iye kuti munthu onsene anakhulupira muna iye , Mulungu anadzalekerera pyakudawa pyache kudzera muna Yesu . "
44010044	Pikhali Peturo m'kati kulonga mafala enewa , Mzimu Wakuchena adatchitha pana anthu onsene , akhavesera mphangwa zache ale . 
44010045	Tenepo anyakukhulupira a Chiyuda akhadadza pabodzi na Peturo kubulukira ku Yopa ale , adadodoma nakuti Mulungu adakhuthula mtukwache wa Mzimu Wakuchena pana anthu okhonda khala Ayuda ene . 
44010046	Thangwi iwo adaava akulonga m'malongero achilendo na kukuza ukulu wa Mulungu . Tenepo Peturo adalonga mbati , 
44010047	" Anthu enewa atambira Mzimu Wakuchena ninga mudachitira ife . Mphapo pana munthu anafuna kuakhondesa batizwa na madzi ? "
44010048	Natenepo Peturo adaatonga kuti abatizwe na dzina ya Yesu Khristu . Iwombo adapempha Peturo kuti akhale nawo pabodzi nsiku pang'ono . 
44011001	Anyakutumwa pabodzi na anyakukhulupira anango a ku Yudea konsene adapiva kuti anthu okhonda khala Ayuda akhadatambirambo mafala a Mulungu . 
44011002	Tenepo pidenda Peturo ku Yerusalemu , anyakukhulupira akhafuna kuti anthu okhonda khala Ayuda agwandwe ale adamsumulula
44011003	mbalonga mbati , " Iwe udenda kapita m'nyumba ya anthu okhonda gwandwa nsonga yakumaso yachimuna mbudya nawo pabodzi ! "
44011004	Peturo adatoma kuapanga chibodzichibodzi pya pyonsene pikhadachitika mbati , 
44011005	" Ine ndikhapemphera mumzinda wa Yopa , tenepo ndidaona m'masomphenya chinthu chinango chakuoneka ninga chinguwo chikulu chakuphatwa nkhomo zache zinayi chikutchithiswa kubulukira kudzulu . Icho chidaimira chifupi na ine . 
44011006	Pidachiyang'anisisa ine , ndidaonamo nyama zakufuyiwa , zamtsanga na zakukambadza pontho na mbalame . 
44011007	Tenepo fala idaveka kuti , ' Peturo , lamuka ; ipha , udye ! '
44011008	Mbwenye ine ndidalonga kuti , ' Waa ! Tayu , Mbuya ! Thangwi na kalene nkhabe pinthu pyokhonda chena na pyakunyansa pyapitapo m'kanwa mwanga . '
44011009	Mphapo fala idaveka kachiwiri kuti , ' Leka nyerezera pinthu pidachenesa Mulungu pile kuti mphyakunyansa . '
44011010	Penepi pidachitika katatu . Tenepo chinguwo chile chidakwatwa kubwerera kudzulu . 
44011011	Pandzidzi onthowo panyumba pakhakhala ine pale padafika amuna atatu , akhadatumwa kuna ine kubulukira ku Kesarea ale . 
44011012	Tenepo Mzimu Wakuchena adandipanga kuti ndiende nawo okhonda chita chidodo . Anyakukhulupira atanthatu a ku Yopawa adandiperekeza ku Kesarea , tenepo tonsene tidakapita m'nyumba mwa Konelio . 
44011013	Iye adatipanga mule mudaonera iye mngelo m'nyumba mwache . Mngelo adalonga kuna iye mbati , ' Tuma munthu ku Yopa kuti akachemere munthu unango dzinache Simoni Peturo . 
44011014	Iye anadzalonga mafala kuna iwe mwakuti iwe na banjako yonsene munadzapulumuka . '
44011015	Pidatoma ine kulonga , Mzimu Wakuchena adatchitha pana iwo ninga mudatchithira iye pana ife pakutoma pale . 
44011016	Tenepo ndidakumbuka pidalonga Mbuya kuti , ' Yohani adabatiza na madzi , mbwenye imwe munadzabatizwa na Mzimu Wakuchena . '
44011017	Ngakhala Mulungu adapereka mtukwa kuna anthu okhonda khala Ayuda ninga onthowo udatipasa iye ule , pidakhulupira ife Mbuya Yesu Khristu , mphapo ndikhali animbo ine kuti ndiyese kupokanyisana na Mulungu ! "
44011018	
44011019	Anyakukhulupira adabalalika thangwi ya kubonereswa kwawo , kule kudatoma pandzidzi udaphiwa Setefano . Anango a iwo adenda mpakana kunthemba za Fonike , Kipro na luwani ya Antiokea , kulalika mphangwa kuna Ayuda kokha basi . 
44011020	Mbwenye anyakukhulupira anango , amuna akubulukira kunthemba za Kirene na Kipro , adenda ku Antiokea kulonga na anthu okhonda khala Ayuda mbalalika kuna iwo Mphangwa Zadidi za Mbuya Yesu . 
44011021	Mphamvu ya Mbuya ikhali pana iwo , tenepo anthu azinji adakhulupira mbazungunukira kuna Mbuya . 
44011022	Mpingo wa ku Yerusalemu udava penepi , tenepo udatumizako Barnaba ku Antiokea . 
44011023	Pidafika iye kweneko mbaona mule mukhadatsanzayisira Mulungu anthu , iye adakomerwa mbaapempha kuti onsene akhale akhulupirika kuna Mbuya na mtima onsene . 
44011024	Barnaba akhali munthu wadidi , wakudzazwa na Mzimu Wakuchena pontho chikhulupiro . Tenepo anthu azinji adakhulupira Mbuya . 
44011025	Kubuluka penepo Barnaba adenda kuluwani ya Tariso kasakasaka Saulo . 
44011026	Pidamgumana iye , adadza naye ku Antiokea , tenepo chaka chamumphu Barnaba na Saulo adagumanyikana na mpingo mbafunzisa anthu azinji . Ku Antiokea anyakukhulupira adatoma kuchemerwa na dzina yakuti " Akhristu " . 
44011027	Pandzidzi wenewo maprofeti anango adenda ku Antiokea kubulukira ku Yerusalemu . 
44011028	Mbodzi wa iwo , dzinache Agabo adaimira , pontho Mzimu Wakuchena adamchitisa kulonga kuti njala ikulu ikhali chifupi kudza padziko yonsene yapansi . ( Njala idadzadi pandzidzi wa Mfumu Klaudio . )
44011029	Natenepo anyakufunza adanyerezera kuphedza anyakukhulupira anzawo m'nthemba ya Yudea kutewezana na mudaonera munthu onsene . 
44011030	Iwo adachitadi tenepo mbatuma Barnaba na Saulo kwenda na mitukwayo kuna akulu a mpingo . 
44012001	Pandzidzi wenewu Mfumu Herodi adatoma kuboneresa anthu anango a mumpingo . 
44012002	Iye adatonga kuti Yakobo , mbaleache Yohani , aphiwe na talasada . 
44012003	Pidaona iye kuti Ayuda adakomerwa na penepi , iye adenda pontho kamanga Peturo . Penepi pidachitika pandzidzi wa Phwando ya Mikate yakusowa chakufufumisira . 
44012004	Pidamangwa Peturo , adenda kaikhwa m'perezo . Kweneko adamuikhira magulu anayi a anyakuonera a anthu anayianayi towera amuonere . Herodi adafuna kuti atonge mseru wa Peturo pamaso pa anthu pakumala pa Phwando ya Paska . 
44012005	Natenepo Peturo akhabanga koyiwa m'perezo , mbwenye mpingo ukhampempherera pikulu kuna Mulungu . 
44012006	Mosiku wakuti mangwana Mfumu Herodi adze na Peturo pamaso pa anthu , Peturo akhagona pakati pa anyakuonera awiri . Iye adamangwa na njema ziwiri , pontho pamsuwo wa perezo pakhali anyakulondali . 
44012007	Vumbuvumbu mngelo wa Mbuya adaimira penepo . Tenepo cheza chidaoneka m'perezomo . Mngelo adatekenya Peturo paphewa kumulamusa mbalonga mbati , " Chimbiza ! Lamuka ! " Kabodzinakabodzi njema zidagwa pansi kubuluka m'mikono mwa Peturo . 
44012008	Tenepo mngelo adalonga mbati , " Manga bande yako , pontho vala nkhwaira zako . " Peturo adachitadi ninga monthomo . Mngelo adalonga pontho mbati , " Vala mkanjo wako unditewere . "
44012009	Tenepo Peturo adamteweradi mbabuluka m'perezo mule . Mbwenye iye hadapidziwa tayu kuti pikhachita mngelo pile pikhali ipyodi . Iye adanyerezera kuti akhaona kwene masomphenya . 
44012010	Iwo adapiringana gulu yakutoma ya anyakuonera mbapiringana pontho gulu yachiwiri mbafika pamsuwo wa utale wa perezo mumzindamo . Msuwo ule udafunguka okha ene . Tenepo iwo adabuluka kunja mbaenda mpakana malekezero a njira ibodzi ya munzindamo . Vumbuvumbu mngeloyo adamsiya Peturo yekha ene . 
44012011	Tenepo Peturo adatutumuka mbalonga mbati , " Chinchino ndapidziwa kuti ndipyodi ! Mbuya adatuma mngelo wache kundipulumusa kumphamvu ya Herodi pontho na kupinthu pyonsene pikhanyerezera Ayuda kuti pinandichitikira pile . "
44012012	Pidadzindikira Peturo pikhadamchitikirapyo , adenda kumusa kwa Maria , mache Yohani Maliko . Kweneko anthu azinji akhadagumanyikana kupemphera . 
44012013	Peturo adadidimiza pamsuwo wakunja , tenepo nyabasa wachitsikana dzinache Roda adadza kuti adzamfungulire . 
44012014	Iye adadziwa kuti falayo ikhali ya Peturo . Tenepo adakomerwa pyakwanga mwakuti hadafungulevebi , mbwenye adabwerera na kuthamanga kapanga anthu kuti Peturo akhali panjapo . 
44012015	Iwo adalonga mbati , " Iwe una msala ! " Pidawangawanga iye kulonga kuti ndipyodi , iwo adamtawira mbati , " Weneyo ndi mngelo wache . "
44012016	Mbwenye Peturo akhali m'kati kudidimiza pamsuwo pale . Mdembumdembu iwo adafungula msuwo mbadodoma pidamuona iwo . 
44012017	Peturo adakwiza dzanjache m'dzulu kuamatamisa mbaapanga monsene mudambulusira mngelo wa Mbuya m'perezo mule . Iye adalonga pontho mbati , " Kapangeni Yakobo penepi , pontho na anyakukhulupira onsene . " Tenepo iye adabuluka mbaenda kumbuto inango . 
44012018	Pidachena kunja , pakhali kuzunguzika kukulu pakati pa anyakuonera ale mbalonga mbati , " Ninji pyachitikira Peturo ? "
44012019	Tenepo Herodi adatonga kuti Peturo akasakwe . Mbwenye iwo adapichimwana kumgumana . Mphapo iye adavunza anyakuonera ale , tenepo adaatonga kuti iwo aphiwe . Pidamala penepi Herodi adenda ku Kesarea kubulukira ku Yudea mbakakhala kweneko . 
44012020	Mfumu Herodi adazhangali pyakwanga na anthu a kumizinda ya Turo na Sidoni . Tenepo anthu adenda m'gulu kuti akamuone , mbwenye chakutoma iwo adanyengerera Blasto , mkadamu wa kunyumba ya Herodi kuti aaphedze . Tenepo iwo adenda kapempha mtendere kuna Herodi thangwi dziko yawo ikhagumana phoso kubulukira kudziko ya mfumu weneyi . 
44012021	Pidafika nsiku ikhadasankhulwa ile , Herodi adavala mkanjo wache wachifumu , mbakhala pampando wache wachifumu mbalonga kuna anthu ale . 
44012022	Tenepo anthu adakhuwa mbati , " Si munthu tayu analongayi , mbwenye mulungu ! "
44012023	Kabodzinakabodzi mngelo wa Mbuya adampamantha Herodi , thangwi iye hadalemedza Mulungu tayu . Tenepo iye adadyiwa na mfunye mbafa . 
44012024	Mbwenye mafala a Mulungu adathimiza kufalikira na kukula . 
44012025	Pidamala Barnaba na Saulo kupereka mitukwa ile mu Yerusalemu , adabwerera ku Antiokea . Pakwenda pawo adakwata Yohani Maliko pabodzi nawo . 
44013001	Mumpingo wa ku Antiokea kukhali maprofeti anango na afunzisi . Enewa mbawa : Barnaba , Simioni ( wakuthulwa Wakuswipa ) , Lusiasi ( wa ku Kirene ) , Manaene ( akhadakulira pabodzi na Herodir mtongi ule ) , na Saulo . 
44013002	Pikhapembedza iwo Mbuya na kupimana kudya , Mzimu Wakuchena adalonga mbati , " Ndipambulireni Barnaba na Saulo towera aphate basa idaachemerera ine . "
44013003	Tenepo pidamala iwo kupimana kudya na kupemphera adaasanjika manja mbaatuma . 
44013004	Na kutumwa na Mzimu Wakuchena , Barnaba na Saulo adenda kuluwani ya Selukia . Kubulukira kweneko adenda na m'mwadiya mbakafika kunsuwa ya Kipro . 
44013005	Pidafika iwo mumzinda wa Salamisi , adalalika mafala a Mulungu m'nyumba zakupemphereramo . Iwo akhali pabodzi na Yohani Maliko towera aaphedze basa yeneyi . 
44013006	Iwo adenda mbawambuka nsuwa mbakafika kumzinda wa Papo . Kweneko adagumana nyamatsenga dzinache BaraYesu . Iye akhali Myuda akhapiyesa kuti akhali mprofeti ule . 
44013007	Iyembo akhali shamwali wa mkadamu wa Boma ya Kipro , Seregio Paulo , munthu wanzeru pyakwanga . Tenepo mkadamu ule adachemera Barnaba na Saulo , thangwi iye adafuna kuva mafala a Mulungu . 
44013008	Mbwenye nyamatsenga Elima ( yeneyi ndi dzinache m'chilongero cha Chigriki ) adaakhondesa gopesera kuti mkadamu ule anakhulupirambo Yesu . 
44013009	Tenepo Saulo wakudziwika pontho na dzina yakuti Paulo , na kudzazwa na Mzimu Wakuchena , adayang'anisisa nyamatsengayo
44013010	mbalonga mbati , " Mwana Satana iwe ! Iwe umbachitira umalwa pinthu pyadidi pyonsene , pontho una unthawatawa onsene wakulekanalekana wakuipa . Ndzidzi onsene umbayesayesa kusanduza pinthu pyakuonadi pya Mbuya kukhala pyakunama . 
44013011	Chinchino dzanja ya Mbuya inati ikutchunyuse mwakuti unadzakhala boliboli , pontho ndzidzi ukulu hunadzaonabi cheza cha dzuwa . " Kabodzinakabodzi maso a Elima adachita nkhunguwisi mbasanduka boliboli . Tenepo iye adamphamphasamphamphasa kusaka munthu towera amphatembo nsenji . 
44013012	Pidaona mkadamu ule pikhadachitika pile , iye adakhulupira , thangwi adadodoma pyakwanga na pile pidafunziswa pya Mbuya . 
44013013	Kubuluka ku Papo , Paulo na anzache adenda na m'mwadiya ku Perige , mzinda wa ku Pamfilia . Kweneko Yohani Maliko adaasiya mbabwerera pyache ku Yerusalemu . 
44013014	Kubuluka ku Perige , iwo adenda kumzinda wa Antiokea mu Pisidia . Tenepo pa Nsiku Yakupuma iwo adenda kapita m'nyumba yakupemphereramo mbakhala pansi . 
44013015	Pidamala werengwa mwambo wa Mose na mabukhu a maprofeti , akadamu a nyumba yakupemphereramo adaatumira munthu kaapanga mbati , " Abale , ngakhala muna mphangwa zakuwangisa nazo mtima anthuwa , longani ! "
44013016	Tenepo Paulo adaimira mbakwiza dzanjache m'dzulu kumatamisa anthu mbatoma kulonga mbati , " Alsraele anzanga na anthu okhonda khala Ayuda monsene muli pano mumbapembedza Mulungu ale , ngandivesereni !
44013017	Mulungu wa anthu a Israele adasankhula makolo athu mbaaikha kukhala dzinza ikulu pandzidzi ukhakhala iwo ninga alendo m'dziko ya Iguputo . Mulungu adaabulusa mu Iguputo na mphamvu zache zikulu
44013018	mbaapiririsas na makhaliro awo m'thando pyaka makumanayi . 
44013019	Iye adavunga madzinza anomwe a anthu m'dziko ya Kanani mbapereka dzikoyo kuna anthu a ku Israele kuti ikhale yawo ene . 
44013020	Pyonsene pidachitika pyaka madzana manayi na makumashanu . " Pidamala penepi , iye adaapasa anyakutonga miseru kufikirana ndzidzi wa mprofeti Samuele . 
44013021	Tenepo pidapempha iwo mfumu , Mulungu adaapasa Saulo , mwana Kisi , wa dzinza ya Benjamini kuti akhale mfumu wawo pyaka makumanayi . 
44013022	Tenepo Mulungu adambulusa Saulo mbaikha Davite kukhala mfumu wawo . Mulungu adalonga tenepa pya iye : ' Ndamgumana Davite , mwana Isai , munthu wapamtima panga , ule anadzachita pyonsene pinafuna ine kuti iye aphate . '
44013023	Yesu akhali mbodzi mwa pidzukulu pya Davite , tenepo Mulungu adaikha Yesu kukhala Nyankhombo wa Alsraele ninga mukhadadumbira iye kuti anadzapichita . 
44013024	Yesu mbadzati toma basache , Yohani adalalika kuna anthu onsene a ku Israele kuti aleke pyakudawa pyawo pontho abatizwe . 
44013025	Pikhamalisa Yohani basache , adalonga kuna anthu mbati , ' Ayi imwe mumbanyerezera kuti ine ndine ani ? Si ine anadikhira imwe ule tayu . Mbwenye ngavani kuno ! Iye akubwera m'nduli mwanga , tenepo ine sidakwanakwanabi kudula nkhwaira kumanyalo kwache . '
44013026	" Alsraele anzanga , pidzukulu pya Abrahamu na anthu okhonda khala Ayuda monsene muli pano mumbapembedza Mulungu ale : mphangwa za chipulumusozi zatumizwa kuna ife . 
44013027	Anthu a mu Yerusalemu na akadamu awo hadadzindikire tayu kuti Yesu mbani , pontho hadavesesa tayu mafala a maprofeti ale akhawerengwa pa Nsiku Zakupuma zonsene . Mbwenye pidatonga iwo kuti Yesu aphiwe , adachitisa kuti pikwanekwane pikhadalongwa na maprofeti . 
44013028	Ndimomwene kuti iwo hadamgumana na mseru wakuti afe nawo tayu , kwache iwo adapempha basi Pilato kuti iye aphiwe . 
44013029	Pikhadamala iwo kuchita pyonsene pidalonga Malemba pya iye pile , iwo adamtchithisa pamtanda mbamuikha m'masiye . 
44013030	Mbwenye Mulungu adamulamusa kuimfa . 
44013031	Tenepo nsiku zizinji iye adaonekera kuna anthu akhadafamba na iye kubulukira ku Galilea kwenda ku Yerusalemu ale . Chinchino iwo ndi mboni zache kuna anthu a ku Israele . 
44013032	
44013033	
44013034	Mphapo pya kumulamusa kuimfa kuti aleke vunda m'masiye , Mulungu adalonga mbati , ' Ndinadzakupasani mtsanzayiso wakupambulika pontho wakukhulupirika , ule udadumbira ine kuna Davite . '
44013035	Sasawa ninga mudalongera iye m'ndime inango mbati , ' Imwe hamunadzaleka Nyabasanu Wakukhulupirika kuti avunde m'masiye tayu . '
44013036	Thangwi Davite adatumikira mfendu wache pakuchita pinafuna Mulungu , tenepo adafa . Iye adaikhwa m'masiye na makolo ache . Tenepo manungo ache adavunda m'masiyemo . 
44013037	Mbwenye munthu adalamuswa na Mulungu ule , hadavunda m'masiye tayu . 
44013038	Tenepo , Alsraele anzanga , ife tafuna kuti imwe mupidziwe kuti kudzera muna Yesu mphangwa zakulekerera pyakudawa zikulalikwa kuna imwe , pontho kuti munthu onsene anakhulupira iye ule , analungamiswa pakufudzirwa pyakudawa pyonsene , pinthu pidachimwana mwambo wa Mose kupichita pile . 
44013039	
44013040	Mphapo chitani mpholemphole kuti pidalonga maprofeti pile , pileke kukuchitikirani :
44013041	' Yang'anani , imwe anthu akusingirira ! Dodomani mbamufe ! Thangwi pinachita ine leropi mphinthu pinango pyakuti imwe nee munadzapikhulupirabi , podi munthu unango akupangeni pyache tani ! ' "
44013042	Pikhabuluka Paulo na Barnaba m'nyumba yakupemphereramo mule , anthu adaachemera kubwera pontho pa Nsiku Yakupuma inangoyo towera adzaapange pizinji pya pinthu penepi . 
44013043	Pidamala balalika anthu pamgumanopo , Ayuda azinji na anthu okhonda khala Ayuda akhadasanduka kukhala Ayuda ale , adatewera Barnaba na Paulo . Tenepo anyakutumwa adalonga kuna iwo mbaawangisa mtima kuti athimize kunyindira pinthu pyachita Mulungu kudzera muna kukoma mtima kwache . 
44013044	Pa Nsiku Yakupuma inangoyo nenene anthu onsene muluwanimo adabwera dzavesera mafala a Mbuya . 
44013045	Pidaona Ayuda chimwinji cha anthu chile , iwo adachita bivu mbapokanya pikhalonga Paulo pile mbamtikana . 
44013046	Mbwenye Paulo na Barnaba adaatawira mwakuwanga mtima mbati , " Pikhafunika kuti mafala a Mulungu alalikwe kuna imwe chakutoma . Mbwenye imwe mwaakhonda mbamupinyerezera mwekha ene kuti ndimwe anthu okhonda thema kutambira moyo okhonda mala . Natenepo ife tinakusiyani mbatienda pyathu kuna anthu okhonda khala Ayuda . 
44013047	Thangwi Mbuya adatitonga kuti : ' Ndakuikha iwe kukhala cheza cha anthu okhonda khala Ayuda , towera anthu a padziko yonsene yapansi apulumuswe . ' "
44013048	Pidava anthu okhonda khala Ayuda penepi , adakomerwa mbalonga kuti mafala a Mbuya ngadidiletu . Tenepo onsene adasankhulwa na Mulungu kuti atambire moyo okhonda mala ale , adakhulupira . 
44013049	Mafala a Mbuya adafalikira kunthemba yonseneyo . 
44013050	Mbwenye Ayuda adazhangalisa akadamu a mumzindamo na akazi okhonda khala Ayuda akuveka , akupembedza Mulungu ale . Iwo adatoma kuboneresa Paulo na Barnaba mbaathamangisa kunthemba kwawoko . 
44013051	Natenepo anyakutumwa adagubudza fumbi kumanyalo kwawo kupokanyisana nawo mbaenda kumzinda wa Ikonio . 
44013052	Anyakukhulupira a mu Antiokeamo adakomerwa pyakwanga pontho adadzazwa na Mzimu Wakuchena . 
44014001	Pyonthopyonthopi pidachitikambo mumzinda wa Ikonio . Paulo na Barnaba adenda kunyumba yakupemphereramo ya Ayuda mbakafunzisa na mphamvu mwakuti anthu azinji , Ayuda na anthu okhonda khala Ayuda ene adasanduka kukhala anyakukhulupira . 
44014002	Mbwenye Ayuda adakhonda kukhulupira ale , adazhangalisa anthu okhonda khala Ayuda , towera achitire umalwa anyakukhulupira . 
44014003	Anyakutumwa adakhala kweneko ndzidzi ukulu ene mbalonga mwakuwanga mtima pya Mbuya . Tenepo Mbuya adaatsikimizira anthu kuti mphangwa zakukoma mtima kwa Mulungu zikhalalika iwo , zikhali zakuonadi pakuapasa mphamvu zakuchitira pidzindikiro na pyakudodomesa . 
44014004	Anthu a mumzindamo adagawikana pawiri ; anango akhali kukhundu ya Ayuda anangombo kukhundu ya anyakutumwa . 
44014005	Tenepo anthu anango okhonda khala Ayuda , Ayuda pabodzi na akadamu awo adanyerezera kuboneresa na kuponyera miyala anyakutumwa . 
44014006	Pidava anyakutumwa penepi , adathawira ku Listara na Deribe , mizinda ya ku Likonio pontho na kunthemba zakuzungulira . 
44014007	Kweneko adalalika Mphangwa Zadidi . 
44014008	Mu Listara mukhali munthu wakulamala miyendo , ule chibalirwe chache hadafambe tayu . 
44014009	Iye adakhala penepo mbavesera mafala a Paulo . Paulo adamuyang'anisisa mbaona kuti iye akhali na chikhulupiro chakuti anakwanisa kuwangiswa . 
44014010	Natenepo iye adalonga mwakugaluza fala mbati , " Imira na manyalo ako ! " Penepo munthuyo adanumpha mbatomaletu kufambafamba . 
44014011	Pidaona mwinji pinthu pidachita Paulo pile , udatoma kukhuwa na malongero awo a Chilikonia mbati , " Milungu yatchitha pansi kuna ife mbisanduka anthu ! "
44014012	Tenepo anthu adapasa Barnaba dzina yakuti Zeu , Paulombo adampasa dzina yakuti Hereme , thangwi Paulo akhatsogolera pakulonga . 
44014013	Nyumba yakupembedzeramo ya mulungu Zeu ikhali chifupi na kunja kwa mzinda , tenepo nyansembe wa kunyumbayo adadza na ng'ombe zimuna na maluwa kumsuwo kwa mzindawo , thangwi iye na mwinji adafuna kupereka nsembe kuna anyakutumwa . 
44014014	Pidava anyakutumwa , Barnaba na Paulo pikhafuna kuchita iwo pile , adang'amba nguwo zawo kupokanyisana nawo mbathamangira pakati pamwinjiwo mbakhuwa mbati , 
44014015	" Munachitiranji tenepa ? Ife pano ndife anthu ene pyathu ninga imwepo ! Tili kuno kukulalikirani Mphangwa Zadidi kuti muleke pinthu pyapezipi mbamutewera Mulungu wamoyo , ule adasasanya kudzulu , dziko yapansi , bara na pyonsene pili mwenemo . 
44014016	M'ndulimu Mulungu adatawirisa anthu onsene kuchita pinthu pidanyerezera iwo kuti mphyadidi . 
44014017	Mbwenye iye ambapichitira basi umboni ndzidzi onsene wakuti iye ngwamoyo na pinthu pyadidi pimbachita iye . Iye ambakupasani mvula kubulukira kudzulu pontho na kutokotesa mbewu pandzidzi unafunika ipyo : iye ambakupasani phoso na kukuchitisani kuti mukomerwe . "
44014018	Na mafala enewa pidachimwanika basi kuti anyakutumwa alekese anthu kukhonda pereka nsembe kuna iwo . 
44014019	Ayuda anango adabwera kubulukira ku Antiokea mu Pisidia na ku Ikonio mbanyengerera anthu ale . Iwo adaponyera miyala Paulo mbammbuluthira kunja kwa mzinda , thangwi iwo akhanyerezera kuti adafa . 
44014020	Mbwenye pidamzungulira anyakukhulupira , iye adalamuka mbabwerera mumzindawo . Mangwana mwache iye na Barnaba adenda kumzinda wa Deribe . 
44014021	Paulo na Barnaba adalalika Mphangwa Zadidi mu Deribe mwakuti anthu azinji adasanduka kukhala anyakufunza . Tenepo iwo adabwerera ku Listara , Ikonio , na ku Antiokea mu Pisidia . 
44014022	Iwo adawangisa mtima anyakukhulupira mbaapanga kuti athimize kukhala akukhulupirika kuna Khristu . Iwo adaafunzisa mbati , " Tathema kuona nyatwa zizinji kuti tipite mu Ufumu wa Mulungu . "
44014023	Barnaba na Paulo adasankhula anthu pampingo onsene kuti akhale akulu a mpingo . Tenepo na kupemphera pontho na kupimana kudya iwo adaapereka m'manja mwa Mbuya , akhadanyindira iwo ule . 
44014024	Pidagwanda iwo na m'nthemba ya Pisidia , adafika kunthemba ya Pamfilia . 
44014025	Kweneko adalalika Mphangwa Zadidi mumzinda wa Perige , tenepo adenda kumzinda wa Atalia . 
44014026	Kubulukira kweneko adabwerera na m'mwadiya ku Antiokea , kumbuto ile kukhadaperekwa iwo m'manja mwa Mulungu kuti iye aatsanzayise pabasawo , ikhadamalisa iwo chinchino ile . 
44014027	Pidafika iwo ku Antiokea , adagumanyisa pabodzi mpingo mbaapanga pyonsene pikhadachita Mulungu kudzera muna iwo , pontho na mule mukhadafungulira iye njira kuna anthu okhonda khala Ayuda kuti akhulupire . 
44014028	Tenepo iwo adakhala ndzidzi ukulu ene kweneko na anyakukhulupira . 
44015001	Anthu anango adabwera ku Antiokea kubulukira kunthemba ya Yudea mbatoma kufunzisa anyakukhulupira mbati , " Mungakhonda gwandwa nsonga yakumaso yachimuna ninga mumbafunira mwambo wa Mose nee munakwanisa kupulumuswabi . "
44015002	Thangwi ya penepi , Paulo na Barnaba adapokanyisana nawo pikulu . Natenepo Paulo , Barnaba na anyakukhulupira anango a ku Antiokea adasankhulwa kuti aende ku Yerusalemu , towera akaonane na anyakutumwa pontho na akulu a mpingo pa mphoka yeneyi . 
44015003	Iwo adatumwa na mpingo . Pikhagwanda iwo na m'nthemba za Fonike na Samaria , adapanga anthu mule mudasanduzikira anthu okhonda khala Ayuda kukhala anyakukhulupira . Mafala enewa adadzesa kukomerwa kukulu kuna anyakukhulupira onsene . 
44015004	Pidafika iwo mu Yerusalemu , adatambirwa mwadidi na mpingo , anyakutumwa pontho na akulu a mpingo . Enewa ngale akhadapanga iwo pyonsene pikhadachita Mulungu kudzera muna iwo . 
44015005	Mbwenye anyakukhulupira anango a m'gulu ya Afarisi adaimira mbalonga mbati , " Anthu okhonda khala Ayuda athema kugwandwa nsonga yakumaso , pontho apangwe kuti athema kuvera mwambo wa Mose . "
44015006	Tenepo anyakutumwa na akulu a mpingo adagumanyikana pabodzi kuti averane pa mphoka yeneyi . 
44015007	Pidakhala iwo ndzidzi ukulu kuverana , Peturo adalamuka mbalonga mbati , " Abale anga , imwe mukupidziwa kuti Mulungu adandisankhula kalene pakati panu kuti ndilalike Mphangwa Zadidi kuna anthu okhonda khala Ayuda , towera iwo akwanise kuva mbakhulupira . 
44015008	Tenepo Mulungu nyakudziwa manyerezero a anthu onsene , adaonesa kuti iye adatambira anthu okhonda khala Ayuda pakuapasa Mzimu Wakuchena ninga mudachitira iye kuna ife . 
44015009	Iye hadasiyanisa tayu pakati pa iwo na ife ; iye adalekerera pyakudawa pyawo , thangwi iwo adakhulupira . 
44015010	Mphapo chinchino munafuniranji kuyesa Mulungu pakuikha goligoli m'khosi mwa anyakukhulupira idachimwana ife na makolo athu ene kuithukula ile . 
44015011	Nkhabe ! Ife timbakhulupira kuti tapulumuswa na kukoma mtima kwa Mbuya Yesu ninga iwombo . "
44015012	Gulu yonsene ikhali chete kuvesera Barnaba na Paulo pikhalonga iwo pya pidzindikiro na pyakudodomesa pyonsene pikhadachita Mulungu kudzera muna iwo pakati pa anthu okhonda khala Ayuda . 
44015013	Pikhadamala iwo kulonga , Yakobo adalongambo mbati , " Ngavani kuno , abale anga !
44015014	Simoni alonga mule mudaonesa Mulungu udidi wache kuna anthu okhonda khala Ayuda pakusankhula anthu pakati pawo kukhala anthu ache . 
44015015	Penepi pikutawirizana na mafala a maprofeti ; ninga munalongera Malemba kuti :
44015016	' Mbuya alonga mbati : Pingamala penepi ndinadzabwera pontho mbandilamusa pontho ufumu wa Davite . Ndinadzamanga pontho madembe ache mbandidzauchita kukhala wakuwanga pontho . 
44015017	Natenepo anthu anango onsene anadzabwera kuna ine , anthu okhonda khala Ayuda onsene ale achemera ine kuti akhale anthu anga . 
44015018	Alonga tenepa ndi Mbuya , ule adachitisa kuti pinthu penepi pidziwike na kalene . ' "
44015019	Yakobo adathimiza kulonga mbati , " Kuona kwanga , ndaona kuti ife tileke onesa nyatwa anthu okhonda khala Ayuda adazungunukira kuna Mulungu ale . 
44015020	Kwache tialembere kalata yakuapanga kuti aleke kudya nsembe zakuperekwa kuna mifanikizo , thangwi mphyokhonda chena ; aleke kuchita uputa ; aleke kudya nyama zokhonda chekwa ; pontho aleke kudya chiropa . 
44015021	Thangwi kutomera na kalene mwambo wa Mose ukuwerengwa m'nyumba zakupemphereramo pa Nsiku Zakupuma zonsene , pontho mafalache akulalikwa m'maluwani monsene . "
44015022	Tenepo anyakutumwa na akulu a mpingo pabodzi na mpingo onsene adanyerezera kusankhula anthu anango m'gulu mwawomo kuatuma ku Antiokea pabodzi na Paulo na Barnaba . Natenepo iwo adasankhula amuna awiri , Yudasi , wakuthulwa Basaba , na Sila , ale akhalemedzwa pikulu na anyakukhulupira . 
44015023	Mphapo iwo adaatuma na kalata iyi : " Ife , anyakutumwa pontho akulu a mpingo , abale anu , tikupereka mwenyikiro kuna imwe , abale athu okhonda khala Ayuda monsene , ale mumbakhala mu Antiokea , Siria na Kilikia . 
44015024	Ife tava kuti amuna anango , akhadabuluka m'gulu mwathu ale akunensani pontho akuzunguzani na mafala adalonga iwo . Mbwenye si ife tidaapanga kuti achite tenepo tayu . 
44015025	Tenepo tonsene tidagumanyikana pabodzi mbatitawirizana kusankhula amuna towera tiatume kuna imwe . Iwo anadzabwera pabodzi na ashamwali athu apamtima , Barnaba na Paulo , 
44015026	ale adapereka moyo wawo thangwi ya kutumikira Mbuyathu Yesu Khristu . 
44015027	Natenepo tikukutumirani mphapo Yudasi na Sila kuti adzakupangeni pamaso na pamaso sasawa na pinthu pyalemba ifepi . 
44015028	Mzimu Wakuchena na ife taverana kuti tileke kukuthukulisani mitolo inango padzulu pa matongero akufunikawa akuti :
44015029	lekani kudya nsembe zakuperekwa kuna mifanikizo ; lekani kudya chiropa ; lekani kudya nyama zokhonda chekwa ; pontho lekani chita uputa . Mungathunda pinthu pyonsenepi makhaliro anu anadzakhala adidi . Salani mwadidi . "
44015030	Tenepo anyamphangwa adatumwa ku Antiokea . Kweneko iwo adagumanyisa pabodzi gulu yonsene ya anyakukhulupira mbaapasa kalata . 
44015031	Pidawerenga anthu kalatayo , adakomerwa na mphangwa zakuwangisa mtimazo . 
44015032	Yudasi na Sila , ale akhali pontho maprofeti , adalonga pizinji pyakuawangisa mtima na pyakuapasa mphamvu . 
44015033	Pidamala iwo nsiku kweneko , adatumizwa na anyakukhulupira na mtendere mbabwerera kuna anthu akhadaatuma ale .
44015035	Mbwenye Paulo na Barnaba adakhala mu Antiokea ndzidzi ene . Iwo pabodzi pene na anthu anango azinji adafunzisa na kulalika mafala a Mbuya . 
44015036	Pidagwanda ndzidzi pang'ono Paulo adalonga kuna Barnaba mbati , " Tende tibwerere m'nduli tikafambire abale athu m'maluwani monsene mudalalika ife mafala a Mbuya mule , pontho tikaone kuti akukhala tani . "
44015037	Barnaba akhafuna kuti Yohani Maliko aende nawo pabodzi , 
44015038	mbwenye Paulo adapinyerezera kuti nee pikhali pyadidi tayu kumkwata pontho , thangwi iye hakhadakhala nawo pabodzi tayu kuti amalise basawo ile , mbwenye akhadabwerera pyache mbaasiya mu Pamfilia . 
44015039	Penepo pakhali mphoka ikulu mwakuti iwo adaphadzana . Barnaba pabodzi na Yohani Maliko adapakira m'mwadiya mbaenda ku Kipro . 
44015040	Mbwenye Paulo adasankhula Sila . Pidaapereka anyakukhulupira m'manja mwa Mbuya kuti aakoye mwadidi , adenda . 
44015041	Paulo adagwanda na mu Siria na Kilikia kuwangisa mtima mipingo . 
44016001	Paulo adenda mpakana kumizinda ya Deribe na Listara . Mu Listara mukhali mkhristu unango dzinache Timoti . Mache akhali Myuda , ule akhalimbo mkhristu , mbwenye babache akhali Mgriki . 
44016002	Anyakukhulupira onsene a mu Listara na Ikonio adalonga udidi wa Timoti . 
44016003	Paulo adafiina kumkwata kuti aende naye pabodzi paulendo pawo , natenepo adamugwanda nsonga yakumaso . Paulo adachita tenepo thangwi Ayuda onsene akhakhala pambuto zenezo ale akhapidziwa kuti babache akhali Mgriki . 
44016004	Pikhagwanda iwo na m'maluwani , akhaenda mbadziwisa anyakukhulupira matongero , ale akhadaverana anyakutumwa na akulu a mpingo mu Yerusalemu kuti anthu aavere . 
44016005	Natenepo mipingo idawanga m'chikhulupiro , tenepo nsiku na nsiku gulu ikhanjipiranjipira . 
44016006	Paulo na anzache adagwanda na m'nthemba za Frigia na Galatia thangwi Mzimu Wakuchena hadaatawirisa tayu kuti alalike mafala a Mulungu kunthemba ya Asia . 
44016007	Pidafika iwo m'madire a Misia , adayesayesa kuti apite m'nthemba ya Bitinia , mbwenye Mzimu wa Yesu hadaatawirisa tayu kuchita tenepo . 
44016008	Natenepo iwo adagwanda na m'nthemba ya Misia mbafika kumzinda wa Troa . 
44016009	Na mosiku mwache Paulo adaona m'masomphenya munthu wa kunthemba ya Makedonia aimira mbampempha mbati , " Bwerani kuno ku Makedonia , mudzatiphedzembo . "
44016010	Si ndzidzi pikhadaona Paulo masomphenya enewa , ife tidasasanyika kwenda ku Makedonia , thangwi tidapidziwa kuti Mulungu akhadatichemera kuti tikalalike Mphangwa Zadidi kuna anthu kweneko . 
44016011	Tidapakira mwadiya kubuluka ku Troa mbatienderatu kumzinda wa Samotrake . Tenepo mangwana mwache tidenda na mtunda kumzinda wa Neapoli . 
44016012	Kubulukira kweneko tidenda ku Filipi , mzinda wakuveka m'nthemba ya Makedonia , pontho anthu a mumzindamo akhali mzika za Chiroma . Kweneko tidamalako nsiku zizinji zene . 
44016013	Pa Nsiku Yakupuma tidenda kunja kwa mzinda m'khundukhundu mwa mkulo . Tidanyerezera kuti kweneko kukhali mbuto yakupemphererako . Tenepo tidakhala pansi mbatilonga kuna akazi akhadagumanyikana penepo ale . 
44016014	Lidia wa kumzinda wa Tiatira akhali mbodzi wa akazi akhativesera ale . Iye akhali nyakugulisa nguwo zachoza , pontho akhali wakupembedza Mulungu . Mbuya adafungula mtimache towera apivesedi pile pikhalonga Paulo . 
44016015	Pidamala batizwa iye pabodzi na a pabanjache , iye adatichemera mbati " Ngakhala mwapidziwa kuti ine ndinedi nyakukhulupira wa Mbuya , tendenitu mphapo mukakhale kumusa kwanga . " Tenepo iye adatikakamiza basi kuti tiende . 
44016016	Nsiku inango pikhaenda ife kumbuto yakupemphererako , tidagumanikana na mtsikana . Iye akhali bitchu pontho akhali na mzimu wakuipa , ule ukhamchitisa kuti alotere pya m'tsogolo . Iye akhadzesera ambuyache kobiri pyakwanga na kulotera kwacheko . 
44016017	Iye akhatewera m'nduli mwa Paulo na ife mbakhuwa mbati , " Amunawa mbanyabasa a Mulungu Wakudzuludzulu ! Iwo akukupangani njira zakupulumukira . "
44016018	Mtsikanayo adachita penepi nsiku zizinji zene , kufikirana Paulo adazhangali pyakwanga mwakuti adazungunuka mbalonga kuna mzimuwo mbati , " Na dzina ya Yesu Khristu ndinakutonga kuti ubuluke muna iye ! " Ndzidzi onthowo Mzimu udabulukiratu muna iye . 
44016019	Pidapidziwa ambuyache kuti mwayi wakugumana kobiri kudzera muna mtsikana ule waenda , iwo adaphata Paulo na Sila mbaakwekwetera kumsika kuti akaonane na akadamu . 
44016020	Tenepo adadza nawo kuna anyakutonga miseru a Chiroma mbalonga mbati , " Anthuwa mba Ayuda , mphapo akudzesa nyatwa mumzinda mwathu muno . 
44016021	Iwo akufunzisa mitemo yokhonda tawiriswa na matongero athu ; ife ndife mzika za Chiroma , tenepo ife nkhabe tawira mitemo yeneyi penu na kuiphata kwene tayu . "
44016022	Penepo mwinji wa anthu udaguduka kamenya Paulo na Sila . Tenepo anyakutonga miseru adang'amba nguwo za Paulo na Sila mbaatonga kuti akwapulwe . 
44016023	Pidamala iwo kuakwapula pyakwanga , adenda nawo kaaponya m'perezo , tenepo nyakuonera perezoyo adapangwa kuti aafungire mwadidi . 
44016024	Na kutongwaku , nyakuonera ule adaaponya m'subi ya m'bwaloletu mbaamanga matandadza . 
44016025	Pachitichiti Paulo na Sila akhapemphera na kuimba nyimbo kuna Mulungu , tenepo anyaperezo anango akhaavesera . 
44016026	Vumbuvumbu pakhali chiteketeke chikulu mwakuti na maziko ene a perezo ile adatekenyeka . Penepo pene misuwo yonsene idafunguka , pontho njema zidamangwa na anyaperezo zidalera . 
44016027	Nyakuonera perezo ule adalamuka . Pidaona iye kuti misuwo ya perezo yafunguka , adanyerezera kuti anyaperezo akhadathawamo . Tenepo iye adasolola talasadache mbafuna kupipha yekha ene . 
44016028	Mbwenye Paulo adakhuwa mwakugaluza fala mbati , " Leka kupikwaza wekha ene ! Tonsene tilipo ! "
44016029	Tenepo nyakuonera ule adachemeresa nyale mbathamangira m'bwalomo mbagwa pamanyalo a Paulo na Sila mwakutetemera na mantha . 
44016030	Tenepo adaakwatira kunja mbaavunza mbati , " Ambuya , ndichitenji kuti ndipulumuke ? "
44016031	Iwo adamtawira mbati , " Khulupira Mbuya Yesu , tenepo iwe na banjako munapulumuka . "
44016032	Tenepo iwo adalalika mafala a Mbuya kuna iye na kuna anango onsene akhali m'nyumba mwachemo . 
44016033	Mosiku paora yonthoyo nyakuonera ule adaakwata mbaatsuka pironda pyawo . Penepo pene iye na banjache yonsene adabatizwa . 
44016034	Kubuluka penepo iye adakwata Paulo na Sila mbaenda nawo m'nyumba mwache mbaapasa kudya ; iye na banjache adakomerwa pyakwanga thangwi chinchino iwo adakhulupira Mulungu . 
44016035	Na machibese mwache anyakutonga miseru adatuma asirikali kuna nyakuonera perezo ule kampanga kuti , " Alekeni anthuwo aende pyawo . "
44016036	Tenepo nyakuonera perezo ule adapanga Paulo mbati , " Anyakutonga miseru atuma mphangwa kuti iwe na Sila musudzulwe . Munakwanisa kwenda pyanu , natenepo ndokoni na mtendere . "
44016037	Mbwenye Paulo adalonga kuna asirikaliwo mbati , ' Two nee adatonga mseru wathu tayu , mbwenye iwo adatikwapula pamaso pa anthu mbatiponya m'perezo , podi kwene kuti ife ndife mzika za Chiroma . Mphapo chinchino iwo akufuna kutibulusa m'chibisobiso . Ife nyonyo pyathu ! Iwo wokha ene abwere kuno dzatibulusa . "
44016038	Tenepo asirikali ale adenda kalonga mafala enewa kuna anyakutonga miseru . Pidapiva iwo kuti Paulo na Sila akhali mzika za Chiroma adachita mantha . 
44016039	Natenepo adenda kaapepesa mbaabulusa m'perezomo mbaapempha kuti abuluke mumzindamo . 
44016040	Paulo na Sila adabuluka m'perezo mule mbaenda kumusa kwa Lidia . Kweneko adagumana anyakukhulupira mbalonga nawo mafala akuwangisa mtima mbaenda pyawo . 
44017001	Paulo na Sila adagwanda na m'mizinda ya Amfipoli na Apolonia mbafika ku Tesalonika kukhali nyumba yakupemphereramo kule . 
44017002	Ninga mwa chisimo chache Paulo adenda kunyumba yakupemphereramo . Kweneko Nsiku Zakupuma zitatu iye adalonga na anthu mbawerenga
44017003	na kufuthula Malemba mbaatsikimizira kuti Khristu adathema kubonera na kulamuka kuimfa . Paulo adalonga mbati , " Yesu uyu analonga ine kuna imweyu ndi Khristu . "
44017004	Ayuda anango adakhulupira penepi mbatewera Paulo na Sila . Akazi azinji akuveka na gulu ikulu ya Agriki ale akhapembedza Mulungu adachitambo chibodzibodzi . 
44017005	Mbwenye Ayuda adachita bivu mbagumanyisa anango mwa malova pamsika mbasasanya kagulu . Tenepo iwo adalamusa chimpiningu mumzinda monsenemo . Iwo adenda kaswa nyumba ya Yashoni kuti akasakesake Paulo na Sila towera aabuluse kunja kuna mwinji wa anthu . 
44017006	Mbwenye pidachimwana iwo kuagumana , adakwekwetera Yashoni na anyakukhulupira anango kuna akadamu a mumzindamo mbakhuwa mbati , " Anthu enewa adzesa nyatwa konsene kwene . Chinchino adzambo mumzinda mwathu muno . 
44017007	Tenepo Yashoni akuakoya m'nyumba mwachemu . Iwo akuswa matongero a Mfumu wa Roma pakulonga kuti pana mfumu unango dzinache Yesu . "
44017008	Na mafala enewa iwo adalamusa chimpiningu kuna mwinji wa anthu pabodzi na akadamu a mumzindamo . 
44017009	Akadamuwo adapagalisa Yashoni na anango ale kobiri zakuti iwo asudzulwe . Tenepo adaaleka kuti aende pyawo . 
44017010	Si ndzidzi pidadoka dzuwa , anyakukhulupira adagwinya Paulo na Sila ku Berea . Pidafika iwo kweneko , adakapita m'nyumba yakupemphereramo ya Ayuda . 
44017011	Anthu a kweneko akhali anthu a mtima wakufuna kudziwa kusiyana na anthu a ku Tesalonika . Iwo adafungula mitimawo kuvesera mphangwa . Tenepo nsiku na nsiku iwo akhawerenga mwadidi Malemba kuti aone ngakhala pikhalonga Paulo pile pikhali pyakuonadi . 
44017012	Ayuda azinji adakhulupira , pontho akazi azinji akuveka a Chigriki na amuna ene azinji a Chigriki adakhulupirambo . 
44017013	Mbwenye pidapiva Ayuda a ku Tesalonika kuti Paulo akhadalalika mafala a Mulungu na ku Berea kwene , iwo adenda kweneko kazhangalisa pontho na kulamusa chimpiningu pakati pamwinji wa anthu . 
44017014	Kabodzinakabodzi anyakukhulupira adagwinya Paulo kugombe ya bara . Mbwenye Sila pabodzi na Timoti adasala mu Berea . 
44017015	Amuna adaperekeza Paulo ale , adenda naye mpakana kumzinda wa Atene , tenepo adabwerera ku Berea na mphangwa zakubulukira kuna Paulo kapanga Timoti na Sila kuti achimbize kwenda kuna iye . 
44017016	Pikhadikhira Paulo kufika kwa Timoti na Sila mu Atene , mtimache udasanyika pikulu pidaona iye kuti mzindawo wadzala na mifanikizo yakupembedzwa ninga milungu . 
44017017	Natenepo iye adenda kunyumba yakupemphereramo kalonga na Ayuda na anthu okhonda khala Ayuda akhapembedza Mulungu ale pontho na anthu akugwanda pyawo na njira akhagumana iye nsiku na nsiku pamsika . 
44017018	Afunzisi anango a m'magulu akuchemerwa Epikurea na Sitoiki adapokanyisana naye . Anango a iwo adavunza mbati , " Dzemwa wakulongalongayu akufuna kulonganji ? " Anangombo adalonga mbati , " Iye akuoneka ninga akulalika pya milungu yachilendo . " Iwo adalonga tenepa thangwi Paulo akhalalika Mphangwa Zadidi za Yesu , pontho na pya kulamuka kuimfa .
44017019	Tenepo iwo adamkwata mbadza naye kuthando ya miseru yakuchemerwa Areopagi mbamvunza mbati , " Ngatipangembo , chifunziso chitswa chinalonga imwechi ntchanji ?
44017020	Pinango pinava ife ukulongapi pikuveka ninga pitswa . Tenepo tafuna tidziwe kuti penepi pikulonganji . "
44017021	Thangwi mzika zonsene za ku Atene na alendo akhakhala kweneko ale akhaphatave chinthu na chibodzi chene tayu , mbwenye kuvesera na kulonga pinango pitswa . 
44017022	Paulo adaimira pamaso pathando ya miseru ya Areopagi mbalonga mbati , " Ine ndaona kuti imwe anthu a ku Atene kuno ndimwe anthu akupembedzadi pyakwanga . 
44017023	Thangwi pikhafambafamba ine mumzinda mwanu muno na kuona mbuto zimbapembedzera imwe , ndidagumana guwa yakuperekerapo nsembe yakulembwa na mafala akuti , ' Kuna mulungu okhonda dziwika . ' Mphapo wakukhonda dziwika ambapembedza imwe ule , chinchino ndiye anafuna ine kukulalikirani . 
44017024	Mulungu adalenga dziko yonsene na pyonsene pili mwenemo ule , ndi Mbuya wa kudzulu na dziko yapansi , pontho iye hambakhala m'nyumba zakupembedzeramo zakumangwa na anthu tayu . 
44017025	Pontho iye nkhabe phedzwa na manja a munthu , thangwi iye nkhabe sowa chinthu na chibodzi chene tayu . Podi ndiye ene ambapereka muya na moyo kuna anthu onsene pontho na kuapasa pinthu pyonsene . 
44017026	Kubulukira pamunthu mbodzi iye adasasanya madzinza onsene a anthu mbaaikha kuti akhale m'dziko yonsene yapansi . Iye adaikhiratu kalene ndzidzi wawo na madire a mbuto zikhafuna iwo dzakhala . 
44017027	Mulungu adachita tenepo towera anthu amsakesake kuti penu pakuyesa kumsakasakako amgumane . Kwache Mulungu hali kutali tayu na ife anthu , ninga mwalongera
44017028	unango kuti , Thangwi muna iye tina moyo , pontho timbafamba na kukhala na moyo . ' Pyakhala ninga mudalongera anyakupeka nyimbo anu anango kuti , Tfembo ndife anache . '
44017029	Podi ndife ana a Mulungu , tileke kunyerezera kuti Mulungu akhala ninga mfanikizo wa golidi penu siliva penu mwala wakusasanywa mwaluso na nzeru za munthu . 
44017030	Mulungu hadaikhe konta tayu ndzidzi onsene udakhonda kumdziwa anthu ule . Mbwenye chinchino iye akutonga anthu onsene konsene kunakhala iwo kuti aleke pyakudawa pyawo . 
44017031	Thangwi iye aikha nsiku inafuna iye dzatonga mseru anthu onsene a padziko yapansi mwakulungama kudzera muna munthu asankhula iye ule . Iye adapasa anthu onsene chitsikimizo cha penepi pakulamusa munthuyo kuimfa . "
44017032	Pidava iwo Paulo kulonga pya kulamuka kuimfa , anango adamseka , mbwenye anango adalonga mbati , " Tinafuna tikuveni pontho mukulonga pya pinthu penepi . "
44017033	Tenepo Paulo adabuluka pamgumanopo . 
44017034	Anthu anango adamtewera Paulo mbasanduka kukhala anyakukhulupira . Pakati pawo pakhali munthu unango , dzinache Dionisio , mbodzi wa m'thando ya miseru ya Areopagi . Pakhali pontho mkazi , dzinache Damari pabodzi na anthu anango . 
44018001	Kubuluka penepo Paulo adabuluka ku Atene mbaenda ku Korinto . 
44018002	Kweneko adagumanako Myuda unango , dzinache Akila mbadwa ya dziko ya Ponto , ule akhadafika kwenechinchino kubulukira kudziko ya Italia pabodzi pene na mkazache Priskila , thangwi mfumu Klaudio akhadatonga kuti Ayuda onsene abuluke mumzinda wa Roma . Tenepo Paulo adenda kaaona
44018003	mbakhala na kuphata basa nawo pabodzi , thangwi kobiri zache zikhabulukira pakusona nthembe zakusasanyira makumbi sasawa ninga basa ikhali na iwombo . 
44018004	Nsiku Zakupuma zonsene iye akhalonga na anthu m'nyumba yakupemphereramo mbayesa kunyengerera Ayuda pabodzi na Agriki . 
44018005	Pidafika Sila na Timoti kweneko kubulukira kunthemba ya Makedonia , Paulo akhalalika na kuchitira umboni kuna Ayuda ndzidzi onsene kuti Yesu ndi Khristu . 
44018006	Pidampokanya na kumtikana Ayuda , Paulo adaacheuza pakugubudza fumbi nguwo zache mbalonga kuna iwo mbati , " Ngakhala mwatayika , mphyanu pyenepyo . Ine basanga ndaphata . Ine nkhabeve namwe mathangwi . Kutomera chinchino ndinaenda pyanga kuna anthu okhonda khala Ayuda . "
44018007	Tenepo iye adaasiya mbaenda pyache kakhala m'nyumba ya munthu unango wakukhonda khala Myuda , dzinache Tito Yusito , nyakupembedza Mulungu . Nyumbache ikhali yakuphatana na nyumba yakupemphereramo . 
44018008	Khrisipo , mkadamu wa nyumba yakupemphereramo ile pabodzi na banjache yonsene adakhulupira Mbuya , pontho anthu anango azinji a mu Korinto adava Mphangwa Zadidi mbakhulupira , tenepo onsene adabatizwa . 
44018009	Mosiku unango Paulo adaona m'masomphenya Mbuya akulonga kuna iye mbati , " Leka chita mantha , mbwenye thimiza kwenda na kulonga , pontho leka siyira panjira . 
44018010	Thangwi ndili nawe pabodzi , tenepo nkhabe munthu anakwanisa dzakukuwaza tayu , thangwi anthu azinji mumzindamu mbanga . "
44018011	Natenepo Paulo adakhala kweneko chaka na miyezi mitanthatu kufunzisa anthu mafala a Mulungu . 
44018012	Pidapitiswa Galio kukhala mkadamu wa Chiroma wa nthemba ya Akaya , Ayuda adagumanyikana pabodzi mbaphata Paulo mbadza naye kuthando ya miseru . 
44018013	Iwo adalonga mbati , " Munthu weneyu akunyengerera anthu kuti apembedze Mulungu m'njira zakupokanyisana na mwambo wathu ! "
44018014	Mbwenye pidachita Paulo kuti alongembo , Galio adalonga kuna Ayuda mbati , " Mseru wenewu mbudakhala wakuti munthu achitira mwanzache pinthu pyakuipa penu adawa pikulu , tenepo mbapidakhala pyakuveka kuna ine kuti ndive kudungunya kwanu , imwe Ayuda . 
44018015	Mbwenye podi mphokanuyi nja pya mafala na madzina pontho na mwambo wanu , penepyo mphyanu mupitonge mwekha ene . Ine nkhabe tonga mseru ninga wenewu tayu . "
44018016	Tenepo iye adaathamangisira kunja kwa thando ya miseruyo . 
44018017	Tenepo onsene adaphata Sostene , mkadamu wa nyumba yakupemphereramo mbammenyera m'thandomo pamaso pa Galio , mbwenye Galio hadapitsalakana penepi na pang'ono pene tayu . 
44018018	Paulo adathimiza kukhala mu Korinto nsiku zizinji zene pabodzi na anyakukhulupira . Tenepo adaasiya mbapakira m'mwadiya pabodzi na Priskila na Akila kwenda ku Siria . Mbadzati kubuluka na m'mwadiya ku Kenkerea , Paulo adachingwa mpala thangwi ya kudumbira kudachita iye pamaso pa Mulungu .
44018019	Pidafika iwo kumzinda wa Efeso , Paulo adasiyako Priskila na Akila . Iye adenda kunyumba yakupemphereramo mbakalonga na Ayuda . 
44018020	Anthu adampempha kuti akhale kweneko ndzidzi ukulu ene , mbwenye iye hadatawire tayu . 
44018021	Kwache mukhabuluka iye , adaapanga mbati , " Kungakhala kufuna kwa Mulungu ndinati ndidzabwere pontho . " Tenepo iye adapakira m'mwadiya mbaenda buluka ku Efeso . 
44018022	Pidafika iye mumzinda wa Kesarea , adenda ku Yerusalemu mbakachedza na mpingo . Kubuluka penepo adenda ku Antiokea . 
44018023	Pidamala iye ndzidzi ukulu ene kweneko , iye adabuluka mbaenda kunthemba za Galatia na Frigia kuwangisa mtima anyakukhulupira onsene . 
44018024	Pandzidzi wenewo Myuda unango , dzinache Apolo , akhadabalwa mu Alekezandria ule , adadza ku Efeso . Iye akhali munthu wakudziwa kulonga pontho wakudziwa Malemba pyakwanga . 
44018025	Iye akhadafunziswa Njira ya Mbuya , tenepo na chipapo chikulu iye adalalika na kufunzisa chadichadi pya Yesu . Kwache iye akhadziwa kwene ubatizo wa Yohani basi . 
44018026	Tenepo iye adatoma kulonga mwakuwanga mtima m'nyumba yakupemphereramo . Pidamuva Priskila na Akila , adamchemerera kumusa kwawo mbakampanga mwadidi pizinji pya Njira ya Mulungu . 
44018027	Pidanyerezera Apolo pyakwenda ku Akaya , anyakukhulupira a mu Efeso adamphedza pakulembera kalata anyakukhulupira a mu Akaya kuapempha kuti amtambire mwadidi . Mphapo pidafika iye kweneko , akhali chiphedzo chikulu kuna anthu , ale na kukoma mtima kwa Mulungu , akhadasanduka kukhala anyakukhulupira . 
44018028	Na kupokanya kwache kukulu iye adakunda nako Ayuda pakwecha pakuphatisa basa Malemba kuatsikimizira kuti Yesu ndi Khristu . 
44019001	Pikhali Apolo mu Korinto , Paulo adafamba na pamtunda m'nthemba za Asia mbafika ku Efeso . Kweneko adagumanako anyakukhulupira anango
44019002	mbaavunza mbati , " Ayi mudatambira Mzimu Wakuchena pandzidzi udakhulupira imwe ? " Iwo adatawira mbati , " Ife na kuva kwene nkhabe kuti kunja kuno kuna Mzimu Wakuchena . "
44019003	Tenepo Paulo adavunza mbati , " Mphapo ubatizo udatambira imwe ngwanji ? " Iwo adatawira mbati , " Ubatizo wa Yohani . "
44019004	Paulo adalonga mbati , " Yohani akhabatiza anthu adaleka pyakudawa pyawo ale . Iye adapanga anthu a m'dziko ya Israele kuti akhulupire ule akhabwera m'nduli mwache . Weneyu ndi Yesu . "
44019005	Pidava anyakukhulupirawo penepi , adabatizwa na dzina ya Mbuya Yesu . 
44019006	Paulo adaasanjika manja , tenepo Mzimu Wakuchena adadza pana iwo ; iwombo adatoma kulonga malongero achilendo mbalonga mphangwa za kubulukira kuna Mulungu . 
44019007	Iwo onsene pabodzi akhali ninga amuna khumi na awiri . 
44019008	Paulo akhaenda kapita m'nyumba yakupemphereramo mbalonga na anthu mwakuwanga mtima miyezi mitatu . Iye adapokanyana nawo kuyesa kuanyengerera na pya Ufumu wa Mulungu . 
44019009	Mbwenye anango adaumisa mitimawo mbakhonda kukhulupira mbatoma kulongera pyakuipa Njira ya Mbuya pamaso pamwinji onsene . Natenepo Paulo adaasiya pyache mbaenda pabodzi na anyakukhulupira . Nsiku zonsenea iye akhalonga nawo m'nyumba yakufunzisira ya Tirano . 
44019010	Penepi pidachitika pyaka piwiri mwakuti anthu onsene a nthemba ya Asia , Ayuda pabodzi na anthu okhonda khala Ayuda , adava mafala a Mbuya . 
44019011	Mulungu akhachita pyakudodomesa pyachilendo kudzera muna Paulo
44019012	mwakuti na pitambaya pontho na nguwo zene zikhaphatisa iye basa zikhakwatirwa kuna atenda . Tenepo atendawo akhawanga pontho mizimu yakuipa ikhabuluka muna iwo . 
44019013	Ayuda anango , akhafambafamba kubulusa mizimu yakuipa ale , adayesambo kuphatisa basa dzina ya Mbuya Yesu kuchitira penepi . Iwo akhalonga kuna mizimu yakuipa ile mbati , " Ndikukutonga na dzina ya Yesu , ule ambalalika Paulo kuti ubuluke . "
44019014	Ana achimuna anomwe a Skeva , nyansembe wamkulu wa Chiyuda , akhachita penepi . 
44019015	Mbwenye mzimu wakuipa udalonga kuna iwo kuti , " Yesu ndimbamdziwa , pontho Paulo ndimbamdziwa , apo imwe ndimwe am ? "
44019016	Tenepo munthu akhakhala na mzimu wakuipa ule , adaanumphira mwamphamvu mbaakunda onsene , kuakuwaza pikulu pene mwakuti iwo adabuluka na kuthamanga m'nyumba mwachemo chipezipezi . 
44019017	Ayuda na anthu okhonda khala Ayuda onsene a mumzinda wa Efeso , pidava iwo penepi , adagoswerwa pyakwanga . Tenepo dzina ya Mbuya Yesu idalemedzwa pikulu . 
44019018	Anyakukhulupira azinji adadza mbatawira pakwecha na kubweka pyakuipa pyonsene pikhadachita iwo . 
44019019	Anyamatsenga azinji adagumanya mabukhu awo pabodzi mbaapitsa pakwecha . Pidalengesa iwo konta ya kobiri ya mabukhu ale , idakwana masilivab pikwi makumashanu . 
44019020	Tenepo munjira yeneyi mafala a Mbuya adakula mwamphamvu mbavekeswa konsene kwene . 
44019021	Pidamala chitika penepi , Paulo adanyerezera pyakwenda ku Yerusalemu kudzera na m'nthemba ya Makedonia na Akaya . Iye adalonga mbati , " Ndingabuluka kweneko , mphyakuthema kuti ndikachedzembo kumzinda wa Roma . "
44019022	Tenepo iye adatuma anyakumphedzache awiri , Timoti na Erasito , kwenda ku Makedonia . Mbwenye iye adasala mbakhala nsiku zizinji kunthemba ya Asia . 
44019023	Ndzidzi wenewu mukhali nyatwa zikulu mu Efeso thangwi ya Njira ya Mbuya . 
44019024	Munthu unango , dzinache Demetrio , nyakufula utale wa siliva , adasasanya mifanikizo yasiliva yakuoneka ninga nyumba yakupembedzeramo mulungu wawo wamkazi , Aritemi . Basa yeneyi ikhaganyalisa anyabasa pyakwanga . 
44019025	Natenepo iye adachemera onsene pabodzi , na anango ale basawo ikhalimbo sasawa ninga yawoyi mbalonga kuna iwo mbati , " Amunamwe , imwe mukupidziwa kuti mfumathu imbabulukira m'basa yeneyi . 
44019026	Imwe mukuona na kuva mwekha ene pinachita Paulopi . Iye akulonga kuti milungu yakusasanywa na anthu si milungubi , pontho iye akunyengerera na kubausa anthu azinji a mu Efeso muno pontho na anthu onsene a m'nthemba ya Asia . 
44019027	Penepa kugoswa kwache nkhwakuti malondathuwa anakwata mbiri yakuipa . Si pyokhapyo tayu , kugoswa kwinango nkhwakuti nyumba yakupembedzeramo mulungu wamkulu wamkazi , Aritemi , inadzasanduka yakusowa basa , pontho kuti na ukulu wa mulungu wamkaziyu wakupembedzwa na anthu onsene mu Asia pontho na dziko yonsene unadzavungikiratu ! "
44019028	Pidava mwinji mafala enewa , adazhangali mbatoma kukhuwa mbati , " Mkulu ndi Aritemi wa ku Efeso ! "
44019029	Chimpiningu chidabalalika mumzinda monsene mule . Tenepo mwinji ule udaphata Gayo na Aristariko , amuna awiri a ku Makedonia , ale akhafamba pabodzi na Paulo , mbathamangira nawo kuthando yakusenzekera . 
44019030	Paulo akhafuna kaimira pamaso pamwinji ule , mbwenye anyakukhulupira hadamtawirise tayu . 
44019031	Akadamu anango a nthemba za Asia , ashamwali ache ale , adamtumira mphangwa kumpempha kuti aleke kapionesera m'thando ya masenzekayo . 
44019032	Pandzidzi onthowo mwinji onsene ukhali pachimpiningu . Anango akhakhuwa pyawombo , anangombo pyawombo , thangwi azinji ene hakhadziwa tayu chikhadagumanyikirana iwo . 
44019033	Ayuda adagwinyira Alekezanda kutsogolo kwa anthu , tenepo anthu anango m'mwinjimo akhampanga pyakuti iye alonge . Tenepo Alekezanda adakwiza manjache m'dzulu kumatamisa anthu mbayesa kulonga mafala akupitchinjiriza nawo , 
44019034	mbwenye pidadzindikira mwinji ule kuti iye akhali Myuda , onsene pabodzi adakhuwa chinthu chibodzi maora mawiri mbati , " Mkulu ndi Aritemi wa ku Efeso ! "
44019035	Pakumalisa nyakulemba wa mumzinda adakwanisa kumatamisa mwinjiwo mbalonga mbati , " Imwe Aefeso , monsene mukupidziwa kuti mzinda wa Efeso ngwakukoyeramo nyumba yakupembedzeramo Aritemi pontho wa mwala wakupambulika ule udagwa kubulukira kudzulu . 
44019036	Nkhabe munthu na mbodzi ene anakwanisa kukhonda penepi tayu . Natenepo mphyakuthema kuti mumatame , pontho lekani chita pinthu mwammangumangu . 
44019037	Imwe mwadza na amunawa pano akuti nee adaba pinthu pya m'nyumba zakupembedzeramo tayu penu kushola mulungu wathu wamkazi Aritemi nkhabe . 
44019038	Ngakhala Demetrio na amisiri anzache ana mseru na munthu , atongi tili nawo , ale anakwanisa kutonga miseru m'mathando a miseru pansiku zache . Tenepo miseru yawo anakwanisa katongerwa konthoko . 
44019039	Mbwenye ngakhala munafuna thimiza pinthu pinango kupiringana penepi , mphyakuthema kuti pitongwe pamgumano wa mzika za mu Efeso wakutawiriswa na Boma . 
44019040	Na pyachitika leropi pana kugoswa kwakuti ife tinadzatongwa thangwi ya kuchita chimpiningu . Nkhabe thangwi yakukwana kuchita chimpiningu , tenepo angadzativunza , tinadzasowa chakutawira . "
44019041	Pidamala iye kulonga penepi , adabalalisa mwinjiwo . 
44020001	Pidamala chimpiningu , Paulo adagumanyisa anyakukhulupira mbagonekana nawo na mafala akuawangisa mtima . Tenepo adaasiya mbaenda kunthemba ya Makedonia . 
44020002	Iye adenda kudzera m'nthembamo mbawangisa mtima anthu na mafala azinji . Pakumalisa iye adafika kunthemba ya Grisi . 
44020003	Kweneko adakhalako miyezi mitatu . Iye akhasasanyika kuti aende na m'mwadiya kudziko ya Siria , mbwenye pidapidziwa iye kuti Ayuda akhapangana pya kumpha , adanyerezera kubwerera kudzera ku Makedonia . 
44020004	Sopatro mwanache Piro , wa mumzinda wa Berea adenda naye pabodzi . Tenepo amunawa adachitambo chibodzibodzi : Aristariko na Sekundo a mumzinda wa Tesalonika ; Gayo wa mumzinda wa Deribe ; Tikiko na Troflmo a m'nthemba ya Asia ; pontho na Timoti . 
44020005	Iwo adatsogola mbakatidikhira mumzinda wa Troa . 
44020006	Pidamala ife kudya Phwando ya Mikate yakusowa chakufufumisira , tidabuluka kuluwani ya Filipi mbatienda na m'mwadiya ku Troa . Pidagwanda nsiku zishanu , tidaphatana nawo ku Troako . Kweneko tidamalako dimingu yamumphu . 
44020007	Pa Sabudu na mawulo tonsene tidagumanyikana pabodzi kumenya mkate kukumbuka Mbuya . Paulo adalonga kuna anthu ale kufikirana chitichiti thangwi akhali kwenda mangwana mwache . 
44020008	Nyale zizinji zikhadagaswa m'subi yapadzulu , mule mudagumanyikana ife . 
44020009	Pikhali Paulo m'kati kulonga , mphale unango , dzinache Yutiko , adakhala pazanera ule , adatoma kuodzira . Tenepo adagona chitulo chikulu mbagwa pansi kubulukira m'nyumba yachitatu yapadzulu . Pidatchitha anthu pansi kumulokota , adamgumana afa . 
44020010	Mbwenye Paulo adatchitha pansipo , adapiponya pana iye mbamkhumbatira . Tenepo adalonga mbati , " Lekani dungunya , ali m'maso ! "
44020011	Tenepo iye adakwira pontho m'dzulu mule mbamenya mkate kukumbuka Mbuya na kudyerana pabodzi . Pidamala iye kulonga nawo ndzidzi ukulu ene kufikirana kunja kuchena , iye adenda . 
44020012	Iwo adakwata mphaleyo mbaenda naye kumusa wamoyo pontho awangiswa pikulu pene m'mitima mwawo . 
44020013	Tidatsogola kapakira m'mwadiya mbatienda kuluwani ya Asosi , kule kukhafuna ife kakwata Paulo kuti iye akapakire m'mwadiyawo . Iye akhadatipanga kuchita tenepo , thangwi iye akhaenda kweneko na mtunda okhokha . 
44020014	Pidatigumana iye mu Asosi , adapakira nafe m'mwadiya mbatienda kuluwani ya Mitelene . 
44020015	Mangwana mwache tidabuluka ku Mitelene mbatienda na m'mwadiya kunsuwa ya Kiyo . Mkuchono mwache tidenda na m'mwadiya mbatikafika kuluwani ya Samo , pontho mtondo mwache tidafika kuluwani ya Mileto . 
44020016	Paulo akhadanyerezera pyakwenda na m'mwadiya kupiringana mzinda wa Efeso kuti aleke taya ndzidzi m'nthemba ya Asia . Iye akhachimbiza tenepo , towera akafike mu Yerusalemu pa Nsiku ya Pentekosti ngakhala pikhali pyakukwanisika . 
44020017	Kubulukira ku Mileto , Paulo adatumiza mphangwa ku Efeso kuchemera akulu a mpingo kuti adze kuna iye . 
44020018	Pidafika iwo , iye adalonga nawo mbati , " Imwe mukupidziwa mule mukhakhalira ine ndzidzi onsene udakhala ine namwe kubulukira pansiku yakutoma idafika ine m'nthemba ya Asia . 
44020019	Na misozi izinji pontho na kupichepesa kukulu ndikhaphata basa ya Mbuya ninga nyakutumikirache pandzidzi wa nyatwa , ule udandidzera thangwi Ayuda akhafuna kundipha . 
44020020	Mukupidziwa kuti handidakubisirani chinthu na chibodzi chene chakukuphedzani tayu , mbwenye ndikhalalika na kufunzisa pakwecha pontho na m'nyumba mwanu . 
44020021	Ndidacheuza pikulu Ayuda na anthu okhonda khala Ayuda kuti aleke pyakudawa pyawo mbazungunukire kuna Mulungu pontho na kukhulupira Mbuyathu Yesu . 
44020022	Tenepo chinchino mwakuvera Mzimu Wakuchena ndinaenda ku Yerusalemu , mbwenye pinafuna kandichitikira kweneko , nkhabe kupidziwa tayu . 
44020023	Chinadziwa ine chene ntchakuti m'mizinda yonsene Mzimu Wakuchena andicheuza kuti maperezo na nyatwa pikundidikhira . 
44020024	Mbwenye , ine nkhabe tsalakana tayu pya moyo wanga kuti ngwakufunika kuna ine ; pinafuna ine pyene , mphyakuti ndimalise bitchabitchayu pontho ndimalise basa idandipasa Mbuya Yesu yakulalika Mphangwa Zadidi za kukoma mtima kwa Mulungu . 
44020025	" Ndafambafamba pakati panu monsene kulalika Ufumu wa Mulungu . Tenepo chinchino ndikupidziwa kuti nee mbodzi wa imwe anati adzandione pontho tayu . 
44020026	Natenepo lero ndikukupangani mwakugogomeza kuti ngakhala unango anatayika , si inevebi , mphyachembo pyenepyo . 
44020027	Thangwi ine handidakubisireni tayu kukupangani pyonsene pinafuna Mulungu . 
44020028	Tenepo mupiyang'anire mwekha ene pontho na gulu yonsene idakupasani Mzimu Wakuchena kuti muiyang'anire . Mukhale amakabuswa a mpingo wa Mulungu , ule udapikwatira iye yekha ene kudzera muna imfa ya mwanache ninga nsembe .
44020029	Ndikupidziwa kuti ine ndingabulukapo panadzabwera mibinzi yakugoswa pakati panu , tenepo iyo hinadzasiya mkumbi okhonda pheka tayu . 
44020030	Ndzidzi unadzafika wakuti anthu a m'gulu mwanu monthomu anadzalonga pyakunama kuti anyakukhulupira abuluke mbaatewera . 
44020031	Natenepo khalani m'maso mbamukumbuke kuti na misozi na misozi ndidafunzisa monsenene mosiku na masikati pyaka pitatu . 
44020032	" Tenepo chinchino ndinakuperekani m'manja mwa Mulungu na kuna mphangwa za kukoma mtima kwache , zile zina mphamvu kuwangisa chikhulupiro chanu na kukupasani kutsanzaya , kule kwakoyera Mulungu anthu ache onsene . 
44020033	Ine handidapikhumbire ndekha ene kobiri penu nguwo za munthu na mbodzi ene tayu . 
44020034	Imwe mwekha ene mukupidziwa kuti ndidaphata basa na manjangawa kuti ndigumane pinthu pyonsene pikhasowa ine pabodzi na anzanga . 
44020035	Ine ndakuonesani pyonsene kuti pakuphata basa mwakuwangisa ninga tenepo , tathema kuphedza ale ana chikhulupiro chakuchepa , kukumbuka mafala adalonga Mbuya Yesu yekha ene kuti , ' Kupasa kumbatsanzayisa pikulu kusiyana na kutambira . ' "
44020036	Pidamala Paulo kulonga penepi , adagodama pabodzi na anthu onsene ale mbapemphera . 
44020037	Onsene akhalira pikhamkhumbatira iwo na kumpsompsona kugonekana naye . 
44020038	Chidaaliza pikulu ntchakuti iye adalonga kuti iwo nee anadzamuonavebi . Tenepo iwo adenda naye kamperekeza kumwadiya . 
44021001	Pikhadagonekana ife nawo , tidenderatu na m'mwadiya kunsuwa ya Kosi . Mangwana mwache tidafika kunsuwa ya Rode . Kubuluka kweneko tidenda kuluwani ya Patara . 
44021002	Kweneko tidagumana mwadiya wakwenda kudziko ya Fonike , natenepo tidenda kapakira mwadiya mbatienda . 
44021003	Tidadza panango pakuti tidakwanisa kuona nsuwa ya Kipro , tenepo tidenda chakumwera kwa nsuwayo mpakana kudziko ya Siria . Tidenda chagombegombe kuluwani ya Turo , thangwi mwadiya ukhafuna katchithisako mitolo . 
44021004	Kweneko tidagumana anyakukhulupira anango mbatikhala nawo dimingu ibodzi . Na mphamvu ya Mzimu Wakuchena iwo adapanga Paulo kuti aleke kwenda ku Yerusalemu . 
44021005	Mbwenye pidamala ndzidzi wathu wakuti tikhale nawo , tidaasiya mbatienda na njirathu . Anyakukhulupira onsenewa , pabodzi na akazawo na anawo , adenda nafe pabodzi kunja kwa mzinda kugombe . Kweneko tidagodama pansi mbatipemphera . 
44021006	Tidagonekana unango na anzache mbatipakira m'mwadiya , tenepo iwo adabwerera m'misa mwawo . 
44021007	Tidathimiza ulendo wathu na m'mwadiya , kubulukira ku Turo kwenda kuluwani ya Pitoloma . Kweneko tidachedza na anyakukhulupira mbatikhala nawo nsiku ibodzi . 
44021008	Mangwana mwache tidenda mbatifika kuluwani ya Kesarea . Kweneko udakhala kumsuwo kwa Filipi , nyakulalika Mphangwa Zadidi pontho mbodzi wa amuna anomwe , akhadasankhulwa kukhala anyakuphedzera mu Yerusalemu ale . 
44021009	Iye akhali na ana achikazi anayi okhonda sembwa , akhalonga mphangwa zakubulukira kuna Mulungu ale . 
44021010	Pidakhala ife kweneko nsiku zizinji , mprofeti unango , dzinache Agabo , adafika kubulukira kunthemba ya Yudea . 
44021011	Iye adadza kuna ife mbakwata bande ya Paulo mbapimanga nayo yekha ene miyendo na mikono yache mbalonga mbati , " Penepi ndiye pyalonga Mzimu Wakuchena kuti : Mwenechiro bandeyu anadzamangwa na Ayuda mu Yerusalemu sasawa ninga tenepa , mbadzampereka m'manja mwa anthu okhonda khala Ayuda . "
44021012	Pidava ife penepi , ife na anango penepo tidampempha Paulo kuti aleke kwenda ku Yerusalemu . 
44021013	Mbwenye iye adatawira mbati , " Pinachita imwe ninji kulira na kunditsukwalisa pikulu tenepa ? Ine ndasasanyika nee kumangwa kokha tayu , mbwenye na kufa kwene mu Yerusalemu , thangwi ya Mbuya Yesu . "
44021014	Tidachimwana kumnyengerera , natenepo tidamleka mbatilonga mbati , " Mbuya mbachite kufuna kwache . "
44021015	Pidamala ife nsiku pang'ono kweneko , tidasasanyika mbatienda ku Yerusalemu . 
44021016	Anyakufunza anango a ku Kesarea adenda nafe pabodzi mbatikwatira kumusa kwa munthu unango , dzinache Mnasoni , kule kudenda ife kakhala . Iye akhali wakubulukira ku Kipro pontho akhali nyakukhulupira wakale na kale . 
44021017	Pidafika ife mu Yerusalemu , anyakukhulupira adatitambira mwakukomerwa . 
44021018	Mangwana mwache Paulo pabodzi na ife tidenda kaona Yakobo pontho akulu onsene a mpingo akhali penepo . 
44021019	Paulo adaapasa mwenyikiro mbaapanga pyonsene pikhadachita Mulungu pakati pa anthu okhonda khala Ayuda , thangwi ya basa idaphata iye . 
44021020	Pidava iwo penepi , onsene adakuza Mulungu . Tenepo iwo adalonga kuna Paulo mbati , " Mbale Paulo , mukuona mwekha kuti pikwi pizinji pya Ayuda asanduka kukhala anyakukhulupira , pontho mule munawangawanga iwo onsene kuvera mwambo wa Mose . 
44021021	Iwo apangwa kuti imwe mumbafunzisa Ayuda onsene ale ambakhala pakati pa anthu okhonda khala Ayuda kuti akhonde vera mwambo wa Mose pakuapanga kuti aleke gwanda nsonga yakumaso ya anawo achimuna penu kuteweza mitemo ya Chiyuda . 
44021022	Mphapo tichite tani ? Iwo anati apive kuti mwabwera . 
44021023	Natenepo muchite pinakupangani ifepi . Pano pana amuna anayi , ale adumbira pamaso pa Mulungu . 
44021024	Ndokoni nawo pabodzi muchite nawo mwambo wakupichenesa mbumupagali kobiri zawo , towera iwo akwanise kuchinga tsitsi yawoMungachita tenepo anthu onsene anadzadziwa kuti pinthu pyonsene pinalonga iwo pya imwe mphyakunama , pontho kuti imwe mwekha mumbatewezadi mwambo wa Mose . 
44021025	Mbwenye kulonga pya anthu okhonda khala Ayuda adasanduka anyakukhulupira ale , taalembera kalata kuapanga kuti ife tanyerezera kuti aleke kudya nsembe zakuperekwa kuna mifanikizo , penu kudya chiropa , penu nyama zokhonda chekwa , pontho kuti aleke chita uputa . "
44021026	Natenepo mangwana mwache Paulo adakwata amuna ale mbachita nawo pabodzi mwambo wakupichenesa . Tenepo iye adenda ku Nyumba ya Mulungu mbaadziwisa anthu pya nsiku zakumala kwa mwambo wakupichenesawo pontho na ndzidzi wakupereka nsembe kada munthu . 
44021027	Pidasala pang'ono kuti nsiku zinomwe za mwambo wakupichenesa zimale , Ayuda anango a kunthemba ya Asia adaona Paulo m'Nyumba ya Mulungu . Iwo adazhangalisa mwinji onsene ule , mbamphata Paulo . 
44021028	Iwo adakhuwa mbati , " Imwe amuna a m'dziko ya Israele , tiphedzenimbo ! Munthu weneyu ngule ambaenda konsene kwene kufunzisa anthu onsene kupokanyisana na anthu a Israele , mwambo wa Mose , pontho na pya Nyumba ya Mulunguyi . Pontho si pyokhapyo tayu , iye adza na anthu okhonda khala Ayuda m'Nyumba ya Mulungu pontho kuswipisa mbuto yakuchenayi ! "
44021029	Iwo adalonga tenepo thangwi akhadaona Trofimo wa ku Efeso pabodzi na Paulo mumzindamo mbanyerezera kuti Paulo akhadampitisa m'Nyumba ya Mulungu . 
44021030	Mumzinda monsene mukhali chimpiningu . Tenepo anthu onsene adathamanga pabodzi kaphata Paulo mbamkwekwetera kunja kwa Nyumba ya Mulungu . Kabodzinakabodzi misuwo ya Nyumba ya Mulungu idafungwa . 
44021031	Pikhayesa mwinjiwo kupha Paulo , mphangwa zidatumizwa kuna mkadamu wa magulu onsene a anyankhondo wa Chiroma kuti anthu onsene a mu Yerusalemu ali pachimpiningu . 
44021032	Kabodzinakabodzi mkadamu wamkuluyo adakwata akadamu anango a nkhondo na anyankhondo mbatchithira na kuthamanga kukhali mwinji ule . Pidaona anthuwo kuti mkadamu wamkuluyo akudza pabodzi na anyankhondo , adaleka kumphiphitha Paulo . 
44021033	Mkadamu wamkuluyo adafika kuna Paulo mbammanga . Tenepo adatonga kuti amangwe na njema ziwiri mbavunza mbati , " Munthu weneyu mbani , pontho asosanji ? "
44021034	Anango m'mwinjimo adakhuwa pyawo , anangombo adakhuwa pyawombo , mwakuti mkadamu wamkulu ule adachimwana kudziwa chadichadi chikhadachitika , thangwi ya chimpiningucho . Natenepo iye adatonga amunache kuti amkwate Paulo kwenda naye kumpanda wa anyankhondo . 
44021035	Pidafika Paulo pamanela a mpandawo , anyankhondo ale adamthukula , thangwi mwinjiwo udapenga pyakwanga . 
44021036	Iwo akhamtewera m'nduli mwache uku akukhuwa mbati , " Mpheni ! "
44021037	Pikhali anyankhondowo chifupi kupitisa Paulo mumpanda , iye adavunza mkadamu wamkulu ule mbati , " Munanditawirisa kuti ndilonge namwe ? " Mkadamu wamkulu ule adamvunza mbati , " Ayi umbalonga Chigriki ?
44021038	Ayi iwe si iwe munthu wa kudziko ya Iguputo tayu , ule adalamusa chimpiningu chakupandukira boma pyaka pyapitapo mbutsogolera mapanga pikwi pinayi kwenda kuthando ? "
44021039	Paulo adatawira mbati , " Ine ndine Myuda , mbalwa ya mumzinda wa Tariso m'dziko ya Kilikia , mzika ya mumzinda wakufunika . Mphapo nganditawirisembo kuti ndilonge kuna anthuwa . "
44021040	Mkadamu wamkulu ule adamtawirisa kuti alonge . Natenepo Paulo adaimira pamanela mbakwiza manjache m'dzulu kumatamisa anthu . Pidamatama iwo , Paulo adalonga na malongero a Chiyuda mbati , 
44022001	" Imwe abale na ababanga , ngavani kuno pinalonga ine mafalanga akupitchinjiriza nawo . "
44022002	Pidamva iwo kulonga Chiyuda , iwo adamatamiratu . Tenepo Paulo adalonga mbati , 
44022003	" Ine ndine Myuda , mbalwa wa mu Tariso mu Kilikia , mbwenye ndakulira mu Yerusalemu muno ninga nyakufunza wa Gamaliele . Ndidafunziswa mwadidi pya kukoya miyambo ya makolo athu , pontho ndikhali na phinga kuchita basa ya Mulungu ninga munachitira imwe monsene lero . 
44022004	Ndikhaboneresa na kuphesa anthu ale akhatewera Njira ya Mbuya . Ndikhamanga amuna na akazi mbandikaaponya m'perezo . 
44022005	Nyansembe Wamkulu na onsene a m'Thando ya miseru ya Chiyuda anakwanisa kundichitira umboni kuti ndikulonga pyakuonadi . Ndidatambira makalata kubulukira kuna iwo kwenda nawo kuna Ayuda a mumzinda wa Damasiko . Natenepo ine ndidenda kweneko kuti ndikamange anthu enewa mbandidza nawo ku Yerusalemu akumangwa na njema towera adzatchunyuswe . 
44022006	" Pikhali ine chifupi kufika ku Damasiko na masikati , vumbuvumbu cheza chikulu chakubulukira kudzulu chidandimwinikira mwakundizungulira . 
44022007	Ndidagwa pansi , tenepo fala idaveka kuti , ' Saulo ! Saulo ! Unandibonereseranji tenepa ? '
44022008	Ine ndidavunza kuti , ' Ndimwe ani Mbuya ? ' Iye adalonga kuna ine mbati , ' Ndine Yesu wa ku Nazareti anaboneresa iweyi . '
44022009	Anzanga akhali na ine adaona chezacho , mbwenye nee adava fala ya ule akhalonga kuna ineyobi . 
44022010	Ine ndidavunza kuti , ' Ndichitenji , Mbuya ? ' Tenepo Mbuya adalonga kuna ine mbati , ' Lamuka uende mu Damasiko . Kweneko unakapangwa pyonsene pidasasanya Mulungu kuti uphate ' . 
44022011	Ndikhali boliboli , thangwi ya kuchena kukulu kwa chezacho . Natenepo anzangawo adandiphata nsenji mbaenda nane mu Damasiko . 
44022012	" Mumzindamo mukhali mamuna unango , dzinache Anania , nyakupembedza Mulungu , ule akhavera mwambo wathu pontho akhalemedzwa pikulu na Ayuda onsene kweneko . 
44022013	Iye adadza mbaimira chifupi na ine mbalonga mbati , ' Mbaleanga Saulo , tambira pontho kuona kwako . ' Ndzidzi onthowo ndidakwanisa kumuona . 
44022014	Iye adalonga mbati , ' Mulungu wa makolo athu akusankhulani kuti mudziwe kufuna kwache , pontho muone Nyabasache Wakulungama pontho na kumva iye yekha ene akulonga kuna imwe na falache . 
44022015	Thangwi imwe munadzakhala mboni yache kupanga anthu onsene pidaona na pidava imwe . 
44022016	Mphapo chinchino , munadembukiranji ? Lamukani mbamubatizwe kuti mucheneswe kuna pyakudawa pyanu mbamupemphere kuna Mbuya . '
44022017	" Ndidabwerera ku Yerusalemu , tenepo pikhapemphera ine m'Nyumba ya Mulungu , ndidaona masomphenya . 
44022018	Mwenemo ndidaona Mbuya akulonga kuna ine mbati , ' Chimbiza ubuluke msanga mu Yerusalemu muno , thangwi anthu kuno hanatawira tayu umboni unandichitira iwewu . '
44022019	Ine ndidatawira kuti , ' Mbuya , iwo akupidziwa mwadidi kuti ine ndikhaenda m'nyumba zakupemphereramo kumanga na kumenya anyakukukhulupirani . 
44022020	Pontho pidaphiwa mboni yanu Setefano , ine ndikhali penepo mbanditawirizana nako kuphako , pontho nyakuyang'anira mikanjo ya anyakuphawo akhali ine . '
44022021	Mbuya adalonga kuna ine mbati , ' Ndoko , thangwi ndinadzakutumiza kutali kuna anthu okhonda khala Ayuda . ' "
44022022	Mwinjiwo udamvesera Paulo mpakana adalonga penepi . Tenepo iwo adatoma kukhuwa mwakugaluza fala mbati , " Mpheni ! Iye hadathema kukhala m'maso tayu ! "
44022023	Iwo akhakhuwa , kuponya nguwo zawo m'dzulu pontho na kuwaza fumbi thangwi ya kuzhangali . 
44022024	Mkadamu wamkulu wa nkhondo ule adapanga amunache kuti akwate Paulo aende naye kumpanda . Tenepo iye adaapanga kuti akwapule Paulo towera agumane thangwi ikhamkhuwira Ayuda . 
44022025	Mbwenye pidamala iwo kummanga kuti amkwapule , Paulo adalonga kuna mkadamu wa anyankhondo dzana , ule adaimira penepo mbati , " Ayi mwambo wanu umbatawirisa kukwapula mzika ya Chiroma mbamudzati kumtonga kuti adawa ? "
44022026	Pidava mkadamu wa anyankhondo dzana ule penepi , adenda kuna mkadamu wamkulu mbamvunza mbati , " Pinachita imwe ninji ? Munthuyu ndi mzika ya Chiroma ! "
44022027	Natenepo mkadamu wamkulu ule adenda kuna Paulo mbakamvunza mbati , " Ngandipange , ayi ndiwe mzika ya Chiroma ? " Paulo adatawira mbati , " Ande . "
44022028	Mkadamu wamkuluyo adalonga mbati , " Ine ndidachita kugulatu na kobiri zizinji uzika wangawu . " Paulo adatawira mbati , " Mbwenye , ine wangawu ndidachita balwa nawo . "
44022029	Kabodzinakabodzi amuna , akhafuna kavunza Paulo ale , adamleka . Tenepo mkadamu wamkulu ule adachita mantha pidadzindikira iye kuti Paulo akhali mzika ya Chiroma pontho kuti akhadammanga na njema . 
44022030	Mkadamu wamkulu ule akhafuna kugumana chadichadi chikhasumira Ayuda Paulo , natenepo mangwana mwache iye adatonga kuti njema za Paulo zisudzulwe pontho kuti anyansembe akulu na onsene a m'Thando ya miseru ya Chiyuda agumane pabodzi . Tenepo iye adakwata Paulo mbamuimisa pamaso pawo . 
44023001	Paulo adayang'ana phanamana kuna onsene a m'Thando ale mbalonga mbati , " Alsraele anzanga , ine ndaphata pinthu pyonsene pamaso pa Mulungu na chikumbu mtima chakusowa chinthu na chibodzi chene chakupokanyisa mpakana lero . "
44023002	Nyansembe Wamkulu , Hanania , adapanga amuna ale akhaimira chifupi na Paulo kuti ammenye pamulomo . 
44023003	Mbwenye Paulo adalonga kuna iye mbati , " Mulungu anadzakumenyambo , iwe fufu yakukhwazwa mtoto . Iwe wakhala penepo kunditonga pakuteweza mwambo , mphapo ninji ukuswa mwambowo pakupanga anthu kuti andigase mbama ! "
44023004	Anthu akhali chifupi na Paulo ale , adalonga kuna iye mbati , " Iwe ukutikana Nyansembe Wamkulu wa Mulungu ! "
44023005	Paulo adatawira mbati , " Alsraele anzanga , ine nee ndikhapidziwabi kuti iye ndi Nyansembe Wamkulu . Malemba akulonga kuti , ' Muleke kulongera pinthu pyakuipa akadamu a anthu anu . ' "
44023006	Pidaona Paulo kuti anango mwa anthu ale akhali Asaduki pontho kuti anango akhali Afarisi , iye adalonga mwakugaluza fala m'Thandomo mbati , " Alsraele anzanga , ine ndine Mfarisi , pontho mwana Mfarisi . Ndikutongwa lero , thangwi ya chidikhiro changa chakuti anthu akufa anadzalamuka mbakhala pontho na moyo . "
44023007	Pidalonga iye penepi , Afarisi na Asaduki adatoma kupokanyisana , pontho guluyo idagawikana . 
44023008	Thangwi Asaduki akhalonga kuti anthu nkhabe dzalamuka kuimfa pontho kuti nkhabe angelo na mizimu , mbwenye Afarisi akhakhulupira pyonsene pitatupi . 
44023009	Kukhuwa kule kudakula pyakwanga , tenepo anango a afunzisi a mwambo a m'gulu ya Afarisi adaimira mbapokanya pikulu mbati , " Ife nee tikuona kudawa kwa munthuyubi ! Mwinango mzimu penu mngelo alongadi naye ! "
44023010	Tenepo mphoka ile idakula pyakwanga mwakuti mkadamu wamkulu ule adachita mantha kuti Paulo ananyedzwanyedzwa . Tenepo iye adapanga anyankhondo ache kuti atchithe kambulusa Paulo m'gulumo mbaenda naye kumpanda . 
44023011	Mosiku mwache Mbuya adaimira chifupi na Paulo mbalonga mbati , " Leka chita mantha ! Iwe wandichitira umboni mu Yerusalemu muno , tenepo wathema kuchita chibodzibodzi kumzinda wa Roma . "
44023012	Mangwana mwache na machibese Ayuda anango adagumanyikana pabodzi mbasasanya njira yakuphera Paulo . Iwo adadumbira kuti hanadya na kumwa pinthu tayu mpakana aphe Paulo basi . 
44023013	Anthu onsene pabodzi , akhasasanya njira yeneyi ale , adapiringana makumanayi . 
44023014	Tenepo iwo adenda kuna anyansembe akulu na akuluakulu mbakalonga mbati , " Ife pabodzi tadumbira kuleka kudya na chinthu chene mpakana tapha Paulo . 
44023015	Mphapo chinchino , imwe na a m'Thando ya miseru ya Chiyuda mutumize mphangwa kuna mkadamu wamkulu kuti adze na Paulo khala ninga kuti imwe mukufuna kuvunzisa pya mseru wache . Mbwenye ife tinadzasasanyika kuti timphe mwenemo iye mbadzati fika kuno . "
44023016	Mbwenye mwana nyamaingache Paulo adava pikhadaverana iwo pile . Natenepo iye adenda kumpanda kule mbakampanga Paulo . 
44023017	Tenepo Paulo adachemera mbodzi wa akadamu wa anyankhondo dzana mbalonga kuna iye mbati , " Kwatani mphaleyu muende naye kuna mkadamu wamkulu . Iye ana mafala akuti akampange . "
44023018	Mkadamu wa anyankhondo dzana ule adenda nayedi kuna mkadamu wamkulu ule mbakalonga mbati , " Nyaperezo Paulo adandichemera mbandipempha kuti ndidze na mphaleyu kuna imwe thangwi ana mafala akuti alonge kuna imwe . "
44023019	Mkadamu wamkulu ule adamphata pamkono mbamkwatira pakhundu mbamvunza mbati , " Ninji pinafuna iwe kundipanga ? "
44023020	Iye adalonga mbati , " Ayuda averana kukupemphani kuti mangwana mudze na Paulo ku Thando ya miseru ya Chiyuda khala ninga Thandoyo ikufuna kuvesa mwadidi mseru wache . 
44023021	Mbwenye lekani kuphatisa basa pinalonga iwo thangwi pana amuna akupiringana makumanayi akufuna dzabisalira Paulo , towera amphate . Iwo adumbira kuti hanadya penu kumwa mpakana apha Paulo . Tenepo iwo asasanyika , pontho akudikhira kwene kuva pinafuna imwe kulonga . "
44023022	Mkadamu wamkulu ule adalonga mbati , " Leka kapanga munthu na mbodzi ene kuti iwe wandipanga penepi . " Tenepo adamgwinya . 
44023023	Tenepo mkadamu wamkulu ule adachemera awiri mwa akadamu ache a anyankhondo dzana mbalonga mbati , " Sasanyani anyankhondo madzana mawiri pabodzi na amuna makumanomwe anyakupakira akavalo pontho na amuna madzana mawiri anyakuphatirira madipa kuti aende kumzinda wa Kesarea paora yachifemba mosiku uno . 
44023024	Mupase Paulo akavalo anango kuti apakire pakwenda , pontho mumkwate mwadidi mpakana afike kuna Felikisi , mkadamu wa Boma . "
44023025	Tenepo mkadamu wamkulu ule adalemba kalata ninga tenepa :
44023026	" Felikisi nyakulemedzwa , tambirani mwenyikiro kubulukira kuna ine , Klaudio Lusiasi . 
44023027	Ayuda adaphata munthu weneyo , pontho akhali chifupi kumpha . Pidapidziwa ine kuti iye ndi mzika ya Roma , ine na anyankhondo anga tidenda kamvunulira . 
44023028	Ine ndikhafuna kuti ndidziwe thangwi ikhamsumira Ayuda , natenepo ndidamkwata mbandienda naye ku Thando yawo ya miseru . 
44023029	Ndidagumana kuti iye hana mseru wakuti iye athema kufa nawo penu kuikhwa m'perezo tayu , kwache ikhali mphoka ene ya pya miyambo yawo . 
44023030	Pidapangwa ine kuti iwo akhadaverana kumpha , ndidanyerezera kuti ndimtumize kuna imwe kabodzinakabodzi . Pontho ndapanga anyakumsumira kuti adze na mseru wache kuna imwe . "
44023031	Mosiku onthowo anyankhondo ale adakwata Paulo , ninga mudatongerwa iwo , mbaenda naye kuluwani ya Antipatri . 
44023032	Mangwana mwache anyankhondo adabwerera kumpanda mbasiya anyakupakira akavalo ale , kwenda naye . 
44023033	Iwo adafika kuluwani ya Kesarea mbasiya kalatayo kuna mkadamu wa Boma mbapereka Paulo m'manja mwache . 
44023034	Tenepo mkadamu wa Boma adawerenga kalata ile mbavunza Paulo nthemba ikhabulukira iye . Pidapidziwa iye kuti akhabulukira kunthemba ya Kilikia , 
44023035	iye adalonga mbati , " Ndinadzava mseru wako , anyakukusumira angafika . " Tenepo adatonga kuti Paulo ayang'anirwe mwadidi na anyankhondo kunyumba ya mkadamu wa Boma . 
44024001	Pidamala nsiku zishanu Hanania , Nyansembe Wamkulu , adenda kuluwani ya Kesarea pabodzi na akuluakulu a Ayuda anango na Teritulo , mvunuliri wawo pamiseru . Iwo adadza pamaso pa Felikisi dzampanga pya mseru ukhali pakati pa iwo na Paulo . 
44024002	Pidachemerwa Paulo kupita m'Thandomo , Teritulo adatoma kulonga pya mseruwo ninga tenepa : " Imwe Felikisi nyakulemedzwa , ife takhala mumtendere ndzidzi ukulu , pontho pinthu pizinji pyadidi pikuchitika m'dziko mwathu muno thangwi ya utsogoleri wanu wanzeru . 
44024003	Penepi timbapitambira pandzidzi onsene na pambuto zonsene mbatipereka takhuta wamkulu kuna imwe . 
44024004	Ine sinafuna kukutayisani ndzidzi tayu , mbwenye ndinakupemphani kuti mutikomere mtima kuvesera pinafuna ife kulonga mwachigwandira . 
44024005	Ife tagumana kuti munthuyu ngwakunensa pyakwanga . Iye akulamusa pimpiningu pakati pa Ayuda padziko yonsene yapansi pontho iye ndi mkadamu wa gulu ya anthu akuchemerwa Anazarene . 
44024006	Iye pontho adayesayesa kuipisa Nyumba ya Mulungu , natenepo ife tidammanga .
44024008	Mungamvunza mwekha ene munthuyu munapidziwadi pyonsene pidamsumira ife kuna imwe . "
44024009	Tenepo Ayuda adamlongerambo mwakupokanyisana naye kulonga kuti pyonsenepyo pikhali pyakuonadi . 
44024010	Penepo mkadamu wa . Boma ule adakodola Paulo kuti alonge . Tenepo Paulo adalonga mbati , " Ine ndikupidziwa kuti imwe mwakhala nyakutonga miseru wa dzikoyi pyaka pizinji . Natenepo ndakomerwa kuti ndipitchinjirize ndekha ene pamaso panu . 
44024011	Munakwanisa mwekha ene kudziwa kuti zikhalidi nsiku khumi na ziwiri zapitazo pikhaenda ine kapemphera ku Yerusalemu . 
44024012	Ayuda hadandigumana kuti ndikupokanyisana na munthu ene m'Nyumba ya Mulungu penu kundigumana kuti ndikulamusa chimpiningu pakati pa anthu m'nyumba zakupemphereramo penu pambuto na ibodzi ene mumzindamu tayu . 
44024013	Iwo nee anakwanisa kukutsikiiniziranibi kuti pinandilongera iwopi mphyakuonadi . 
44024014	Mbwenye chinthu chibodzi chinatawira ine ntchakuti ndimbapembedza Mulungu wa makolo athu pakutewera Njira inalonga iwo kuti njakunamayi . Ndimbakhulupirambo pyonsene pidalembwa m'mwambo wa Mose pontho na m'mabukhu a maprofeti . 
44024015	Ine ndina chidikhiro sasawa ninga china iwowa chakuti Mulungu anadzalamusa kuimfa anthu onsene , akulungama na okhonda lungama ene . 
44024016	Ndi thangwi yache ndzidzi onsene ndimbayesayesa kukhala na chikumbu mtima chakusowa chinthu chakupokanyisa pamaso pa Mulungu na pana anthu ene . 
44024017	" Pidamala ine pyaka pizinji kutali na Yerusalemu , ndidabwerera kweneko kuti ndikapereke mitukwa kuna anyakutcherenga pakati pa Ayuda anzanga pontho na kupereka nsembe kuna Mulungu . 
44024018	Ukhali ndzidzi ukhachita ine penepi , mudandigumana iwo m'Nyumba ya Mulungu , pontho ndikhadamalisa kale kuchita mwambo wakupichenesa . Penepo nee ndikhali na mwinji penu chimpiningu tayu . 
44024019	Mbwenye Ayuda anango akubulukira kunthemba ya Asia akhali penepo . Iwo okha ene abwere pamaso panu kudzandisumira ngakhala ali napyo pyakundisumira . 
44024020	Penu anthu ali panowa alonge khala ninga adandigumana na mseru pidaimira ine pamaso pa Thando ya miseru ya Chiyuda
44024021	
44024022	Tenepo Felikisi , ule akhadziwa mwadidi pya Njira ya Mbuya , adafunga Thandoyo na mafala akuti , " Ndinadzazenga mseru wako angadza Lusiasi , mkadamu wamkulu . " Iye adatonga mkadamu wa anyankhondo dzana kuti Paulo akoyiwe mwakuonerwa , kwache ampase utumbe pang'ono pontho atawirise ashamwali ache kumpasa pinafuna iye . 
44024023	
44024024	Pidamala nsiku pang'ono Felikisi adadza pabodzi na mkazache Drusila , ule akhali Myuda . Iye adachemeresa Paulo mbamvesera pikhalonga iye pya kukhulupira Yesu Khristu . 
44024025	Mbwenye pikhalonga Paulo pya kulungama , kupithunda kwa munthu , pontho na kudza kwa Nsiku inafuna Mulungu dzatonga anthu mseru , Felikisi adaphatwa na mantha mbalonga mbati , " Unakwanisa kwenda pyako chinchino . Ndinakuchemera pontho ndingakhala na danga . "
44024026	Ndzidzi onthowo iye akhadikhira kuti Paulo anamdyekera na kobiri , ndi thangwi yache akhamchemera mbacheza naye kawirikawiri . 
44024027	Pidagwanda pyaka piwiri , Porokio Fesito adapita m'mbuto mwa Felikisi ninga mkadamu wa Boma . Felikisi akhafuna kuoneka ninga wadidi kuna Ayuda , natenepo adamsiya Paulo m'perezo . 
44025001	Fesito adatoma basache yakutonga m'nthemba yache , tenepo pidamala nsiku zitatu iye adenda kumzinda wa Yerusalemu kubulukira kumzinda wa Kesarea . 
44025002	Kweneko anyansembe akulu na akadamu a Chiyuda adadza pamaso pache dzampanga pya mseru ukhali pakati pa iwo na Paulo . Iwo adampempha Fesito
44025003	kuti aakomere mtima pakutumiza Paulo ku Yerusalemu . Adalonga tenepo thangwi iwo akhadaverana kumpha panjira . 
44025004	Tenepo Fesito adatawira mbati , " Paulo akukoyiwa m'perezo ku Kesarea , tenepo ine ndinabwerera kweneko chinchino . 
44025005	Akadamu anu aende pabodzi na ine kuti akalonge ngakhala munthu weneyu achita pinthu pyakudawika . "
44025006	Fesito adamala nsiku zinango zisere penu khumi kweneko pakati pawo . Tenepo iye adenda ku Kesarea . Mangwana mwache iye adakhala pansi m'thando ya miseru mbapanga anyankhondo kuti adze na Paulo mwenemo . 
44025007	Pidafika Paulo , Ayuda akhadabwera kubulukira ku Yerusalemu ale , adamzungulira . Iwo adatoma kulonga pinthu pyakugoswa kupambizira Paulo pyakuti iwo hadakwanisa kupitsikimizira tayu . 
44025008	Mbwenye Paulo adapitchinjiriza yekha ene mbati , " Ine sidachita pinthu pyakudawira mwambo wa Ayuda , penu Nyumba ya Mulungu , penu Mfumu wa Roma tayu . "
44025009	Mbwenye Fesito na kufuna kuoneka ninga wadidi kuna Ayuda adamvunza Paulo mbati , " Kani unafuna kuti uende ku Yerusalemu towera mseru wako ukatongwe kweneko pamaso panga ? "
44025010	Paulo adalonga mbati , " Ndikuimira pamaso pa thando ya miseru ya Mfumu wa Roma , kule kwathema ine kutongwa . Ine nee ndachita chinthu chakudawira Ayuda tayu , ninga munapidziwira imwe mwekha ene mwadidi . 
44025011	Ngakhala ndaswa mwambo pontho ndachita pinthu pyakuti ndathema kuphiwa napyo , ine nkhabe kupikhonda kuphiwa tayu . Mbwenye ngakhala pinandilongera iwopi si pyakuonadi tayu , nkhabe munthu anadzakwanisa kundipereka m'manja mwawo . Ndinapempha kuti Mfumu wa Roma atonge mseru wanga . "
44025012	Pikhadamala verana Fesito na thando yache , iye adatawira mbati , " Iwe wapempha kuti mseru wako ukatongwe na Mfumu wa Roma , natenepo unati uende kuna Mfumu wa Roma . "
44025013	Pidagwanda ndzidzi ene Mfumu Agripa na Berenike adadza ku Kesarea kacheza na Fesito , pontho kalonga mbati , " Takomerwa kuti ndimwe mkadamu wa Boma . "
44025014	Pidakhala iwo pabodzi kweneko nsiku zizinji zene , Fesito adapanga Agripa pyonsene pya mseru wa Paulo mbati , " Kuno kuna munthu unango akhadasiyiwa m'perezo na Felikisi . 
44025015	Pidenda ine ku Yerusalemu , anyansembe akulu pabodzi na akuluakulu a Chiyuda adadza pamaso panga na mseru wache , pontho adandipempha kuti ndimtonge kuti adawa . 
44025016	Mbwenye ndidaapanga kuti ife Aroma nkhabebi chisimo chakupereka munthu wakusumirwa m'manja mwa anyakumsumirache mbadzati onana nawo maso na maso kuti apitchinjirize yekha ene pa pinamulongera iwo . 
44025017	Pidabwera iwo kuno , ine handidataya ndzidzi tayu , mbwenye mangwana mwache ndidakhala pansi m'thando ya miseru mbanditonga kuti Paulo adzes we m'bwalomo . 
44025018	Anyakumsumirache adaimira kulonga , mbwenye iwo hadamulongera chinthu chakuipa na chibodzi chene tayu chikhanyerezera ine kuti iwo mbadamulongera . 
44025019	Mphokawo ikhali kwene ya chipembedzo chawo , pontho na pya munthu unango , dzinache Yesu , afa ule , mbwenye Paulo ambalonga kuti ana moyo . 
44025020	Ndidamalwa nzeru , nee dziwa tayu kuti ndinaphata tani pyakuonadi pya mseru wenewu . Ndi thangwi yache ndidamvunza Paulo ngakhala akhafuna kuti aende ku Yerusalemu , towera mseru wache ukatongwe kweneko . 
44025021	Mbwenye Paulo adapempha kuti abange koyiwa m'perezo kufikirana Mfumu wa Roma azenge mseru wache . Natenepo ndidatonga kuti akoyiwe m'perezo kufikirana ndimtumize kuna mfumuyo . "
44025022	Mfumu Agripa adalonga kuna Fesito mbati , " Ndinafuna kuti munthu weneyu ndimve ndekha ene . " Fesito adatawira mbati , " Munamva mangwana . "
44025023	Mangwana mwache Mfumu Agripa na Berenike adadza na chilemedzo chikulu mbapita m'nyumba ikulu yakugumanyikirana anthu , pabodzi na mkadamu wa anyankhondo dzana , pontho akadamu a mumzindamo . Tenepo Fesito adatonga kuti Paulo adzeswe . Natenepo Paulo adadzadi . 
44025024	Fesito adalonga mbati , " Mfumu Agripa pabodzi na anthu onsene muno ; munthu anaona imweyu , ngule Ayuda onsene a ku Kesarea na a ku Yerusalemu kwene adadza kuna ine dzadungunya pya weneyi . Iwo akhakhuwa kuti aleke khalave na moyo tayu . 
44025025	Mbwenye ine handidagumana pinthu pyakudawika pidachita iye pyakuti aphiwe napyo tayu . Podi iye yekha ene adapempha kuti mseru wache ukatongwe na Mfumu wa Roma , ndapinyerezera kuti ndimtumize kweneko . 
44025026	Mbwenye ine nkhabe chadichadi chakuti ndilembere Mfumu wa Roma pya iye , natenepo ndadza naye pamaso panu monsene , makamaka pa imwe , Mfumu Agripa . Mungagumana pidadawa iye , ndinadzakwanisa mphapo kulemba kalatayo . 
44025027	Thangwi kuna ine pikuoneka mphyokhonda veka kutumiza nyaperezo nee thulabi pyadawa iye . "
44026001	Mfumu Agripa adalonga kuna Paulo mbati , " Unakwanisa chinchino kulonga mafalako . " Paulo adakwiza dzanjache m'dzulu mbatoma kupitchinjiriza tenepa :
44026002	" Mfumu Agripa ! Ndinapiyesa wamwayi lero kuti ndipitchinjirize pamaso panu pyonsene pinandilongera Ayudapi . 
44026003	Makamaka podi imwe mumbapidziwa mwadidi pyonsene pya mitemo ya Chiyuda , pontho na pyonsene pimbapokanyana iwo . Natenepo ndikukupemphani kuti mundivesere mwakupirira . 
44026004	" Ayuda onsene akudziwa makhaliro anga kutomera uwananga . Anthu a kudziko kwathu pontho mumzinda wa Yerusalemu akudziwa pya moyo wanga onsene kubulukira pakutoma . 
44026005	Iwo onsene ambandidziwa na kalene kuti ndikhali mbodzi wakutewera m'gulu ya Afarisi , yakupembedza pikulu kupiringana magulu anango . Iwo anakwanisa kuchitira umboni ngakhala anafuna . 
44026006	Tenepo chinchino ndaimira pano kuti nditongwe mseru thangwi ya chidikhiro changa pachinthu chidadumbira Mulungu kuna makolo athu kuti anadzachichita . 
44026007	Chinthu chonthochi ntchile chinadikhira madzinza khumi na awiri a anthu athu kutambira ninga munapembedzera iwo Mulungu na mtima onsene mosiku na masikati . Mfumu ! Ayudawa akundilongera thangwi ya chidikhiro chenechi . 
44026008	Thangwi ninji mphapo , imwe anthu muli pano , mumbanyerezera kuti mphyakuchimwanika kukhulupira kuti Mulungu ambalamusa anthu akufa ?
44026009	" Ine ene ndekha ndidapinyerezera kuti ndathema kuchita pinthu pyonsene pyakukwanisika kulekesa anthu kukhulupira Yesu wa ku Nazareti . 
44026010	Penepi ndiye pidachita ine mu Yerusalemu . Ndidatambira utongi kuna anyansembe akulu mbandiikha m'perezo anthu a Mulungu . Pikhatongwa iwo kuti aphiwe , ine ndikhatawirizana napyo . Ndzidzi uzinji ndikhaatchunyusa m'nyumba zakupemphereramo mbandiyesa kuakakamiza kukhonda chikhulupiro chawo pana Yesu . Ndikhazhangali nawo pyakwanga mwakuti ndidenda na kumizinda yakunja ene kaaboneresa . 
44026011	
44026012	" Na thangwi yeneyi ndidenda kumzinda wa Damasiko na mphamvu pontho na utongi kubulukira kuna anyansembe akulu . 
44026013	Akhali masikati , ndili panjira kwenda ku Damasiko , Mfumu , ndidaona cheza chikulu kupiringana cheza cha dzuwa kubulukira kudzulu mbachindimwinikira pabodzi na amuna akhaenda na ine . 
44026014	Tenepo tonsene tidagwa pansi , pontho ndidava fala ikulonga kuna ine na malongero a Chiyuda kuti , ' Saulo , Saulo ! Unandibonereseranji tenepa ? Kunachita iwe nkhupikuwaza kwene wekha ninga ng'ombe yakumenya butsu mtswamu wa mbuyache . '
44026015	Ndidavunza kuti , ' Ndimwe ani Mbuya ? ' Tenepo Mbuya adatawira mbati , ' Ndine Yesu anaboneresa iwe . 
44026016	Mphapo lamuka mbuimire na manyalo ako . Ndakuonekera towera ndikusankhule kuti ukhale nyabasanga . Upange anthu anango pyaona iwe lero pya ine , pontho na pinafuna dzakuonesa ine m'tsogolo muno . 
44026017	Ndinadzakupulumusa kuna nyatwa zakubulukira kuna anthu a dzinzako na kuna anthu okhonda khala Ayuda . Ndikukutuma kuna iwo kuti
44026018	ukafungule maso awo na kuabulusa kumdima kuti adze kucheza , pontho kuabulusa kumphamvu ya Satana kuti adze kuna Mulungu . Kudzera muna chikhulupiro chawo pana ine , pyakudawa pyawo pilekererwe , pontho atambire mbuto pakati pa anthu asankhulwa na Mulungu kuti akhale ache ene ale . '
44026019	" Natenepo Mfumu Agripa , ine sidakhonda tayu kuvera masomphenya adaona ine kubulukira kudzulu . 
44026020	Mbwenye chakutoma ndidalalika mu Damasiko na mu Yerusalemu , kubuluka kweneko , mu Yudea monsene pontho na pakati pa anthu okhonda khala Ayuda . Ndidalalika kuti aleke pyakudawa pyawo mbazungunukire kuna Mulungu , pontho achite pinthu pyakuonesa kuti alekadi pyakudawa pyawo . 
44026021	Ndi thangwi yache Ayuda adandiphata pikhali ine m'Nyumba ya Mulungu mbayesa kuti andiphe . 
44026022	Mbwenye kufikirana lero Mulungu akundiphedza . Natenepo ndaimira pano kupereka umboni wanga kuna anthu onsene ang'ono na akulu ene . Pinalonga inepi ndi sasawa na pile pidalonga maprofeti pontho Mose kuti pinadzachitika :
44026023	kuti Khristu athema kufa , pontho anadzakhala wakutoma kulamuka kuimfa kuti adzalonge pya cheza cha chipulumuso kuna Ayuda na kuna anthu okhonda khala Ayuda . "
44026024	Mukhapitchinjiriza Paulo yekha ene tenepo , Fesito adakhuwa mbati , " Iwe Paulo , una msala ! Kufunza kwako , kwakuyalusa ! "
44026025	Paulo adatawira mbati , " Ine nkhabe msala tayu , Mfumu ! Pinalonga inepi mphyakuonadi pontho pya nzeru . 
44026026	Mfumu Agripa ! Ndinakwanisa kulonga namwe mwakuwanga mtima thangwi imwe niukupidziwa pinthu pyonsenepi . Ndikupidziwa kuti nkhabe chinthu na chibodzi chene chinakhonda imwe dziwa , thangwi penepi hapidachitika mwakubisika tayu . 
44026027	Mfumu Agripa , kadi imwe mumbakhulupira maprofeti ? Ndikupidziwa kuti mumbakhulupira ! "
44026028	Agripa adalonga kuna Paulo mbati , " Ndzidzi ung'onombo ninga weneyu ukunyerezera kuti unakwanisa kundisanduza kukhala mkhristu ? "
44026029	Paulo adatawira mbati , " Ngakhala ndzidzi ngwakuchepa penu ngukulu , ndikupempha kuna Mulungu kuti imwe na onsene akundivesera lero musanduke mbamukhalambo ninga ine , kupambula njema zina inezi ! "
44026030	Tenepo mfumu , mkadamu wa Boma , Berenike , pontho na anango onsene adalamuka . 
44026031	Pidabuluka iwo penepo , adalonga kuna unango na mwanzache mbati , " Munthu weneyu hadachita chinthu na chibodzi chene chakuti aphiwe penu kuikhwa m'perezo tayu . "
44026032	Tenepo Agripa adalonga kuna Fesito mbati , " Munthuyu mbadakhonda pempha kuti mseru wache ukatongwe na Mfumu wa Roma , mbadasudzulwa . "
44027001	Pidapinyerezera iwo kuti tiende na m'mwadiya kudziko ya Italia , iwo adampereka Paulo na anyaperezo anango m'manja mwa Juliasi , mkadamu wa anyankhondo dzana , wa gulu ya anyankhondo yakuchemerwa " Gulu ya Mfumu wa Roma . "
44027002	Tidapakira m'mwadiya , ule ukhabulukira kuluwani ya Adramitio , pontho udasasanyika kale kwenda kumagombe a nthemba ya Asia , mbatienda pyathu . Munthu unango , dzinache Aristariko , wa mumzinda wa Tesalonika m'nthemba ya Makedonia akhali nafe pabodzi . 
44027003	Mangwana mwache tidafika mumzinda wa Sidoni . Juliasi adakomera mtima Paulo mbamtawirisa kuti aende kaona ashamwali ache towera akapaswe pikhasowa iye . 
44027004	Kubuluka kweneko , tidapakira m'mwadiya mbatienda kukhundu kwakusowa mphepo kwa nsuwa ya Kipro , thangwi tikhayang'anisana na mphepo . 
44027005	Tidenda chagombegombe kukhundu ya kunthemba ya Kilikia na Pamfilia na m'mwadiya mbatifika muluwani ya Mira , m'nthemba ya Likia . 
44027006	Kweneko mkadamu wa anyankhondo dzana ule adagumanako mwadiya ule ukhadabulukira ku Alekezandria kwenda ku Italia . Tenepo iye adatipakiza m'mwadiyamo . 
44027007	Tidenda pang'ono pang'ono nsiku zizinji zene , pakumalisira tidafika chifupi na luwani ya Kinido mwanyatwa pikulu . Mphepo hidatitawirisa kwenda kutali kwene na njira yeneyi tayu , natenepo tidenda kukhundu kwakusowa mphepo kwa nsuwa ya Krete kugwanda na ku Salimone , phiri ya m'khundu mwa bara . 
44027008	Tidendadi mwanyatwa na m'khundukhundu mwa nsuwayo mbatifika pambuto panango pakuchemerwa Magombe Adidi , chifupi na luwani ya Lasea . 
44027009	Tidatayako ndzidzi ukulu ene , pontho kunja kudagoswa pyakwanga kuthimiza ulendo wathu thangwi pandzidzi wenewu wa chaka kunja kukhali kwakuipa pyakwanga . Natenepo Paulo adaapanga tenepa :
44027010	" Amunamwe , ndikuona kuti ulendo wathu unakhala wakunensa . Mitolo na mwadiyawu pinadzavungika pikulu pontho na moyo wathu ene unadzatayika . "
44027011	Mbwenye mkadamu wa anyankhondo dzana adavera pidalonga nyakutekenya na mwenechiro mwadiya ule ; nee phatisa basa pidalonga Paulo pilebi . 
44027012	Gombeyo hikhali yadidi kukhalapo pandzidzi wa mainja tayu , natenepo anthu azinji akhafuna tibuluke penepo na mwadiya mbatiyesayesa kuti pingakhala pyakukwanisika tikafike kumzinda wa Fonikisi kuti mainja akatimalire kweneko . Fonikisi ndi gombe ya mu Krete yakuyang'anisana na kumwera chakumadokero dzuwa pontho kumpoto chakumadokero dzuwa . 
44027013	Mphepo ing'ono idagundika kubulukira kumwera , tenepo amuna ale adanyerezera kuti akhadagumana chidafuna iwo . Natenepo adabulusa ngoloweko zakuphatisa mwadiya pansi mbaenda chagombegombe ya Krete . 
44027014	Si ndzidzi mphepo ikulu yakuchemerwa " Mbalu " , idagundika kubulukira pansuwapo . 
44027015	Mphepoyo idamenya mwadiyawo mwakuti udachimwana kwenda kutsogolo mwakuyang'anisana na mphepoyo . Natenepo tidausiya pyathu mwadiyawo kuti tiende pyathu na mphepo . 
44027016	Tidafika kukhundu kwakusowa mphepo ya nsuwa ing'ono ya Kauda . Kweneko mwanyatwa tidakwanisa kupulumusa mwadiya ung'ono , udamangirirwa m'nduli mwa mwadiya wathu ukulu ule . 
44027017	Iwo adakweya mwadiya ung'ono mbaukwizika m'mwadiya ukulu ule . Tenepo adamanga mwadiya ukuluwo na nkhambala . Iwo akhagopa kuti anatcherera patchetcha pansi pa madzi chifupi na gombe ya dziko ya Libia , natenepo iwo adatchithisa mathanga , mbasiya mwadiya kwenda pyawo na mphepo . 
44027018	Chonzi chakugoswa chile chidathimiza kudza , natenepo mangwana mwache adatoma kutaya m'madzi mitolo inango ikhali m'mwadiya ile . 
44027019	Mkuchono mwache adataya mapindi anango a mwadiyawo m'madzi . 
44027020	Nsiku zizinji zene hatidakwanisa kuona dzuwa penu nyenyezi tayu , pontho chonzi chidathimiza kudza mwaukali . Pakumalisa tidataya mtima kuti tinapulumuka . 
44027021	Pidamala amuna ale ndzidzi ukulu ene okhonda kudya chinthu , Paulo adaimira pamaso pawo mbalonga mbati , " Amunamwe mbamudandivera pidalonga ine kuti tileke kubuluka ku Krete , pyonsenepi nee mbapidavungika na kutayikabi . 
44027022	Mbwenye chinchino ndikukupemphani muwange mtima . Nee mbodzi anafa tayu , kwache unavungika ndi mwadiya ene basi . 
44027023	Mosiku wapitawu mngelo wa Mulungu adadza kuna ine . Ine ndine wache wa Mulungu , pontho ndimbampembedza . 
44027024	Mngeloyo adalonga mbati , ' Paulo , leka chita mantha ! Mphyakuthema kuti ukaonekere pamaso pa Mfumu wa Roma . Tenepo Mulungu na kukoma kwache mtima kuna iwe , anakoya miyoyo ya anthu onsene anaenda na iwewo ! '
44027025	Tenepo amunamwe , wangisani , thangwi ndikukhulupira kuti pinachitikadi ninga montho mudandipangira Mulungu . 
44027026	Mbwenye tinati tikatcherere pansuwa inango . "
44027027	Mosiku wa khumi na chinayi tikhagwinyiwa na chonzi kuwambuka bara ya Adria . Tenepo pachitichiti anyakuphata basa m'mwadiya mule adanyerezera kuti tikhali chifupi kufika pamtunda . 
44027028	Natenepo adabizika mwala wakumangirirwa na nkhambala kuyeza kuzika kwa madzi mbagumana kuti kuzika kwache kukhali matanyo makumanayi . Pidenda iwo pang'ono adachita pontho chibodzibodzi mbagumana kuti padazika na matanyo makumatatu . 
44027029	Iwo akhachita mantha thangwi akhagopa kuti penu mwadiya unaenda kumiyala . Natenepo adagwesera m'madzi ngoloweko zinayi kunduli kwa mwadiyawo kuuphatisa , mbapemphera kuti kunja kuchene . 
44027030	Tenepo anyakuphata basa m'mwadiya adayesayesa kuthawa . Iwo adatchithisira mwadiya ung'ono m'madzi khala ninga akhafuna kugwesera ngoloweko zinango kutsogolo kwa mwadiya ukuluwo . 
44027031	Mbwenye Paulo adalonga kuna mkadamu wa anyankhondo dzana ule na kuna anyankhondo mbati , " Anyakuphata basawa angakhonda khala m'mwadiya muno , imwe munapulamukave tayu . "
44027032	Tenepo anyankhondo ale adagwanda nkhambala zidamangirirwa kumwadiya ung'ono zile , towera mwadiyawo uende pyawo na kubeluka . 
44027033	Makalakwecha mbadzati flka , Paulo adaapempha onsene kuti adye mbati , " Mwamala nsiku khumi na zinayi kudikhira , tenepo ndzidzi onsenewo nee mudadya na chinthu chenebi . 
44027034	Ndikukupemphani mphapo kuti mudye towera mukhale na moyo . Nkhabe mbodzi wa imwe anadzakolozeka na pang'ono pene tayu . "
44027035	Pidamala Paulo kulonga penepi , adakwata mikate inango mbapereka takhuta kuna Mulungu pamaso pawo onsene mbaimenyamenya , tenepo iye adatoma kudya . 
44027036	Mitimawo idakhala pansi , tenepo onsenewo adadya . 
44027037	Tonsene m'mwadiyamo tikhali anthu madzana mawiri na makumanomwe na atanthatu . 
44027038	Onsene pidakhuta iwo , adaponya tirigu onsene m'madzi towera mwadiya ululupirwe . 
44027039	Pidachena kunja anyakuphata basa m'mwadiya hadadzindikira mtunda tayu , mbwenye adaona gombe yatchetcha mbanyerezere kuti anakwanisa kutchamisapo mwadiyawo . 
44027040	Tenepo adagwanda nkhambala za ngoloweko zile mbazileka kuti zibile . Na ndzidzi onthowo adasudzula nkhambala zidamangirirwa kung'ombo ikulu yakuwongolera mwadiya . Tenepo adakwiza mathanga kutsogolo kwa mwadiya , towera mwadiya uende pyawo na mphepo mbatienderatu pagombeyo . 
44027041	Mbwenye mwadiya udadima nthunda yatchetcha yakubisika m'madzi mbutcherera . Kutsogolo kwa mwadiya kudatcherera mbakuchimwana kufamba , mwenemo kunduli kwache kukhapanduka thangwi ya mphamvu ya mabimbi . 
44027042	Anyankhondo adanyerezera pyakupha anyaperezo onsene ale , kugopesera anasambirira kumtunda mbathawa . 
44027043	Mbwenye mkadamu wa anyankhondo dzana ule adafuna kupulumusa Paulo , natenepo iye adaakhondesa kuchita penepi . Chakutoma iye adaapanga anthu , ale anakwanisa kusambirira kuti anumphire m'madzi mbasambirire kwenda kumtunda . 
44027044	Mphapo anango aphate matabwa na pimanyenyetswa pya mwadiyawu mbaenda kumtunda . Mwenemo ndiye mudapulumukira ife tonsene mbatikafika kumtunda . 
44028001	Pidapulumuka na kufika ife pamtunda , tidava kuti dzina ya nsuwayo ikhali Melita . 
44028002	Anthu a penepo akhali adidi pyakwanga kuna ife mbatitambira mwadidi . Iwo adatigasira moto kuti tiothe thangwi tidatontholerwa thangwi kukhavumba mvula . 
44028003	Paulo adagumanya mtolo wa nkhuni mbasesera nawo moto wo . Tenepo , na thangwi ya kupitsa kwa moto wo m'nkhuni mule , mudabuluka nyoka mbiluma dzanja ya Paulo mbikakamira ponthopo . 
44028004	Anthu a pansuwa ale adaona nyoka ili lemberere padzanja ya Paulo mbalonga mbati , " Munthuyu ndi phangadi . Kupulumuka kudachita iye pabara pale nkhupulumuka kwene pyache , mbwenye mulungu wakuchemerwa ' Chilungamo ' akhonda kuti iye akhale na moyo . "
44028005	Mbwenye Paulo adakupusira nyoka ile pamoto okhonda kuwazika na pang'ono pene . 
44028006	Iwo akhanyerezera kuti manungo ache anatupa penu kuti iye anagwa pansi kabodzinakabodzi mbafa . Mbwenye pidaona iwo kuti ndzidzi ukulu wagwanda nee chitika pinthu kuna iye tayu , iwo adasanduza manyerezero mbalonga mbati , " Munthuyu ndi mulungu ! "
44028007	Chifupi na mbutoyo pakhali minda ya Populio , mkadamu wa Boma wa pansuwapo . Iye adatitambira mwadidi mbatikhala ninga alendo kumusa kwache nsiku zitatu . 
44028008	Babache Populio akhagona patalimba m'nyumba thangwi iye akhava manungo pontho kamwazi . Paulo adapita m'subimo mbampempherera , tenepo adamsanjika manja mbamuwangisa . 
44028009	Pidachitika penepi atenda anango onsene a pansuwapo adadza mbawangiswambo . 
44028010	Iwo adatipasa mitukwa izinji ene , pontho pidasasanyika ife kuti tiende adatiikhira m'mwadiya pikhasowa ife paulendo wathu . 
44028011	Pidagwanda miyezi mitatu tidalamuka kwenda ulendo wathu na m'mwadiya unangombo , ule ukhakhala pansuwapo pandzidzi wa mainja . Mwadiyawo ukhachemerwa " Milungu yamapasa " pontho wakubulukira ku Alekezandria . 
44028012	Tidafika mumzinda wa Sirakusi mbatikhala kweneko nsiku zitatu . 
44028013	Kubuluka kweneko tidenda na m'mwadiya mbatikafika mumzinda wa Regimu . Mangwana mwache mphepo idagundika kubulukira kumwera , tenepo mkuchono mwache tidafika kuluwani ya Putioli . 
44028014	Kweneko tidagumana anyakukhulupira anango mbatipempha kuti tikhale nawo dimingu yamumphu . Kubuluka kweneko tidenda ku Roma . 
44028015	Pidava anyakukhulupira mu Roma kuti tikhadza , iwo adadza kudzatichingamira , anango kumbuto yakuchemerwa Nyumba Zitatu Zakugonamo Alendo , anangombo mpakana pa Msika wa Apio . Pidaona Paulo anthu ale , iye adakuza Mulungu mbawangiswa mtima pikulu . Pya Paulo mu Roma
44028016	Pidafika ife mu Roma , Paulo adatawiriswa kukhala yekha ene , mbwenye mwakuonerwa na nyankhondo . 
44028017	Pidagwanda nsiku zitatu , Paulo adachemeresa mgumano wa akadamu a Chiyuda a kweneko . Pikhadagumanyikana iwo , iye adalonga kuna iwo mbati , " Alsraele anzanga , ine sidachita chinthu chakudawira anthu athu , penu mitemo idatambira ife kubulukira kuna makolo athu ile tayu . Mbwenye ndidaikhwa m'perezo mumzinda wa Yerusalemu mbandiperekwa m'manja mwa Aroma . 
44028018	Pidamala iwo kundivunza , Aroma akhafuna kundisudzula , thangwi hadagumana mseru wakuti ndife nawo tayu . 
44028019	Mbwenye pidapipokanya Ayuda , ine nee mbandidachitira mwinango tayu , mbwenye kupempha kuti mseru wanga ukatongwe na Mfumu wa Roma , podi kwene kuti ine nee ndikhali na mseru na anthu anga tayu . 
44028020	Ndi thangwi yache ndakuchemerani kuti ndilonge nam we . Ndimomwene ine ndamangwa na njema thangwi ya iye , anadikhira anthu a ku Israele ule . "
44028021	Iwo adalonga kuna iye mbati , " Ife nee tatambira kalata na ibodzi ene kubulukira kunthemba ya Yudea yakulonga pya iwe tayu . Pontho nee munthu adza kuno na mphangwa zakulonga pya iwe , penu kulonga pyakuipa pya iwe kubulukira kweneko tayu . 
44028022	Mbwenye pinafuna ife mphyakuti tive tekha ene manyerezero ako , thangwi tikupidziwa kuti konsene anthu ambalonga pyakupambizira gulu yakoyi . "
44028023	Natenepo iwo adapangana naye nsiku , tenepo mwinji udadza pansikuyo kumbuto kukhakhala Paulo kule . Kubulukira machibese kufikirana mosiku iye adalonga mwakuveka kuna iwo mphangwa za Ufumu wa Mulungu mbayesa kuanyengerera na pya Yesu pakuawerengera pya m'mwambo wa Mose na m'mabukhu a maprofeti . 
44028024	Anthu anango adanyengeka nawo mafalache , mbwenye anango adakhonda kukhulupira . 
44028025	Natenepo Ayudawo adabalalika akupokanyisana pakati pawo pamafala akumalisa akhadalonga Paulo akuti , " Mzimu Wakuchena adalonga pyakuonadi pidalonga iye kuna makolo anu kudzera muna mprofeti Yesaya kuti :
44028026	' Ndoko ukalonge kuna anthuwa kuti : Kuva munadzava , kwache nee vesesabi ; kuona munadzaona , kwache nee onesesabi
44028027	Thangwi anthuwa misolo yawo yauma ; aphopha makutu awo , pontho afunga maso awo . Gopesera anaona na maso awo , na kuva na makutu awo , pontho kuti misolo yawo inavesa ; tenepo mbadazungunukira kuna ine , inembo mbandidaawangisa . ' "
44028028	Pakumalisa Paulo adalonga mbati , " Imwe mupidziwe kuti mphangwa za Mulungu zakudzesa chipulumuso zatumizwa kuna anthu okhonda khala Ayuda . Iwo anakazivesera . " '
44028030	Pyaka piwiri Paulo adakhala yekha ene panyumba yakubwereka . Kweneko adatambira mwadidi onsene ale akhabwera dzamuona . 
44028031	Iye adalalika pya Ufumu wa Mulungu pontho na kufunzisa pya Mbuya Yesu Khristu mwakutakasuka pontho mwakuwanga mtima . 
45001001	Kubulukira kuna ine Paulo , nyabasa wa Khristu Yesu , wakuchemerwa na Mulungu kukhala nyakutumwa , pontho wakusankhulwa kalalika Mphangwa zache Zadidi . 
45001002	Mulungu adadumbira kalene kudzapereka Mphangwa Zadidizi kudzera muna maprofeti ache , ninga mwalemberwa ipyo m'Malemba akuchena . 
45001003	Mphangwazi zikulonga pya Mbuya Yesu Khristu , Mwanache . Kulonga pya umunthu wache iye akhali chidzukulu cha Mfumu Davite . 
45001004	Mbwenye kulonga pya moyo wache wauzimu , Mzimu Wakuchena adatsikimiza mwamphamvu kuti ndiye Mvvana Mulungu pakumulamusa kuimfa . 
45001005	Kudzera muna iye Mulungu adandipasa mwayi wakukhala nyakutumwa thangwi ya Khristu , towera ndichitise anthu a madzinza onsene kukhulupira pontho kuvera . 
45001006	Penepi pikulonga pontho imwe anthu a kudziko ya Roma , ale Mulungu akuchemerani kuti mukhale anthu a Yesu Khristu . 
45001007	Kwenda kuna anthu onsene a mu Roma , ale ambafimwa na Mulungu mbachemerwa kukhala anthu ache . Kukoma mtima na mtendere pyakubulukira kuna Babathu Mulungu pontho Mbuya Yesu Khristu pikhale namwe . 
45001008	Chakutoma ndinapereka takhuta kuna Mulungu wanga kudzera muna Yesu Khristu thangwi ya monsenene , thangwi anthu a padziko yonsene yapansi akuva pya chikhulupiro chanu . 
45001009	Mulungu , ambatumikira ine na mtimanga onsene pakulalika Mphangwa Zadidi zakulonga pya Mwanache ule , ndi mboni yanga yakuti pinalonga inepi mphyakuonadi . Mulungu ambapidziwa kuti ine ndimbakukumbukani , 
45001010	ndzidzi onsene unapemphera ine . Ndimbapempha Mulungu na kufuna kwache atawirise kuti pakumalisira pikhale pyakukwanisika kukufambirani kwanuko . 
45001011	Thangwi ndikupifuna pyakwanga kukuonani kuti ndigawane namwe mtsanzayiso wakubulukira kuna Mzimu Wakuchena , towera ndikuwangiseni mtima . 
45001012	Penepa ndikufuna kulonga kuti tonsene , imwe na ine , tinadzawangiswa mtima na chikhulupiro cha unango na mwanzache . 
45001013	Abale anga , ndapifuna kuti mudziwe kuti ndzidzi onsene ine ndasasanyika kukufambirani , mbwenye na lero pana chinthu chinango chikundikhondesa kuchita tenepo . Pinafuna ine mphyakuti ndisanduze anthu azinji pakati panupo kukhala anyakukhulupira ningambo mwachitira ine kuna anthu okhonda khala Ayuda . 
45001014	Ine ndina mangawa akulalika kuna anthu onsene , anyakutsogola papinthu na anyakusalira papinthu ene , anyakufunza na anyakukhonda funza ene . 
45001015	Natenepo ndina chipapo chakulalika Mphangwa Zadidi kuna imwembo anthu a mu Roma . 
45001016	Ine ndimbanyindira pyakwanga Mphangwa Zadidi , thangwi yeneyi ndi mphamvu ya Mulungu yakupulumusira onsene ambakhulupira ale , chakutoma Ayuda kubuluka penepo anthu okhonda khala Ayuda . 
45001017	Thangwi Mphangwa Zadidi zimbaonesa monsene mule mumbachitira Mulungu kuti anthu akwanise kulongwa akulungama pamaso pache ; kubulukira pakutoma kufikirana pakumalisa njirache nkhudzera muna chikhulupiro basi . Ninga munalongera m'Malemba kuti , " Munthu wakulungamiswa pamaso pa Mulungu kudzera muna chikhulupiro anati adzakhale na moyo . " fl
45001018	Ukali wa Mulungu ukuoneka kubulukira kudzulu pana pyakudawa na pyakuipa pyonsene pya anthu , ale makhaliro awo akudawika ambachitisa kuti pyakuonadi pya Mulungu pileke oneka . 
45001019	Mulungu ambaatchunyusa , thangwi pinthu pinakwanisa iwo kudziwa pya Mulungu mphyakuoneka mwadidi mwene kuna iwo . Mulungu mwenechiroache ndiye apichitisa kuti pikhale pyakuonadi kuna iwo . 
45001020	Kutomera ndzidzi udalenga Mulungu dziko yapansi kufikirana lero , anthu aonadi pinthu pyokhonda oneka pya Mulungu — mphamvu zache zokhonda mala na umulungu wache ene . Anthu ambadzindikira penepi angaona pinthu pidalenga Mulungu , natenepo iwo nkhabe chinthu chakuti alonge tayu !
45001021	Iwo ambamdziwa Mulungu , kwache iwo nkhabe kumulemedza ninga Mulungu , penu na kupereka kwene takhuta kuna iye tayu . M'mbuto mwache pyakunyerezera pyawo pyasanduka pyapezi , pontho m'mitima mwawo muna mdima pyakwanga . 
45001022	Iwo ambapilonga kuti mbanthu anzeru , mwenemo iwo mbali mapupwe . 
45001023	M'mbuto mwa kupembedza Mulungu okhonda kufa ule , iwo ambapembedza mifanikizo yakuoneka ninga anthu ambafa ale , penu ninga mbalame , penu ninga nyama za miyendo minayi penu zakukambadza . 
45001024	Natenepo Mulungu adaaleka anthu kuti achite pyawo pinthu pyakuipa pimbakhumba mitimawo , tenepo iwo ambachitirana pinthu pyakuchitisa manyadzo . 
45001025	Iwo ambasanduza pyakuonadi pya Mulungu kukhala pyakunama ; iwo ambapembedza na kutumukira pinthu pidalenga Mulungu kusiya kupembedza Mulungu nyakupilengayo , nyakuthema kupembedzwa ndzidzi onsene ! Ameni . 
45001026	Na thangwi yakuti iwo ambachita penepi , Mulungu aaleka kuti achite pyawo pikhumbo pyakuchitisa manyadzo . Na akazi enembo aleka makhaliro awo akubalwa nawo a pya kugonana na amuna , mbateweza makhaliro okhonda balwa nawo . 
45001027	Amunambo ntchibodzibodzi , aleka makhaliro awo akubalwa nawo kuna akazi mbasirirana pyawo amuna okhokha . Amuna akuchita pinthu pyakuchitisa manyadzo kuna unango na mwanzache , natenepo iwo akupichemerera okha ene kutchunyuswa kwathema kudza thangwi ya kuchita pyakudawika . 
45001028	Na thangwi yakuti anthu enewo akhonda kukoya m'mitima mwawo pinthu pyakuonadi pinadziwa iwo pya Mulungu , iye aaleka kuteweza pyawo manyerezero akuipa a m'mitima mwawo , towera achite pyawo pinthu pyokhonda thema kupichita . 
45001029	Iwo adzala na pyakudawika pya rritundu onsene , pyakuipa , mtima na kuchitirana pyakuipa unango na mwanzache ; iwo adzala na bivu , kupha , nthonga , kunama na kuipirwa . Iwo ambalongana tsweda
45001030	mbalongerana pyakuipa ; mbanyamalwa a Mulungu , akutikana , akunyada , pontho akugaya ; pimbanyerezera iwo nkhusasanya njira zinango zakudawika basi ; iwo nkhabe vera makolo awo tayu ;
45001031	iwo ngakupupwa , ngokhonda khulupirika , pontho iwo nkhabe komera mtima penu kuvera nsisi anthu anango tayu . 
45001032	Iwo ambadziwadi kuti mwambo wa Mulungu umbalonga kuti anthu akuchita pinthu ninga penepi athema kufa , kwache iwo ambathimiza kuchita basi pyonthopyo mbakomerwa na anthu anango ambachita penepi ale . 
45002001	Kadi mwanzangawe , umbatongambo mseru anthu anango ? Podi ukhale ani pyako , iwe nkhabe chakuti ulonge . Thangwi ungatonga anthu anango , iwe mbuchita pyonthopyo ninga pinachita iwo , ukupitonga wekha ene . 
45002002	Timbapidziwa kuti kutonga kumbachita Mulungu anthu akuchita pinthu ninga penepi ale nkhwakulungama . 
45002003	Mbwenye iwe , mwanzanga , ule umbatonga anango thangwi yakuchita pinthu ninga penepi , iwe mbupichitambo , ayi ukunyerezera kuti Mulungu nkhabe dzakutongambo tayu ?
45002004	Ayi iwe ukululupisa kukoma mtima kukulu kwa Mulungu , kuuphata kwache mtima , na kupirira kwache kwene ? Ayi ukupidziwa tayu kuti Mulungu akukomera mtima thangwi akufuna kuti iwe uleke pyakudawa pyako ?
45002005	Mbwenye iwe una mtima wakuuma , pontho okhonda kuleka pyakudawa . Natenepo ukunyanya kupikuzira kutchunyuswa kwako pansiku inafuna dzaoneka ukali wa Mulungu na kutonga kwache mseru mwakulungama . 
45002006	Mulungu anadzafupa munthu onsene malingana na mabasa adaphata iye . 
45002007	Anango akuthimiza kuchita udidi mbasakasaka kuna demelero , chilemedzo , pontho moyo okhonda kufa ; enewo Mulungu anadzaapasa moyo okhonda mala . 
45002008	Anthu anango ambapifuna okha ene mbakhonda kuteweza pinthu pyakulungama mbateweza pyawo pinthu pyakudawika ; enewa Mulungu anadzaatchunyusa pikulu pene . 
45002009	Panadzakhala nyatwa na kuva kupha kuna anthu onsene akuchita pyakudawika , chakutoma kuna Ayuda kubuluka penepo kuna anthu okhonda khala Ayuda . 
45002010	Mbwenye Mulungu anadzapereka demelero , chilemedzo na mtendere kuna anthu onsene akuchita pyadidi , chakutoma kuna Ayuda kubuluka penepo kuna anthu okhonda khala Ayuda . 
45002011	Thangwi Mulungu nkhabe tonga mseru mwakuyang'ana nkhope tayu . 
45002012	Anthu okhonda khala Ayuda nkhabe dziwa mwambo wa Mose tayu ; iwo ambadawa , tenepo anadzatayika ninga anthu okhonda dziwa mwambo . Mbwenye Ayuda ambadziwa mwambo , iwo ambadawa , tenepo anadzatongwa na mwambo . 
45002013	Thangwi anthu nkhabe khala akulungama pamaso pa Mulungu thangwi ya kuva mwambo kokha tayu , mbwenye na kuchita kwene pinalonga mwambo . 
45002014	Anthu okhonda khala Ayuda nkhabe mwambo wa Mose tayu , mbwenye ndzidzi umbachita iwo na makhaliro awo akubalwa nawo pinthu mwakuthemerana na mwambo , iwo paokha ene aonesa kuti adziwa pyathema iwo kuchita , podi kwene kuti iwo nkhabe mwambowo . 
45002015	Makhaliro awo ambaonesa khala ninga mwambo udachitwa kulembwa m'mitima mwawo . Chikumbu mtima chawo chimbatsikimiza kuti penepi mphyakuonadi , thangwi manyerezero awo ndzidzi unango ambaapokanya , ndzidzi unangombo ambaatchinjiriza . 
45002016	Tenepo malingana na Mphangwa Zadidi zimbalalika ine , umu ndi mule munafuna dzakhalira pinthu pansiku inafuna Mulungu dzatonga manyerezero onsene akubisika kudzera muna Yesu Khristu . Pya Ayuda na mwambo wa Mose
45002017	Chinchino imwe , ale mumbapithula kuti ndimwe Ayuda , mumbanyindira mwambo mbamunyadira Mulungu wanu , 
45002018	mumbadziwa pinthu pimbafuna Mulungu kuti imwe muchite , pontho mwafunza kubulukira m'mwambo kudziwa kusankhula pinthu pyadidi ;
45002019	imwembo mwapidziwadi kuti ndimwe nyakutsogolera maboliboli , nyale yakumwinikira anthu a mumdima ale , 
45002020	mfunzisi wa mapupwe , pontho mfunzisi wa anthu okhonda funza . Imwe mumbapidziwadi kuti kudzera m'mwambomu imwe muna nzeru pontho pyakuonadi pyonsene . 
45002021	Imwe mumbafunzisa anthu anango , apo mumbatani kupifunzisa mwekha ene ? Mumbalalika kuti , " Lekani kuba " — kwache imwe mumbaba !
45002022	Mumbalonga kuti , " Lekani chita uputa " — kwache imwe mumbachita uputa ! Imwe mumbaipirwa na kupembedza mifanikizo — kwache imwe mumbaba pya m'nyumba zakupembedzeramo milungu !
45002023	Mumbanyada kuti muna mwambo wa Mulungu — kwache imwe mumbachitisa Mulungu manyadzo na kukhonda vera kwanu mwambowo !
45002024	Malemba akulonga kuti , " Anthu okhonda khala Ayuda ambashola Mulungu thangwi ya imwe Ayuda ! "
45002025	Imwe mungavera mwambo , kugwanda nsonga yakumaso yachimuna kumbachita imwe nkhwakukuganyalisani ; mbwenye mungakhonda vera mwambo , pikhali pyadidi mbamudakhonda pyanu gwandwa . 
45002026	Ngakhala anthu okhonda khala Ayuda , okhonda gwandwa ale , ambavera pimbalonga mwambo , kadi Mulungu nkhabe dzayesa anthu enewa ninga akugwandwa tayu ?
45002027	Tenepo anthu okhonda khala Ayuda anadzalonga kuti imwe Ayuda mwakonwa , thangwi mumbaswa mwambo wa Mose podi kwene kuti imwe mwaulemba pontho kuti mwagwandwa ; mbwenye iwo ambavera mwambo , podi kwene kuti iwo hadagwandwa tayu . 
45002028	Myuda chadichadi si ule ambaoneka ninga Myuda pamaso pa anthu tayu . Pontho kugwanda chadichadi si kule kumbachitwa pamanungo pamaso pa anthu tayu . 
45002029	Mbwenye Myuda chadichadi ndi Myuda mumtima mwache . Kugwandwa kwakuonadi nkhugwandwa kwa mtima kumbachitwa na Mzimu Wakuchena , nee na mwambo wakuchitwa kulembwa ule tayu . Munthu ninga weneyu hambasimbwa na anthu tayu , mbwenye na Mulungu . 
45003001	Apo kukhala Myuda pana kuganyali kwanji ? Penu pana kuganyali kwanji pontho munthu ungagwandwa ?
45003002	Pana kuganyali kukulu kukhala Myuda ! Chakutoma Mulungu adapasa Ayuda mphangwa zache kuti azikoye . 
45003003	Apo ngakhala anango pakati pawo hanakhulupirika tayu , kadi ndiye kuti Mulungu hanadzakhulupirika tayu , thangwi yakukhonda kwawo khulupirika ?
45003004	Nkhabe na pang'ono pene ! Mbwenye anthu apidziwe kuti Mulungu ngwakuonadi podi kwene kuti munthu onsene ngwakunama . Ninga munalongera Malemba kuti , " Imwe mwathema kuoneka wakulungama mungalonga , pontho mungatongwa mseru , mseruwo ukukomereni . "
45003005	Mbwenye ngakhala kukhonda lungama kwathu kukuonesa pakwecha kuti Mulungu ngwakulungama tilonge tani ? Kadi tinakwanisa kulonga kuti Mulungu ngokhonda lungama thangwi akutitchunyusa ? ( Ndikulonga penepi ninga mumbalongera anthu ) . 
45003006	Nkhabe tayu ! Ngakhala Mulungu si wakulungama tayu , anakwanisa tani kutonga mseru anthu a padziko yapansi ?
45003007	Apo ngakhala kunama kwanga kukuchitisa kuti demelero ya Mulungu na pyakuonadi pioneke mwadidi mwene kupiringana pakutoma , thangwi yache ninji ndikutongwa kuti ndine wakudawa . 
45003008	Apo mwatani mumbakhonda longa kuti , " Tendeni tidawe pyathu towera udidi udze . " Ndimomwene kuti anthu anango akunditikana thangwi iwo akulonga kuti ndimbalonga penepi ! Anthu enewa athema dzakonwa . 
45003009	Tinalonganji ? Kadi ife Ayuda tili pyadidi kupiringana anthu okhonda khala Ayuda ? Nkhabe na pang'ono pene ! Ndapilonga kale kuti Ayuda na anthu okhonda khala Ayuda ntchibodzibodzi , tonsene tili pansi pa mphamvu za pyakudawa
45003010	ninga munalongera Malemba kuti , " Nkhabe na mbodzi ene wakulungama , 
45003011	nkhabe na mbodzi ene wanzeru penu wakusakasaka Mulungu . 
45003012	Anthu onsene abauka kubuluka kuna Mulungu onsene mbasanduka anthu apezi . Nkhabe na mbodzi ene ambachita pyakulungama tayu . 
45003013	Mafala ambalonga iwo ngakupha ; lulume yawo imbalonga pyakunama pyakuipa , pontho pyakuthuswa pyakugoswa ninga ukali wa nyoka pimbabuluka pamulomo pawo . 
45003014	M'kanwa mwawo mumbadzala na mafala akutemberera pontho akuipa . 
45003015	Iwo ambachimbiza kupha na kukuwaza anthu ;
45003016	Konsene kwene kunaenda iwo ambasakaziratu na kusiya anthu panyatwa . 
45003017	Iwo nkhabe funa pya mtendere tayu , 
45003018	pontho iwo nkhabe gopa Mulungu tayu . "
45003019	Mbwenye chinchino tikupidziwa kuti pyonsene pili m'mwambomu pikulonga kuna ale ali pansi pa utongi wa mwambowo , towera anthu onsene asowe chakulonga , pontho kuti anthu a padziko yapansi yonsene adze kuna Mulungu dzatongwa mseru . 
45003020	Nkhabe munthu anakwanisa kulongwa kuti ngwakulungama pamaso pa Mulungu thangwi yakuti iye ateweza mwambo tayu . Mwambo umbachitisa kuti munthu adziwe kuti iye adawa . 
45003021	Mbwenye chinchino njira ya Mulungu yakulungamisira nayo anthu pamaso pache yaoneswa pakwecha , pontho nkhabeve pinthu na mwambo tayu , podi kwene kuti mwambo wa Mose na maprofeti adapichitira umboni . 
45003022	Mulungu ambalungamisa anthu pamaso pache kudzera muna chikhulupiro chawo pana Khristu . Iye ambachita sasawa kuna anthu onsene ambakhulupira Yesu Khristu , thangwi nkhabe kusiyana pakati pawo tayu , 
45003023	thangwi anthu onsene adadawa , mbachimwana kufika pamaso pa Mulungu , Nyankhombo . 
45003024	Mbwenye na thangwi ya kukoma mtima kwa Mulungu iye adaalungamisa pamaso pache mwakukhonda pagali kudzera muna Yesu Khristu , ambaaombola ule . 
45003025	Mulungu adampereka , towera kudzera muna imfache ninga nsembe , iye akhale njira yakulekerera pyakudawa pyawo kudzera muna chikhulupiro chawo pana iye . Mulungu adachita tenepo towera aonese kuti iye ngwakulungama . Yesu mbadzati perekwa Mulungu adapirira nawo pontho hadaikha konta pyakudawa pyawo tayu , 
45003026	mbwenye chinchino Mulungu ampereka kuonesa kulungama kwache . Pakuchita tenepa Mulungu akuonesa kuti iye ngwakulungama , pontho kuti ambalungamisa anthu onsene pamaso pache ambakhulupira Yesu ale . 
45003027	Apo chinchino ninji chinakwanisa ife kunyadira ? Nkhabe ! Thangwi yache njanji ? Ndi thangwi yakuti timbavera mwambo ? Nkhabe , mbwenye kuti timbakhulupira . 
45003028	Penepa tinakwanisa kulonga kuti chimbalungamisa munthu pamaso pa Mulungu ntchikhulupiro chene basi , nee kuti kuvera mwambo tayu . 
45003029	Kadi Mulungu ndi Mulungu wa Ayuda okha ? Kadi iye pontho si Mulungu wa anthu okhonda khala Ayuda tayu ? Ndimomwene iye ndiyedi . 
45003030	Mulungu ndi mbodzi ene basi , iye anadzalungamisa Ayuda pamaso pache kudzera muna chikhulupiro chawo , pontho anadzalungamisa anthu okhonda khala Ayuda pamaso pache kudzera muna chikhulupiro chawo . 
45003031	Kadi penepi pikulonga kuti pinaphatisa ife basa pya chikhulupiro tikutaya mwambo ? Nkhabe tayu , mbwenye tikuuchitisa kuti ukhale wakufunika . 
45004001	Apo tinalonganji pya Abrahamu , kholo wa dzinzathu ? Ninji pidagumanikana na iye pa yekha ?
45004002	Ngakhala iye adalungamiswa na Mulungu thangwi ya mabasa adaphata iye , mbadakhala na chinango chakunyadira — kwache si pamaso pa Mulungu tayu . 
45004003	Malemba akulonga kuti , " Abrahamu adakhulupira Mulungu , tenepo na thangwi ya kukhulupira kwache , Mulungu adamuyesa wakulungama . "
45004004	Munthu angaphata basa ambapagalwi thangwi ya basa yaphata iyeyo , kwache pimbakhala ninga mtukwa tayu , mbwenye mphyakuthema kuti iye atambire . 
45004005	Munthu ananyindira chikhulupiro ule , nee nyindira mabasache tayu , pontho ule ambakhulupira Mulungu , ambachitisa munthu wakudawika kukhala wakulungama ule , ndi chikhulupiro chache chimbaikha Mulungu konta towera munthu akhale wakulungama pamaso pache . 
45004006	Penepi ndiye pikhalonga Davite mudalonga iye pya kutsanzaya kwa munthu ule Mulungu ambamuyesa wakulungama pamaso pache , nee na thangwi ya mabasa ambaphata iye ale tayu . Iye adalonga mbati , 
45004007	" Ngakutsanzaya anthu ale umambalawo walekererwa , ale pyakudawa pyawo pyafudziwa . 
45004008	Ngwakutsanzaya munthu ule pyakudawa pyache Mbuya nkhabe dzapiikha konta tayu ! "
45004009	Kadi kutsanzaya kudalonga Davite nkhwa anthu ale adagwandwa nsonga yakumaso okha ene basi ? Nkhabe tayu ! Nkhabe na ale ene adakhonda gwandwa ! Thangwi tawerenga m'Malemba akuti , " Abrahamu adakhulupira Mulungu , tenepo Mulungu adamuyesa wakulungama pamaso pache thangwi ya chikhulupiro chache . "
45004010	Penepi pidachitika lini ? Kadi pidachitika Abrahamu mbadzati gwandwa tayu , penu agwandwa kale ? Ipyo pidachitika mwenemo mbadzati gwandwa , nee pidamala iye gwandwa tayu . 
45004011	Iye adagwandwa m'nduli mwache , tenepo kugwandwa kwacheko kukhali chidziwiso chakuonesa kuti na thangwi ya chikhulupiro chache Mulungu adamuyesa wakulungama pamaso pache , iye mbadzati gwandwa . Tenepo Abrahamu ndi baba wa anthu onsene ambakhulupira Mulungu pontho ambayeswa akulungama pamaso pache ale , podi kwene kuti iwo hadagwandwa tayu . 
45004012	Pontho iye ndi baba wa anthu akugwandwa , nee adagwandwa kokha tayu , mbwenye ana moyo wa chikhulupiro sasawa ninga moyo ukhali na kholo wathu Abrahamu mbadzati gwandwa . 
45004013	Pidadumbira Mulungu kuna Abrahamu pontho na pidzukulu pyache kuti dziko yonsene yapansi inadzakhala yache , iye adapichitadi tenepo , nee na thangwi yakuti Abrahamu adavera mwambo tayu , mbwenye na thangwi yakuti iye adakhulupira mbakhala wakulungama pamaso pa Mulungu . 
45004014	Ngakhala pidadumbira Mulungu kuna anthu pimbachitika thangwi ya kuvera mwambo , penepo kukhulupira kwa munthu nkhwapezi , pontho pidalonga Mulungupyo mphyakusowa basa . 
45004015	Mwambo umbadzesa ukali wa Mulungu , mbwenye panasowa mwambo , penepo nkhabe kuswa mwambo tayu . 
45004016	Tenepo pidadumbira Mulungu pidagona pa chikhulupiro chene basi , towera pidadumbira Mulungu pichitwe ninga mtukwa wa Mulungu , pontho kuti pikhale pyakukhazikika kuna pidzukulu pyonsene pya Abrahamu , nee kuna ale okha ambavera mwambo wa Mose tayu , mbwenye na kuna ale ene ambakhulupirambo ninga mudachitira Abrahamu . Thangwi Abrahamu ndi kholo wa tonsenefe
45004017	ninga munalongera Malemba kuti , " Ine ndakuikha kukhala kholo wa madzinza azinji . " Abrahamu akhali na chikhulupiro pamaso pa Mulungu — Mulungu ambalamusa anthu kuimfa ule , pontho matongero ache ambachitisa pinthu kukhalapo , pinthu pile na kale ene pakhali nkhabe . 
45004018	Abrahamu adakhulupira mbadikhira , podi kwene kuti pakhali nkhabe thangwi ya kudikhira tayu , tenepo iye adasanduka kukhaladi kholo wa madzinza azinji . Ninga munalongera Malemba kuti , " Pidzukulu pyako pinadzainjipa . "
45004019	Ndzidzi wenewo iye akhali kale na pyaka dzana ibodzi , mbwenye chikhulupiro chache hadachitaya na pang'ono pene tayu pidanyerezera iye pya manungo ache . Iye adapidziwa kale kuti manungo ache akhali ninga akufa kale , pontho kuti mkazache Sara akhali wakuuma nthumbo . 
45004020	Iye hadataya chikhulupiro chache tayu , pontho hadapenuka na pidadumbira Mulungu pile tayu , chikhulupiro chache chidampasa mphamvu mbakuza Mulungu . 
45004021	Iye adakhulupiradi kuti Mulungu anakwanisa kuchita pidadumbira iye pile . 
45004022	Na thangwi ya chikhulupiro chache Mulungu " adamuyesa wakulungama pamaso pache . "
45004023	Mafala akuti , " Iye adayeswa wakulungama " hadalemberwa iye yekha tayu . 
45004024	Mafalawo adalemberwa pontho ife ale anafuna yeswa akulungama , ife ale ambakhulupira iye , ule adalamusa Yesu Mbuyathu kuimfa . 
45004025	Iye adaperekwa kuti aphiwe thangwi ya pyakudawa pyathu mbalamuswa kuimfa towera atichitise kukhala anthu akulungama pamaso pa Mulungu . 
45005001	Podi chinchino talungamiswa pamaso pa Mulungu thangwi ya chikhulupiro , tinarf mtendere kuna Mulungu kudzera muna Yesu Khristu Mbuyathu . 
45005002	Kudzera muna chikhulupiro chathu iye achitisa kuti tidziwe kukoma mtima kumbachita Mulungu , kule kuna ife chinchino . Tenepo timbasekerae thangwi ya chidikhiro china ife kudzatambira nawo demelero ya Mulungu !
45005003	Si pokhapo tayu , mbwenye timbasekera pontho thangwi ya nyatwa zina ifezi , podi tikupidziwa kuti nyatwa zimbachitisa munthu kupirira , 
45005004	kupirira kumbachitisa munthu kutawirwa na Mulungu , kutawirwa na Mulungu kumbachitisa munthu kukhala na chidikhiro . 
45005005	Chidikhiro chenechi nkhabe kutichitisa kutaya mtima tayu , thangwi Mulungu akhuthula kutifiina kwache m'mitima mwathu kudzera muna Mzimu Wakuchena , mtukwa udatipasa iye ule . 
45005006	Pikhali ife akusowa chiphedzo , Khristu adafera anthu akudawa pandzidzi wakuthema udasankhula Mulungu . 
45005007	Mphyakunensa kuti munthu unango afere munthu wakulungama , podi kwene kuti pikhale pyakukwanisika munthu kuwanga mtima kuti afere munthu wadidi . 
45005008	Mbwenye Mulungu ationesa kutifuna kwache kukulu kumbachita iye — Khristu adatifera pandzidzi ukhali ife anthu akudawa !
45005009	Podi kudzera muna imfache ninga nsembe , chinchino talungamiswa pamaso pa Mulungu , ndimomwene ife tinadzapulumuswadi na iye kubulukira kuna ukali wa Mulungu . 
45005010	Ife tikhali anyamalwa a Mulungu , mbwenye iye adapichita kuti tikhale pontho ashamwali ache kudzera muna imfa ya Mwanache . Podi chinchino tikhale pontho ashamwali a Mulungu , ndimomwene ife tinadzapulumuswadi kudzera muna moyo wa Khristu . 
45005011	Kwache si pokhapo tayu , timbasekera , thangwi ya pyachita Mulungu kudzera muna Mbuyathu Yesu Khristu , ule chinchino achitisa kuti tikhale pontho ashamwali a Mulungu . 
45005012	Kudawa kudadza padziko yapansi pano kudzera muna munthu mbodzi , tenepo kudawako kudadzesa imfa . Natenepo imfa yafalikira kuna anthu onsene , thangwi anthu onsene adawa . 
45005013	Mwambo mbudzati perekwa pansi pano kudawa kukhalipo kale . Pakusowa mwambo , Mulungu nkhabe ikha konta pyakudawa tayu . 
45005014	Mbwenye kutomera ndzidzi wa Adamu kufikirana ndzidzi wa Mose imfa ikhali na utongi pa anthu onsene , podi na pana ale ene hadadawa sasawa ninga mudadawira Adamu pakukhonda vera matongero a Mulungu kudachita iye kule . Adamu makayo akhali chithunzithunzi cha munthu akhafuna kudzayo . 
45005015	Kwache awiriwa hadalandana tayu , thangwi mtukwa wa Mulungu hudakhale ninga kudawa kwa Adamu tayu . Mphyakuonadi kuti anthu azinji adafa thangwi ya kudawa kwa munthu mbodzi . Mbwenye kukoma mtima kwa Mulungu nkhukulu pyakwanga , sasawambo mtukwache ngukulu pyakwanga kuna anthu azinji kudzera muna kukoma mtima kwa munthu mbodzi , Yesu Khristu . 
45005016	Tenepo pana kusiyana pakati pa mtukwa wa Mulungu na kudawa kwa munthu mbodzi . Pidadawa munthu kabodzi adatongwa kuti iye athema kutchunyuswa , mbwenye pidanyanya kuinjipa pyakudawa , mtukwa wa kukoma mtima kwa Mulungu udachitisa anthu kukhala akulungama . 
45005017	Mphyakuonadi kuti kudzera muna kudawa kwa munthu mbodzi kule , imfa idatoma kukhala na utongi thangwi ya munthu mbodzi ule . Mbwenye mbodzi , Yesu Khristu adachita pinthu pikulu pyakwanga mwakuti onsene ale adatambira kukoma mtima kwa Mulungu mbalungamiswa pamaso pache na mtukwa wa Mulungu , anadzakhala na moyo pontho utongi kudzera muna Khristu . 
45005018	Tenepo kudawa kabodzi kudachitisa kuti anthu onsene atongwe kutchunyuswa , sasawambo basa ibodzi yakulungama imbalungamisa anthu onsene na kuapasa moyo . 
45005019	Anthu azinji adakhala akudawa thangwi ya kukhonda vera kwa munthu mbodzi . Ntchibodzibodzi anthu azinji anadzalungamiswa na Mulungu thangwi ya kuvera kwa munthu mbodzi . 
45005020	Mwambo udaperekwa towera umambala uinjipe , kwache pimbainjipa kudawa , kukoma mtima kwa Mulungu kumbainjipambo pyakwanga pene . 
45005021	Podi kudawa kukhali na utongi kudzera muna imfa pakati pa anthu , sasawambo kukoma mtima kwa Mulungu kuna utongi kudzera muna kulungama kutidzesa kumoyo okhonda mala kudzera muna Yesu Khristu Mbuyathu . 
45006001	Tinalonganji apo ? Ayi tithimize pyathu kudawa kuti kukoma mtima kwa Mulungu kuinjipe ?
45006002	Nkhabe tayu ! Kulonga pya utongi wa pyakudawa pana ife , ife takhala ninga anthu akufa , apo pinakwanisika tani kuti tithimize kuchita pyakudawika ?
45006003	Kadi imwe mwaduwalira kuti ndzidzi udabatizwa ife mukuphatanizana kwathu na Yesu Khristu tidabatizwa pontho na mukuphatanizana na imfache ?
45006004	Tenepo na ubatizo wathuwo , tidafa mbatiikhwa naye pabodzi m'masiye , towera ifembo tikhale na moyo wachinchino , sasawambo ninga mudalamusirwa Khristu kuimfa na demelero ya mphamvu ya Baba . 
45006005	Podi chinchino ife taphatanizana naye pakufa kwache , sasawambo tinadzaphatanizana naye pakulamuka kwache kukhala na moyo . 
45006006	Tenepo timbapidziwa kuti makhaliro athu akale akhomerwa pabodzi na Khristu pamtanda , kuti makhaliro athu akudawika avungike , towera ife tileke khalave mabitchu a pyakudawa . 
45006007	Thangwi munthu angafa , ambasudzulwa pa utongi wa kudawa . 
45006008	Podi ife tafa pabodzi na Khristu , tikukhulupira kuti tinadzakhala na moyo pabodzi naye . 
45006009	Thangwi timbapidziwa kuti Khristu alamuswa kuimfa , tenepo hanadzafave tayu — imfa nkhabe dzakhalave na utongi pana iye tayu . 
45006010	Tenepo , na thangwi yakuti iye adaipichita nyampheraphera kufa kabodzi kene basi thangwi ya pyakudawa , pyakudawa nkhabe utongi pana iye tayu , pontho chinchino moyo una iye ngwakuphatanizana na Mulungu . 
45006011	Ntchibodzibodzi imwe mwathema kupiyesa mwekha ene anthu akufa , kulonga pya utongi wa pyakudawa pana imwe , mbwenye kukhala amoyo kuna Mulungu pakuphatanizana na Yesu Khristu . 
45006012	Lekani tawira kuti kudawa kukhale na utongi pana manungo anu , ambafa ale , towera muteweze pikhumbo pyakuipa pya manungo anu . 
45006013	Lekani pereka phindi na ibodzi ene ya manungo anu kuna pyakudawa , kukhala ninga chinthu chakuchitira pyakudawa . Mbwenye piperekeni kuna Mulungu , ninga anthu akulamuswa kuimfa kukhala amoyo ale , pontho perekani manungo anu kuna Mulungu kukhala ninga chinthu chakuchitira mabasa akulungama . 
45006014	Kudawa kuleke khala na utongi pana imwe , thangwi imwe nee muli pansi pa utongi wa mwambo tayu , mbwenye pansi pa utongi wa kukoma mtima kwa Mulungu . 
45006015	Ninji pontho ! Tidawe pyathu , thangwi yakuti ife nee tili pansi pa utongi wa mwambo tayu , mbwenye tili pansi pa utongi wa kukoma mtima kwa Mulungu ? Nkhabe tayu !
45006016	Ndimomwene imwe mukupidziwa kuti mungapipereka mwekha ene kuti muvere munthu unango ninga mabitchu , penepo ndimwe mabitchu kuna mbuyanu anavera imweyo ; penu mbuyanu nkhudawa , kule kumbadzesa imfa , penu mbuyanu nkhuvera , kule kumbalungamisa munthu pamaso pa Mulungu . 
45006017	Tipereke takhuta kuna Mulungu ! Podi kwene kuti kale mukhali mabitchu a pyakudawa , mwavera na mtimanu onsene pyakuonadi pidagumana imwe m'chifunziso chidatambira imwe chile , pontho
45006018	mwasudzulwa pa utongi wa pyakudawa mbamukhala mabitchu kuna pyakulungama . 
45006019	Ndikulonga ninga mumbalongera anthu nsiku zonsene kuthemerana na kuvesa kwanu kwakubalwa nako . Kale mudapipereka mwekha ene ninga mabitchu kuti muphatiswe basa na pinthu pyokhonda chena pontho pyakudawika . Ntchibodzibodzi chinchino mwathema kupipereka ninga mabitchu kuna pyakulungama , towera muphatiswe mabasa akuchena . 
45006020	Pikhali imwe mabitchu kuna pyakudawa , nee mukhalive pansi pa utongi wa pyakulungama tayu . 
45006021	Pidachita imwe pinthu pyakuchitisa manyadzo ninga penepi , mudaganyalinji ? Mamalisiro ache ndi imfa basi !
45006022	Mbwenye chinchino mwasudzulwa pansi pa utongi wa pyakudawa , tenepo ndimwe mabitchu a Mulungu . Penepa mwaganyali moyo wakupambulika monsene mwene kuna Mulungu , tenepo mamalisiro ache ndi moyo okhonda mala . 
45006023	Thangwi kudawa kumbapagali imfa , mbwenye mtukwa wa Mulungu ndi moyo okhonda mala mukuphatanizana na Yesu Khristu Mbuyathu . 
45007001	Abale anga , penepa munati muvese mwadidi pinthu pinafuna ine kulonga , thangwi monsenene mukudziwa pya mwambo . Mwambo una utongi pana anthu ndzidzi una iwo na moyo . 
45007002	Mkazi wakusembwa ngwakumangika na mwambo kuna mamunache ndzidzi una iye na moyo , mbwenye mamunache angafa , mkazi ule asudzuka kuna mwambo wa kukazhali . 
45007003	Tenepo iye angasembwa na mamuna unango , mamunache wakutoma ule mbali m'maso , iye anati alongwe puta . Mbwenye mamunache angafa , mkazi ule asudzuka kuna mwambo , tenepo angasembwa pontho na mamuna unango , penepo hadachita uputa tayu . 
45007004	Abale anga , penepi pili tenepo kuna imwepo . Podi ndimwe mapindi a manungo ache , pidafa Khristu imwe mudafambo naye pabodzi , kusudzuka kuna mwambo , kuti mukhale anthu a iye , ule adalamuswa kuimfa , towera tikhale anthu akuthema kuphatira basa Mulungu . 
45007005	Ndzidzi ukhali ife na makhaliro athu akudawika akubalwa nawo ule , pikhumbo pyakuipa pyakudzeswa na mwambo pikhaphata basa m'manungo mwathu , tenepo pidachita ife pile pidadzesa imfa . 
45007006	Chinchino , tasudzulwa kuna mwambo ukhatimanga unyaperezo ule , thangwi tidafa . Ife nkhabe phatirave basa Mulungu ninga mwakale mule , kudzera muna mwambo wakuchita kulembwa tayu , mbwenye mwachinchino kudzera muna Mzimu Wakuchena . 
45007007	Apo tinalonganji ? Kadi mwambo wa Mose ngwakuipa ? Nkhabe tayu ! Ndi mwambo udandichitisa kudziwa kuti kudawa ninji . Mwambo mbudakhonda longa kuti , " Leka sirira pinthu pya munthu unango " ine nee mbandidadziwa tayu kuti kusirira nkhudawa . 
45007008	Mbwenye thangwi ya mwambowu kudawa kudagumana mwayi wakundichitisa kukhala na pikhumbo pya mtundu onsene pyakupifuna ndekha ene , podi pangasowa mwambo kudawaku nkhwakufa . 
45007009	Ine ene pano ndikhalidi na moyo ndzidzi udakhonda ine dziwa mwambo , mbwenye pidatoma ine kudziwa mwambo , penepo kudawa kudatsitsimuka , 
45007010	tenepo ine ndidafa . Mwambo onthowo udathema kudzesa moyo kuna anthu ule , kuna ine udadzesa imfa . 
45007011	Kudawa kudagumana mwayi , tenepo kudzera muna mwambowo kudawa kudandinyenga mbakundipha . 
45007012	Natenepo mwambo makawo ngwakuchena , pontho matongero ache ngakuchena , akulungama pontho adidi . 
45007013	Kadi penepi pikulonga kuti pinthu pyadidi pidandidzesera imfa ? Nkhabe tayu ! Kudawa ndiye kudachita penepi . Kudawa kudandidzesera imfa pakuphatisa basa pinthu pyadidi , towera makhaliro a pyakudawa aoneswe chadichadi . Natenepo kudawa kudaoneka kwakuipa pyakwanga pene kudzera muna mwambowo . 
45007014	Timbapidziwa kuti mwambo ngwauzimu , mbwenye ine ndine munthu ene pyanga ambafa ule , adaguliswa ninga bitchu kuna pyakudawa ule . 
45007015	Tenepo ine nkhabe vesa pinachita ine tayu . Thangwi ine nkhabe chita pinafuna ine kuchita , m'mbuto mwache ndimbachita pinthu pinazonda ine . 
45007016	Ngakhala ine ndimbachita pimbakhonda ine tuna kuchita , penepa ndiye kuti ine ndikutawira kuti mwambo ngwadidi . 
45007017	Tenepo , ine si ine chadichadi ambachita pinthu penepi ule tayu , mbwenye kumbachita penepi nkhudawa kumbakhala muna ine kule . 
45007018	Ndimbapidziwa kuti muna ine nkhabe udidi tayu — muna ine nkhulonga pya makhaliro anga akudawika akubalwa nawo . Ine ndimbafuna kuchita udidi , kwache ine nkhabe kwanisa kupichita tayu . 
45007019	Ine nkhabe kuchita pinthu pyadidi pimbafuna ine kuchita tayu , m'mbuto mwache ndimbachita pinthu pyakuipa pimbakhonda ine tuna kupichita . 
45007020	Ngakhala ndimbachita pinthu pimbakhonda ine tuna , penepa ndiye kuti si ineve ambapichita ule tayu , mbwenye kumbapichita nkhudawa kumbakhala muna ine kule . 
45007021	Natenepo ndimbagumana kuti pimbachita mwambo mphipi : ndzidzi unafuna ine kuchita pyadidiwo , wenewo ndi ndzidzi umbasankhula ine kuchita pyakuipa . 
45007022	Mtimanga umbakomerwa na mwambo wa Mulungu , 
45007023	mbwenye ndimbaona kuti mwambo unango ukuphata basa m'manungo mwanga — mwambo umbamenyana na mwambo umbadziwa mtimanga mwadidi mwene ule . Mwambo wenewu umbandisanduza bitchu wache — mwambo wa kudawa ukuphata basa m'manungo mwanga ule . 
45007024	Chinchino ine nkhabe komerwa na pang'ono pene tayu ! Mbani anandiombola kuna manungo anafuna kundiendesa kuimfawa ?
45007025	Takhuta kuna Mulungu ule ambachita penepi kudzera muna Yesu Khristu Mbuyathu ! Apo , chinchino mwenemu ndiye muna ine : pandekha na manyerezero anga okha ndinakwanisa kuphatira basa mwambo wa Mulungu , mwenemo makhaliro anga akudawika akubalwa nawo akuphatira basa mwambo wa pyakudawa . 
45008001	Natenepo anthu aphatanizana na Khristu Yesu ale chinchino nkhabeve konwa tayu . 
45008002	Thangwi mwambo wa Mzimu Wakuchena ule umbatidzesera moyo mukuphatanizana kwathu na Khristu Yesu , wandisudzula pamwambo wa pyakudawa na imfa . 
45008003	Pinthu pidachimwana mwambo wa Mose kupichita , thangwi makhaliro akudawika a anthu akubalwa nawo akhasowa mphamvu , penepi Mulungu adapichita . Iye adachitisa kuti kudawa kukonwe muna makhaliro akudawika a anthu akubalwa nawo pakutumiza Mwanache . Iyeyo adadza na umunthu sasawa ninga wa munthu ule makhaliro ache akubalwa nawo ngakudawika , towera akunde pyakudawa . 
45008004	Mulungu adachita tenepo kuti pyakulungama pimbafuna mwambo pichitwe na ife monsene mwene , ife ale timbateweza pimbafuna Mzimu Wakuchena , nee pimbafuna makhaliro athu akudawika akubalwa nawo tayu . 
45008005	Anthu ale ambateweza pimbalonga makhaliro awo akudawika akubalwa nawo , nzeru zawo zonsene zimbatongwa na pimbafuna makhaliro awo akudawika akubalwa nawo . Alembo ambachita pimbalonga Mzimu Wakuchena , nzeru zawo zonsene zimbatongwa na Mzimu Wakuchena . 
45008006	Munthu angatongwa na makhaliro ache akudawika akubalwa nawo mamalisiro ache ndi imfa basi . Mbwenye munthu angatongwa na Mzimu Wakuchena mamalisiro ache ndi moyo na mtendere . 
45008007	Tenepo munthu ambasanduka nyamalwa wa Mulungu ngakhala ambatongwa na makhaliro ache akudawika akubalwa nawo ; thangwi iye nkhabe vera mwambo wa Mulungu tayu , ndimomwene kuti iye nkhabe kwanisa kuvera mwambowo tayu . 
45008008	Ale ambavera makhaliro awo akudawika akubalwa nawo nkhabe kwanisa kuchitisa Mulungu kukomerwa tayu . 
45008009	Imwe nkhabe teweza pimbakupangani makhaliro anu akudawika akubalwa nawo tayu , mbwenye mumbateweza pimbakupangani Mzimu Wakuchena — ngakhaladi Mzimu wa Mulungu ambakhala muna imwe . Munthu anakhonda khala na Mzimu wa Khristu , iye si wa Khristu tayu . 
45008010	Mbwenye Khristu angakhala muna imwe , ndiye kuti mzimu wanu una moyo , thangwi Mulungu akuchitisani kukhala anthu akulungama pamaso pache , podi kwene kuti manungo anu anadzafa thangwi ya kudawa . 
45008011	Ngakhala Mzimu wa Mulungu adalamusa Yesu kuimfa ule ambakhala muna imwe , penepo ule adalamusa Khristu kuimfa anadzaperekambo moyo kuna manungo anu ambafa ale kudzera muna Mzimu wache ambakhala muna imwe ule . 
45008012	Tenepo , abale anga , ife tathema kuteweza pinthu pimbatipanga Mzimu wa Mulungu nee kuteweza pinthu pimbafuna makhaliro athu akudawika akubalwa nawo ale tayu . 
45008013	Ngakhala munateweza pinthu pimbafuna makhaliro anu akudawika akubalwa nawo , munati mudzafe . Mbwenye ngakhala Mzimu Wakuchena ambakuphedzani kupha mabasanu akudawikawo , munati mudzakhale na moyo . 
45008014	Ana a Mulungu ngale ambatsogolerwa na Mzimu wa Mulungu . 
45008015	Thangwi Mzimu akupasani Mulungu ule , si wakuti akusanduzeni mabitchu , penu kukugoswani tayu , mbwenye ambakuchitisani kukhala ana a Mulungu , tenepo na mphamvu ya Mzimuyo ife timbalira kuna Mulungu kuti , " Baba , Baba ! "
45008016	Mzimu wa Mulungu ambachitira umboni pabodzi na mzimu wathu kuti ndife ana a Mulungu . 
45008017	Podi ndife anache , tinati tidzatambire mtsanzayiso umbakoyera iye anthu ache ule , pontho tinadzatambira pabodzi na Khristu pinthu pyamkoyera Mulungu pile . Ngakhala ife tinaona nyatwa sasawa ninga zidaona Khristu zile , tinati tidzatambirembo demelero yache . 
45008018	Ndikunyerezera kuti nyatwa zinaona ife chinchinozi nkhabe kwanisa khala sasawa na pang'ono pene tayu na demelero inafuna dzaoneswa kuna ife ile . 
45008019	Pyakulengwa pyonsene pili maso kunjira kudikhira kuti Mulungu aonese anache . 
45008020	Mulungu adapinyerezera kuti pyakulengwa pyonsene pidathema kusanduka pyakusowa basa , nee kuti ipyo pidafuna kuti pikhale tenepo tayu , mbwenye Mulungu ndiye adapifuna , kwache pakhali chidikhiro , 
45008021	chakuti nsiku ibodzi pyakulengwa pinadzasudzulwa pa ubitchu wakupichitisa kuti pivunde , pontho pinadzatambira utumbe wademelero ya ana a Mulungu . 
45008022	Thangwi timbapidziwa kuti na ndzidzi uno ene pyakulengwa pyonsene pimbabulira thangwi ya kuva kupha ninga kuva kupha kwa mkazi wamimba pakubala . 
45008023	Kwache pimbabulira si pyakulengwa pypkha tayu , ife ale tina Mzimu Wakuchena , ule ndi mtukwa wakutoma wa Mulungu kuna ife , timbabulirambo basi cham'bwalobwalo , ndzidzi unadikhira ife kuti Mulungu atisanduze kukhala anache , pontho kuombola manungo athu onsene . 
45008024	Ife tidapulumuswa thangwi ya chidikhiro chathu chenechi , mbwenye ngakhala tinaona na maso pinthu pinadikhira ife , penepo chenechi si chidikhiro chadichadi tayu . Mbani munthu ambadikhira kuona chinthu chaona iye kale ?
45008025	Mbwenye tingadikhira chinthu chinakhonda ife onacho , timbadikhira mwakupirira . 
45008026	Monthomonthomo Mzimu Wakuchena ambadza dzatiphedza , anthu akusowa mphamvufe . Thangwi ife nkhabe kudziwa mudathemera ife kupemphera tayu , Mzimu Wakuchena ambatidembeterera kuna Mulungu mwakubulira , kule mafala nkhabe kwanisa kulonga tayu . 
45008027	Tenepo Mulungu ule ambaona pya mumtima mwathu , ambadziwa pyakunyerezera pya Mzimu Wakuchena , thangwi Mzimuyo ambadembetera kuna Mulungu m'mbuto mwa anthu ache malingana na kufiina kwa Mulungu . 
45008028	Timbapidziwa kuti papinthu pyonsene pimbachita Mulungu ambapichita kuganyalisa napyo anthu ambamfuna ale , . ' anthu achemera iye malingana na basa inafuna iye kuphata . 
45008029	Ale Mulungu akhadaadziwiratu , iye adaapambula kukhala ninga Mwanache , towera Mwanache akhale wautombo pakati pa abale azinji . 
45008030	Ale adapambulwa na Mulungu , adaachemera ; pontho adachemera iye ale , adaalungamisa pamaso pache mbaapasambo demelero yache . 
45008031	Pa pyonsenepi tilonge tani ? Ngakhala Mulungu ambatiphedza , apo mbani pontho anakwanisa kutikunda ?
45008032	Nee Mulungu tayu , thangwi iye hadatimane Mwanache tayu , mbwenye adampereka thangwi ya ife pano tonsene . Mulungu adatipasa Mwanache , apo iye nkhabe kwanisa kutipasa pezi pinthu pyonsene tayu ?
45008033	Mbani anafuna dzapokanya anthu akusankhulika a Mulungu ? Mulungu makayo ndiye ambalonga kuti iwo ngokhonda dawa . 
45008034	Apo mbani anafuna dzalonga kuti iwo akonwa ? Nee Khristu Yesu adafa ule tayu , makamaka adalamuswa kuimfa mbakhala na moyo , pontho ali kumadyo kwa Mulungu . Iye akudembetera kuna Mulungu m'mbuto mwathu . 
45008035	Mbani pontho anakwanisa kutilekanisa na kutifuna kwa Khristu — nyatwa penu , kuva kupha penu , kusanyika penu , njala penu , kutcherenga penu , pyakugoswa na imfa penu ?
45008036	Ninga munalongera Malemba kuti , " Ndzidzi onsene tikuona nyatwa za imfa thangwi ya imwepo , tikukwatwa ninga mabira akwenda kachekwa . "
45008037	Nkhabe , kwache papinthu pyonsene pinaona ifepi tinakunda monsene mwene kudzera muna adatifuna ule . 
45008038	Ndikupidziwa mwadidi mwene kuti nkhabeve chinthu chinango chinakwanisa kutilekanisa na kutifuna kwache , nee imfa penu moyo , nee angelo penu atongi na anyamphamvu akudzulu , nee pinthu pili leropi penu pyam'tsogolo , 
45008039	nee dziko yakudzulu penu dziko yapansi — nkhabeve papinthu pyakulengwa pyonsene chingakwanise kutilekanisa na kutifuna kwa Mulungu tayu , kule nkhwathu kudzera muna Yesu Khristu Mbuyathu . 
45009001	Ndikulonga pyakuonadi : ine ndine wache wa Khristu , pontho nkhabe longa pyakunama tayu . Chikumbu mtima changa chimbatongwa na Mzimu Wakuchena chile , chimbatsikimizira kuti ine nkhabe nama tayu , 
45009002	ndingalonga kuti ndina nsisi zikulu , pontho ndikuva kupha kokhonda mala mumtima mwanga
45009003	thangwi ya abale anga , ale mbanthu a dzinzanga . Na thangwi ya kufuna kuaphedza ine ndikhapifuna kuti ndikhale pyanga wakutembererwa na Mulungu , pontho wakulekaniswa kuna Khristu . 
45009004	Iwo mbanthu a Israele , Mulungumbo adaasankhula kukhala anache mbaaonesa demelero yache ; iye adachita nawo piverano mbaapasa mwambo ; iwo akupembedza mwakuonadi pontho atambira pinthu pidadumbira Mulungu kuna iwo pile . 
45009005	Iwo mphidzukulu pya makolo athu akuveka a Chiheberi , pontho kulonga pya umunthu wa Khristu , iye ngwadzinzawo . Mulungu ule ana utongi papinthu pyonsene mbalemedzwe kwenda na kwenda ! Ameni . 
45009006	Kadi ndikulonga kuti pidadumbira Mulungu pyachimwanika ? Nkhabe tayu , thangwi si onsene anthu a ku Israele mbanthu a Mulungu tayu . 
45009007	Si pidzukulu py onsene pya Abrahamu mbana a Mulungu tayu . Mulungu adalonga kuna Abrahamu mbati , " Kudzera muna Isake iwe unadzakhala na pidzukulu ninga mudadumbira ine kuna iwe . "
45009008	Penepi pikulonga kuti si ana onsene adabalwa na Abrahamu mbana a Mulungu tayu . Pidzukulu pyache chadichadi mphyokha pile pidadumbira Mulungu kuti anadzampasa . 
45009009	Thangwi pinthu pidadumbira Mulungu pidalongwa tenepa : " Ndinati ndidze pontho pandzidzi wache wakuthema , tenepo Sara anadzakhala na mwana wamamuna . "
45009010	Apo si pokhapo tayu , ana awiri amuna a Rebeka akhali na baba mbodzi , ule ndi kholo wathu Isake . 
45009011	
45009012	
45009013	Ninga munalongera Malemba kuti , " Ndidamfiina Yakobo , mbwenye ndidazonda Esau . "
45009014	Kadi penepa tilonge kuti Mulungu ngokhonda lungama ? Nkhabe na pang'ono pene tayu . 
45009015	Iye adalonga kuna Mose mbati , " Ndinadzavera nsisi anthu onsene anafuna ine kuvera nsisi , pontho ndinadzakomera mtima anthu onsene anafuna ine komera mtima . "
45009016	Tenepo pyonsene pyagona pansisi za Mulungu , nee pana pimbafuna munthu , penu pimbachita iye tayu . 
45009017	Malemba akulonga kuna Mtumu wa ku Iguputo kuti , " Ndakupitisa ufiimu towera ndikuphatise basa kuonesa mphamvu yanga , pontho kuti undivekese padziko yonsene yapansi . "
45009018	Tenepo Mulungu ambavera nsisi munthu onsene ninga mumbapifiinira iye , pontho ambaumisa mtima wa munthu onsene ninga mumbapifiinira iye . 
45009019	Mbodzi pakati panu anati adzalonge kuna ine mbati , " Pinakwanisika tani Mulungu kulonga kuti munthu adawa ? Mbani angakhonde kufuna kwa Mulungu ? "
45009020	Mwanzanga , ndiwe animbo iwe , kuti utawire Mulungu ? Chikalango nkhabe vunza adachiumba ule kuti , " Udandiumbiranji ninga tenepa ? "
45009021	Angamala penepo nyakuumba pikalango ule ana utongi kuphatisa basa dongo ninga munapifiinira iye mbaumba pikalango piwiri na dongo ibodzibodziyo , chibodzi mbachikhala chakuphatisirwa basa yakufimika pyakwanga , chinangombocho mbachikhala chikalango chene pyacho chakuphatisa basa nsiku na nsiku . 
45009022	Penepi ndi sasawa na pinthu pyachita Mulungu pile . Iye akhafiina kuonesa ukali wache , pontho kudziwisa mphamvu zache . Mbwenye iye adapirira pyakwanga na anthu adazhangalira iye ale , anthu adathemadi kuvungika ale . 
45009023	Iye akhafiina pontho kuonesa demelero yache yakuinjipa , ile idakhuthulwa pana ife , anthu akhadavera iye nsisi ale , pontho asasanya iye kuti titambire demelero yeneyi ale . 
45009024	Ife ndife anthu adachemera iye ale , nee pakati pa Ayuda okha tayu , mbwenye pontho pa anthu okhonda khala Ayuda ene . 
45009025	Penepi ndiye pinalonga iye m'bukhu ya mprofeti Hosea kuti , " Anthu okhonda khala anga , ndinati ndidzaachemere kuti , ' Anthu anga . ' Anthu ale si apamtima panga tayu , ndinati ndidzaachemera kuti , ' Anthu a pamtima panga . '
45009026	Pontho pambuto padapanga iwo kuti , ' Si imwe anthu anga tayu ' , penepo pene iwo anadzachemerwa ana a Mulungu wamoyo . "
45009027	Tenepo mprofeti Yesaya adalonga mwakugaluza fala pya Israele mbati , " Podi anthu a ku Israele ainjipe pyawo tani ninga tchetcha ya m'nyanza , mbwenye akuchepa okha ndiye anadzapulumuka , 
45009028	thangwi Mbuya anadzatonga mseru anthu onsene padziko yapansi pano mwakuchimbiza pontho mwakupimalisiratu . "
45009029	Penepi ndiye pikhadalonga mprofeti Yesaya kalene mbati , " Mbuya wamphamvu zonsene mbadakhonda kutisiyirambo pidzukulu pinango , ife mbatidakhala ninga mizinda ya Sodomu na Gomora . , , 
45009030	Apo penepa tinalonga tani ? Tinalonga kuti anthu okhonda khala Ayuda , ale adakhonda kupilungamisa pamaso pa Mulungu , chinchino alungamiswa na Mulungu kudzera muna chikhulupiro chawo ;
45009031	mbwenye Alsraele ale akhasakasaka mwambo udanyerezera iwo kuti unaalungamisa pamaso pa Mulungu ule hadaugumana tayu . 
45009032	Apo thangwi yache ninji ? Thangwi yache njakuti iwo hadanyindire pa chikhulupiro tayu , mbwenye adanyindira pinthu pidachita iwo . Natenepo iwo adagwegweduka na mwala wakugwegwedusa anthu
45009033	ule unalonga Malemba kuti , " Yang'anani , ndaikha m'Zioni mwala , ule unafuna dzagwegwedusa anthu , chimwala chinafuna dzaagwesa chile . Mbwenye munthu onsene anamkhulupirayo hanadzachita manyadzo tayu . "
45010001	Abale anga , ndikupifuna na mtimanga onsene kuti Alsraele anzanga apulumuke . Ine ndimbaapempherera pikulu kuna Mulungu . 
45010002	Ndinakwanisa kuchitira umboni kuti iwo ngaphinga papinthu pya Mulungu , kwache phingawoyo si yanzeru nayo chadichadi tayu . 
45010003	Iwo hakudziwa tayu mule mumbalungamisira Mulungu anthu pamaso pache , mbwenye m'mbuto mwache iwo apiyesera okha kupiikhira njirawo , nee kupipereka kuna njira ya Mulungu yakulungamisira nayo tayu . 
45010004	Khristu amalisa mwambo , towera onsene ambamkhulupira ale akhale akulungama pamaso pa Mulungu . 
45010005	Mose adalemba tenepa pya kulungamiswa kwa anthu pamaso pa Mulungu pakuvera mwambo : " Munthu anavera mwambo , anadzakhala na moyo kudzera muna mwambowo . "
45010006	Mbwenye pidalonga Malemba pya kulungamiswa kwa anthu pamaso pa Mulungu kudzera muna chikhulupiro mphipi : " Lekani kupivunza mwekha ene kuti , ' Mbani anafuna dzaenda kudzulu ? ' " ( Kweneku ndiye kutchithisa Khristu kubulukira kudzulu . )
45010007	" Pontho lekani kupivunza kuti , ' Mbani anafuna dzatchitha pansi kuchiphompho chikulu ? ' " ( Kweneku ndiye kubulusa Khristu kumbuto ya anyakufa . )
45010008	Penepi pikulonga kuti , " Mphangwa za Mulungu zili chifupi namwe , m'kanwa mwanu na m'mitima mwanu mwene . " Zenezi ndi mphangwa za chikhulupiro zimbalalika ife zile . 
45010009	Imwe mungatawira na mulomo wanu kuti Yesu ndi Mbuya mbamukhulupira mumtima mwanu kuti Mulungu adamulamusa kuimfa , munati mudzapulumuke . 
45010010	Thangwi Mulungu ambatilungamisa pamaso pache kudzera muna chikhulupiro mumtima mwathu , pontho timbapulumuka kudzera muna kutawira kwathu na mulomo wathu . 
45010011	Malemba akulonga kuti , " Munthu onsene anamkhulupirayo nkhabe dzachita manyadzo tayu . "
45010012	Penepi pikulonga kuna munthu onsene , thangwi nkhabe kusiyana tayu pakati pa Ayuda na anthu okhonda khala Ayuda . Mulungu ndi Mbuya mbodzi wa anthu onsene , tenepo iye ambatsanzayisa pikulu pene anthu onsene ambamchemera kuti aaphedze ale . 
45010013	Ninga munalongera Malemba kuti , " Munthu onsene anachemera Mbuya kuti amphedzeyo , anadzapulumuka . "
45010014	Apo pinakwanisika tani kuchemera Mbuya kuti aaphedze ngakhala iwo nkhabe khulupira tayu ? Pinakwanisika tani kuti iwo akhulupire ngakhala hadave mphangwa tayu ? Pinakwanisika tani kuti iwo ave mphangwa ngakhala mphangwazo zikulalikwa kuna iwo tayu ?
45010015	Apo mphangwazo zinalalikwa tani , ngakhala anthu akuzilalika nkhabe tumwa kazilalika tayu ? Ninga munalongera Malemba kuti , " Mphyakukoma pyakwanga kudza kwa anyakulalika mphangwa zadidi . "
45010016	Kwache si anthu onsene atambira mphangwa zadidi tayu . Mprofeti Yesaya ene adapilonga mbati , " Mbuya , mbani adakhulupira mphangwa zathu ? "
45010017	Tenepo chikhulupiro chimbadza munthu angava mphangwa ; angava mphangwa zakulonga pya Khristu zikulalikwa . 
45010018	Apo ndivunze , ayi mphyakuonadi kuti anthu a ku Israele hadava mphangwa zadidi tayu ? Ndimomwene iwo adava — thangwi Malemba akulonga kuti , " Falawo idaveka padziko yonsene yapansi , mafalawo adafika kumadolomezero a dziko . "
45010019	Ndivunze pontho : Ayi anthu a ku Israele hadapivese tayu ? Mose ene ndiye nyakutoma kutawira kuti : " Ndinadzakuchitisani kukhala abivu pakuphatisa basa dzinza yokhonda khala dzinza chadichadi . Ndinadzakuchitisani kuzhangali pakuphatisa basa dzinza ya anthu akupupwa . "
45010020	Yesaya awanga mtima pyakwanga munalonga iye mbati , " Anthu adakhonda kundisakasaka , ndiye adandigumana . Ndidaonekera kuna anthu akhakhonda kuvunza pya ine . "
45010021	Mbwenye pya anthu a ku Israele iye adalonga mbati , " Nsiku yonsene ndidafuthula dzanjanga kutambira anthu okhonda vera na akupandukira . "
45011001	Apo ndivunze , ayi Mulungu adakhonda anthu ache ? Nkhabe tayu ! Ine ene pano ndine Mulsraele , chidzukulu cha Abrahamu wa dzinza ya Benjamini . 
45011002	Mulungu hadakhonda anthu ache tayu , adasankhula iye pakutoma ale . Mukudziwa pinalonga Malemba m'ndime idadungunya mprofeti Elia kuna Mulungu kapokanyisana na Israele ile mbati , 
45011003	" Mbuya , iwo apha maprofeti anu mbagwesa maguwanu a nsembe . Ndasala ndine ene basi , tenepo iwo akuyesayesa kuti andiphe . "
45011004	Mulungu adamtawira tani ? Adamtawira mbati , " Ndapikoyera amuna pikwi pinomwe ale akhonda kupembedza Baala , mulungu wakunama ule . "
45011005	Tenepo makauno pili sasawa ; asala ngakuchepa pakati pa anthu asankhulwa na Mulungu ale , thangwi ya kukoma kwache mtima . 
45011006	Kusankhula kwache kwagona pa kukoma kwache mtima , nee papinthu pyachita iwo tayu , thangwi ngakhala kusankhula kwa Mulungu kudagona papinthu pimbachita anthu , penepo kukoma kwache mtima nee mbukudakhala kwa chadichadi tayu . 
45011007	Ninji pontho ? Anthu a ku Israele hadachigumana chinthu chikhasaka iwo chile tayu . Mbwenye anthu akuchepa adasankhula Mulungu ale adachigumana ; akusala ale adasanduka madodo kuna kuchemera kwa Mulungu . 
45011008	Ninga munalongera Malemba kuti , " Mulungu adachitisa nzeru zawo kukhala zakufa , mwakuti na lero ene iwo nkhabe kwanisa kuva penu kuona tayu . "
45011009	Pontho Davite akupilonga kuti , " Maphwando awo mbakhale ninga misampha kuna iwo ; iwo mbagwe pontho atchunyuswe !
45011010	Maso awo mbafungike towera aleke kwanisa kuona , pontho ndzidzi onsene muachitise kuva kupha , thangwi ya nyatwa zina iwozo . "
45011011	Apo ndivunze kuti pidagwegweduka Ayuda , ayi iwo adagwa mwakuvungikiratu ? Nkhabe tayu ! Podi iwo adadawa , chipulumuso chidadza pyacho kuna anthu okhonda khala Ayuda , towera Ayudawo achite nawo bivu . 
45011012	Kudawa kwa Ayuda kudadzesa kutsanzaya kukulu padziko yapansi , kutcherenga kwawo mumzimu kudadzesa kutsanzaya kukulu kuna anthu okhonda khala Ayuda . Mphapo Ayuda onsene anafuna dzapulumuka angadzathimizirwa kuna anyakupulumuka , kutsanzaya kwache kunadzakhala kukulu tani !
45011013	Chinchino ndikulonga na imwe anthu okhonda khala Ayuda . Podi ine ndine nyakutumwa kuna anthu okhonda khala Ayuda , ndinati ndinyadire basanga inaphata ineyi . 
45011014	Mwinango ndinakwanisa kusanduza anthu a dzinzanga kukhala na bivu , towera ndikwanise kuchitisa anango pakati pawo kupulumuka . 
45011015	Ndzidzi udaakhonda Mulungu ule , anthu a padziko yapansi adasanduka kukhala pontho ashamwali a Mulungu . Apo pinadzakhala tani Mulungu angadzaatawira ? Kuna anthu akufa unadzakhala moyo !
45011016	Ngakhala nyetswa yakutoma kumenywa pamkate inaperekwa kuna Mulungu , tenepo mkate onsene wamumphuwo ngwache pontho ; ngakhala mitsitsi ya muti inaperekwa kuna Mulungu , na nthambi zenezo nsache pontho . 
45011017	Nthambi zinango za muti wakubzalwa waolivi zasadzwa , tenepo nthambi za muti wamtsanga waolivi zafekiwa kumutiwo . Imwe anthu okhonda khala Ayuda mwakhala ninga muti waolivi wamtsanga , tenepo chinchino imwe mukutambirambo madzi a mitsitsi ambapasa moyo muti wakubzalwa waolivi ule sasawa na Ayuda . 
45011018	Tenepo lekani kutikana anthu adasadzulwa ninga nthambi ale . Ninji chinafuna imwe nyadira ? Podi ndimwe nthambi zene pyanu , imwe nkhabe phatisa mitsitsi , mbwenye mitsitsi imbaphatisa imwepo . 
45011019	Penepo imwe munadzalonga kuti , " Ande , kwache nthambi zidasadzwa kundipasa mbuto . "
45011020	Ndimomwene kuti izo zidasadzwa thangwi ya kukhonda khulupira , mwenemo imwe muli m'mbuto mwanu thangwi mumbakhulupira . Kwache lekani kunyada thangwi ya penepi , mbwenye chitani mantha . 
45011021	Mulungu hadasiya Ayuda m'mbuto mwawo tayu , ale akhala ninga nthambi chadichadi za muti zakubalwa nawo ; kadi imwe mukunyerezera kuti Mulungu anadzakusiyani m'mbuto mwanu ?
45011022	Penepa tinakwanisa kuona nsisi , pontho kukala mtima kwa Mulungu . Iye azhangalira anthu akugwa ale , mbwenye akomera mtima imwepo — ngakhala munathimiza kuchita pinthu pyakumkomera . Mbwenye mungakhonda chita tenepa , imwe ene munadzasadzulwambo . 
45011023	Ngakhala Ayuda analeka kukhonda khulupira kwawo , anati abwezerwe m'mbuto zawo zakale zile , thangwi Mulungu anakwanisa kuchita tenepo . 
45011024	Imwe anthu okhonda khala Ayuda mwakhala ninga nthambi ya muti waolivi wamtsanga yakusadzulwa ile mbifekererwa kumuti wakubzalwa waolivi yakusiyana na makhaliro akubalwa nawo a muti . Ayuda akhala ninga muti wakubzalwawu ; tenepo pinadzakhala chifupi pyakwanga kuna Mulungu kufekerera pontho nthambizi kumuti wawo . 
45011025	Abale anga , penepa pana pyakubisika pyakuonadi pinafuna ine kuti mupidziwe pile , thangwi pinadzakuchitisani kuti muleke kupiyesa ninga ndimwe anthu anzeru . Pyakubisika penepi mphyakuti kuuma mtima kwa anthu a ku Israele si kwakukhala na kukhala tayu , mbwenye kunadzamala kufikirana anthu onsene okhonda khala Ayuda anafuna dzakhulupira Mulungu ale , amkhulupire . 
45011026	Tenepo mwenemu ndi mule munafiina dzapulumusirwa anthu a ku Israele onsene . Ninga munalongera Malemba kuti , " Nyankhombo anadzabulukira ku Zioni mbadzabulusa pyakudawa pyonsene pya pidzukulu pya Yakobo . 
45011027	Ine ndinadzachita nawo chiverano chenechi ndzidzi unadzabulusa ine pyakudawa pyawo . "
45011028	Podi iwo adakhonda Mphangwa Zadidi , Ayuda asanduka anyamalwa a Mulungu , thangwi ya anthu okhonda khala Ayuda . Podi Mulungu adaasankhula , chinchino mbashamwali ache thangwi ya makolo awo akuveka a Chiheberi . 
45011029	Mulungu nkhabe sanduza manyerezero ache pa anthu ambasankhula na kutsanzayisa iye ale tayu . 
45011030	Imwembo anthu okhonda khala Ayuda , kalene mudakhonda kuvera Mulungu ; mbwenye chinchino Mulungu akuverani nsisi thangwi ya kukhonda vera kwa Ayuda . 
45011031	Ntchibodzibodzi , thangwi ya kukuverani nsisi kudachita Mulungu , chinchino Ayuda akukhonda vera Mulungu , towera chinchino Mulungu aaverembo nsisi . 
45011032	Mulungu achitisa anthu onsene kukhala anyaperezo a kukhonda vera kwawo , towera iye aonese nsisi zache kuna iwo onsene . 
45011033	Mfuma ya Mulungu njakuinjipa pyakwanga . Nzeru na udziwisi wache mphyakuzika pyakwanga . Mbani anakwanisa kudziwa manyerezero ache ? Mbani anakwanisa kuvesa pinthu pimbachita iye ?
45011034	Ninga munalongera Malemba kuti , " Mbani ambadziwa manyerezero a Mbuya ? Mbani anakwanisa kupangiza Mbuya pyakuchita ?
45011035	Chipo mbani ampasa pinthu kuti iye adathema kukhala na mangawa ? "
45011036	Podi pinthu pyonsene pidalengwa na iye , tenepo pinthu pyonsene pina moyo kudzera muna iye pontho thangwi ya iye . Demelero ikhale kuna Mulungu kwenda na kwenda ! Ameni . 
45012001	Natenepo abale anga , thangwi ya nsisi zikulu za Mulungu pana ife , ndikukupemphani kuti mupipereke kuna Mulungu ninga nsembe yamoyo , yakupambulika kuna basache pontho yakumkomera . Kweneku nkhupembedza kwakuonadi kudathema imwe kuchita kule . 
45012002	Lekani tsanzira makhaliro a anthu a padziko yapansi pano , mbwenye mulekeni Mulungu akusanduzeni monsene mwene pakukupasani manyerezero atswa . Tenepo munadzakwanisa kudziwa kufuna kwa Mulungu — kwadidi , kwakumkomera pontho kwakuthema monsene mwene . 
45012003	Na thangwi ya mtukwa udandipasa Mulungu kudzera muna kukoma kwache mtima , ndinalonga kuna monsenene kuti : Lekani kupiyesa ninga ndimwe akulu pyakwanga piringana muna imwepo . M'mbuto mwache nyerezerani mwakupichepesa , malingana na mdida wa chikhulupiro chakupasani Mulungu chile . 
45012004	Manungo athu abodziwa ana mapindi azinji , tenepo mapindi enewa ana mabasa akusiyanasiyana . 
45012005	Ntchibodzibodzi , podi kwene kuti ife tainjipa , ndife manungo abodzi thangwi taphatanizwa na Khristu , tenepo tonsene taphatanizwa kuna unango na mwanzache ninga mapindi akusiyana a manungo abodzi . 
45012006	Apo tendeni tiphatise basa mitukwathu yakusiyanasiyana idatipasa Mulungu kudzera muna kukoma kwache mtima ile . Ngakhala mtukwathu ngwakuti tilonge nawo mphangwa za kubulukira kuna Mulungu , tendeni tipichite kutewezana na chikhulupiro china ifechi , 
45012007	ngakhala nkhutumikira , tendeni titumikire , ngakhala nkhufunzisa , mbatifunziseni , 
45012008	ngakhala nkhuwangisa anthu anango mtima , tendeni tichite tenepo . Munthu anagawana na anzache pina iye , apichite mwakufewa manja . Ngakhala nkhutsogolera anthu anango , atsogolere mwaphinga ; munthu anakomera anzache mtima , apichite mwakukomerwa . 
45012009	Kufunana kwathema kukhala kwamaso . Mwathema kuzonda pyakuipa , mbwenye phatisani pyadidi . 
45012010	Funanani na mtima onsene ninga abale . Khalani na chipapo kulemedzana unango na mwanzache . 
45012011	Khalani anthu aphinga , pontho phatani basa mwakuwangisa . Tumikirani Mbuya mwakupipereka na mtimanu onsene . 
45012012	Komerwani thangwi ya chidikhiro chanu , pirirani panyatwa , pontho pempherani ndzidzi onsene . 
45012013	Ngakhala akhristu anzanu ngakutcherenga , gawanani nawo pinthu pina imwepyo , pontho tambirani alendo mwadidi pamsuwo panu . 
45012014	Pemphani Mulungu kuti atsanzayise ambakuboneresani ale — ande , mpempheni kuti aatsanzayise , nee kuatemberera tayu . 
45012015	Komerwani pabodzi na anyakukomerwa , lirani na anyakulira . 
45012016	Tsalakananani sasawa unango na mwanzache . Lekani nyada , mbwenye phatizanani na anthu ene pyawo akupichepesa . Lekani kupiyesa mwekha ene ninga anthu anzeru ndimwe ene basi . 
45012017	Ngakhala unango akuchitirani chakuipa lekani bwezera chakuipa . Yesesani kuchita pinthu pya m'maso mwa anthu onsene . 
45012018	Ngakhala mphyakukwanisika , yesesani kukhala mwamtendere na anzanu . 
45012019	Abale anga , lekani bwezera kudawa kwa anzanu , mbwenye lekerani Mulungu kubwezera . Thangwi Malemba akulonga kuti , " Mbuya alonga kuti , ' Ndilekereni ndibwezere kudawa kwawo , ndinati ndibwezere ndine . ' "
45012020	Mbwenye ninga munalongera Malemba kuti , " Ngakhala nyamalwanu ana njala , mpaseni phoso ; ngakhala iye ana nyota , mpaseni chakumwa ; thangwi mungachita tenepo iye anachita manyadzo . "
45012021	Lekani kundwa na pyakuipa ; mbwenye chitani pinthu pyadidi kuti pyakuipapyo pikundwe . 
45013001	Munthu onsene athema vera atongi a dziko , thangwi nkhabe munthu anakwanisa kukhala mtongi ngakhala Mulungu hadampitise tayu . Atongi alipowa adachita kuikhwa na Mulungu . 
45013002	Munthu anapokanyisana na atongi enewa , apokanyisana na pidaikha Mulungu ; natenepo munthu wakuchita penepi anati apichitise yekha ene kukonwa . 
45013003	Atongi hadathema kugopiwa na anthu akuchita pyadidi ale tayu , mbwenye ambagopiwa na anthu akuchita pyakudawika ale . Ayi imwe mukufuna kukhala anthu okhonda gopa atongi ? Apo chitani pinthu pyadidi , tenepo iwo anadzakusimbani , 
45013004	thangwi iwo mbatumiki a Mulungu kudzesa udidi kuna imwepo . Mbwenye ngakhala munachita pyakuipa , penepo agopeni , thangwi mphamvu zawo zakutchunyusa nazo nsachadichadi . Iwo mbatumiki a Mulungu akudzesa ukali wa Mulungu kuna anthu akuchita pyakudawika . 
45013005	Tenepo na thangwi yeneyi imwe mwathema kuvera atongi wo , nee kwene kuti thangwi ya ukali wa Mulungu tayu , mbwenye thangwi ya chikumbu mtima . 
45013006	Ndi thangwi yache pontho mumbakhoma msonkho , thangwi atongiwo akuphatira basa Mulungu ndzidzi unaphata iwo mabasawo . 
45013007	Apo , apagalini mangawa ana imwe kuna iwo , pagalini msonkho wa munthu pontho na msonkho wa pinthu pyanu , pontho alemedzeni onsenewo monsene mwene . 
45013008	Lekani khala na mangawa na munthu , mangawa akhale akufunana kwene basi . Munthu anachita penepiyo avera mwambo . 
45013009	Matongero akuti , " Leka chita uputa ; leka kupha ; leka kuba ; leka sirira pinthu pya mwanzako " — onsenewa pontho na anango ali m'chigwandira m'matongero akuti , " Funa mwanzako ninga mumbapifunira iwe mwenechiro . "
45013010	Ngakhala imwe mumbafuna mwanzanu , penepo nkhabe dzamchitira pyakuipa tayu . Kufunana nkhuvera mwambo onsene . 
45013011	Imwe mwathema kuchita penepi , thangwi mumbapidziwa kuti ndzidzi wakwana ; ora yakwana yakuti mulamuke kuchitulo . Thangwi ndzidzi unafuna ife dzapulumuswa uli chifupi kusiyana na kale ndzidzi udakhulupira ife . 
45013012	Mosiku uli chifupi kumala , tenepo makalakwecha ali chifupi kutoma . Apo tendeni tileke kuchita pinthu pya mumdima mbatithukuleni pida pya cheza pyakumenyera nkhondo . 
45013013	Tendeni tikhale na makhaliro adidi , ninga anthu a m'cheza cha masikati — tileke madyaidya penu kuledzera , tileke kuchita pinthu pyakujejeduka , penu pyakunyansa , nthonga na bivu . 
45013014	Mbwenye thukulani pida pya Mbuya Yesu Khristu mbamuleke kuteweza pikhumbo pyakudawika pyanu pyakubalwa napyo . 
45014001	Tambirani mwadidi munthu wakuchepa chikhulupiro , kwache lekani kupokanyisana naye pa manyerezero ache akusiyana na anu . 
45014002	Munthu unango chikhulupiro chache chimbamtawirisa kudya pyakudya pya mtundu onsene , mbwenye unango , ule ana chikhulupiro chakuchepa ambakhonda kudya nyama ya mtundu onsene . 
45014003	Munthu wakudya pinthu pyonsene ule aleke selusa mwanzache wakukhonda kudya pyonsene ule . Tenepo ule ambakhonda kudya nyama aleke longa kuti mwanzache wakudya nyama ule adawa , thangwi Mulungu amtawirisa kuchita tenepo . 
45014004	Ndi we ani iwe kuti ulonge kuti nyabasa wa munthu unango adawa ? Ndi mbuyache ene basi anafuna dzapitonga ngakhala iye akupikwanisa penu akupichimwana . Iye anati adzapikwanise m'tsogolo , thangwi Mbuya ndiye anafuna dzachitisa kuti iye apikwanise . 
45014005	Munthu unango ambanyerezera kuti nsiku inango njakufunika pyakwanga kupiringana nsiku zinango , mwenemo munthu unango ambayesa kuti nsiku zonsene ndi sasawa . Munthu onsene apichite ninga munanyerezera iye kuti mphyakuthema . 
45014006	Munthu ambanyerezera kuti nsiku inango njakufunika pyakwanga kupiringana nsiku zonsene , ambachita tenepo kulemedza Mbuya . Tenepo munthu anadya pyonseneyo , ambachita tenepo kulemedza Mbuya thangwi ambapereka takhuta kuna Mulungu iye angadya kudyako . Munthu onsene anakhonda kudya pyonsene ule , ambachita tenepo kulemedza Mbuya , kupereka takhuta kuna Mulungu . 
45014007	Nkhabe mbodzi pakati pathu ambakhala na moyo iye yekha ene tayu ; nkhabe mbodzi pakati pathu ambafa iye yekha ene tayu . 
45014008	Ngakhala tinakhala na moyo , tinakhala na moyo thangwi ya Mbuya ; ngakhala tinafa , tinafa thangwi ya Mbuya . Natenepo penu tikhale na moyo , penu tife , ndife ache a Mbuya . 
45014009	Ndi thangwi yache Khristu adafa mbalamuka kuimfa towera akhale Mbuya wa anthu a moyo na akufa ene . 
45014010	Tenepo , imwe mumbalongeranji kuti akhristu anzanu adawa , pontho mumbaseluseranji akhristu anzanu ? Tonsenefe tinadzaimira pamaso pa Mulungu kutongwa mseru . 
45014011	Thangwi Malemba akulonga kuti , " Mbuya alonga mbati , ' Ine ndine Mulungu wamoyo ; natenepo munthu onsene anati adzandigodamire , pontho munthu onsene anati adzatawire na mulomo wache kuti ndine Mulungu . ' "
45014012	Tenepo tonsenefe tinati tidzalonge kuna Mulungu pinthu pyonsene pikhachita ife . 
45014013	Natenepo , tileke longa kuti unango adawa . M'mbuto mwache tinyerezere kuleka kuchita pinthu pyakuchitisa abale anu kugwegweduka penu kuchita pyakudawa . 
45014014	Mukuphatanizana kwanga na Mbuya Yesu ndikupidziwadi kuti nkhabe chakudya pachokha ntchakuswipa tayu pamaso pa Mulungu . Mbwenye ngakhala munthu anakhulupira kuti chakudya ntchakuswipa , kuna iye chakudyacho ntchakuswipadi . 
45014015	Ngakhala munatsukwalisa mbaleanu thangwi ya pinthu pimbadya imwe , penepo imwe nkhabe kumfiina mbaleanuyo tayu . Lekani kumvunga mwanzanu , ule Khristu adamfera , thangwi ya pinthu pimbadya imwe . 
45014016	Lekani tawirisa kuti pinthu pimbayesa imwe kuti mphyadidi pilongwe kuti mpyakuipa . 
45014017	Thangwi Ufumu wa Mulungu nkhabe pinthu na pya kudya penu na pya kumwa tayu , mbwenye chilungamo , mtendere na kukomerwa kumbapasa Mzimu Wakuchena kule . 
45014018	Tenepo munthu angatumikira Khristu ninga tenepa , iye ambachitisa Mulungu kukomerwa , pontho anthu anango ambamsimba . 
45014019	Tenepo ndzidzi onsene tathema kuyesayesa kuchita ' pinthu pyakudzesa mtendere , towera pitiphedze kuwangisana mtima . 
45014020	Lekani kuvunga pinthu pyachita Mulungu thangwi ya kudya . Imwe munakwanisa kudya pyakudya pyonsene , kupambula pile pinakwanisa kudawisa munthu unango . 
45014021	Mphyadidi kuthunda kudya nyama penu kumwa vinyu , penu pile pinaona imwe kuti pinakwanisa kudawisa mbaleanu . 
45014022	Koyani pinthu pinakhulupira imwe papinthu penepi , kwache pikhale pakati pa imwe na Mulungu . Ngwakutsanzaya munthu ule ambakhonda kupilonga yekha ene kuti adawa angachita pinthu pinaona iye kuti mphyakuthema !
45014023	Ngakhala iye ambapenuka na pinadya iye , Mulungu ambalonga kuti iye akonwa angapidya , thangwi iye nkhabe khulupira kuti pinachita iyepyo mphyakuthema tayu . Chinthu chonsene chingachitwa okhonda chikhulupiro , kweneko nkhudawa . 
45015001	Ife ale tina chikhulupiro chakuwanga tathema kuphedza anyakusowa mphamvu kuthukula nyatwa zawo . Tileke kupichitisa kukomerwa tekha ene . 
45015002	M'mbuto mwache ife tonsene tathemambo kuchitisa anzathu kukomerwa kuti kukhale udidi kuna iwo , towera iwo akule m'chikhulupiro . 
45015003	Khristu hadapichitise yekha ene kukomerwa tayu , mbwenye ninga munalongera Malemba kuti , " Kutikana kukhakuchitani iwo kule , kwagwera ine pano . "
45015004	Pyonsene pidalembwa m'Malemba kale , pidalembwa kuti pitifunzise , towera tikhale na chidikhiro kudzera muna kupirira pontho kuwanga mtima kumbatifunzisa Malemba kule . 
45015005	Mulungu , mwenechiro kupirira pontho kuwanga mtima , mbakuchitiseni kukwanisa kuvana mwadidi , kuteweza upangizi wa Yesu Khristu , 
45015006	towera monsenene pabodzi na mtima ubodzi mukuze Mulungu pontho Baba wa Mbuyathu Yesu Khristu . 
45015007	Tambiranani unango na mwanzache mwadidi ninga mwakutambirirani Khristu , towera Mulungu alemedzwe . 
45015008	Thangwi ine ndikukupangani kuti Khristu adakhala mtumiki kuna Ayuda kuonesadi kuti Mulungu ngwakukhulupirika kuchitisa chiverano chidachita iye na makolo athu chile kukwanakwana , 
45015009	pontho kuchitisa kuti na anthu okhonda khala Ayuda ene akuze Mulungu thangwi ya nsisi zache . Ninga munalongera Malemba kuti , " Ndinadzakukuzani pakati pa anthu okhonda khala Ayuda . Ndinadzaimba nyimbo zakukukuzani nazo . "
45015010	Pyalembwa pontho kuti , " Komerwani imwe anthu okhonda khala Ayuda pabodzi na anthu a Mulungu . "
45015011	Pyalembwa pontho kuti , " Kuzani Mbuya , imwe anthu okhonda khala Ayuda monsene , Mkuzeni , imwe anthu a madzinza onsene . "
45015012	Pontho mprofeti Yesaya apilonga kuti , " Chidzukulu cha Yese chinadzabwera , iye anadzabwera dzakhala mfumu wa anthu okhonda khala Ayuda , tenepo iwo anadzaikha chidikhiro chawo pana iye . "
45015013	Mulungu mwenechiro chidikhiro mbadzaze mtimanu na kukomerwa pontho mtendere kudzera muna chikhulupiro chanu pana iye , towera chidikhiro chanu chithimize kukula na mphamvu za Mzimu Wakuchena . 
45015014	Abale anga , ndimomwene kuti ine ene pano ndikupidziwa kuti ndimwedi anthu adidi , pontho kuti mumbadziwa pyonsene mwadidi mwene , pontho mumbakwanisa kufunzisana unango na mwanzache . 
45015015	Mbwenye m'kalata yeneyi ndawanga mtima pyakwanga kulonga pya pinthu pinango pyakukukumbusani napyo . Ndawanga mtima tenepa thangwi ya mwayi wandipasa Mulungu
45015016	wakukhala nyabasa wa Khristu Yesu kuna anthu okhonda khala Ayuda . Ndingalalika Mphangwa Zadidi zakubulukira kuna Mulungu , ndimbatumikira ninga nyansembe , towera anthu okhonda khala Ayuda aperekwe ninga nsembe yakutawirwa na Mulungu , pontho yakupambulika kuna iye kudzera muna Mzimu Wakuchena . 
45015017	Mukuphatanizana kwanga pabodzi na Yesu Khristu , ndinakwanisa kunyada thangwi ya kutumikira kwanga Mulungu . 
45015018	Ine sinadzalonga mwakuwanga mtima pya pinthu pinango tayu , kupambula pinthu pyachita Khristu pile , kudzera muna ine pano kuchitisa anthu okhonda khala Ayuda kuvera Mulungu . Mulungu achita penepi kudzera muna mafala na mabasa ;
45015019	kudzera muna mphamvu ya pidzindikiro na pyakudodomesa , pontho na mphamvu za Mzimu wa Mulungu . Tenepo panjiranga yonsene kubulukira ku Yerusalemu kufikirana ku Iliriko , ine ndalalika monsene mwene Mphangwa Zadidi za Khristu . 
45015020	Ndzidzi onsene ndimbakhumba chinthu chibodzi chene basi chakuti ndilalike Mphangwa Zadidi kumbuto zile zidakhonda veka Khristu , towera ndileke manga pamaziko adamanga anthu anango ale . 
45015021	Ninga munalongera Malemba kuti , " Ale adakhonda kupangwa pya iye , anati adzamuone ; ale adakhonda kuva pya iye , anati adzapivese . "
45015022	Tenepo ndzidzi uzinji sidakwanisa tayu kudza kwanuko . 
45015023	Mbwenye chinchino , podi ndamalisa basanga kunthemba za kunozi , pontho kuti pyaka pizinji ndikhapifuna kuti ndifike kwanuko , 
45015024	ndikudikhira kuchita tenepo chinchino pano . Ndapinyerezera kukuonani pakwenda kwanga ku Spanya , kuti imwe mundiphedze kwenda kweneko , mwenemo ndamala komerwa na kuchedza namwe ndzidzi pang'ono . 
45015025	Kwache chinchino pano ndikwenda ku Yerusalemu kapereka pinthu pyakuphedza napyo anthu a Mulungu kweneko . 
45015026	Thangwi mipingo ya mu Makedonia na Akaya pidaakomera kupereka pinthu pyakuphedza napyo anthu akutcherenga pakati pa anthu a Mulungu a ku Yerusalemu . 
45015027	Pidaakomera kuchita tenepo , kwache kulonga pyakuonadi , iwo ana mangawa akuti aaphedze , podi Ayuda adagawana na anthu okhonda khala Ayuda mtsanzayiso wawo wauzimu , tenepo anthu okhonda khala Ayudawo athema kuphatisa basa pinthu pyawo kuphedza napyo Ayuda . 
45015028	Ine ndingamalisa basayi , pontho kutula pinthu pyonsene pidaperekwa kuna iwo , ndinati ndidzabuluke kweneko kwenda ku Spanya mbandifambirambo imwepo pakwenda kwanga kweneko . 
45015029	Ndikupidziwa kuti ndingadza kuna imweko , ndinati ndidze na mtsanzayiso wakuinjipa wakubulukira kuna Khristu . 
45015030	Abale , thangwi ya Mbuyathu Yesu Khristu , pontho na kufunana kumbapasa Mzimu Wakuchena kule , ndikulaidembeterani kuti pabodzi na ine tipemphere kuna Mulungu na mtima onsene thangwi ya ine . 
45015031	Pempherani kuti Mulungu andiyang'anire mwadidi gopesera Ayuda okhonda khulupira a mu Yudea . Pempherani pontho kuti anthu a Mulungu a mu Yerusalemu atambire mwakukomerwa pinthu pyakuaphedza napyo pina inepi . 
45015032	Tenepo ndinabwera kwanuko na kukomerwa kukulu , ngakhala Mulungu anapifuna kuti pikhale tenepo , mbanditsanzaya na kupuma thangwi ya kuchedza namwe kwanga . 
45015033	Mulungu , mwenechiro mtendere , mbakhale namwe monsene . Ameni . 
45016001	Ndikumpereka kuna imwe Febe , nyamaingathu , nyakutumikira mpingo wa ku Kenkerea ule . 
45016002	Mtambireni mwadidi na dzina ya Mbuya , ninga mwathema anthu a Mulungu kuchita , pontho mphedzeni na pinthu pinasowa iye , thangwi iye achita udidi kuphedza nawo anthu azinji pontho na ine ene . 
45016003	Ndikupereka mwenyikiro kuna Priskila na Akila , anzanga akuphata nawo basa pabodzi yakutumikira Yesu Khristu ;
45016004	iwo adasasanyika kufa , thangwi ya ine pano . Ndinapereka takhuta kuna iwo , kwache si ine ndekha ndinapereka takhuta tayu , mbwenye na mipingo ene ya anthu okhonda khala Ayuda . 
45016005	Ndikupereka pontho mwenyikiro kuna mpingo umbagumanyikana m'nyumba mwawo kupemphera ule . Ndikupereka mwenyikiro kuna shamwalianga wapamtima , Epeneto , ule akhali munthu wakutoma kukhulupira Khristu m'nthemba ya Asia . 
45016006	Mwenyikiro kuna Maria , akuphatirani basa mwakuwangisa ule . 
45016007	Mwenyikiro pontho kuna Androniko na Yunia , Ayuda anzanga akhali na ine pabodzi m'perezo ale ; iwo akhali akudziwika pakati pa anyakutumwa , pontho iwo akhali akutoma kusanduka akhristu ine mbandidzati . 
45016008	Mwenyikiro kuna Ampiliato , shamwalianga wapamtima mukuphatanizana kwathu na Mbuya . 
45016009	Mwenyikiro kuna Urubano , nyabasa mwanzanga pabasa ya Khristu , na Staku , shamwalianga wapamtima ule . 
45016010	Mwenyikiro kuna Apele , ule kukhulupirika kwache kuna Khristu kwatsikimizwa . Mwenyikiro kuna onsene a m'banja ya Aristobulo . 
45016011	Mwenyikiro kuna . Herodiono , Myuda mwanzanga , pontho kuna abale onsene m'banja ya Narikiso . 
45016012	Mwenyikiro kuna Trifena na Trifosa , akazi ale ambaphatira basa Mbuya , pontho na shamwalianga wapamtima Perisi , ule achita pizinji kuphatira basa Mbuya . 
45016013	Ndikupereka mwenyikiro kuna Rufu , nyabasa adasankhulwa kutumikira Mbuya ule , pabodzi na mache ene , ule ambakhala ninga mamanga ene . 
45016014	Mwenyikiro kuna Asinkrito , Felego , Hereme , Patroba , Herima na akhristu anango onsene ali kweneko pabodzi nawo . 
45016015	Mwenyikiro kuna Filologo na Zhulia , kuna Nerea na nyamaingache ene , kuna Olimpa , pontho kuna anthu onsene a Mulungu ali kweneko pabodzi nawo . 
45016016	Pasanani mwenyikiro wachikhristu wakuonesa kufunana unango na mwanzache . Mipingo yonsene ya Khristu kuno ikupereka mwenyikiro kuna imwe . 
45016017	Abale anga , ndikukupemphani kuti mukhale m'maso na ale ambagawanisa anyakukhulupira na kudzudzumisa chikhulupiro chawo pakupokanya pinthu pidafimziswa imwe pile . Tenepo khalani kutali na iwo . 
45016018	Anthu ambachita pinthu ninga penepi ale nkhabe kutumikira Khristu Mbuyathu tayu , mbwenye ambatumukira pikhumbo pyawo . Na kudziwa kwawo kulonga , pontho na mafalawo akukoma , iwo ambanyengeza anthu anango okhonda dziwa pinthu . 
45016019	Anthu onsene ava pya kuvera kwanu Mphangwa Zadidi , tenepo na thangwi yeneyi ndakomerwa namwe pyakwanga . Ine ndikupifuna kuti imwe mukhale anthu anzeru zakudziwa pinthu pyadidi , kwache okhonda dziwa pinthu pyakuipa . 
45016020	Tenepo Mulungu , mwenechiro mtendere , anadzapeya chinchino pano Satana pansi pamanyalo anu . Kukoma mtima kwa Mbuyathu kukhale namwe . 
45016021	Timoti , mwanzanga wakuphata naye basa pabodzi , akupereka mwenyikiro kuna imwe . Lukio , Yasoni na Sosipatro , Ayuda anzanga akuchitambo chibodzibodzi . 
45016022	Ine , Teritio , nyakulemba kalata ya Pauloyi , ndikuperekambo mwenyikiro wachikhristu kuna imwe . 
45016023	Gayo , nyakundikoya m'nyumba mwache , pontho ule mpingo umbagumanyikana m'nyumba mwache akupereka mwenyikiro kuna imwe . Erasito , nyakukoya kobiri za mzinda na mbaleathu Kwarto ene , akupereka mwenyikiro kuna imwe . '
45016025	Tendeni tipereke demelero kuna Mulungu . Iye anakwanisa kukuchitisani kukhala na chikhulupiro chakuwanga , malingana na Mphangwa Zadidi zakulonga pya Khristu zimbalalika ine , pontho na udziwisi wa pyakubisika pyakuonadi pidabiswa kuna mifendu izinji ene m'nduli pile . 
45016026	Kwache chinchino , pyakuonadi penepi pyaoneswa pakwecha kudzera muna pidalembwa na maprofeti , pontho kudzera muna matongero a Mulungu wakukhala na kukhala ule , lero pyadziwika kuna anthu a madzinza onsene , towera apive na kupikhulupira . 
45016027	Kuna Mulungu yekha , Mulungu wanzeru zonsene , kukhale demelero kudzera muna Yesu Khristu kwenda na kwenda ! Ameni . 
46001001	Kubulukira kuna ine Paulo , nyakuchemerwa na kufuna kwa Mulungu kukhala nyakutumwa wa Khristu Yesu , pontho kubulukira kuna mbaleathu Sostene —
46001002	Kwenda kuna mpingo wa Mulungu wa mu Korinto , kuna ale achemerwa kukhala anthu akuchena a Mulungu . Ale ngache thangwi ya kuphatanizana na Khristu Yesu , pabodzi pene na onsene konsene kwene , ale ambapembedza Mbuyathu Yesu Khristu , ule ndi Mbuyawo pontho Mbuyathu . 
46001003	Kukoma mtima na mtendere pyakubulukira kuna Mulungu Babathu pontho Mbuya Yesu Khristu pikhale namwe . 
46001004	Na thangwi ya imwe ndzidzi onsene ndimbapereka takhuta kuna Mulungu wanga thangwi ya kukoma mtima kwakuchitirani iye kudzera muna Khristu Yesu . 
46001005	Thangwi mukuphatanizana na Khristu mwasanduka anthu akufuma mupyonsene , kuthimiza malongero anu onsene na udziwisi wanu onsene . 
46001006	Mphangwa zakulonga pya Khristu zakhazikika muna imwe
46001007	mwakuti imwe nee mwachimwana tayu kutambira mtsanzayiso wa mtundu onsene ndzidzi unadikhira imwe kuti Mbuyathu Yesu Khristu adzatchululwe . 
46001008	Iye anadzakuchitisani kuimira dzololo kufikirana kumamalisiro , towera mudzakhale akusowa chinthu chakukupokanyisani pansiku ya Mbuyathu Yesu Khristu . 
46001009	Mulungu nyakukuchemerani kuti mudzakhale akuphatanizana na mwanache Yesu Khristu Mbuyathu , ngwakunyindirika . 
46001010	Abale anga , ndikukupemphani imwe monsene na utongi wa Mbuyathu Yesu Khristu kuti mutawirizane pa pinalonga imwe , towera paleke khala magawikano pakati panu . Khalani abodzi monsene mwene m'manyerezero anu , pontho na chakufuna chibodzi . 
46001011	Abale anga , anango a pabanja ya Koloe andipanga mwakuveka kuti pakati panu pana nthonga . 
46001012	Chinalonga ine ntchakuti munthu onsene pakati panu akulonga pyakusiyana na mwanzache . Unango akulonga mbati , " Ine ndimbatewera Paulo " ; unangombo ati , " Ine ndimbatewera Apolo " ; unango ati , " Ine ndimbatewera Kefa " ; unangombo ati , " Ine ndimbatewera Khristu . "
46001013	Kani Khristuyu agawika ? a Kani ndi Paulo ule adakuferani pamtanda ? Kani mudabatizwa na dzina ya Paulo ?
46001014	Ndimbapereka takhuta kuna Mulungu thangwi pakati panu sidabatizepo munthu na mbodzi ene tayu , kupambula kwene Khrisipo na Gayo basi . 
46001015	Natenepo nkhabe munthu anakwanisa kulonga kuti imwe mudabatizwa kukhala anyakufunzanga tayu . 
46001016	Ande ndakumbuka kuti ndidabatiza pontho Stefanasi pabodzi na banjache . Kwache ine nkhabe kwanisa kumbuka pontho tayu ngakhala pana unango adabatiza ine . 
46001017	Khristu hadandituma dzabatiza tayu , mbwenye kuti ndidzalalike Mphangwa Zadidi — kuzilalika mwakukhonda phatisa basa mafala anzeru za anthu , gopesera kufa kwa Khristu pamtanda kunamala mphamvu yache . 
46001018	Thangwi mphangwa zakulonga pya imfa ya Khristu pamtanda nsakusowa basa kuna anthu akutayika ale , mbwenye kuna ife anyakupulumuswa ndi mphamvu za Mulungu . 
46001019	Malemba akulonga kuti , " Ndinadzavunga nzeru za anthu anzeru mbandidzamalisa kuchenjera kwa anthu akuchenjera . "
46001020	Apo munthu wanzeru ali kupi ? Ali kupi munthu wakufunza ? Ali kupi nyakupidziwisa wa mfendu uno ? Mulungu apionesa kuti nzeru za anthu a pansi pano nsakupupwa . 
46001021	Thangwi Mulungu na nzeru zache adapisasanyiratu kukhala pyakuchimwanika kuti anthu amdziwe na nzeru zawo . M'mbuto mwache Mulungu adanyerezera kupulumusa anthu ambakhulupira ale kudzera muna mphangwa zimbalongwa kuti nsakupupwa zimbalalika ife zile . 
46001022	Ayuda ambafuna kuona pyakudodomesa , Agriki ambafuna nzeru , 
46001023	mbwenye ife timbalalika Khristu adakhomerwa pamtanda ule . Kuna Ayuda , mphangwa zenezi nsakuzhangalisa , pontho kuna anthu okhonda khala Ayuda nsakupupwa . 
46001024	Mbwenye kuna onsene ale adachemerwa na Mulungu , Ayuda na anthu okhonda khala Ayuda ene , mphangwazi ndi Khristu , ule ndi mphamvu za Mulungu , pontho nzeru za Mulungu . 
46001025	Thangwi pinthu pyakuoneka ninga pyakupupwa pya Mulungu , mphyanzeru kupiringana nzeru za anthu , pontho pinthu pyakuoneka ninga mphyakusowa mphamvu pya Mulungu , mphyamphamvu kupiringana mphamvu za anthu . 
46001026	Abale anga , chinchino kumbukani kale mukhali animbo imwe , ndzidzi udakuchemerani Mulungu . Na kupiona kwa anthu , pakati panu nkhabepo azinji ale akhayeswa anzeru penu amphamvu , penu akubalwa m'mabanja akuveka tayu . 
46001027	Mbwenye Mulungu adasankhula pile pimbayeswa pyakupupwa na anthu a padziko yapansi , towera achitise manyadzo anthu anzeru . Pontho iye adasankhula pile pimbayeswa pyakusowa mphamvu na anthu a padziko yapansi , towera achitise manyadzo anthu amphamvu . 
46001028	Iye adasankhula pinthu pimbayeswa na anthu a padziko yapansi kuti mphyakululupa , pyakukhondiwa , pontho pyakusowa basa , towera iye avunge pikhanyerezera iwo kuti mphyakufunika pile . 
46001029	Mulungu adachita penepi towera paleke khala munthu na mbodzi ene wakunyada pamaso pache . 
46001030	Mbwenye Mulungu ndiye akuphatanizani na Khristu Yesu , pontho iye achitisa Khristu kukhala nzeru yathu . Kudzera muna iye ife tayeswa akulungama pamaso pa Mulungu ; ife tasanduka kukhala anthu akupambulika a Mulungu , pontho tasudzulwa kubuluka pansi pautongi wa pyakudawa . 
46001031	Natenepo , ninga munalongera Malemba kuti , " Nyakufuna kunyada , athema nyadira pinthu pyachita Mbuya . "
46002001	Abale anga , pidadza ine kwanu dzalalika pyakuonadi pyakubisika pya Mulungu , nee sidaphatisa basa mafala akimensa kuavesa , pontho na kufunza kukulu tayu . 
46002002	Thangwi ndzidzi ukhali ine namwe ndidanyerezera kuduwalira pinthu pyonsene kupambula Yesu Khristu ene basi , makamaka imfache ya pamtanda . 
46002003	Tenepo pidafika ine kwanu ndikhali wakusowa mphamvu , pontho wakutetemera pyakwanga na mantha . 
46002004	Mphangwa na chifunziso changa nee ndikhapilonga na mafala aluso a nzeru za anthu tayu , mbwenye na chitsikimiziro cha mphamvu za Mzimu wa Mulungu , 
46002005	towera chikhulupiro chanu chileke gona panzeru za anthu , mbwenye pamphamvu za Mulungu . 
46002006	Kwache ine ndimbalonga mafala anzeru kuna akukola mu uzimu . Mbwenye nzeruzo si zapansi pano , penu za atongi a dziko yapansi pano tayu , ale mphamvu zawo zikumala . 
46002007	Nzeru zimbalonga ine ndi nzeru zakubisika za Mulungu , zabisika kuna anthu zile . Mulungu akhadasankhuliratu nzeru yeneyi dziko yapansi mbidzati lengwa , towera atipase demelero . 
46002008	Nkhabe mtongi na mbodzi ene wa dziko yapansi pano adadziwa nzeru yeneyi tayu . Thangwi iwo mbadapidziwa , nee mbadakhomera pamtanda Mbuya wa demelero tayu . 
46002009	Kwache ninga munalongera Malemba kuti , " Chinthu chidakhonda ona penu kuva munthu , chinthu chidakhonda nyerezera munthu kuti chinachitika , ntchonthocho chidasasanyira Mulungu anthu ambamfuna ale . "
46002010	Mbwenye Mulungu atchulula penepi kuna ife kudzera muna Mzimu wache . Mzimu Wakuchena ambasakasaka chinthu chonsene podi na pinthu pene pyakubisika pyakuzika pya Mulungu . 
46002011	Ndi mzimu wa munthu okha umbadziwa pyonsene pya munthuyo . Ntchibodzibodzi Mzimu wa Mulungu okha umbadziwa pyonsene pya Mulunguyo . 
46002012	Ife hatidatambire mzimu wa dziko yapansi pano tayu , m'mbuto mwache tidatambira Mzimu Wakuchena wakubulukira kuna Mulungu , towera tidziwe pyonsene pyatipasa Mulungu . 
46002013	Timbalonga penepi na mafala ambatifunzisa Mzimu Wakuchena , nee na mafala akufunziswa na nzeru za anthu tayu , ndzidzi unafunzisa ife pyakuonadi pyauzimu kuna anthu akukhala na Mzimu Wakuchenayo .
46002014	Munthu wakusowa Mzimu Wakuchena nkhabe kwanisa kutambira pinthu pyakubulukira kuna Mzimu wa Mulungu tayu . Munthu ninga weneyu nkhabe kupivesa tayu ; ipyo mphyakupupwa kuna iye , thangwi munthu anakwanisa kutonga makhaliro a pinthu ninga penepi na chiphedzo cha Mzimu Wakuchena basi . 
46002015	Munthu onsene wakukhala na Mzimuyo anakwanisa kutonga makhaliro a pinthu pyonsene , kwache nkhabe munthu anakwanisa kumtonga tayu . 
46002016	Ninga munalongera Malemba kuti , " Mbani anadziwa manyerezero a Mbuya kuti ampangize ? " Mbwenye ife tina manyerezero a Khristu . 
46003001	Abale anga , ine sidakwanise kulonga namwe ninga ndikulonga na anthu akukhala na Mzimu Wakuchena tayu , mbwenye ninga anthu a padziko yapansi pano , pontho ninga akachiya pa chikhulupiro chachikhristu . 
46003002	Ndidakupasani mkaka , nee kudya kwakuwanga tayu , thangwi nee mbamudakwanisa kukutafuna tayu . Podi na chinchino ene nee munakwanisa kukutafuna tayu basi , 
46003003	thangwi mukuthimiza kukhala na makhaliro ninga anthu a padziko yapansi pano basi . Pakati panu pangakhala bivu na nthonga . Ayi penepi nkhabe tsikimizira tayu kuti imwe ndimwe anthu a padziko yapansi pano , anthu akuteweza makhaliro a anthu a padziko yapansi pano ?
46003004	Unango pakati panu angalonga mbati , " Ine ndimbatewera Paulo , " unangombo ati , " Ine ndimbatewera Apolo . " Ayi penepa hamukuchita ninga anthu a padziko yapansi pano tayu ?
46003005	Apo Apolo mbanimbo ? Pontho Paulo mbani ? Ife ndife anyabasa ene pyathu a Mulungu , ale adakuonesani njira kuti mukhulupire . Munthu onsene wa ife ambaphata kwene basa idampasa Mbuya ile . 
46003006	Ine ndidabzala mbewu , Apolo adazithilira madzi , mbwenye adazimeresa ndi Mulungu . 
46003007	Natenepo nyakubzala na nyakuthirira si anyakufunika tayu , mbwenye Mulungu , nyakuzimeresa , ndiye nyakufunika . 
46003008	Tenepo nkhabe kusiyana pakati pa nyakubzala na nyakuthirira tayu , thangwi Mulungu anadzaapasa mfupo malingana na basa idaphata iwo . 
46003009	Thangwi ife ndife anyakuphata basa pabodzi na Mulungu , imwe mwakhala ninga munda wa Mulungu . Pontho imwe mwakhala ninga nyumba ya Mulungu . 
46003010	Ine ndidaphata basa ninga misiri waluso mbandiikha maziko pakuphatisa basa mtukwa udandipasa Mulungu , tenepo munthu unango akumangapo . Mbwenye munthu onsene athema kuchita mpholemphole na mamangiro ache . 
46003011	Thangwi Mulungu adaikha kale Yesu Khristu ninga maziko abodzi okha basi . Tenepo nkhabe munthu anakwanisa kuikha maziko anango na abodzi ene tayu . 
46003012	Ngakhala munthu anamanga na golidi , siliva na miyala yakudula ; penu na miti , maudzu na mitete pamaziko enewa , 
46003013	makhaliro a basache anadzaoneka pakwecha , thangwi Nsiku ya Khristu inadzabulusa basayo pakwecha . Pansiku yeneyi pinadzabuluswa pakwecha na moto , pontho moto unadzayesa makhaliro a mabasa a munthu onsene . 
46003014	Ngakhala chinamanga munthu chinakhonda kupya na moto , munthuyo anadzatambira mfupo . 
46003015	Mbwenye chingapya , munthuyo nkhabe dzatambira mfupo tayu ; munthuyo anadzapulumuka , kwache kunadzakhala ninga munthu wakupulumuka pamoto . 
46003016	Ndimomwene imwe mukupidziwa kuti ndimwe nyumba ya Mulungu , pontho kuti Mzimu wa Mulungu ambakhala muna imwe . 
46003017	Tenepo ngakhala munthu anavunga nyumba ya Mulungu , Mulungu anadzamvungambo , thangwi nyumba ya Mulungu njakupambulika ; nyumba yeneyi ndimwe . 
46003018	Lekani kupinyengeza mwekha ene . Ngakhala unango apiyesa wanzeru malingana na mumbapionera anthu a padziko yapansi pano , iye athema kusanduka wakupupwa , towera akhale wanzeru chadichadi . 
46003019	Thangwi pinthu pimbayeswa pya nzeru na anthu a padziko yapansi pano mphyakupupwa pamaso pa Mulungu . Ninga munalongera Malemba kuti , " Mulungu ambakwesha anthu anzeru na kuchenjera kwawoko " ;
46003020	akulonga pontho kuti , " Mbuya ambadziwa kuti manyerezero a anthu anzeru ngakusowa basa . "
46003021	Tenepo paleke khala munthu na mbodzi ene wakunyadira pinthu pinakwanisa anthu kuchita pile . Pyonsene mphyanu :
46003022	Paulo , Apolo na Kefa ; dziko yapansi ino , moyo na imfa , pya ndzidzi uno na pya m'tsogolo — pyonsenepi mphyanu . 
46003023	Imwembo ndimwe ache a Khristu , pontho Khristu ngwa Mulungu . 
46004001	Imwe mwathema kutiyesa ninga anyabasa a Khristu , ale apaswa utongi kulonga pyakuonadi pyakubisika pya Mulungu . 
46004002	Tenepo chinthu chakufunika kuna anthu akupaswa basa yeneyi ntchakuti akhale akukhulupirika kuna Mbuyawo . 
46004003	Chinchino ine nkhabe ikha konta tayu ngakhala ndinatongwa mseru na imwe penu na thando inango ya miseru ya anthu ; ndimomwene kuti ine nkhabe kupitonga ndekha ene tayu . 
46004004	Chikumbu mtima changa ntchakusowa chinthu chakupokanyisa , kwache penepi nkhabe tsikimizira tayu kuti ndine okhonda dawa . Mbuya yekha ndiye nyakunditonga mseru . 
46004005	Natenepo , lekani tonga mseru munthu na mbodzi ene ndzidzi wakuthema mbudzati kwana . Dikhirani kufikirana Mbuya adze ; iye anadzabulusa pakwecha pinthu pyakubisika pya mumdima , pontho na pyakufuna pya mtima wa anthu . Tenepo munthu onsene anadzatambira chilemedzo chathema iye kutambira kubulukira kuna Mulungu . 
46004006	Thangwi ya imwe , abale anga , ine ndalonga pyonsenepi khala ninga pikulonga Apolo na ine pakuphatisa basa uwiriathu kukuonesani upangizi , towera pikufunziseni kuti mafala ale akuti , " Tewezani mwadidi pinalonga Malembapi " akulonga kuti tani ? Tenepo paleke khala munthu na mbodzi ene wakunyadira munthu unango mbaselusa munthu unango . 
46004007	Mbani adakuchitisani kukhala akufunika kupiringana anthu anango onsene ? Kadi Mulungu hadakupasani pinthu pyonsene pina imwepyo tayu ? Apo ngakhala mudapitambira ninga mtukwa munanyadiranji ?
46004008	Pinthu pimbakhumba imwe muli napyo kale ! Kani mwafuma kale , pontho mwasanduka kale mafurnu , podi kwene kuti ife si ife mafurnu tayu ? Imwe mbamudakhala mafurnu , mbandidakomerwa pyakwanga , towera na ife enembo tikhale mafurnu pabodzi na imwe . 
46004009	Thangwi ndikupiona kuti ife anyakutumwa , Mulungu adatipasa mbuto zakumalisiraletu ninga anthu akutongwa kuphiwa pakwecha ale , khala ninga ndife chinthu chakuoniwa na pyakulengwa pyonsene , anthu na angelo ene , ninga masenzeka . 
46004010	Na thangwi ya Khristu ife ndife mapupwe , mbwenye imwe ndimwe akuchenjera mukuphatanizana kwanu na Khristu ! Ife ndife akusowa mphamvu , mbwenye imwe ndimwe amphamvu ! Ife taseluswa , mbwenye imwe mwalemedzwa !
46004011	Na lero ife tina njala na nyota , tikuvala masakala , tikumenywa , pontho ife nkhabe msuwo wakukhazikika tayu , 
46004012	timbatopa na kuphata basa mwakuwangisa na manjathu . Podi kwene kuti timbatembererwa , ife timbatsanzayisa . Podi kwene kuti timbabonereswa , ife timbapirira . 
46004013	Podi kwene kuti timbatikanwa , ife timbatawira na mafala adidi . Na lero pano ife tikuyeswa ninga shuzhu ya dziko yapansi , pontho ninga pyakunyansa pya dziko yapansi . 
46004014	Ine ndikukulemberani penepi nee na thangwi yakuti ndikuchitiseni manyadzo tayu , mbwenye kuti ndikupangizeni ninga ananga apamtima . 
46004015	Podi kwene kuti muna amakayaya pikwi khumi pa moyo wanu wachikhristu , muna baba mbodzi yekha basi . Thangwi mukuphatanizana na Khristu Yesu , ine ndasanduka babanu pidakulakirani ine Mphangwa Zadidi . 
46004016	Ndikukupemphani mphapo kuti mutsanzire ine pano . 
46004017	Na thangwi yeneyi ndikukutumizirani Timoti , mwananga wapamtima , pontho wakukhulupirika m'moyo wachikhristu . Iye anadzakukumbusani matongero ambateweza ine m'moyo wanga wachinchino wakuphatanizana na Khristu Yesu , pontho ambafunzisa ine m'mipingo yonsene konsene kwene ale . 
46004018	Anango pakati panupo atoma kutumbama khala ninga kwanuko sinadzako tayu . 
46004019	Mbwenye ngakhala Mbuya anapifuna ndinati ndidze kwanuko chinchino pano , mbandidzadziwa ndekha ene mphamvu zinanyadira anthu akutumbamawa , nee pinthu pimbalila iwo longa kwenepi tayu . 
46004020	Thangwi mu Ufumu wa Mulungu chinthu chakufunika si mafala tayu , mbwenye mphamvu . 
46004021	Apo chinafuna imwe ninji ? Munafuna kuti ndidzabwere kwanuko na ntswamu penu na mtima wakukufunani na wakufulika ?
46005001	Pyavekadi pikulu pene kuti pakati panu pakuchitika pinthu pyakuzuda pyakugoswa mwakuti na anthu okhonda dziwa Mulungu ene nkhabe kupichita tayu . Ndapiva kuti munthu unango akugonana na mkazi wa babache . 
46005002	Apo ninji munatumbama ? M'mbuto mwache imwe mwathema kutsukwala pikulu pene , mbamumbuluse m'gulu mwanu munthu wakuchita pinthu ninga penepi . 
46005003	Podi kwene kuti ine ndikhale pyanga kutali na imwe kumanungo , kwache ndili namwe pabodzi mumzimu . Pontho ndamtonga kale mseru na dzina ya Mbuya munthu adachita pinthu pyakugoswa ninga penepiyu , khala ninga ndili namwe pabodzi . 
46005004	Ndzidzi unagumanyikana imwe pabodzi mbandigumanyikana namwe mumzimu wanga , pontho na mphamvu ya Mbuyathu Yesu mbikhala pakati pathu
46005005	mumpereke munthu weneyu m'manja mwa Satana kuti manungo ache avungwe , towera mzimu wache udzapulumuswe pa Nsiku ya Mbuya . 
46005006	Si pyakuthema tayu kuna imwe kuti mukhale akunyada . Imwe mukudziwa mafala akulonga kuti , " Chakufufumisira mkate pang'ono chimbafufumisa mpambo onsene . "
46005007	Imwe mwathema bulusa chakufufumisira mkate chakale cha pyakudawa , towera mudzakhale akuchena monsene mwene . Natenepo munadzakhala ninga mpambo wachinchino wakusowa chakufufumisira ninga munadziwira ine kuti muli tenepadi . Thangwi Khristu , mwanabirathu wakuchitira Phwando ya Paska ule , aphiwa kale ninga nsembe . 
46005008	Tendenitu mphapo tichite Phwando yathu ya Paska mwakukhonda phatisa basa chakufufumisira mkate chakale chakudawa , pontho chakuipa chile , mbwenye na mkate wakusowa chakufufumisira , wakuchena pontho wakuonadi . 
46005009	M'kalata idakulemberani ine ile ndidakupangani kuti muleke phatizana nawo anthu akuzuda . 
46005010	Penepo nee ndikhalonga anthu okhonda dziwa Mulungu tayu , ale mbakuzuda , penu amtima , penu mbava , penu akupembedza mifanikizo . Kuti muthunde anthu enewa , imwe mudathema kubuluka padziko yapansi pano . 
46005011	Mbwenye ndikhalonga kuti mwathema kuleka phatizana na munthu onsene ambapilonga yekha ene kuti ndi mkhristu , mwenemo iye ngwakuzuda , penu wamtima , wakupembedza mifanikizo , nyatsweda , dombe , penu mbava . Munthu wakuchita pinthu ninga penepi muleke kudya naye na pang'ono pene . 
46005012	
46005013	
46006001	Ngakhala unango pakati panu ana mseru na mkhristu mwanzache , anawanga tani mtima kamtongesa mseru na anthu okhonda dziwa Mulungu , m'mbuto mwa kwenda naye kuna akhristu anzache . 
46006002	Kadi imwe nkhabe kupidziwa tayu kuti akhristu anadzatonga mseru anthu onsene a padziko yapansi pano ? Apo ngakhala munadzatonga anthu onsene a padziko yapansi pano , kadi imwe nkhabe kwanisa kutonga pimiseru ping'ono ping'onopi tayu ?
46006003	Kadi imwe nkhabe dziwa tayu kuti tinadzatonga mseru angelo ? Apo ndi tani pya moyo uno ?
46006004	Ngakhala muna miseru ninga yeneyi , ayi munakaitongesa na munthu wakunja , ule nkhabe pinthu na mpingo ?
46006005	Penepi ndikupilonga kuti ndikuchitiseni manyadzo . Ndimomwene kuti alipo mbodzi wanzeru m'gulu mwanu wakuti anakwanisa kutonga miseru ya pakati pa akhristu anzache . 
46006006	M'mbuto mwache mkhristu ambakasumira mkhristu mwanzachekutawira kuti mseru wache utongwe na anyakukhonda khala akhristu . 
46006007	Chenechi chakukhala na miseru pakati panu chikuoneseratu kuti mwapichimwana . Kadi si pyadidiletu tayu kuti anthu anango akudawireni ? Kadi si pyadidiletu tayu kuti munthu unango akupokosereni pinthu pyanu ?
46006008	M'mbuto mwache imwe maka ndiye mumbadawirana unango na mwanzache mbamupokoserana pinthu unango na mwanzache , pontho penepi mumbapichita kuna akhristu anzanu ene . 
46006009	Ndimomwene mukudziwa kuti anthu akudawika nkhabe dzatambira khundu mu Ufumu wa Mulungu tayu . Lekani kupinyengeza mwekha ene , thangwi anthu akuzuda , akupembedza mifanikizo , maputa , penu amuna penu akazi okhokha kugonana , 
46006010	mbava , anyamtima , madombe , anyatsweda penu pimbalangondo , nkhabe dzatambira khundu mu Ufumu wa Mulungu tayu . 
46006011	Anango a imwe kalene mukhali ninga tenepo , kwache mwacheneswa kubulusa pyakudawa pyanu , mwapambulwa kukhala anthu a Mulungu , mwalungamiswa na Mulungu kudzera muna Mbuya Yesu Khristu , pontho muna Mzimu wa Mulungu wathu . 
46006012	Munthu unango anati alonge mbati , " Ine ndina utumbe kuchita pinthu pyonsene . " Ande , kwache si pyonsene mphyakuganyalisa tayu . Ndinakwanisa kulonga kuti ndina utumbe kuchita pinthu pyonsene , kwache ine nkhabe tawirisa chinthu na chibodzi chene kundichitisa kukhala bitchu wache tayu . 
46006013	Unangombo anati alonge mbati , " Kudya kudasasanyirwa chifu , chifumbo chidasasanyirwa kudya . " Ande , mbwenye Mulungu anadzavunga pyonsene piwiripyo . Manungo si akuchitira pyakuzuda tayu , mbwenye kutumikira Mbuya , Mbuyambo ambapasa manungo pyakusowa pyache . 
46006014	Mulungu adalamusa Mbuya kuimfa , tenepo na mphamvu zache anadzatilamusambo ife pano . 
46006015	Kadi imwe nkhabe dziwa tayu kuti manungo anu ndi mapindi a manungo a Khristu ? Apo ndikwate phindi ya Khristu mbandiphatanizana kumanungo a puta ? Nkhabe na pang'ono pene tayu . 
46006016	Penu imwe nkhabe dziwa pontho tayu kuti munthu wakugonana na puta , iwo awiriawo ambasanduka kukhala manungo abodzi ? Thangwi Malemba akulonga kuti , " Uwiriawo anadzasanduka kukhala manungo abodzi . "
46006017	Mbwenye nyakuphatanizana yekha ene kuna Mbuya , ambasanduka kukhala abodzi na Mbuya mumzimu . 
46006018	Thundani pyakuzudapyo . Pyakudawa pinango pyonsene pimbachita munthu , nkhabe pinthu na manungo ache tayu , mbwenye munthu wakuchita pyakuzuda ambadawira manungo ache . 
46006019	Kadi imwe nkhabe dziwa tayu kuti manungo anu ndi nyumba ya Mzimu Wakuchena , ambakhala muna imwe , pontho adakupasani Mulungu ule ? Moyo una imwewo si wanuve tayu , mbwenye ngwa Mulungu , 
46006020	thangwi iye adakugulani na konta ikulu . Tenepo phatisani basa manungo anu kudzesa demelero kuna Mulungu . 
46007001	Chinchino nditawire kundivunza kudachita imwe pya kukazhali m'kalata idandilembera imwe ile . Mphyadidi kuti munthu akhonde kazhali ,
46007002	mbwenye na thangwi yakuti pana kuzuda kukulu , mamuna onsene akhale na mkazache mbodzi , mkazimbo onsene akhale na mamuna mbodzi . 
46007003	Mamuna athema kuchita na mkazache pinafuna mkaziyo . Ntchibodzibodzi mkazi athema kuchita na mamunache pinatuna mamunacheyo . 
46007004	Mkazi nkhabe tonga manungo ache yekha ene tayu , mbwenye ambaatonga ndi mamunache . Ntchibodzibodzi mamuna nkhabe tonga manungo ache yekha ene tayu , mbwenye ambaatonga ndi mkazache . 
46007005	Lekani khondesana , kwache ngakhala munafuna kuthunda ndzidzi wakuchepa towera mupemphere , chakutoma mwathema kutawirizana . Mungamala penepo , khalani pontho pabodzi gopesera Satana anakuyesani , thangwi ya kukhonda kwanu kwanisa kuuphata mtima . 
46007006	Pinalonga ine penepi , si kukukhondesani tayu , mbwenye kukutawirisani . 
46007007	Ine ndikhapifuna kuti anthu onsene akhale ninga ine ; mbwenye munthu onsene ana mtukwa udampasa Mulungu , unango ana uwu , unangombo ana uwo wakulekana na wa mwanzache . 
46007008	Mafalanga kuna okhonda kazhali na kuna amamfelwa ngakuti mphyadidiletu kuti iwo athimize kukhala pyawo okha ene ninga ine . 
46007009	Mbwenye ngakhala hanakwanisa kuuphata mtima tayu , athema kukazhali , thangwi mphyadidi kukazhali kusiyana na kusanyika na pikhumbo . 
46007010	Kuna anthu a pabanja matongero anga , ale si anga tayu , mbwenye a Mbuya , ngakuti mkazi aleke mwalana na mamunache . 
46007011	Ngakhala analekana naye aleke sembwave , penu abwerezane na mamunache ; mamunambo aleke mwalana na mkazache . 
46007012	Kuna anthu anango mafalanga , ale si a Mbuya tayu , ngakuti ngakhala mamuna wachikhristu ana mkazi okhonda khala mkhristu , mkaziyo mbafuna pyakukhala naye , mamunayo aleke mwalana naye . 
46007013	Pontho ngakhala mkazi wachikhristu ana mamuna okhonda khala mkhristu , mamunayo mbafuna pyakukhala naye , mkaziyo aleke mwalana naye . 
46007014	Thangwi mamuna okhonda khala mkhristu ambatawirwa ninga mbodzi wa anthu a Mulungu thangwi ya mkazacheyo . Mkazi wakukhonda khala mkhristu ambatawirwa ninga mbodzi wa anthu a Mulungu thangwi ya mamunache . Mbapidakhonda khala tenepo , anawo nee mbadakhala a Mulungu tayu , mbwenye iwo ndiwodi ana a Mulungu . 
46007015	Mbwenye ngakhala nyakukhonda khala mkhristu akufuna kumwalana na mkhristuyo , mlekeni achite tenepo . Ngakhala pinakhala tenepa , mkhristu wamkazi , penu wamamuna ana utumbe kuchita tenepo . Mulungu adakuchemerani kuti mukhale na moyo wa mtendere . 
46007016	Kadi iwe mkhristu wamkazi nkhabe kupidziwa kuti mwinango unadzachitisa mamunako kupulumuka ? Penumbo iwe mkhristu wamamuna nkhabe kupidziwa kuti mwinango unadzachitisa mkazako kupulumuka ?
46007017	Munthu onsene athimize kukhala na moyo ukhali na iye ndzidzi udamchemera Mulungu , thangwi Mbuya ndiye adamsasanyira penepi . Penepi ndiye pimbatonga ine m'mipingo monsene . 
46007018	Ngakhala unango adachemerwa na Mulungu mbali wakugwandwa nsonga yakumaso , aleke kubulusa chidziwiso chakugwandwako . Ngakhala unango adachemerwa na Mulungu mbali okhonda gwandwa nsonga yakumaso , aleke gwandwave . 
46007019	Thangwi kugwandwa penu kukhonda gwandwa nsonga yakumaso si pinthu tayu , mbwenye kuteweza matongero a Mulungu ndiye pyakufunika . 
46007020	Munthu onsene athimize kukhala na moyo ukhali na iye pidamchemera Mulungu . 
46007021	Kadi pidakuchemera Mulungu ukhali bitchu ? Leka dungunya napyo tayu . Mbwenye ngakhala unagumana mwayi wakusanduka mtumbe , phatisa basa mwayi wenewo .
46007022	Thangwi ule akhali bitchu pidamchemera Mbuya , ndi mtumbe wa Mbuya . Ntchibodzibodzi ule akhali mtumbe pidamchemera Khristu , ndi bitchu wache . 
46007023	Mulungu adakugulani na konta ikulu , tenepo lekani khala mabitchu a anthu . 
46007024	Abale anga , munthu onsene athimize kukhala pamaso pa Mulungu na moyo ukhali na iye , pidamchemera Mulungu . 
46007025	Kulonga pya anyakukhonda kazhali na amamfelwa , ine nkhabe matongero akubulukira kuna Mbuya tayu . Mbwenye ninga munthu wakuchitirwa nsisi na Mulungu ndathema kukhulupirwa , tenepo ndinakupangani manyerezero anga . 
46007026	Na thangwi ya nyatwa ya ndzidzi uno , ndikunyerezera kuti mphyadidi munthu kukhala pyache ninga muna iyemo . 
46007027	Ayi ndimwe akukazhali ? Lekani yesera kumwalana . Ayi ndiwe nyakukhonda semba ? Leka yesera kusemba . 
46007028	Kwache ngakhala unasemba hudadawe tayu , pontho ngakhala mkazi anasembwa hadadawe tayu . Mbwenye ndikhafuna kwene kukupulumusani kunyatwa zansiku na nsiku zimbagumanikana na any akukazhali pamoyo wawo . 
46007029	Mbwenye , abale anga , chinafuna ine kulonga ntchakuti ndzidzi wachepa , tenepo kubulukira chinchino kwenda m'tsogolo anyakusemba akhale ninga hadasemba tayu ;
46007030	anyakulira akhale ninga hakhalira tayu , anyakutsanzaya akhale ninga hakhatsanzaya tayu ; anyakugula pinthu akhale ninga pidagula iwopyo si pyawo tayu ;
46007031	anyakuphatisa basa rnfuma ya dziko yapansi pano , akhale ninga hakhaiphatisa basa chadichadi tayu . Thangwi dziko yapansi pano ninga muna iyo chinchinomu ikwenda . 
46007032	Ndinafuna kuti paleke khala chinango chakukuswipisani mtima . Mamuna okhonda semba ambatsalakana pya kuphatira basa Mbuya , thangwi iye ambayesa kuchitisa Mbuya kukomerwa . 
46007033	Mbwenye mamuna wakusemba ambatsalakana kuchita pinthu pya dziko yapansi pano , thangwi iye ambafuna kuti mkazache akomerwe , 
46007034	natenepo ambaphatwa uku na uku . Mkazi okhonda sembwa penu mwali ambatsalakana pya kuphatira basa Mbuya , thangwi ambafuna kuti manungo ache na mzimu wache ene pikhale pyakupambulika kuna Mbuya . Mbwenye mkazi wakusembwa ambatsalakana pinthu pya dziko yapansi pano , thangwi iye ambafuna kuti mamunache akomerwe . 
46007035	Ndikulonga penepi kuti ndikuphedzeni , si kuti nkhukukhondesani utumbe wanu tayu . M'mbuto mwache ndikufuna kuti muchite pyonsene mwakulungama na mwakuthema , pontho mupipereke monsene mwene kuphatira basa Mbuya . 
46007036	Ngakhala mamuna anyerezera kuti akuchita pyakukhonda thema kuna mwali avunzira iye ule , pontho ngakhala pikhumbo pyache pikunyanya kukula mbanyerezera kuti iwo athema kukazhali , penepo iwo akazhali pyawo . Tenepo kweneku si kudawa tayu . 
46007037	Mbwenye ngakhala mamuna , okhonda kakamizwa na munthu , anyerezera na mtimache onsene kuti aleke semba mkaziyo , ' pontho ngakhala iye anakwanisa kuuphata mtimache mbanyerezeradi mumtima mwache chinthu chakuti achite — tenepo iye achita pyadidi kukhonda semba mkaziyo .
46007038	Natenepo nyakusemba ambachita pyadidi , mbwenye nyakukhonda semba ambachita pyadidiletu kupiringana nyakusembayo . 
46007039	Mkazi ambamangika na matongero a pabanja mwenemo mamunache ana moyo . Mbwenye mamunache angagonera mkono , mkaziyo ngwakusudzuka kasembwa na mamuna unango anafuna iye , kwache mamunayo athema kukhala mkhristu . 
46007040	Na kupiona kwanga iye anadzakhala wakukomerwa pyakwanga angakhonda sembwa , pontho ndikunyerezera kuti na ine enembo ndina Mzimu wa Mulungu . 
46008001	Kulonga pya kudya kwakuperekwa nsembe kuna mifanikizo , ande , ndimomwene kuti " tonsenefe tina udziwisi " , ninga mumbalongera anthu , kwache " udziwisi " wenewu umbachitisa munthu kukhala wakugaya , mbwenye kufunana ndiye kumbapasa munthu mphamvu . 
46008002	Munthu onsene anapiyesa kuti ana udziwisi wa pinthuyo ndimomwene kuti iye nkhabe kupidziwisisa ninga mudathema iye kupidziwa tayu . 
46008003	Mbwenye munthu anafuna Mulungu , Mulungu ambamdziwa . 
46008004	Apo , kulonga pya kudya kwakuperekwa nsembe kuna mifanikizo , timbapidziwa kuti mifanikizo yeneyi si pinthu chadichadi tayu , thangwi nkhabe Mulungu unango , mbwenye mbodzi yekha basi . 
46008005	Podi kwene kuti pana pinthu pinango pile anthu ambapithula " milungu " , penu nkhudzulu penu pansi pano , pontho podi kwene kuti pana pinthudi pizinji pyakuthulwa " milungu " , penu " ambuya " , 
46008006	kwache kuna ife , Mulungu ndi mbodzi basi , weneyu ndi Baba , nyakulenga pinthu pyonsene , pontho ife tina moyo kuti timchitise kukomerwa . Mbuyathu ndi mbodzi basi , Yesu Khristu ; kudzera muna iye Mulungu adalenga pyonsene , pontho ife tina moyo kudzera muna iye . 
46008007	Kwache ana udziwisi wa penepi si anthu onsene tayu . Kalene anango akhadzolowera kupembedza mifanikizo mwakuti na lero iwo angadya kudya kwakuperekwa nsembe kuna mifanikizo ambakumbuka basi kuti kudyako kwaperekwa nsembe kuna mifanikizo ; chikumbu mtima chawo ntchakusowa mphamvu , tenepo iwo ambanyerezera kuti kudyako kumbaaswipisa . 
46008008	Kwache kudya nkhabe kutikonwesa pamaso pa Mulungu tayu . Tingakhonda kukudya nkhabe chinataya ife ; tingakudya nkhabe chinafuna ganyali ife . 
46008009	Kwache onesesani kuti utumbe wanu wakuchita nawo pinthu pinafuna imwewo uleke kudawisa anthu anango akuchepa chikhulupiro . 
46008010	Tisangize tenepa : Iwe ule wati una " udziwisi " , ukudya m'nyumba yakupembedzeramo mfanikizo , apo munthumbo wachikumbu mtima chakusowa mphamvu angakuona ukuchita tenepo ; kadi iye hangawange mtima tayu kadyambo kudya kwakuperekwa nsembe kuna mifanikizo ?
46008011	Natenepo nyachikhulupiro chache chakuchepayu , mbaleako adaferwa na Khristu ule , anadzatayika thangwi ya " udziwisi " wako . 
46008012	Mungadawira akhristu anzanu tenepo , mbamukuwaza chikumbu mtima chawo chakusowa mphamvu , penepo mukudawira pontho na Khristu ene . 
46008013	Natenepo ngakhala kudyako kukudawisa mbaleanga , ine nkhabe dzadyave pontho nyama tayu , gopesera kudawisa mbaleangayo . 
46009001	Kadi ine si ine mtumbe tayu ? Kadi ine si ine nyakutumwa tayu ? Kadi Yesu Mbuyathu sidamuone tayu ? Kadi imwe si imwe nsapo za basa idaphatira ine Mbuya tayu ?
46009002	Podi kwene kuti anango akhonde kundiyesa nyakutumwa , kwache kuna imwe ndinedi nyakutumwa , thangwi moyo wanu wakuphatanizana na Mbuya umbatsikimizadi kuti ndine nyakutumwa . 
46009003	Anthu angandipokanya , ndimbaatawira tenepa kupitchinjiriza :
46009004	Kadi ine sidatheme tayu kupaswa kudya na chakumwa thangwi ya basa inaphata ineyi ?
46009005	Kadi sidatheme tayu kuchitambo ninga pidachita anyakutumwa anango na abale ache a Mbuya pabodzi na Peturo pakukwata mkazi wachikhristu mbandifamba naye pa ulendo wanga ?
46009006	Kadi ndi Barnaba na ine ene basi tathema kuphata basa towera tipigumanire tekha ene pyakusowa pyathu ?
46009007	Mbani nyankhondo adathema kupipagalira yekha ene pimbavunga iye pabasa ya nkhondo ? Mbani nyakulima munda wamphesa ambakhonda kudya mphesazo ? Mbani makabuswa ambakhonda kumwa mkaka wa pifuyo pimbadyesa iye ?
46009008	Pinthu penepi ine ndikupilonga nee na nzeru za anthu zokha tayu , thangwi mwambo wa Mose ukulonga chibodzibodzi . 
46009009	Timbawerenga m'mwambo wa Mose kuti , " Lekani manga ng'ombe mlomo mwenemo ikububuda tirigu . " Pinalonga Mulungu penepi , ayi iye akutsalakana pya ng'ombe pene basi ?
46009010	Kadi penepi akupilonga thangwi ya ife tayu ? Ande , pidalemberwadi ife , thangwi nyakulima na nyakuvuna ambaphata basa na chidikhiro chakuti adzatambire khundu yawo ya pyakuvunapyo . 
46009011	Ngakhala ife tidabzala mbewu za pinthu pya uzimu pakati panu , apo mphyakunensa kuti titambire pyakusowa pyathu kubulukira kuna imwe ?
46009012	Ngakhala anango athema kutambira penepi kubulukira kuna imwe , apo ife nkhabe thema kupitambira kupiringana iwo tayu ? Kwache kuthema kweneku ife hatidaphatise basa tayu . M'mbuto mwache tidapirira papinthu pyonsene , towera tileke kutchinga anthu kutambira Mphangwa Zadidi zakulonga pya Khristu . 
46009013	Kadi imwe nkhabe dziwa tayu kuti anyakuphata basa m'Nyumba ya Mulungu ambadya pya m'nyumbamo , pontho kuti anyakupereka nsembe ambatambira kubulukira pa pinapereka iwopyo ?
46009014	Ntchibodzibodzi , Mbuya adatonga kuti anyakulalika Mphangwa Zadidi atambire pyakuakoya kubulukira pakulalika kwawo mphangwazo . 
46009015	Mbwenye ine sidaphatise basa kuthema kweneku na pang'ono pene tayu , penu ine ndikulemba kalata yeneyi nee na thangwi yakuti mundichitire pinthu penepi tayu . Mbandidakomerwa kufa pyanga kusiyana nakuti munthu unango andibulusire chinthu chimbanyadira inechi . 
46009016	Ine nkhabe kwanisa kunyada thangwi yakuti ndimbalalika Mphangwa Zadidi tayu , thangwi adandipanga kuchita tenepo ndi Mbuya . Tenepo mbandidakhonda kulalika Mphangwa Zadidi mbandidakhala wadzedze pikulu . 
46009017	Mbandidasankhula ndekha kuphata basa yeneyi , ine mbandidadikhira kupagalwi , mbwenye ndikuiphata kwene pyanga na thangvi yakuti basayi adandipasa ndi Mulungu . 
46009018	Apo penepa chinapagalwi ine ninji ? Wenewu ndi mwayi wakuti ndingalalika Mphangwa Zadidi , ndizilalike mwakukhonda pagalwi , okhonda phatisa basa kuthema kwanga kulalika Mphangwa Zadidi kuti ndipagalwi nako . 
46009019	Ine ndine mtumbe nee bitchu wa munthu na mbodzi ene tayu , kwache ndidapisanduza bitchu wa munthu onsene , towera ndinyengerere anthu azinji ene kuti akhale anyakukhulupira . 
46009020	Kuna Ayuda , ndidakhala ninga Myuda , towera ndianyengerere kuti akhale anyakukhulupira . Kuna anyakuteweza mwambo wa Mose , ndidakhalambo ninga nyakuteweza mwambo wa Mose , podi kwene kuti ine nee ndili pansi pa utongi wa mwambo wa Mose tayu , towera ndianyengerere kuti akhale anyakukhulupira . 
46009021	Kuna anthu okhonda khala Ayuda , okhonda dziwa mwambo ale , ndidakhala ninga nyakukhonda khala Myuda , towera ndianyengerere kuti akhale anyakukhulupira . Penepi nee pikulonga kuti ine nkhabe vera matongero a Mulungu , kwache ndimbaveradi matongero a Khristu . 
46009022	Kuna anthu akuchepa chikhulupiro , ine ndidakhalambo ninga nyakuchepa chikhulupiro , towera ndianyengerere kuti akhale anyakukhulupira . Ine ndidakhala ninga chinthu chonsene kuna anthu onsene , towera na njira zonsene zakukwanisika , ndichitise anango a iwo kupulumuka . 
46009023	Pyonsenepi ndimbapichita thangwi ya Mphangwa Zadidi , towera na ine enembo ndikatambira mtsanzayiso wa mphangwazo . 
46009024	Kadi mumbapidziwa tayu kuti pabitchabitcha wakuthamanga azinji ambathamanga , kwache nyakufupirwa mbakhala mbodzi ? Tenepo kuthamanga kwanu kukhale kwakuti munadzatambira nako mfupo . 
46009025	Anyakuchita bitchabitcha , onsene ambasasanyikiratu mwadidi mwene , towera akatambire mfupo okhonda khala ndzidzi ukulu ene . Mbwenye ife timbapichita kuti tidzatambira mfupo wakukhala na kukhala . 
46009026	Ndi thangwi yache ndimbathamanga kuti ndikafikeletu pamadolomero . Ndi thangwi yache ndakhala ninga nyakumenya okhonda khwitcha . 
46009027	Ndimbachitisa manungo anga kukhala na mphamvu pakupimenya ndekha ene mbandiachitisa kukhala ninga bitchu , towera pidamala ine lalika kuna anthu anango ninga nyakuachemera kubitchabitcha , ndileke khondeswa kupita nawo bitchabitcha
46010001	Abale anga , ndinafuna kuti ndikukumbuseni pidachitikira makolo athu akale ale . Onsene adafamba pansi panthunzi wa makole mbawambuka panyanza yakufiyira . 
46010002	Onsene adabatizwa pidapita iwo m'makole na m'nyanza mule na kuphatanizana kwawo na Mose . 
46010003	Onsene adadya sasawa mkate wauzimu , 
46010004	mbamwa sasawa kumwa kwauzimu . Iwo adamwa kubulukira kumwala wauzimu , ukhaenda na iwo pabodzi ule ; mwala wenewu akhali Khristu . 
46010005	Kwache Mulungu hadakomerwa na azinji a iwo tayu , natenepo mitembo yawo idamala mwazikana m'thando . 
46010006	Chinchino pyonsene pidachitika pile mphyakuticheuza kuti tileke kusirira pinthu pyakuipa ninga pikhachita iwo . 
46010007	Tileke kupembedza mifanikizo ninga pikhachita anango a iwo . Ninga munalongera Malemba kuti , " Anthu adakhala pansi kuti adye na kumwa , mbipisanduka kuchita pyakuzuda . "
46010008	Tileke kuchita pyakuzuda ninga pidachita anango a iwo — anthu pikwi makumawiri na pitatu mbafa nsiku ibodzi . 
46010009	Tileke kuyesa Mbuya ninga kumuyesa kudachita anango a iwo , tenepo adaphiwa na nyoka . 
46010010	Tileke dungunya ninga kudungunya kudachita anango a iwo — tenepo iwo adavungwa na Mngelo wakudzesa imfa . 
46010011	Pyonsenepyo pidachitika kuna makolo athu , towera pikhale upangizi kuna ife . Pidalembwa , towera pikhale pyakuticheuza . Thangwi tikukhala pandzidzi , ule mamalisiro ali chifupi . 
46010012	Natenepo munthu ananyerezera kuti aimira dzololoyo , achite mpholemphole kuti aleke kugwa . 
46010013	Mayesero agumanikana na imwe ndi sasawa na mayesero ambagumanikana na anthu anango onsene . Mbwenye Mulungu ngwakukhulupirika mwakuti iye nkhabe dzatawira kuti muyeswe kupiringana mphamvu zanu tayu ; kwache ndzidzi unayeswa imwe , iye mwenechiroache anadzakusasanyirani njira yakupulumuka nayo pakukupasani mphamvu zakupirira nazo . 
46010014	Tenepo , abale anga apamtima , lekani pembedza mifanikizo . 
46010015	Ndikulonga kuna imwe ninga anthu anzeru ; mupitonge mwekha ene pyalonga inepi . 
46010016	Khomitcho imbaphatisa ife basa pimbamenya ife mkate kukumbuka Mbuya , pontho imbaperekera ife takhuta kuna Mulungu tingaimwera , tonsene tikugawana m'chiropa cha Khristu . Pontho mkate umbamenya ifewu tingaudya , tikugawana m'manungo a Khristu . 
46010017	Na thangwi yakuti pana mkate ubodzi basi , podi kwene kuti ndife azinji , ifembo
46010018	Nyerezerani pya Alsraele : Pimbadya iwo nsembe zakuperekwa kuna Mulungu paguwa , ambaphatizana pabodzi na nsembe zimbapereka iwo kuna Mulungu . 
46010019	Kadi penepa ndikulonga kuti mfanikizo , penu nsembe yakuperekwa kuna mfanikizowo ndi pinthu ?
46010020	Si tenepo tayu . Mbwenye ndikulonga kuti nsembe zimbapereka anthu okhonda khala akhristu , ambazipereka kuna mizimu yakuipa , nee kuna Mulungu tayu . Tenepo ine nkhabe funa kuti muphatizane na mizimu yakuipa tayu . 
46010021	Imwe nkhabe kwanisa kumwera khomitcho ya Mbuya , na ndzidzi onthowo khomitcho ya mizimu yakuipa tayu ; imwe nkhabe kwanisa kudyera patebulu ya Mbuya , na ndzidzi onthowo patebulu ya mizimu yakuipa tayu . 
46010022	Penu tikufuna kuchitisa Mbuya kukhala wantchanje ? Ayi tikunyerezera kuti ife ndife amphamvu kupiringana iye ?
46010023	Anango alonga mbati , " Tatawiriswa kuchita pyonsene . " Mwenemo ndimomwene , kwache si pinthu pyonsene mphyakuganyalisa tayu . " Tatawiriswa kuchita pyonsene , " kwache si pinthu pyonsene mphyakuphedza tayu . 
46010024	Munthu aleke kupisakira udidi wa yekha ene , mbwenye asakirembo anango udidi . 
46010025	Muna utumbe kudya pyonsene pyakuguliswa pamsika wanyama mbamukhonda vunza , gopesera chikumbu mtima chanu . 
46010026	Thangwi Malemba akulonga kuti , " Dziko yapansi pano na pyonsene pyakukhala mwenemo mphya Mbuya . "
46010027	Ngakhala munthu okhonda khala mkhristu anakuchemera kuti ukadye kumsuwo kwache mbunyerezera pyakwendako , ukadye pinakakupasa iye mbukhonda vunza , gopesera chikumbu mtima chako . 
46010028	Mbwenye ngakhala munthu unango anakupanga kuti , " Kudya kweneku kwaperekwa kuna milungu , " leka kudya , thangwi ya nyakukupangayo , pontho thangwi ya chikumbu mtima —
46010029	chenechi si chikumbu mtima chako tayu , mbwenye chikumbu mtima cha munthu unangoyo . Penepo munthu unango anadzavunza kuti , " Kadi utumbe wanga wakuchita pinthu utongwe na chikumbu mtima cha munthu unango ? "
46010030	Ngakhala ine ndimbapereka takhuta kuna Mulungu thangwi ya pimbadya ine , apo munthu unangombo anandisumuliranji thangwi ya kudya kumbaperekera ine nako takhuta kuna Mulungu ?
46010031	Natenepo pyonsene pinachita imwe , penu kudya na kumwa , pichiteni pyonsene kuti mudzese demelero kuna Mulungu . 
46010032	Mukhale na makhaliro okhonda dzesa nyatwa kuna Ayuda , penu kuna anthu okhonda khala Ayuda , penu kuna mpingo wa Mulungu ene . 
46010033	Muchite ninga pimbachita ine ; ine ndimbayesayesa kuti anthu onsene akomerwe na pyonsene pimbachita ine . Ine nkhabe kupisakira udidi wa ine ndekha tayu , mbwenye udidi wa anthu onsene , towera iwo apulumuswe . 
46011001	Tsanzirani inetu mphapo , ninga kutsanzira Khristu kumbachita ine . 
46011002	Ndimbakusimbani thangwi ndzidzi onsene mumbandikumbuka , pontho mumbateweza pifunziso pidakupasani ine pile . 
46011003	Mbwenye ndinafuna kuti mupivesese kuti Khristu ndi msolo wa mamuna onsene , mamuna ndi msolo wa mkazache , Mulungumbo ndi msolo wa Khristu . 
46011004	Ngakhala mamuna anapemphera , penu kulonga mphangwa zakubulukira kuna Mulungu , mwenemo avala chinthu kumsolo kwache , akuchitisa manyadzo Khristu , ule ndi msoloache . 
46011005	Mbwenye mkazi angapemphera , penu kulonga mphangwa zakubulukira kuna Mulungu okhonda vala chinthu kumsolo kwache , akuchitisa manyadzo mamunache , ule ndi msoloache ; penepo nkhabe siyana na mkazi wakuchinga mpala tayu . 
46011006	Ngakhala mkazi anakhonda vala chinthu kumsolo kwache , mphyadidi achinge tsitsi yache , penu achinge mpala . Na thangwi yakuti mphyakupasa manyadzo kuti mkazi achinge tsitsi yache , mphyadidi kuti avale chinthu kumsolo kwache . 
46011007	Mamuna nkhabe funika kuvala chinthu kumsolo kwache tayu , thangwi iye ambalandana na Mulungu mbaonesa demelero yache . Mbwenye mkazi ambaonesa demelero ya mamunache , 
46011008	thangwi mamuna hadasasanywa kubulukira kuna mkazi tayu , mbwenye mkazi adasasanywa kubulukira muna mamuna . 
46011009	Pontho mamuna hadasasanyirwe mkazi tayu , mbwenye mkazi adasasanyirwa mamuna . io Tenepo na thangwi ya angelo , mkazi athema kuvala chinthu kumsolo kwache , kuonesa kuti iye ali pansi pa utongi wa mamunache . 
46011010	
46011011	Mbwenye mukuphatanizana kwathu na Mbuya , mkazi angasowa mamuna si pinthubi , mamunambo angasowa mkazi si pinthubi . 
46011012	Mkazi adasasanywa kubulukira muna mamuna , sasawambo mamuna adabalwa na mkazi ; mbwenye Mulungu adachitisa kuti pinthu pyonsene pikhalepo . 
46011013	Pitongenimbo mwekha ngakhala mphyakuthema kuti mkazi apembedze Mulungu okhonda vala chinthu kumsolo kwache . 
46011014	Ninji apo makhaliro athu akubalwa nawo ambakufunzisani kuti mphyakupasa manyadzo kuti mamuna akhale na tsitsi yakulapha , 
46011015	mbwenye kuna mkazi ntchinthu chakumchitisa kuti akhale wakubalika ? Mulungu adapasa mkazi tsitsi yakulapha kuti ikhale chakumpsampsira nacho kumsolo kwache . 
46011016	Mbwenye ngakhala unango anafuna kupokanya penepi , inembo chinalonga ine ntchakuti , nee ife pano penu mipingo inango ya Mulungu tina mtemo unango wakupembedza nawo tayu . 
46011017	Kulonga pya matongero ali m'tchindemu , ine nkhabe kukusimbani tayu , thangwi kugumanyikana kwanu kuti mupembedze Mulungu kumbavunga pyakwanga m'mbuto mwa kuchita udidi . , 
46011018	Chakutoma ndidapangwa kuti pambakhala kukhonda vana pakati panu mungagumanyikana . Ndikukhulupira kuti penepa pana pinango pyakuonadi . 
46011019	Nkhabe penuka tayu , thangwi pakati panu pathema khala magawikano , towera anyakuchita pyamaso aoneke . 
46011020	Mungagumanyikana kumenya mkate , mumbanyerezera kuti mumbakumbuka Mbuya , kwache si tenepo tayu . 
46011021	Thangwi mungagumanyikana kudya , munthu onsene ambatomeratu kudya okhonda dikhirana , mwakuti anango ambakhala na njala mwenemo anangombo ambaledzera . 
46011022	Kadi imwe nkhabe nyumba zanu zakuti mungadyeremo na kumweramo tayu ? Penu mumbafuna kululupisa mpingo wa Mulungu na kupasa manyadzo anthu akutcherenga ? Ndilongenji kuna imwe pya penepi ? Ayi ndikusimbeni ? Sinachita tenepo na pang'ono pene tayu !
46011023	Thangwi ine ndidatambira chifunziso chidakupasani ine chile kubulukira kuna Mbuya : chifunziso chache ntchakuti mosiku udaperekwa Mbuya Yesu kuna anyamalwache ule , iye adakwata mkate , 
46011024	adapereka takhuta kuna Mulungu , adamenya mkate ule , mbalonga mbati , " Awa ndi manungo anga akuperekwa thangwi ya imwe . Chitani penepi , towera mundikumbuke . "
46011025	Pidamala iwo kudya , iye adachita chibodzibodzi . Adakwata khomitcho mbalonga mbati , " Khomitchoyi nchiverano chachinchino cha Mulungu , chakutsikimizirwa na chiropa changa . Ndzidzi onsene unachimwa imwewo , mundikumbuke . "
46011026	Penepi pikulonga kuti pandzidzi onsene unadya imwe mkatewu mbamumwera khomitchoyi , mukulalika kufa kwa Mbuya kufikirana kudza kwache . 
46011027	Natenepo munthu onsene angadya mkate wenewu , penu kumwera khomitcho ya Mbuyayi mwakukhonda thema , adawira manungo na chiropa cha Mbuya . 
46011028	Natenepo munthu mbadzati kudya mkate na kumwera khomitcho yeneyi , atome kupiona mwadidi yekha ene . 
46011029	Thangwi munthu anadya mkate , na kumwera khomitcho mwakukhonda dzindikira kuti manungo a Mbuya akulonganji , akuchitisa yekha ene kukonwa ndzidzi unadya na kumwa iye . 
46011030	Ndi thangwi yache azinji a imwe ngakusowa mphamvu , pontho ana utenda , anangombo azinji agonera kale mkono . 
46011031	Mbwenye mbatidapiona tekha ene mwadidi , nee mbatidatongwa mseru na Mulungu tayu . 
46011032	Ife timbatongwa mseru pontho kutchunyuswa na Mbuya , towera tileke konwa pabodzi na anthu a padziko yapansi pano . 
46011033	Tenepo abale anga , mungagumanyikana kuti mudye kukumbuka Mbuya , dikhiranani unango na mwanzache . 
46011034	Ngakhala unango ana njala , akadye kumsuwo kwache , towera mungagumanyikana pabodzi muleke dzakonwa pamaso pa Mulungu . Pinthu pinangombopyo ndinadzapilonga ndingadzabwera . 
46012001	Abale anga , kulonga pya mitukwa yakubulukira kuna Mzimu Wakuchena , ndinafuna kuti mupivese mwadidi . 
46012002	Mukupidziwa kuti mbamudzati sanduka kukhala akhristu , mukhadawiswa m'njira zizinji kapembedza mifanikizo yakusowa moyo . 
46012003	Na thangwi yeneyi ndapifuna kuti mupivese kuti nkhabe munthu wakutsogolerwa na Mzimu wa Mulungu anakwanisa kulonga mbati , " Yesu ngwadzedze , " pontho ngakhala munthu hanatsogolerwa na Mzimu Wakuchena tayu , iye nkhabe kwanisa kutawira na mulomo wache kuti , " Yesu ndi Mbuya ! "
46012004	Pana mitukwa ya mtundu na mtundu , mbwenye Mzimu Wakuchena mbodzi ene ndiye nyakuipereka . 
46012005	Pana njira zakusiyanasiyana zakuphatira basa , mbwenye Mbuya mbodzi ene ndiye nyakuphatirwa basayo . 
46012006	Pana mphamvu zakusiyanasiyana zakukwanisa kuphatisa basa , mbwenye Mulungu mbodzi ene ndiye nyakupereka mphamvu kuna anthu onsene zakuphatira basa inaphata iwoyo . 
46012007	Mzimu Wakuchena ambaoneka kuphata basa muna munthu onsene m'njira zinango , towera munthuyo aganyalise anango onsene . 
46012008	Mzimu Wakuchena ambapasa munthu unango mtukwa wakulonga mafala anzeru . Kuna unango Mzimu Wakuchena onthoyo ambapereka mtukwa wakulonga mafala audziwisi . 
46012009	Mzimu Wakuchena onthoyo ambapasa munthu unango chikhulupiro , unangombo ambampasa mphamvu zakuwangisa nazo utenda . 
46012010	Mzimu Wakuchena ambapasa munthu unango mphamvu zakuchita nazo pyakudodomesa ; unango mtukwa wakulonga mphangwa zakubulukira kuna Mulungu ; unangombo nzeru zakusiyanisa nazo pakati pa mitukwa yakubulukira kuna Mzimu Wakuchena na yakubulukira kwinango . Unango ambampasa mtukwa wakulonga pilongero pyachilendo , unangombo mtukwa wakuthumbusula pilongeropyo . 
46012011	Mbwenye nyakuchitisa pinthu pyonsenepi ndi Mzimu Wakuchena mbodzi onthoyo . Iye ambapereka kuna munthu onsene na kufuna kwache mitukwa ya mtundu na mtundu . 
46012012	Khristu akhala ninga manungo abodzi akukhala na mapindi mazinji . Manungo ngabodzi ene basi , podi kwene kuti ana mapindi mazinji . 
46012013	Podi tikhale Ayuda penu anthu okhonda khala Ayuda , mabitchu penu mtumbe , tabatizwa na Mzimu Wakuchena onthoyo kutisanduza kukhala manungo abodzi , pontho tonsene tapaswa Mzimu mbodziyo kuti timwe . 
46012014	Manungo hana phindi ibodzi yokha tayu , mbwenye ana mapindi mazinji . 
46012015	Ngakhala dzinyalo inalonga kuti , " Thangwi yakuti si ine dzanja , si ineve phindi ya manungo tayu , " yeneyi si thangwi ya kumulekesa kukhala phindi ya manungo tayu . 
46012016	Ngakhala khutu inalonga kuti , " Na thangwi yakuti si ine diso , si ineve phindi ya manungo tayu , " yeneyi si thangwi ya kumulekesa kukhala phindi ya manungo tayu . 
46012017	Ngakhala manungo onsene akhali diso , mbadakwanisa tani kuva ? Ngakhala akhali khutu yokha , mbadakwanisa tani kununkhiza ?
46012018	Kwache Mulungu adaikha phindi yonsene yakusiyanasiyana kumanungo ninga mudapifunira iye . 
46012019	Ngakhala mapindi onsene akhali phindi ibodzi ene basi , nee mbapadakhalave manungobi . 
46012020	Ninga muna ipyomu , mapindi alipo mazinji , mbwenye manungo ngabodzi ene basi . 
46012021	Natenepo , diso nkhabe kwanisa kulonga kuna dzanja kuti , " Ine nkhabe kukufuna tayu ! " penu msolo kukwanisa kulonga kuna dzinyalo kuti , " Ine nkhabe kukufuna tayu ! "
46012022	Kwache ndimomwene kuti nkhabe chinakwanisa ife kuchita pakusowa mapindi anango a manungo , ale ambaoneka ninga ngakusowa mphamvu , 
46012023	pontho mapindi ale ambayesa ife kuti ngakukhonda thema kulemedzwa ndiye ambatsalakana ife pikulu . Mapindi anango a manungo okhonda thema kuoniwa ndiye ambavazikwa mwadidi mwene , 
46012024	pinthu pyakuti mapindi a manungo akuthema kuoniwa nkhabe kupifuna tayu . Mulungu mwenechiroache aphatanizana manungo pabodzi tenepa , towera mapindi akusowa chilemedzo ale , alemedzwe pikulu . 
46012025	Natenepo m'manungo paleke khala magawikano , mbwenye mapindi ache onsene akusiy anas iy ana atsalakane pya unango na mwanzache . 
46012026	Ngakhala phindi ibodzi inava kupha m'manungo , mapindi anango onsene wo ambavambo kupha nayo pabodzi . Ngakhala phindi ibodzi inatambira chilemedzo , mapindi anango onsenewo ambakomerwambo nayo pabodzi . 
46012027	Monsene ndimwe manungo a Khristu , pontho munthu onsene wa imwe ndi phindi ya manungowo . 
46012028	Mulungu aikha pyonsene mumpingo m'mbuto mwache : pambuto yakutoma aikhapo anyakutumwa , pambuto yachiwiri maprofeti , pambuto yachitatu afunzisi , kubuluka penepo anyakuchita pyakudodomesa , kubuluka penepo anyakukhala na mphamvu zakuwangisa nazo utenda , penu anyakuphedza anango , penu anyakutsogolera , penu anyakulonga pilongero pyachilendo . 
46012029	Si onsene mbanyakutumwa , penu maprofeti , penu afunzisi tayu . Si onsene ana mphamvu zakuchita nazo pinthu pyakudodomesa , 
46012030	penu kuwangisa utenda , penu kulonga pilongero pyachilendo , penu kuthumbusula pilongeropyo tayu . 
46012031	Apo ikhani mtimanu pana mitukwa yakufunika pikulu . Kwache chadidiletu cha pyonsenepi chili m'tchindemu . 
46013001	Ndingakwanise kulonga na pilongero pya anthu na pya angelo pene , kwache ndingakhonda kumfuna mwanzanga , kulonga kwanga kunakhala ninga kulira kwa utale , penu kusokosa kwa nkhotcho . 
46013002	Ndingakwanise kukhala na mtukwa wakulonga mphangwa zakubulukira kuna Mulungu , mbandidziwa pinthu pyonsene na kuvesa pyakubisika pyonsene ; ndingakwanise kukhala na chikhulupiro chonsene chakukwanisa kuthukusa nacho mapiri — kwache ndingakhonda kumfuna mwanzanga , ine nkhabe basa . 
46013003	Ndingakwanise kupereka pyonsene pina ine kuna anyakutcherenga , pontho ndingakwanise kupereka manungo anga kuti apitswe " — kwache ndingakhonda kumfuna mwanzanga , penepi nkhabe kundiganyalisa tayu . 
46013004	Kufunana nkhwakupirira pontho nkhwakukoma mtima ; nkhabe bivu , penu kugaya , penu kutumbama tayu . 
46013005	Kufunana nkhabe tikana , penu kupifuna kokha kwene , penu kuzhangali tayu ; kufunana nkhabe koya mangawa a pyakudawa tayu . 
46013006	Kufunana nkhabe komerwa na pyakuipa tayu , mbwenye kumbakomerwa na pyakuonadi . 
46013007	Kufunana nkhabe taya mtima ; pontho chikhulupiro chache , chidikhiro chache na kupirira kwache nkhabe chimwana tayu . 
46013008	Kufunana nkhwakukhala na kukhala . Pana mphangwa zakubulukira kuna Mulungu , kwache zinadzamala . Pana mitukwa yakulonga na pilongero pyachilendo , kwache zinadzamala . Pana udziwisi , kwache unadzamala . 
46013009	Thangwi mtukwa wathu wa udziwisi na wakulonga mphangwa zakubulukira kuna Mulungu nee ngwamumphu tayu , 
46013010	mbwenye ndzidzi ungadzafika wakuti Mulungu asasanye pinthu pyonsene kukhala pyakuthema monsene mwene , penepo pinthu pyakukhonda khala pyamumphupyo pinadzamala . 
46013011	Pikhali ine mwana , kulonga kwanga , kupiona kwanga kwa pinthu na kunyerezera kwanga konsene kukhali kwauwana . Chinchino na thangwi yakuti ndine mamunamkulu , pya uwana nkhabeve napyo basa tayu . 
46013012	Pinaona ife chinchino pyakhala ninga nkhope yokhonda oneka mwadidi pa gilazi yakuonera , tenepo tinadzaona nkhope na nkhope . Chinadziwa ine chinchino ntchokhonda khala chamumphu , tenepo chenecho chinadzakhala chamumphu — ninga udziwisi wa Mulungu pana ine ngwamumphu . 
46013013	Pana pinthu pitatu pyakukhala na kukhala . Pinthu penepi mphipi : chikhulupiro , chidikhiro , na kufunana ; mbwenye kufunana nkhukulu pyakwanga kupiringana pinangopi . 
46014001	Imwe mwathema kuchita chipapo kuti mukhale nako kufunana , pontho muikhe mtima pamitukwa imbapasa Mzimu Wakuchena ile , makamaka mitukwa yakulonga mphangwa zakubulukira kuna Mulungu . 
46014002	Munthu wakulonga na pilongero pyachilendo nkhabe longa kuna anthu tayu , mbwenye kuna Mulungu , thangwi nkhabe munthu ambavesa mwadidi pinthu pinalonga iyepyo tayu . Iye ambalonga na mphamvu za Mzimu Wakuchena pinthu pyakuonadi pyakubisika . 
46014003	Mbwenye munthu wakulonga mphangwa zakubulukira kuna Mulungu , ambalonga kuna anthu towera aaphedze , kuawangisa mtima , pontho kuathonthoza mtima na mphangwazo . 
46014004	Munthu wakulonga na pilongero pyachilendo ambapiphedza yekha ene , mbwenye nyakulonga mphangwa zakubulukira kuna Mulungu ambaphedza mpingo onsene . 
46014005	Ndikhafunadi kuti monsenene mulonge na pilongero pyachilendo , kwache ndikhapifuna pyakwanga pene kuti mukhale na mtukwa wakulonga mphangwa zakubulukira kuna Mulungu . Thangwi munthu wakulonga mphangwa zauprofeti zakubulukira kuna Mulungu ngwakufunika pikulu kupiringana nyakulonga na pilongero pyachilendo — pangakhonda khala munthu unango wakukwanisa kuthumbusula pinalonga iyepyo , towera mpingo onsene uphedzeke . 
46014006	Tenepo abale anga , ndingadza kuna imwe mbandilonga na pilongero pyachilendo munadzaganyalinji ? Nkhabe na pang'ono pene tayu , ndingakhonda kudza na chidziwiso chakubulukira kuna Mulungu , penu udziwisi , penu mphangwa zakubulukira kuna Mulungu , penu chifunziso . 
46014007	Kwatani pinthu pyakuimbira pyakusowa moyo pyakukhala ninga chitoliro penu nyakutangale mbamuimba — apo anthu anadzadziwa tani kulira kwapyo , ngakhala pyakuimbirapyo pyadyerana ?
46014008	Ngakhala nyakuimba ngoma hanaiimba mwakuveka pyadidi tayu , anafuna dzasasanyika kuti aende kunkhondo mbani ?
46014009	Ntchibodzibodzi , apo anthu anadzavesa tani pinalonga imwepyo , ngakhala mphangwa zinalonga imwe na pilongero pyachilendo nkhabe veka mwadidi tayu ? Mafala anu anadzambuluka na mphepo . 
46014010	Pilongero pilipo pizinji padziko yapansi pano , kwache nee chibodzi chimbakhonda longa pyakuveka tayu . 
46014011	Mbwenye ine ndingakhonda dziwa chilongero chakulongwa na munthu unango , nyakulongayo anadzakhala mlendo kuna ine , inembo ndinadzakhala mlendo kuna iye . 
46014012	Na thangwi yakuti mumbaikha mtima pakukhala na mitukwa yakubulukira kuna Mzimu Wakuchena , imwe mwathema kukhala na chipapo kuphatisa basa pikulu pene mitukwa imbaphedza kuwangisa mpingo ile . 
46014013	Munthu wakulonga na pilongero pyachilendo athema kupemphera kuti akhale na mtukwa wakuthumbusula pinalonga iyepyo . 
46014014	Thangwi ngakhala ndinapemphera na pilongero pyachilendo , mzimu wanga ndiye umbapemphera , mbwenye manyerezero anga nkhabe kwatapo khundu tayu . 
46014015	Ndichitenji mphapo ? Ndinadzapemphera na mzimu wanga mbandidzapemphera na manyerezero anga . Ndinadzaimba na mzimu wanga mbandidzaimba na manyerezero anga . 
46014016	Ngakhala unapereka takhuta kuna Mulungu na mzimu wako okha , apo munthumbo wakukhala nawo penepo , okhonda dziwa pya penepi , anakwanisa tani kulonga kuti , " Ameni " kutawira kupemphera kwako kwakupereka nako takhutako ?
46014017	Podi kwene kuti kupereka kwako takhuta kuna Mulungu kukome tani , munthu unangoyo nkhabe phedzeka nako na pang'ono pene tayu . 
46014018	Ndinapereka takhuta kuna Mulungu thangwi ndimbalonga na pilongero pyachilendo kupiringana monsenene . 
46014019	Mbwenye ndikhapifuna pyakwanga pene kulonga mafala mashanu basi mumpingo , ale anakwanisa kuviwa , towera ndifunzise nawo anthu anango , kusiyana nakuti ndilonge mafala pikwipikwi na pilongero pyachilendo . 
46014020	Abale anga , lekani nyerezera ninga ana ang'ono ; papinthu pyakuipa khalani ninga ana , mbwenye akulu m'manyerezero . 
46014021	M'Malemba pyalembwa kuti , " Mbuya alonga mbati , ' Ndinadzalonga kuna anthu anga pakuphatisa basa amuna akulonga na pilongero pyachilendo . Ndinadzalonga kudzera muna milomo ya anthu achilendo , kwache anthu anga nkhabe dzandivera tayu basi . ' "
46014022	Natenepo , mkhristu angalonga na pilongero pyachilendo , ntchidzindikiro kuna anthu okhonda khala akhristu , nee kuna akhristu tayu , mbwenye mtukwa wakulonga mphangwa zakubulukira kuna Mulungu ntchidzindikiro kuna akhristu , nee kuna anthu okhonda khala akhristu tayu . 
46014023	Ngakhala mpingo onsene wagumanyikana , onsene mbatoma kulonga na pilongero pyachilendo , ayi anthu okhonda dziwa pya penepi , penu anthu okhonda khala akhristu angapita muna iwomo , nkhabe dzalonga tayu kuti monsenene mwayaluka ?
46014024	Mbwenye ngakhala onsene analonga mphangwa zakubulukira kuna Mulungu , munthu okhonda dziwa pya penepi , penu okhonda khala mkhristu angapita muna iwomo , anadzadzindikira kudawa kwache kubulukira pa pinava iyepyo . Anadzalaswa mtima na pyonsene pyava iye . 
46014025	Manyerezero ache akubisika anadzabuluswa pakwecha , natenepo anadzalamba mbapembedza Mulungu , mbatawira mbati , " Andedi , Mulungu ali pakati panu ! "
46014026	Abale anga , penepa ndikufuna kulonga kuti , ndzidzi unagumanyikana imwe kupembedza Mulungu , munthu mbodzi ana nyimbo , unango ana chifunziso , unango ana chidziwiso chakubulukira kuna Mulungu , unango ana mphangwa zakuti alonge na pilongero pyachilendo , pontho unango wakukwanisa kuthumbusula pilongero pyachilendopyo . Pyonsenepi pyathema kuchitwa kuphedza napyo mpingo . 
46014027	Ngakhala anango anafuna kulonga na pilongero pyachilendo , athema kulonga mbawiri penu atatu basi , kwache achite kupitisirana , pontho pakhale munthu unango wakukwanisa kuthumbusula pinalongwapyo . 
46014028	Mbwenye ngakhala nkhabepo munthu wakukwanisa kupithumbusula , penepo nyakupilongayo athema kumatama mbalonge kuna yekha ene , pontho kuna Mulungu . 
46014029	Anthu awiri penu atatu athema kulonga mphangwa zakubulukira kuna Mulungu , anango onsene apione mwadidi pinalongwapyo . 
46014030	Mbwenye ngakhala munthu unango wakukhala pansi penepo atambira mphangwa zakubulukira kuna Mulungu , adatoma kulongayo athema kumatama . 
46014031	Monsenene munakwanisa kulonga mphangwa zakubulukira kuna Mulungu mwakupitisirana , towera munthu onsene afunze pontho awangiswe mtima . 
46014032	Mtukwa wakulonga mphangwa zakubulukira kuna Mulungu uli pansi pautongi wa nyakulongayo , 
46014033	thangwi Mulungu nkhabe funa kuti tikhale mwakuvunganyikana tayu , mbwenye mwamtendere . Ninga muna ipyo kuna anthu m'mipingo yonsene ya Mulungu , 
46014034	akazi athema kumatama pamigumano ; iwo nkhabe tawiriswa kulonga tayu . Iwo athema kukhala akuvera ninga mumbapilongera mwambo wa Chiyuda . 
46014035	Ngakhala iwo anafuna kudziwa pinthu pinango , akavunze amunawo angaenda kwawo . Ntchinthu chakuchitisa manyadzo kuti mkazi alonge mumpingo . 
46014036	Kani mafala a Mulungu adabulukira kuna imwe ? Penu kuti adadza kuna imwe mwekha ?
46014037	Ngakhala unango anapinyerezera kuti ndi nyakulonga mphangwa zakubulukira kuna Mulungu , penu kuti ana mtukwa wauzimu , athema kudzindikira kuti pinakulemberani inepi ndi matongero a Mbuya . 
46014038	Mbwenye ngakhala iye anakhonda kuvesera penepi , imwembo lekani kumvesera . 
46014039	Tenepo , abale anga , ikhani mitimanu pakulonga mphangwa zakubulukira kuna Mulungu , pontho lekani khondesa anthu kulonga na pilongero pyachilendo . 
46014040	Pinthu pyonsene pichitwe mwakuthema pontho mwakundendemera . 
46015001	Abale anga , ndinafuna kukukumbusani chinchino pya Mphangwa Zadidi zidalalika ine kuna imwe , pontho zidatambira imwe zile , zile ndi maziko padakhazikika chikhulupiro chanu pale . 
46015002	Mphangwa zidalalika ine kuna imwe ndi Mphangwa Zadidi . Imwe mwapulumuka ngakhala munaphatisa nganganga mphangwazo , gopesera kukhulupira kwanu kunadzakhala kwapezi . 
46015003	Ndidakupasani pidatambira ine , pile mphyakufunika kupiringana pyonsene : penepi mphyakuti Khristu adafera pyakudawa pyathu ninga munalongera Malemba ;
46015004	kuti iye adaikhwa m'masiye , pontho kuti adalamuswa kuimfa pidagwanda nsiku zitatu , ninga munalongera Malemba ;
46015005	kuti iye adaonekera kuna Peturo , pontho kubuluka penepo kuna anyakutumwa khumi na awiri ale . 
46015006	Kubuluka penepo iye adaonekera kuna anthu azinji ene kupiringana madzana mashanu a anyakumtewerache kabodzi kene , azinji ngale ana moyo na lero , podi kwene kuti anango adagonera mkono . 
46015007	Tenepo iye adaonekera kuna Yakobo , kubuluka penepo kuna anyakutumwa onsene . 
46015008	Pakumalisira pache iye adaonekerambo kuna ine . Penepi kuna ine pikhali ninga kubalwa kwa munthu nsiku zache zidzati kwana . 
46015009	Thangwi ndine wakumalisiraletu pakati pa anyakutumwa onsene . Ine nkhabe thema kuchemerwa nyakutumwa tayu , thangwi ndidasanyisa mpingo wa Mulungu . 
46015010	Mbwenye na kukoma mtima kwa Mulungu , chinchino ndili ninga munandionera imwe muno , kukoma kwache mtima nee kukhali kokhonda ganyalisa tayu . Ndidaphatadi basa mwakuwangisa kupiringana anyakutumwa anango onsene , podi kwene kuti si ine ndidaphata tayu , mbwenye kukoma mtima kwa Mulungu ndiye kudaphata basa pabodzi na ine . 
46015011	Tenepo zenezi ndi mphangwa zimbalalika ife tonsene , penu ndine ndizilalike , penu ndiwo , pontho zenezi ndi mphangwa zakhulupira imwe zile . 
46015012	Podi mphangwa zinalalika ifezi nsakuti Khristu alamuswa kuimfa , apo pikukwanisika tani kuti anthu anango alonge kuti anthu akufa hanadzalamuswa mbakhala na moyo tayu ?
46015013	Ngakhala mphyakuonadi , ndiye kuti Khristu hadalamuswe kuimfa tayu , 
46015014	pontho ngakhala Khristu hadalamuswe kuimfa tayu , pinalalika ifepi mphyapezi , pontho chikhulupiro chanu ntchapezi . 
46015015	Kuthimiza penepa ife taoneka akunama pya Mulungu , thangwi tachitira umboni kuti Mulunguyo adalamusa Khristu kuimfa . Mbwenye ngakhala mphyakuonadi kuti anthu akufa hanadzalamuswa mbakhala pontho na moyo tayu , ndiye kuti iye hadalamusa Khristu kuimfa tayu . 
46015016	Thangwi ngakhala anthu akufa hanalamuswa kuimfa tayu , ndiye kuti Khristu hadalamuswembo tayu . 
46015017	Ngakhala Khristu hadalamuswe kuimfa tayu , ndiye kuti kukhulupira kwanu nkhwapezi , pontho kudawa kwanu mukuthimiza kukhala nako basi . 
46015018	Penepa mbapidalonga pontho kuti anyakukhulupira Khristu adagonera mkono ale , ngakutayikambo . 
46015019	Ngakhala chidikhiro chathu pana Khristu ntchadidi pamoyo uno ene basi , penepo tathema kuverwa nsisi pyakwanga kupiringana munthu unango onsene padziko yapansi . 
46015020	Mbwenye pyakuonadi mphyakuti Khristu alamuswa kuimfa kutsikimiza kuti anango adagonera mkono ale , anadzalamuswambo . 
46015021	Na thangwi yakuti imfa idadza kudzera muna munthu mbodzi , sasawambo kulamuswa kuimfa kumbadza kudzera muna munthu mbodzi . 
46015022	Na thangwi yakuti anthu onsene ambafa thangwi yakuphatanizana kwawo na Adamu , sasawambo anthu onsene anadzalamuswa kuimfa , thangwi ya kuphatanizana kwawo na Khristu . 
46015023	Mbwenye munthu onsene anati adzalamuswe pandzidzi wache wakuthema : adatoma pa onsene ndi , Khristu ; kubuluka penepo pandzidzi unafuna dzabwera pontho Khristu , anthu ale ngache anadzalamuswambo . 
46015024	Tenepo kumala kwa pinthu pyonsene kunadzafika . Khristu anadzakunda mizimu yonsene yakukhala na utongi , ufumu na mphamvu , pontho anadzapereka ufumu kuna Mulungu , ule ndi Baba . 
46015025	Thangwi Khristu athema kutonga ninga mfumu kufikirana Mulungu akunde anyamalwa onsene mbaaikha pansi pamanyalo ache . 
46015026	Nyamalwa wakumalisiraletu dzakundwa anadzakhala imfa . 
46015027	Thangwi Malemba akulonga kuti , " Mulungu adaikha pinthu pyonsene pansi pamanyalo ache . " Mphyakuveka kuti mafala akuti , " pinthu pyonsene " nkhabe thimizapo tayu Mulungu mwenechiro , nyakuikha pinthu pyonsene pansi pa utongi wa Khristu ule . 
46015028	Mbwenye pinthu pyonsene pingamala ikhwa pansi pa utongi wa Khristu , penepo iye , Mwanayo , anadzapiikha ekha ene pansi pa utongi wa Mulungu , adaikha pinthu pyonsene pansi pa utongi wa Khristu ule , tenepo Mulungu anadzakhala na utongi monsene mwene pa pyonsene . 
46015029	Ngakhala nkhabe kulamuka kuimfa , apo anthu ale ambabatizwa m'mbuto mwa anthu akufa akuchitanji ? Ngakhala anyakufa hanadzalamuswave kuimfa tayu , apo ninji anthu ambabatizwa m'mbuto mwa anyakufa ?
46015030	Apo ifembo , ninji tikupipereka kuna pyakugoswa ndzidzi onsene ?
46015031	Abale anga , nsiku na nsiku imfa ndimbaiona ! Ndikulonga penepi thangwi ya kukunyadirani kwanga m'moyo wathu wakuphatanizana na Khristu Yesu . 
46015032	Ngakhala ndidamenyana na anthu a ku Efeso akhakhala ninga pirombo pyantsanga ale , pakuteweza kwene manyerezero aumunthu , penepo ndaganyalinji ? Ngakhala anyakufa hanadzalamuswa tayu , tenepo tichite ninga munalongerwa ipyo kuti , " Tendeni tidye na kumwa pyathu , podi mangwana tinafa . "
46015033	Lekani kupinyengeza . " Kuphatizana na anthu akuipa kumbaipisa makhaliro adidi . "
46015034	Kungunukani , pontho lekani makhaliro anu akudawa . Mwathema kuchita manyadzo na pinakupangani inepi kuti anango pakati panupa ngokhonda dziwa Mulungu . 
46015035	Unango anati avunze mbati , " Pingakwanisike tani kuti anthu akufa adzalamuswe kuimfa ? Iwo angadzalamuswa anadzakhala na manungo amtundu wanji ? "
46015036	Pupwewe ! Ungabzala mbewu m'mataka , iyo nkhabe mera tayu ingakhonda kufa . 
46015037	Tenepo chinabzala iwecho ndi mbewu ene pyayo , penu ya tirigu , penu inango ene , nee si mmera unafuna dzamera ule tayu . 
46015038	Mbwenye Mulungu ambaisanduza mbewuyi kukhala na manungo anango ninga montho munapifunira iye ; iye ambapasa mbewu yonsene manungo ache ene akuthemerana na iyo . 
46015039	Mnofu wa pinthu pyamoyo nkhabe khala sasawa tayu ; mnofu wa munthu ngwamtundu unango , wa nyama ngwamtundu unango , wa mbalame ngwamtundu unango , pontho wa nsomba ngwamtundu unangombo . 
46015040	Pana pinthu pya kudzulu na pya pansi pano ; kubalika kwa pinthu pya kudzulu nkhwakusiyana na kubalika kwa pinthu pya pansi pano . 
46015041	Dzuwa ina kubalika kwache , mwezi una kubalika kwawo , nyenyezimbo zina kubalika kwazo , pontho na pakati pa nyenyezi pene pana kubalika kwakusiyanasiyana . 
46015042	Pinadzakhalambo sasawa anthu akufa angadzalamuswa . Tingaikha manungo m'masiye , ambakhala akuvunda ; mbwenye angadzalamuswa , anadzakhala okhonda vunda . 
46015043	Manungo angaikhwa m'masiye ambakhala okhonda balika pontho akusowa mphamvu , mbwenye angadzalamuswa , anadzakhala akubalika pontho amphamvu . 
46015044	Manungo ambaikhwa m'masiye ngakubalwa nawo , mbwenye anafuna dzalamuswa , anadzakhala manungo auzimu . Tenepo ngakhala pana manungo akubalwa nawo , pathema pontho kukhala manungo auzimu . 
46015045	Thangwi Malemba akulonga kuti , " Adamu , munthu wakutoma ule , adalengwa wamoyo . " Mbwenye Adamu , wakumalisa ule , ndi Mzimu wakupasa moyo . 
46015046	Chimbatoma kudza si manungo auzimu tayu , mbwenye manungo akubalwa nawo , kubuluka penepo manungo auzimu . 
46015047	Adamu , munthu wakutoma ule , adabulukira pansi pano , pontho adasasanywa na mataka . Mbwenye Adamu wachiwiri ule , adabulukira kudzulu . 
46015048	Ale ngapansi pano akhala ninga munthu adasasanywa na mataka ule , mbwenye ale ngakudzulu akhala ninga munthu adabulukira kudzulu ule . 
46015049	Chinchino ninga montho mwalandana ife na munthu wakusasanywa na mataka , sasawambo tinadzalandana na munthu wakubulukira kudzulu ule . 
46015050	Abale anga , chinalonga ine ntchakuti mnofu na chiropa nkhabe kwanisa kukwata khundu mu Ufumu wa Mulungu tayu , pontho pinthu pimbavunda pile nkhabe kwanisa kukwata khundu pa pyokhonda vunda pile tayu . 
46015051	
46015052	
46015053	Thangwi pinthu pyakuvunda pyathema kusanduzwa pyokhonda vunda , pinthu pyakufa pyathema sanduzwa pyokhonda kufa . 
46015054	Tenepo manungo ambavundawa angadzasanduzwa okhonda vunda , pontho manungo ambafa ale , angadzasanduzwa okhonda kufa , penepo pinadzakwanakwanadi pinalonga Malemba pile kuti , " Imfa yafudzwa pontho yakundwa monsene mwene ! "
46015055	" Iwe , Imfa , kukunda kwako kuli kupi ? Iwe , Imfa , mphamvu zako zakukuwaza nazo zili kupi ? "
46015056	Mphamvu za imfa zakukuwaza nazo anthu zimbabulukira kuna pyakudawa , pyakudawambo pimbakhala na mphamvu thangwi ya mwambo . 
46015057	Mbwenye tipereke takhuta kuna Mulungu , ule ambatichitisa kukunda kudzera muna Mbuyathu Yesu Khristu !
46015058	Natenepo , abale anga apamtima , imirani dzololo , pontho lekani tekenyeka . Ndzidzi onsene phatani basa ya Mbuya na chipapo , thangwi imwe mukupidziwa kuti basa imbaphatira imwe Mbuyayi , si yakusowa basa tayu . 
46016001	Kulonga pya chakupereka chidalemba imwe kuti chiperekwe kuphedza nacho anthu a Mulungu mu Yudea , imwe mwathema kuchita pinthu pidalonga ine kuna mipingo ya m'nthemba ya Galatia . 
46016002	Pansiku ya Dimingu yonsene munthu onsene wa imwe athema kupambula kobiri zidaganyali iye , mbizikoyiwe , towera ine ndingadzabwera palekeve dzakhala kusonkhesa tayu . 
46016003	Tenepo ndingadzafika ndinadzapereka makalata a umboni kuna anthu asankhula imwe ale , inembo ndinadzaatuma kuti akapereke mitukwanuyo ku Yerusalemu . 
46016004	Mbwenye ngakhala mphyakufunika kuti ine ndiendembo , penepo iwo anakwanisa kwenda nane pabodzi pene . 
46016005	Ndinadzafika kwanuko , ndingamala fambira m'nthemba ya Makedonia — thangwi ndathema kugwanda na m'nthemba ya Makedonia . 
46016006	Mwinango ndinakhala namwe kwanuko ndzidzi ene , penu mainja onsene , towera imwe mukwanise kundiphedza kuthimiza ulendo wanga konsene kunafuna ine dzaenda . 
46016007	Thangwi ine nkhabe funa kukuonani mwachigwandira kwene tayu paulendo wanga unaenda inewu , mbwenye Mbuya angapifuna , ndikudikhira kukhala namwe ndzidzi ene . 
46016008	Ndinati ndikhale mumzinda wa Efeso muno kufikirana nsiku ya Pentekosti ikwane , 
46016009	thangwi njira zafungulwa zakuti ndinakwanisa kuphata basa mwadidi , podi kwene kuti anyakundipokanya ainjipa . 
46016010	Ngakhala Timoti anadza kwanuko muonesese kuti mwamtambira mwadidi pakati panu , thangwi iye akuphatira basa Mbuya ninga munachitira inembo . 
46016011	Paleke khala munthu na mbodzi ene wakumyang'ana na diso ibodzi , mbwenye mumphedze kuthimiza ulendo wache mwamtendere , towera abwerere kuna ine kuno ; thangwi ndikumdikhira kudza kuno pabodzi na abale anango . 
46016012	Kulonga pya mbale Apolo . Ndidamdembetera kazinji kene kuti akufambireni pabodzi pene na abale anango , kwache iye hakhafuna tayu kuti aende ndzidzi wenewu . Mbwenye angadzagumana ndzidzi wadidi , anati adze . 
46016013	Khalani m'maso , khalani dzololo m'chikhulupiro chanu , pontho khalani anthu akuwanga mtima na amphamvu . 
46016014	Pyonsene pinachita imwe mupichite mwakufunana . 
46016015	Imwe mukupidziwa kuti Stefanasi na banjache mbanthu akutoma kusanduka akhristu m'nthemba ya Akaya , pontho kuti apipereka okha ene kutumikira anthu a Mulungu . Ndikukupemphani imwe abale anga kuti
46016016	imwe muvere anthu ninga enewa , pontho na ale onsene ambaphata basa na kutumukira nawo pabodzi . 
46016017	Ndakomerwa pyakwanga na kudza kwachita Stefanasi , Fortunato na Akaiko , thangwi iwo achita pinthu kuna ine ninga ndimwe mukupichita , podi kwene kuti imwe pakhali nkhabepo . 
46016018	Iwo adanditsitsimusa pyakwanga , ninga pidachita iwo kuna imwe . Anthu ninga enewa athema kulemedzwa . 
46016019	Mipingo ya m'nthemba ya Asia ikupereka mwenyikiro kuna imwe ; Akila na Priskila , pontho mpingo onsene umbagumanyikana m'nyumba mwawo kupemphera ule ukupereka kuna imwe mwenyikiro wachikhristu mwakukomerwa . 
46016020	Abale onsene kuno akupereka mwenyikiro . Pasanani mwenyikiro wachikhristu kuonesa kufunana kwanu unango na mwanzache . 
46016021	Na dzanja yanga ene ndikulemba mafalawa awa : Mwenyikiro wakubulukira kuna ine , Paulo . 
46016022	Munthu anakhonda funa Mbuyayo , dzedze kuna iye . Mbuyathu , bwerani !
46016023	Kukoma mtima kwa Mbuya Yesu kukhale namwe . 
46016024	Kukufunani kwanga kukhale namwe monsenene kudzera muna Khristu Yesu . 
47001001	Kubulukira kuna ine Paulo , nyakutumwa wa Yesu Khristu na kufuna kwa Mulungu , pontho na kuna mbaleathu Timoti — Kwenda kuna mpingo wa Mulungu mu Korinto , pontho kuna anthu onsene a Mulungu m'nthemba yonsene ya Akaya . 
47001002	Kukoma mtima na mtendere pyakubulukira kuna Mulungu Babathu pontho Mbuya Yesu Khristu pikhale namwe . 
47001003	Tendeni tipereke takhuta kuna Mulungu Baba wa Mbuyathu Yesu Khristu , Baba wa nsisi , Mulungu ambatiphedza monsene mwene ule . 
47001004	Iye ambatiphedza panyatwa zathu zonsene , towera ifembo tikwanise kuphedza anthu anango ale ana nyatwa za mtundu na mtundu na chiphedzo chonthocho chidatambira ife kubulukira kuna Mulungu . 
47001005	Ninga munakwatira ife khundu m'nyatwa zizinji za Khristu , monthomonthomo ifembo kudzera muna Khristu takwata khundu m'chiphedzo chikulu cha Mulungu . 
47001006	Ngakhala ife tinaona nyatwa , ndi thangwi ya kufuna kuphedza na kupulumusa imwepo ; ngakhala ife tinaphedzwa , na imwe enembo munaphedzwa pontho na kukuchitisani kuti mukhale na mphamvu zakupirira nazo nyatwa sasawa ninga munapirira ifembo . 
47001007	Tenepo chidikhiro chathu pana imwe nkhabe tekenyeka tayu ; ife tikupidziwa kuti ninga munasanyikira imwe pabodzi na ife , munati mudzatambirembo chiphedzo pabodzi na ife . 
47001008	Tikufuna kuti mudziwe , abale , pya nyatwa zikhadaona ife kunthemba ya Asia . Mitolo idathukuliswa ife ikhali ikulu pyakwanga mwakuti tidataya mtima pyakukhala na moyo . 
47001009	Tikhaona ninga tathema kufa . Mbwenye penepi pidachitika , towera tileke kupinyindira tekha ene , mbwenye tinyindire Mulungu ene basi , nyakulamusa anthu kuimfa ule . 
47001010	Iye adatipulumusa kuna pyakugoswa pya imfafl ninga penepi , pontho anati adzatipulumuse ; tenepo ife taikha chidikhiro chathu pana iye towera iye athimize kutipulumusa , 
47001011	ndzidzi unatiphedza imwe pakutipempherera . Tenepo kutipempherera kwanu kukulu kunadzaveka kuna Mulungu , iyembo anadzatitsanzayisa , natenepo anthu azinji anadzamkuza , kupereka takhuta kuna iye thangwi ya ife pano . 
47001012	Chinthu chimbanyadira ife ntchakuti chikumbu mtima chathu chimbachitira umboni pyonsene pyachita ife padziko yapansi pano , maka ubale wa pakati pa imwe na ife tapichita na mtima wakuchena pontho na mtima onsene , pile pikhali pyakubulukira kuna Mulungu kudzera muna kukoma kwache mtima , nee na thangwi ya nzeru za anthu tayu . 
47001013	
47001014	
47001015	Podi ndidakhulupiradi penepi , ndidanyerezera kuti nditome fambira imwepo , towera mutsanzayiswe na kundiona kwanu kachiwiri . 
47001016	Thangwi ndidanyerezera pya kukufambirani paulendo wanga wakwenda ku Makedonia , pontho na pakubwerera panga pene , towera ndikwanise kuphedzwa na imwepo paulendo wanga wa ku Yudea . 
47001017	Pikhasasanya ine penepi , ayi mukhandiona ninga ndikhapichita mwadzenda ? Ndingasasanya kuchita pinthu ayi ndimbapisasanya ninga munthu wa padziko yapansi wakusasanyika kulonga mbati , " Ande , ande " , pontho " Tayu , tayu " pandzidzi ubodzi ?
47001018	Mulungu athemadi kunyindirwa , natenepo pinthu pimbakupangani ife si " Ande " na " Tayu " tayu . 
47001019	Thangwi Yesu Khristu , Mwana Mulungu , akhalalikwa pakati panu na Sila , Timoti na ine ule , si " Ande " na " Tayu " tayu , mbwenye ndzidzi onsene akhali " Ande " wa Mulungu . 
47001020	Thangwi kudzera muna Khristu pinthu pyonsene pidadumbira Mulungu kudzapichita ndi " Ande " . Ndi thangwi yache kudzera muna Yesu Khristu " Ameni " ambalonga ife , ambalongwa kudzesa demelero kuna Mulungu . 
47001021	Ndi Mulungu mwenechiro , ule ambachitisa ife pabodzi pene na imwe kukhala akukhazikika m'moyo wathu wakuphatanizana na Khristu ; ndi Mulungu mwenechiro , ule achitisa kuti tikhale anthu akupambulika , 
47001022	ule aikha chidzindikiro pana ife chakuonesa kuti ndife ache , pontho ule atipasa Mzimu Wakuchena m'mitima mwathu kuti akhale chitsikimizo cha pyonsene pinafuna ife dzatambira pile . 
47001023	Ndikupempha Mulungu kukhala mboni yanga — iye ambadziwa mtimanga ! Ine sidafuna pya kukutsukwalisani tayu , ndi thangwi yache ndidanyerezera kukhonda kudza ku Korintoko . 
47001024	Pinachita inepi , si kuyesa kukukakamizani kukhulupira pinthu pyathema imwe kukhulupira tayu ; tikupidziwa kuti imwe ndimwe anthu akuimira dzololo pachikhulupiro . M'mbuto mwache pinafuna ife mphyakuti tiphate basa pabodzi na imwe towera mukhale akukomerwa . 
47002001	Tenepo ndidanyerezeradi nee kudza pontho kwanuko kudzakutsukwalisani tayu . 
47002002	Ngakhala ine ndinakutsukwalisani , mbani mphapo , anadzasala kuti anditsanzayise ? Anthu ache ngonthowo atsukwalisa ine ale . 
47002003	Ndi thangwi yache ndidakulemberani kalata ile — ine sidafuna tayu kudza kwanuko , gopesera imwe ene ale mudathema kunditsanzayisa , munanditsukwalisa . Ndikukhulupiradi kuti ndzidzi unakomerwa ine kuno , imwembo mumbakomerwa kweneko . 
47002004	Mukhalemba ine kalata ile kuna imwe , mtimanga udasanyika na kutsukwala pikulu , pontho ndikhagwesa misozi izinji . Ine sidafuna kukutsukwalisani tayu , mbwenye maka kuti ndikuoneseni kukufunani kwanga . 
47002005	Chinchino , ngakhala pana unango atsukwalisa mwanzache , iye hadatsukwalise ine tayu , mbwenye atsukwalisa imwe monsene m'njira zinango . ( Ndikulonga tenepo thangwi ine nkhabe funa kumnensa pyakwanga munthu ninga weneyu tayu . )
47002006	Pyakwana kuti munthu weneyu atchunyuswa na anthu azinji ninga tenepa . 
47002007	Mbwenye chinchino imwe mwathema kumlekerera kudawa kwache , pontho mumuwangise mtima , gopesera anatsukwala pikulu mbatayaletu mtima . 
47002008	Natenepo ndikukupemphani kuti mumtsikimizire kuti mumbamfuna chadichadi . 
47002009	Ndidakulemberani kalata ile thangwi ndidafuna kukuyesani kuona ngakhala ndzidzi onsene mwasasanyika kuveradi pidakupangani ine pile . 
47002010	Imwe mungalekerera mwanzanu thangwi ya kudawa kwacheko , ine ndamlekererambo . Thangwi ndzidzi unalekerera ine , ngakhala pana chinthu chakuti ndilekerere , ndalekerera pamaso pa Khristu thangwi ya imwepo , 
47002011	towera tileke tawirisa Satana kutidyera mkopekope thangwi tikudziwa machenjerero ache . 
47002012	Pidafika ine mumzinda wa Troa kalalika Mphangwa Zadidi zakulonga pya Khristu , ndidagumana kuti Mbuya akhadafungula kale msuwo kuti ndikaphate basa kweneko . 
47002013	Kwache ndidasanyika pikulu mumtima mwanga , thangwi mbaleanga , Tito , sidamgumanako tayu . Natenepo ndidagonekana na anthu kweneko mbandienda ku Makedonia . 
47002014	Mbwenye takhuta kuna Mulungu ule , thangwi mukuphatanizana kwathu na Khristu , ndzidzi onsene ambatitsogolera pamlikiti wakusekera kukunda kwa Khristu . Mulungu ambatiphatisa basa kuti tivekese mbiri ya Khristu konsene kwene ninga khwema yadidi . 
47002015	Thangwi ife takhala ninga khwema yadidi yakuperekwa na Khristu kuna Mulungu , ile imbanunkhira pakati pa anthu akupulumuka pontho na anthu akutayika ene . 
47002016	Kuna anthu akutayika ale , ndi khwema ya imfa imbaapha , mbwenye kuna akupulumuka ale , ndi khwema yadidi imbaapasa moyo . Apo , mbani anakwanisa kuphata basa ninga yeneyi ?
47002017	Ife nee takhala ninga anthu anango azinji ale tayu , ale ambaphata basa ya Mulungu ninga malonda , mbwenye podi Mulungu atituma , ndi thangwi yache tikulonga na mtima onsene pamaso pache ninga anyabasa a Khristu . 
47003001	Kadi tikulonga kuti tatoma pontho kupichitira umboni tekha ene ? Penu kuti pinafunika kuti ifembo , sasawa ninga anthu anangowa , tikhale na makalata akutichitira umboni kuna imwe , penu akubulukira kuna imwepo ?
47003002	Kalatathu ya umboni ndimwepo , yakulembwa m'mitima mwathu yakuti munthu onsene anakwanisa kuidziwa pontho kuiwerenga . 
47003003	Mphyakuveka mwadidi kuti Khristu makayo ndiye adalemba kalata yeneyi mbaitumiza kudzera muna ife pano . Iyo hidalembwa na tinta tayu , mbwenye na Mzimu wa Mulungu wamoyo , pontho hidalembwa pamwala tayu , mbwenye m'mitima ya anthu . 
47003004	Tikulonga tenepa thangwi timbanyindira Mulungu pikulu kudzera muna Khristu . 
47003005	Thangwi muna ife tekha nkhabe chinthu na chibodzi chene tayu chile chinatichitisa kulonga kuti tinakwanisa kuphata basa yeneyi . Kukwanisa kuna ife kuchita nako penepi kumbabulukira kuna Mulungu ;
47003006	ndiye ene onthoyo ule adachitisa kuti ife tikwanise kutumikira chiverano chachinchino , chile nee china mwambo wakuchita kulembwa tayu , mbwenye wa Mzimu Wakuchena . Mwambo wakuchita kulembwa umbadzesa imfa , mbwenye Mzimu Wakuchena ambapasa moyo . 
47003007	Mwambo wa Mose udalembwa pakuchita kugoba pamwala , tenepo demelero ya Mulungu idaoneka pandzidzi udaperekwa mwambo wo . Demeleroyo idang'azimira pyakwanga mwakuti anthu a ku Israele hadakwanise kuyang'anisisa nkhope ya Mose tayu , podi kwene kuti kung'azimirako kukhathima . Ngakhala mwambo wakukhala na mphamvu zakudzesa imfa udadza na demelero ninga yeneyi , 
47003008	apo ndi tani na demelero ya mabasa a Mzimu Wakuchena !
47003009	Ngakhala basa imbachitisa anthu kukonwa ile njademelero , apo ndi tani na basa yakuchitisa anthu kuti apulumuke !
47003010	Na thangwi yakuti yaoneka demelero yakung'azimira pikulu pene , demelero yakale , ikhaoneka ninga yakung'azimira ile , chinchino yathima . 
47003011	Ngakhala pinthu pyakuthima pile pikhali na demelero ndzidzi pang'ono basi , apo ndi tani na demelero ya pinthu pile mphyakukhala na kukhala !
47003012	Na thangwi yakuti tina chidikhiro chenechi ife tawanga mtima pikulu . 
47003013	Ife nkhabe khala ninga Mose tayu , ule akhampswampswika nkhope yache na nguwo , towera anthu a ku Israele aleke kuona kumalisika kwa kuthima kwa cheza cha demelero kunkhope kwache . 
47003014	Ndimomwene kuti manyerezero awo adafungika ; tenepo na lero manyerezero awo ampswampswirwa na nguwo ndzidzi unawerenga iwo mabukhu a chiverano chakale chile . Chakumpswampswira chenechi chimbakunundulwa munthu angaphatanizana na Khristu basi . 
47003015	Podi na lero ene iwo angawerenga mwambo wa Mose , chakumpswampswirachi champswampswira basi manyerezero awo . 
47003016	Mbwenye chakumpsampsira chimbakunundulwa munthu angazungunukira kuna Mbuya .
47003017	Chinchino " Mbuya " m'ndime yeneyi ndi Mzimu ; tenepo kule kuna Mzimu wa Mbuya , konthoko kuna utumbe . 
47003018	Ife tonsene takhala ninga gilazi kuonesa demelero ya Mbuya na nkhope zakusowa chakumpswampswira , tenepo demelero yonthoyo , ile imbabulukira kuna Mbuya , ule ndi Mzimu , imbatisanduza na demelero yakuthimiza kuinjipa kukhala ninga iye . 
47004001	Na kukoma mtima kwa Mulungu iye atipasa basa yeneyi kuti tiphate , natenepo ife nkhabe taya mtima tayu . 
47004002	Taleka pinthu pyonsene pyakupasa manyadzo pikhachita ife m'chibisobiso pile ; ife nkhabe chita pinthu mwakunama , penu kupotoza Mafala a Mulungu tayu . M'mbuto mwache timbalonga pakwecha pyakuonadi kupichitira umboni tekha ene kuna chikumbu mtima cha anthu onsene pamaso pa Mulungu . 
47004003	Thangwi ngakhala Mphangwa Zadidi zimbalalika ifezi nsakubisika , nsakubisika kuna anthu akutayika ene ale basi . 
47004004	Iwo nkhabe khulupira tayu , thangwi mulungu wakuipa wapansi pano aphimbira manyerezero awo , towera akhonde kwanisa kuona cheza , chile chimbabulukira mu Mphangwa Zadidi zakulonga pya demelero ya Khristu , ule alandana na Mulungu monsene mwene . 
47004005	Thangwi ife nkhabe lalika pya ife tayu , mbwenye timbalalika Yesu Khristu , kuti ndiye Mbuya , pontho kuti ife ndife anyabasanu thangwi ya Yesu . 
47004006	Mulungu nyakulonga kuti , " Cheza chioneke kubulukira mumdima ! " ndi Mulungu ontho ule adachitisa kuti cheza chenechi chitimwinikire m'mitima mwathu , towera tidziwe demelero ya Mulungu , imbamwinikira kubulukira kunkhope ya Khristu ile . 
47004007	Mbwenye ife takhala ninga chikalango chakukoyeramo mfuma yauzimu , kutsikimiza kuti mphamvu zikulu ninga zenezi zimbabulukira kuna Mulungu , nee kuna ife tayu . 
47004008	Ndzidzi uzinji timbapondedzwa , kwache nee timbapeyeka tayu ; ndzidzi unango timbasanyika mumtima mwathu , kwache nee timbataya mtima tayu ;
47004009	anyamalwathu ngazinji , kwache ashamwali tili nawo basi ; penu ndzidzi uzinji tasanyiswa pikulu pene , ife nkhabe vungika tayu . 
47004010	Ndzidzi onsene timbafamba nayo imfa ya Yesu m'manungo mwathu , towera moyo wache uonekembo m'manungo mwathumu . 
47004011	M'moyo wathu onsene timbaona pyakugoswa pya imfa thangwi ya kutumikira Yesu , towera moyo wache uoneke m'manungo mwathu ambafa ale . 
47004012	Kweneku nkhulonga kuti imfa ikuphata basa muna ife , mbwenye moyo ukuphata basa muna imwe . 
47004013	Malemba akulonga kuti , " Ndalonga thangwi ndidakhulupira . " Na mzimu onthowo wakukhala na chikhulupiro ifembo timbalonga thangwi timbakhulupira . 
47004014	Tikupidziwa kuti Mulungu , adalamusa Mbuya Yesu kuimfa ule , anadzalamusambo ife pabodzi na Khristu mbadzatikwata , pabodzi pene na imwe , pamaso pache . 
47004015	Pyonsenepi mphyakuganyalisa imwepo , towera kuinjipa kwa kukoma mtima kwa Mulungu kuthimizirike kufikira anthu azinji , kuchitise kuti iwo anyanye kupereka takhuta kuna Mulungu mwakudzesa demelero kuna iye . 
47004016	Na thangwi yeneyi ife nkhabe taya mtima tayu . Podi kwene kuti manungo athu akwenda mbavunda , kwache mzimu wathu ukusanduswa utswa nsiku na nsiku . 
47004017	Tenepo nyatwa zakuchepa pontho zabanga phata zinaona ifezi zinadzatidzesera demelero yakukhonda mala , demelero ikulu pyakwanga yakupiringana nyatwazi . 
47004018	Timbaikha maso athu phanamana pana pinthu pyokhonda oneka , nee pana pinthu pyakuoneka tayu . Thangwi pinthu pyakuoneka mphyabanga phata , mbwenye pinthu pyokhonda oneka na maso mphyakukhala na kukhala . 
47005001	Thangwi tikupidziwa kuti m'khumbi munakhala ife mule — manungo athu apansi pano — ingafudzika , Mulungu atisasanyira nyumba yakuti tikakhalemo kudzulu , nyumba yasasanya iye mwenechiro , ile inadzakhala yakukhala na kukhala . 
47005002	Ndi thangwi yache chinchino tikubulira , pontho kukhumba pikulu pene kuti Mulungu ativazike na nyumba yathu yakudzuluyo . 
47005003	Tingadzaivala , nee tinadzakhalave akusowa manungo tayu . 
47005004	Ndzidzi unakhala ife m'khumbi yapansi pano , tikubulira pontho kuva kupha thangwi ya nyatwa zinaona ife , nee kuti tikufuna kudula manungo athu apansi pano tayu , mbwenye kuti tikufuna kuvala manungo akudzulu , towera pinthu pimbavunda pile pisanduzwe moyo okhonda mala . 
47005005	Mulungu ndiye adatisasanyira pinthu penepi , pontho adatipasa Mzimu Wakuchena kukhala chitsikimizo cha pinthu pyonsene pinafuna ife dzatambira . 
47005006	Natenepo ndzidzi onsene timbawanga mtima . Tikupidziwa kuti ndzidzi onsene unakhala ife m'manungo , ale ndi nyumba yapansi pano , till kutali na Mbuya . 
47005007	Moyo wathu wagona pachikhulupiro , nee papinthu pimbaona ife tayu . 
47005008	Tawanga mtima pyakwanga mbatipifuna pyakwanga kusiya nyumbathu yapansi pano kuti tikakhale kunyumba ya Mbuya . 
47005009	Kupiringana pyonsene , chinafuna ife ntchakuti , ndzidzi una ife m'nyumba yapansi pano , penu ya kuna iyeko , ife tichite pinthu pyakumkomera . 
47005010	Thangwi tonsenefe tathema dzatongwa mseru pamaso pa Khristu . Munthu onsene anadzatambira pinthu pyakuthemerana na pinthu pyonsene pyaphata iye m'manungo ache apansi pano , pyadidi , penu pyakuipa . 
47005011	Na thangwi yakuti ife tikupidziwa kuti kugopa Mbuya ninji , ife timbayesayesambo kunyengerera anthu anango . Mulungu ambatidziwa monsene mwene , tenepo ndina chidikhiro kuti imwembo mumbandidziwa m'mitima mwanumo . 
47005012	Ife nkhabe yesa pontho kupichitira tekha ene umboni kuna imwe tayu , mbwenye kuti tikupaseni mathangwi adidi akuti munakwanisa kutinyadira nawo , towera mukwanise kutawira mwadidi anthu ale ambanyadira makhaliro awo akunja , nee pya mumtima tayu . 
47005013	Ngakhala talongwa kuti tayaluka , pikhale tenepo kulemedza napyo Mulungu . Mbwenye ndimomwene kuti tina nzeru , kuphedza nazo imwepo . 
47005014	Kutifuna kwa Khristu ndiye kumbatikakamiza , podi chinchino tadzindikira kuti munthu mbodzi adafera anthu onsene , natenepo anthu onsene adafambo . is lye adafera anthu onsene , towera anthu ana moyo ale alekeve khala na moyo wakufuna kupichitisa okha ene kukomerwa , mbwenye kuti achitise iye kukomerwa , ule adafa mbalamuswa kuimfa thangwi ya iwo . 
47005015	
47005016	Natenepo kubulukira lero kwenda m'tsogolo ife nkhabeve tonga mseru munthu na mbodzi ene mwakuteweza nzeru za anthu tayu . Podi kwene kuti ndzidzi unango ife tidatonga Khristu mwakuteweza nzeru za anthu , ife nkhabe chitave tenepo tayu . 
47005017	Ngakhala munthu anaphatanizana na Khristu , iye ambasanduka chakulengwa chachinchino ; pyakale pyaenda , pyachinchino pyadza . 
47005018	Pyonsene pimbachitwa na Mulungu , ule kudzera muna Khristu adatichitisa kuti tikhale pontho ashamwali ache , pontho adatipasa basa yakuti tichitisembo anthu anango kuti akhale pontho ashamwali ache . 
47005019	Mphangwa zina ife nsakuti Mulungu akhachitisa kuti anthu onsene akhale pontho ashamwali ache kudzera muna Khristu . Mulungu hadakoye mangawa pana pyakudawa pyawo tayu , pontho iye atipasa mphangwa zakupanga anthu pya mule mumbaachitisira iye kukhala pontho ashamwali ache . 
47005020	Apo , chinchino , tikulonga m'mbuto mwa Khristu , khala ninga Mulungu maka ndiye akulonga namwe mwakukudembeterani kudzera muna ife . Ife tikukupemphani m'mbuto mwa Khristu : mlekeni Mulungu akuchitiseni kuti mukhale pontho ashamwali ache . 
47005021	Khristu akhali nyakukhonda dawa , mbwenye Mulungu adamsanduza kukhala ninga nyakudawa thangwi ya ife , towera mukuphatanizana kwathu na iye tisanduke anthu akulungama pamaso pa Mulungu . 
47006001	Podi , chinchino , tikuphata basa pabodzi na Mulungu , tikukudembeterani imwe , ale mwatambira kukoma mtima kwa Mulungu , kuti muleke tawirisa pidatambira imwe pile kuti pivungike . 
47006002	Ngavani pinalonga Mulungu kuti : " Pidafika ndzidzi wakuti ndikuoneseni kukoma kwanga mtima ndidakuvani ; pidafika nsiku yakuti ndikupulumuseni ndidakuphedzani . " Ngavani kuno ! Uno ndi ndzidzi unakomera Mulungu anthu mtima ; lero ndi nsiku yakupulumuka . 
47006003	Ife nkhabe funa munthu na mbodzi ene kuti alulupise basa inaphata ifeyi tayu , natenepo ife nkhabe yesa na pang'ono pene kutchinga njira ya munthu na mbodzi ene tayu . 
47006004	M'mbuto mwache papinthu pyonsene pimbachita ife timbaonesa kuti ndife anyabasa a Mulungu pakupirira kwathu pikulu panyatwa , kusanyika , pontho pyakunensa . 
47006005	Ife tamenywa , taikhwa m'perezo , pontho taputwa na mwinji ; taphata basa mwakupiringana mdida , pontho ndzidzi unango tikhakhala nee gona penu kudya tayu . 
47006006	Mbwenye na mtima wakuchena , udziwisi , kupirira na kukoma mtima kwathu , taonesa kuti ndife anyabasa a Mulungu — na mphamvu ya Mzimu Wakuchena , na kufunana kwathu chadichadi , 
47006007	na mphangwa zathu zakuonadi zimbalalika ife , pontho na mphamvu ya Mulungu . Chilungamo chakhala ninga chida m'manja mwathu chakumenya na chakutchinjiriza nacho . 
47006008	Ife timbalemedzwa pontho timbalulupiswa ; timbatikanwa pontho timbasimbwa ; timbayeswa ninga akunama , kwache timbalonga pyakuonadi ;
47006009	timbayeswa ninga anthu okhonda dziwika , kwache anthu onsene ambatidziwa ; timbayeswa ninga anthu akufa , kwache tina moyo ninga munationera imwemu . Podi kwene kuti timbatchunyuswa , ife nkhabe kufa tayu ;
47006010	podi kwene kuti timbatsukwaliswa , ife timbakomerwa ndzidzi onsene ; timbaoneka ninga anthu akutcherenga , kwache timbafumisa anthu azinji , timbaoneka ninga anthu akusoweratu , kwache tina pinthu pyonsene . 
47006011	Ashamwali athu a mu Korinto ! Ife talonga mwakusudzuka kuna imwe ; tafunguladi mitimathu . 
47006012	Si ife afunga mtimathu kuna imwe tayu ; mbwenye ndimwe mwafunga mitimanu kuna ife . 
47006013	Chinchino ndikulonga namwe khala ninga ndimwe ananga : tionesenimbo kutifuna sasawa ninga kukufunani kudachita ife . Fungulanimbo mitimanu ! Pya kukhonda phatizana na anthu okhonda dziwa Mulungu
47006014	Lekani phatizana na anyakukhonda khala akhristu , khala ninga imwe na iwo ndi sasawa . Kadi kulungama kungakwanisike kuphatizana na kudawa ? Kadi cheza chingakwanisike kuphatizana na mdima ?
47006015	Kadi Khristu angakwanisike kuphatizana na Satana ? Mkhristu na munthu okhonda khala mkhristu ninji chinafuna iwo khalira pabodzi ?
47006016	Pana kuphatizana kwanji pakati pa Nyumba ya Mulungu na mifanikizo yakupembedzwa ninga milungu ? Thangwi ife ndife Nyumba ya Mulungu wamoyo ! Ninga mwapilongera Mulungu mwenechiro mbati : " Ndinadzakhazikika muna iwo , mbandidzakhala pakati pawo ; Ndinadzakhala Mulungu wawo , iwombo mbadzakhala anthu anga . "
47006017	Tenepo Mbuya akulonga kuti , " Bulukani pakati pawo , mbamupambuke kuna iwo . Lekani khuya pinthu pyakunyansa , tenepo ine ndinati ndidzakutambireni . 
47006018	Ndinati ndidzakhale babanu , imwembo mbamudzakhala ananga achimuna na achikazi , alonga Mbuya Wamphamvu zonsene . "
47007001	Ashamwali anga apamtima , pyonsene pidadumbira Mulungu pile pinadzachitwa kuna ife pano . Tenepo tendeni tipichenese tekha ene kuna pinthu pyonsene pimbaswipisa manungo na mtima pile , pontho tikhale anthu akuchena monsene mwene pakukhala anthu akugopa Mulungu . 
47007002	Tisasanyireni mbuto m'mitima mwanu . Ife nee tadawira munthu na mbodzi ene , penu kuipisa munthu na mbodzi ene , penu kuyesa kudyera mkopekope munthu na mbodzi ene tayu . 
47007003	Ine ndikulonga penepi , nee kuti ndikuchitiseni kukhala akukonwa tayu ; thangwi ninga mudalongera ine pakutoma imwe ndimwe apamtima pathu mwakuti ndzidzi onsene tili pabodzi pene , penu tife penu tikhale na moyo tani . 
47007004	Ndikulonga namwe mwakusudzuka pikulu pene ; pontho ndimbakunyadirani pyakwanga ! Panyatwa zathu zonsene ndimbawanga basi mtima , tenepo ndakomerwa pyakwanga pene . 
47007005	Na pidafika ife ku Makedonia kwene , hatidapuma tayu . Konsene kwene kukhali nyatwa zikulu , kukangana na anthu anango , pontho tikhali na mantha m'mitima mwathu . 
47007006	Mbwenye Mulungu , nyakuwangisa anyakutaya mtima , adatiwangisa mtima na kudza kwa Tito . 
47007007	Kudatiwangisa mtima si kudza kwache kokha tayu , mbwenye pontho pidava ife kumuwangisa mtima kudachita imwe kule . Iye adatipanga mule munakhumbira imwe kuti mundione , pya kutsukwala kwanu , kusasanyika kwanu kuti munditchinjirize , tenepo chinchino ndakomerwa pyakwanga pene . 
47007008	Ngakhala kalatangayo idakutsukwalisani , ine nkhabe tsukwala tayu kuti ndidailemba . Ine mbandidatsukwala ndzidzi udaona ine kuti kalatayo idakutsukwalisani ndzidzi pang'ono basi . 
47007009	Mbwenye chinchino ndakomerwa — nee kuti ndidakutsukwalisani tayu , mbwenye kuti kutsukwala kwanuko kudachitisa kuti musanduze makhaliro anu . Mulungu adaphatisa basa kutsukwala kweneku mwakuti pidachita ife nee pidakugoswani tayu . 
47007010	Thangwi kutsukwala kumbaphatisa basa Mulungu nkhabe tsukwalisa munthu tayu , kwache kumbamchitisa kuleka pyakudawa pyache , kule kumbadzesa chipulumuso . Mbwenye kutsukwala ninga kumbachita anthu apansi pano kumbadzesa imfa . 
47007011	Yang'anani pidachita Mulungu na kutsukwala kwanuko ; kwakupasani phinga pikulu , kwakupasani chipapo kukutsikimizirani kuti ndimwe anthu okhonda chinthu chakukupokanyisani ; kwakuzhangalisani pyakwanga na pyakuipa , pontho kwakupasani mantha akulu ; kwakuchitisani kuti mukhumbe pikulu kundiona ; kwakuchitisani kuti mukhale anthu akutsalakana ; pontho kwakupasani chipapo kuona kuti chilungamo chikutewezwa . Papyonsenepi mwatsikimiza kuti imwe nkhabe chinthu chakukupokanyisani tayu . 
47007012	Kalatayo nee ndidailembera nyakudawa penu nyakudawirwa tayu , mbwenye ndidailemba kuti ndikuoneseni kutitsalakana kwanu kukulu pamaso pa Mulungu . 
47007013	Ndi thangwi yache tidawanga mtima tenepa . Nee tidawanga kokha mtima tayu ; mbwenye makamaka tidakomerwa pyakwanga pene pakuona kukomerwa kwa Tito , thangwi monsenene mudamphedza kumuwangisa mtima . 
47007014	Ine ndidampanga kuti ndimbakunyadirani , pontho imwe nee mudandichitisa manyadzo tayu . Ndzidzi onsene talonga pyakuonadi kuna imwe , sasawambo pidapanga ine Tito kuti timbakunyadirani pile , pyatsikimizika kuti mphyakuonadi . 
47007015	Natenepo kukufunani kwache kukukula na mphamvu , ndzidzi unakumbuka iye pya Kusasanyika kudachita imwe kuvera pinthu pidakupangani iye pile , pontho kumtambira mwadidi kudachita imwe mwakutetemera na mantha kule . 
47007016	Ndakomera pyakwanga kuti ndinakwanisa kukukhulupirani monsene mwene !
47008001	Abale athu , tinafuna mudziwe mule mudakomera Mulungu mtima mpingo wa ku Makedonia . 
47008002	Anthu a mumpingo wenewu ayeswa pikulu na nyatwa zidaona iwo , kwache adakomerwa pyakwanga mwakuti adapereka mwakufewa manja , podi kwene kuti iwo ngakutcherenga pyakwanga . 
47008003	Ndinakwanisa kuchitira umboni kuti iwo adapereka ninga mudakwanisira iwo , pontho kupiringana mudakwanisira iwo , mwakukhonda kakamizwa na munthu unango . 
47008004	Iwo adatidembetera kuti tiapase mwayi wakuti iwombo aphedze anthu a Mulungu a ku Yudea . 
47008005	Iwo adapichita mwakupiringana mukhadikhira ife ! Chakutoma adapipereka okha ene kuna Mbuya ; kubuluka penepo na kufuna kwa Mulungu iwo adapipereka pontho kuna ife . 
47008006	Tenepo tidampempha Tito , adatoma basa yeneyi ule , kuti athimize kuiphata , pontho akuphedzeni kumalisa basa yakupereka mwakukoma mtima inachita imweyi . 
47008007	Imwe ndimwe anthu akufuma pyakwanga mupyonsene : m'chikhulupiro , m'malongero na nzeru , phinga ina imwe kufuna kwanu kutiphedza , pontho na kutifuna kwanu . Natenepo tinafuna kuti imwe mukhalembo anthu akufewa manja kuna basa yakuperekayi . 
47008008	Penepa ine nkhabe funa kukutongani pyathema imwe kuchita tayu . Pinachita ine nkhuyesa kuona kufunana kumbachita imwe pakukuonesani phinga inachita anthu anango kufuna kuphedza . 
47008009	Imwe mukudziwa kukoma mtima kwa Mbuyathu Yesu Khristu . Podi kwene kuti iye akhali nyakufuma , iye adasanduka nyakutcherenga thangwi ya imwepo , towera imwe musanduke anthu akufuma na kutcherenga kwacheko . 
47008010	Kupiona kwanga nkhwakuti , mphyadidi kuti imwe mumalise basa idatoma imwe chaka chamala ile . Imwe mukhali akutoma , nee kuchita kokha tayu , mbwenye na kufuna kwene kupichita . 
47008011	Apo , malisani basayi , towera phinganu kufuna kupichita , ithemerane na kuimalisa kwanu , malingana na pinthu pina imwe . 
47008012	Ngakhala imwe munachita phinga kufuna kupereka , Mulungu anadzatambira mtukwanu malingana na pinthu pina imwe , nee pinakhonda imwe khala napyo tayu . 
47008013	
47008014	
47008015	Ninga munalongera Malemba kuti , " Munthu adagumanya pinthu pizinji ule , iye nkhabe pizinjiletu tayu , pontho munthu adagumanya pinthu pyakuchepa ule , iye nkhabe pyakuchepaletu tayu . "
47008016	Tinapereka takhuta kuna Mulungu thangwi ya kupasa Tito phinga yakuti akuphedzeni ninga munachitira ifembo !
47008017	Iye hadakomerwa kokha kuchita pidampempha ife tayu , mbwenye iye adachita phinga pyakwanga kukuphedzani mwakuti na kufuna kwache iye adanyerezera kudza kwanuko . 
47008018	Tikumtuma pabodzi pene na mbaleathu , ule ambalemedzwa pikulu na mipingo yonsene thangwi ya basache yakulalika Mphangwa Zadidi . si pokhapo tayu , iye asankhulwa na mipingo kuti afambe na ife pabodzi ndzidzi unasonkhesa ife pontho kugawa chakuperekachi thangwi ya demelero ya Mbuya , pontho towera tionese chipapo china ife kufuna kuphedza . 
47008019	
47008020	Ife nkhabe funa tayu kuti anthu adungunye na munaphatisira ife basa chakuperekwa mwakufewa manjachi . 
47008021	Pinafuna ife nkhuchita pinthu pyakulungama , nee pamaso pa Mbuya pokha tayu , mbwenye na pamaso pa anthu pene . 
47008022	Tenepo tikumtuma mbaleathu unango pabodzi pene na iwo ; ife tamuyesa kazinji kene , tenepo tamgumana kuti iye ana phinga ndzidzi onsene kufuna kuphedza . Chinchino iye ana phinga kufuna kuphedza , thangwi iye ambakukhulupirani pyakwanga pene . 
47008023	Kulonga pya Tito , weneyu ndi mwanzanga , pontho timbaphatira pabodzi basa , towera tiphedze imwepo ; abale anangombo anaenda pabodzi na iyewo , ngakuimirira mipingo yawo , pontho ambadzesa demelero kuna Khristu . 
47008024	Aoneseni kuafuna kwanu , towera mipingo yonsene idzave pya kuafuna kwanu , pontho kudziwa kuti kukunyadirani kwathu nkhwakuthema . 
47009001	Ine nkhabeve funika kuti ndikulembereni pya chiphedzo chinatumizwa kuna anthu a Mulungu a ku Yudea tayu . 
47009002	Ndikupidziwa kuti imwe mukufuna kuphedza , tenepo ndakunyadirani pyakwanga kuna anthu a ku Macedonia . Ndidalonga kuti , " Abale athu a ku Akaya asasanyika kupereka kutomera chaka chamala chile . " Kupichita kwanu mwaphinga kwapasa chipapo azinji a iwo kweneko . 
47009003	Chinchino ndikuatuma abale enewa , towera kukunyadirani kwathu pa penepi kuleke khala kwapezi , mbwenye kuti musasanyikedi kuphedza ninga mudalongera ine mule . 
47009004	Ngakhala anthu a ku Makedonia anadzatsagana na ine , mbadzakugumanani kuti nee mwasasanyika tayu , ife tinadzachita manyadzo pyakwanga — kuleka kulonga pya manyadzo anu — thangwi ya kukukhulupirani kudachita ine !
47009005	Natenepo ndidanyerezera kuti pikhali pyadidi kupempha abale enewa kuti atome tsogola ndiwo kuti asasanyiletu mtukwa udadumbira imwe kuti munadzaupereka ule . Tenepo ndingadzafika kweneko ndinadzagumana wakumangamanga kale , penepo pinadzaonesa kuti imwe mudapereka mtukwawo na kufuna kwanu , nee mwakuchita kukakamizwa tayu . 
47009006	Kumbukani kuti munthu wakubzala pyakuchepa , ambavuna pyakuchepambo , pontho nyakubzala pyakuinjipa , ambavuna pyakuinjipambo . 
47009007	Munthu onsene apereke ninga munanyerezera iye , nee mwakutsamala penu mwakuchita kukakamizwa tayu ; thangwi Mulungu ambamfuna munthu wakupereka mwakukomerwa . 
47009008	Tenepo Mulungu anakwanisa kukupasani pizinji kupiringana pinasowa imwe , towera ndzidzi onsene mukhale na pinthu pyonsene pinasowa imwe , pontho na pinango pizinji pyakuti munakwanisa kuphata napyo mabasa adidi a mtundu na mtundu . 
47009009	Ninga munalongera Malemba kuti , " Iye ambapereka kuna anyakupisowa mwakufewa manja ; kukoma kwache mtima nkhwakukhala na kukhala . "
47009010	Tenepo Mulungu , nyakupereka mbewu kuti tibzale , pontho mkate kuti tidye , anadzaperekambo kuna imwe mbewu zonsene zinasowa imwe , tenepo iye anadzapichitisa kukula na kubala pinthu pizinji kubulukira pa kupereka kwanu mwakufewa manjako . 
47009011	Ndzidzi onsene iye anadzakuchitisani kukhala akufuma mwakuti ndzidzi onsene munakwanisa kupereka mwakufewa manja , towera anthu azinji apereke takhuta kuna Mulungu thangwi ya mitukwanu inatambira iwo kubulukira kuna ife ile . 
47009012	Thangwi basa inaphata imweyi nee ikuphedza kokha anthu a Mulungu tayu , mbwenye ikuchitisa kuti anthu azinji apereke takhuta kuna Mulungu mwakukomerwa . 
47009013	Na thangwi ya kukutsikimizirani kunachita basanuyi , anthu azinji anadzalemedza Mulungu thangwi ya kuvera kwanu Mphangwa Zadidi zakulonga pya Khristu zidatawira imwe na mulomo wanu zile , pontho kugawana nawo kwanu pontho na anthu anango onsene mwakufewa manja . 
47009014	Natenepo iwo anadzakupemphererani na kukufunani kukulu , thangwi Mulungu akukomerani mtima pikulu pene . 
47009015	Tendeni tipereke takhuta kuna Mulungu thangwi ya mtukwache okhonda longeka !
47010001	Ine , Paulo , ule anthu anango ambandilonga kuti ndine wamantha ndzidzi unakhala ine namwe pabodzi , mbwenye wakuwanga mtima ndzidzi unakhala ine namwe kutali . Na kufulika , pontho na kukoma mtima kwa Khristu ndikukupemphani
47010002	kuti muleke kundikakamiza kukhala munthu wavinga ndingadza kwanuko , thangwi ndikupidziwa kuti ndinakwanisa kuchitira vinga anthu ale ambalonga kuti ife tina makhaliro ninga a anthu apansi pano . 
47010003	Ndimomwene kuti timbakhala padziko yapansi , kwache ife nkhabe menya nkhondo ninga anthu apansi pano tayu . 
47010004	Pida pinaphatisa ife basa kumenya napyo nkhondo si pyapansi pano tayu , mbwenye mphida pyamphamvu pya Mulungu kuvunga napyo mipanda ya anyamalwa . 
47010005	Timbavunga napyo mphoka zakunama za anthu , timbavunga kupikuza konsene , kule kumbatchinga anthu kuti aleke kudziwa Mulungu ; timbavunga manyerezero onsene kuti avere Khristu . 
47010006	Tenepo ndzidzi unaonesa imwe kuvera monsene mwene , penepo pene ife tinadzasasanyika kutchunyusa munthu onsene okhonda vera . 
47010007	Imwe mukuona kwene makhaliro akunja a chinthu . Ngakhala pana munthu unango akupinyerezeradi kuti iye ngwa Khristu , mphyadidi kuti apinyerezere pontho thangwi ifembo ndife ache a Khristu ninga iye . 
47010008	Thangwi ine nkhabe chita manyadzo tayu , podi kwene kuti ine ndanyadira mwakusudzuka utongi watipasa Mbuyawu , utongi wakuti tiwangise nawo chikhulupiro chanu , nee wakufudza nawo tayu . 
47010009	Ine nkhabe funa kuti pioneke ninga ndikuyesa kukuthuswani na makalatangawa tayu . 
47010010	Unango anati alonge mbati , " Makalata analemba Paulo ngaukali pontho amphamvu , mbwenye mwenechiro angakhala nafe , ngwakusowa mphamvu , pontho mafala ambalonga iye ngapezi ! " Munthu ninga weneyu athema kuvesa kuti nkhabe siyana tayu pakati pa pinthu pimbalemba ife m'makalata tingakhala kutali namwe na pinthu pinafuna ife dzachita tingadzabwera kwanuko . 
47010011	
47010012	Ife nkhabe wanga mtima kupiikha penu kupiyesa tekha ene sasawa na anthu anango ambapichitira okha ene umboni ale tayu . Ngakupupwa pyakwanga ! Iwo ambapisasanyira okha ene mdida kupiyeseka nawo , pontho ambapitonga okha ene pakuteweza makhaliro awo !
47010013	Kwache ifembo , kukunyadirani kwathu nkhabe piringana mdida wakuthema tayu ; kunadzakhala pamdida onthowo wa basa idatipasa Mulungu ile , tenepo penepi pikuthimiza basathu pakati panu . 
47010014	Podi imwe muli m'bwalo mwa mdidawu , ife hatidapichita mwakupiringana mdidawo tayu ndzidzi udadza ife kwanuko kulalika Mphangwa Zadidi zakulonga pya Khristu . 
47010015	Tenepo ife nkhabe nyadira basa idaphata anthu anango mwakupiringana mdida tayu . Mbwenye tikudikhira kuti chikhulupiro chanu chinakula , pontho kuti tikwanise kuphata basa pakati panu kupiringana penepa ndzidzi onsene , mwakuteweza mdida udatipasa Mulungu ule . 
47010016	Tenepo tinakwanisa kulalika Mphangwa Zadidi m'madziko anango kupiringana dziko yanuyo , okhonda nyadira basa idaphatwa kale m'nthemba za munthu unango ile . 
47010017	Mbwenye ninga munalongera Malemba , " Munthu anafuna kunyada athema kunyadira pinthu pyachita Mbuya . "
47010018	Thangwi munthu wakuthema si ule ambapichitira yekha ene umboni tayu , mbwenye ngule ambachitirwa umboni na Mbuya . 
47011001	Mbandidakomerwa kuti mupirire nane pang'ono na kupupwa kwangaku . Ndaphata miyendo !
47011002	Ndikuchita namwe ntchanje , ninga mumbachitirambo Mulungu ; imwe mwakhala ninga mwali okhonda dziwa mamuna , ule adapanga ine kuti anadzasembwa na mamuna mbodzi yekha basi , mamuna weneyu ndi Khristu . 
47011003	Ninga mudachitira Hava kunyengezwa na kuchenjera kwa nyoka , ndikuchita mantha kuti manyerezero anu anasanduka akuipa , pontho kuti munaleka kupipereka kuna Khristu na mtimanu onsene . 
47011004	Thangwi imwe mumbatawirisa mwakukomerwa munthu wakudza kuna imwe dzalalika pya Yesu unangombo , nee Yesu analalika ifeyu tayu , pontho mumbatambira mzimu wakusiyana na Mzimu Wakuchena adatambira imwe ule , pontho mphangwa zakusiyana na Mphangwa Zadidi zidakupangani ife zile . 
47011005	Ine nkhabe nyerezera kuti ndine okhonda funikaletu kuna ale ambathulwa kuti mbanyakurumwa akufunikaletuwa . 
47011006	Podi kwene kuti ndine nyakukhonda dziwa kulonga , kwache ndina nzeru ; penepi tapionesa mwadidi mwene kuna imwe ndzidzi onsene . 
47011007	Ine sidakupagalisani pinthu tayu ndzidzi ukhalalika ine Mphangwa Zadidi za Mulungu kuna imwe ; ndidapichepesa ndekha ene , towera imwe mukhale anthu akufunika . Ayi ndidadawa pidachita ine penepi ?
47011008	Pikhaphata ine basa pakati panu , mipingo inango ikhandipagali . Pakuchita tenepo , ine ndikhachita ninga ndikuabera , towera ndiphedze napyo imwepo . 
47011009	Pontho ndzidzi ukhali ine na imwe , ine nee ndidanensa munthu na mbodzi ene kuti andiphedze kundipasa pinthu pikhasowa ine tayu ; abale akubulukira ku Makedonia adadza na pyonsene pikhasowa ine . Ndinathimiza kuchita tenepo ninga montho mukhachitira ine kale mule : ine nkhabe dzanensa munthu na mbodzi ene tayu !
47011010	Podi pyakuonadi pya Khristu pili muna ine , nkhabe munthu na mbodzi ene anafuna dzamalisa kunyada kwangaku m'nthemba yonsene ya Akaya tayu . 
47011011	Ayi ndikulonga tenepa thangwi ine nkhabe kukufunani ? Mulungu ambapidziwa kuti ndimbakufunani !
47011012	Chinchino ndinati ndithimize kuchita pinachita inepi , towera ndileke pasa " anyakutumwa anangowa " mwayi wakunyada , pontho wakulonga kuti iwo ambaphata basa sasawa na ina ifeyi . 
47011013	Amuna enewa nee mbanyakurumwa chadichadi tayu , mbwenye mbanyakurumwa akunama , mfakafaka , ale ambapisangiza kukhala ninga anyakutumwa chadichadi a Khristu . 
47011014	Apo , lekani dodoma napyo tayu ! Na Satana enembo ambapisangiza kukhala ninga mngelo wa cheza !
47011015	Tenepo si pyachilendo tayu kuti anyabasa a Satana apisangize kukhala ninga anyabasa a pyakulungama . Pakumalisira pache iwo anati adzatambire pyakuthemerana na pinthu pidachita iwo . 
47011016	Ndinati ndilonge pontho : paleke khala munthu na mbodzi ene wakundiyesa pupwe . Mbwenye ngakhala munandiyesa pupwe , ndilekeni ndikhale pyanga ninga pupwe , towera inembo ndikwanise kunyadira pang'ono . 
47011017	Kunyada kunachita ine chinchinoku , si kule kunafuna Mbuya tayu , mbwenye ndikulonga kwene pyanga ninga pupwe . 
47011018	Podi pana anthu azinji ale ambanyada ninga anthu apansi pano , inembo ndinadzachita chibodzibodzi . 
47011019	Imwe ene ndimwe anthu anzeru pyakwanga , ndi thangwi yache mumbatawirisa mwakukomerwa mapupwe kuchita pinafuna iwo . 
47011020	Imwe mumbatawirisa munthu kukuyesani mabitchu , penu kukudyerani mkopekope , penu kukuteyerani msampha , penu kutumbama , penu kukugasani mbama . 
47011021	Ndina manyadzo na kutawira kuti ife tikhachita mantha pyakwanga kuchita pinthu penepi ! Mbwenye ngakhala munthu unango ana wanga mtima kunyadira chinthu chinango — ine ndikulonga ninga ndine pupwe — inembo ndinadzawanga mtima kunyadira chinthu chinango . 
47011022	Kadi iwo mba Aheberi ? Inembo ndine Mheberi . Kadi iwo mba Alsraele ? Inembo ndine Mulsraele . Kadi iwo mphidzukulu pya Abrahamu ? Inembo ndine chidzukulu cha Abrahamu . 
47011023	Kadi iwo mbanyabasa a Khristu ? Ndikulonga ninga ndine nyamsala — kwache ndine nyabasa wakufunika kupiringana iwo ! Ine ndawangisa kuphata basa kupiringana iwo , kazinji kene ndafungirwa m'perezo , ndakwapulwa pikulu pene , pontho kazinji kene ndikhali chifupi kufa . 
47011024	Ndzidzi ushanu Ayuda adandikwapula makumatatu na kafemba ;
47011025	katatu ndidamenywa na ndodo , pontho kabodzi ndidaponyerwa miyala . Katatu ndidalobzeka na mwadiya , pontho kabodzi ndidamala nsiku yamumphu m'madzi . 
47011026	M'maulendo anga azinji akhaenda ine , ndaona pyakugoswa thangwi ya madzi akutayikira m'mikulo , pyakugoswa kubulukira kuna mapanga , pyakugoswa kubulukira kuna Ayuda anzanga pontho na kuna anthu okhonda khala Ayuda ; ndaona pyakugoswa m'mizinda na m'thando , ndaona pyakugoswa panyanza zikuluzikulu , pontho kubulukira kuna ashamwali akunama . 
47011027	Ine ndaphata mabasa akunensa , ndzidzi uzinji nee ndikhaona chitulo tayu , ndzidzi uzinji ndakhala na njala pontho na nyota ; ndzidzi uzinji kudya kukhali kwakupereweza , pontho okhonda khala na mbuto yakukhumba , pontho okhonda nguwo . 
47011028	Kuthimiza penepi , nsiku na nsiku ndili pakalikiliki na basa yakuyang'anira mipingo yonsene . 
47011029	Munthu unango angasowa mphamvu , ine ndimbakhala wakusowa mphamvu ; ngakhala unango adawiswa , ine pimbandipha mtima pyakwanga . 
47011030	Ngakhala ndathema kunyada , ndinati ndinyadire pinthu pimbaonesa kusowa kwanga mphamvu pile . 
47011031	Mulungu pontho Baba wa Mbuya Yesu — ule kwenda na kwenda athema kukuzwa , ambapidziwa kuti ine ndimbalonga pyakuonadi . 
47011032	Pikhali ine ku Damasiko , mkadamu wa Boma , ule akhali pansi pa utongi wa Mfumu Areta , adaikha anyakulondali m'misuwo ya mzinda kuti andiphate . 
47011033	Mbwenye ndidatchithisirwa m'chitundu na pabenga yafufu ya mpanda mbandimthawa . 
47012001	Ine ndathema kunyada , podi kwene kuti nkhabepo chakuganyalisa tayu . Mbwenye chinchino ndinati ndilonge pya masomphenya na kunditchululira kudachita Mbuya . 
47012002	Ndikupidziwa , pyaka khumi na pinayi pyagwandapyo , mkhristu unango adagomphiwa kwenda kudzuludzulu . Ine nkhabe dziwabi ngakhala penepi pidachitikadi penu kuti pikhali masomphenya ene — mbwenye Mulungu yekha ndiye anapidziwa . Ndinalonga pontho , ndikudziwa kuti munthu weneyu adagomphiwa kwenda kumbuto yakutsanzaya kudzulu . Penepo pontho ine nkhabe dziwa ngakhala penepi pidachitikadi penu kuti pikhali masomphenya ene — mbwenye Mulungu yekha ndiye anapidziwa . Kweneko iye adava pinthu pyokhonda longeka , pinthu pyakuti munthu nkhabe kwanisa kupilonga tayu . 
47012003	
47012004	
47012005	Munthu weneyu ine ndinadzamnyadira — mbwenye nkhabe dzapinyadira ndekha ene tayu kupambula pinthu pile pimbaonesa kusowa kwanga mphamvu . 
47012006	Ngakhala ndikhafuna kunyada nee mbandidakhala pupwebi , thangwi mbandidalonga pinthu pyakuonadi . Mbwenye ine nkhabe dzanyada tayu , thangwi ine nkhabe funa munthu na mbodzi ene kuti aleke kundiyesa munthu wakufunika pyakwanga kupiringana pinthu pidaona iye ndikuphata pontho kupiva ndikupilonga . 
47012007	Mbwenye kugopesera ndingatumbame thangwi ya pinthu pyakudodomesa pidaona ine , ndidapaswa chinthu chakupha ninga munga m'manungo mwanga , chile chakhala ninga nyamphangwa wa Satana kuti chindibonerese , towera chindilekese kunyada . 
47012008	Katatu ndidapemphera kuna Mbuya kuti andibulusire chinthu chenechi . 
47012009	Mbwenye kutawira kwache kukhali tenepa : " Chinafuna iwe nkhukoma kwanga mtima basi , thangwi mphamvu yanga njikululetu ndzidzi unasowa iwe mphamvu . " Natenepo ndakomerwa pyakwanga kunyadira kusowa kwanga mphamvu , towera mphamvu ya Khristu ikhale pana ine . 
47012010	Ndakomerwa pyakwanga na kusowa kwanga mphamvu , kutikanwa , kuona nyatwa , kubonereswa na kunenswa thangwi ya kutumikira Khristu . Thangwi ndzidzi unasowa ine mphamvu , penepo ndimbakhala na mphamvu . 
47012011	Ine ndakhala ninga pupwe , mbwenye mwachitisa kuti ndichite tenepo ndimwepo . Anthu adathema kundichitira umboni ndimwepo . Podi kwene kuti si ine pinthu tayu , ine nkhabe khala okhonda funikaletu kuna anyakutumwa akufunikawa . 
47012012	Pidzindikiro na pyakudodomesa pizinji pidachitwa pakati panu mwakupirira kukulu pikutsikimizira kuti ndine nyakutumwa . 
47012013	Apo ninji chakuipa chidakuchitirani ine kupiringana mipingo inango , kupambula chile chokha chakuti ine sidakunensani tayu na kusowa kwanga kobiri . Ndaphata miyendo , ndilekerereni kudawa kwangaku !
47012014	Keneka nkhachitatu kuti ndisasanyike dzakufambirani , tenepo ine nkhabe dzakunensani tayu . Thangwi ine sinafuna kobiri zanu tayu , mbwenye imwepo . Si basa ya ana kukoyera ababawo mfuma tayu , mbwenye ababa akoyere anawo . 
47012015	Ndinadzakomerwa kuvunga pinthu pyonsene pina ine , pontho na ine ene , towera ndiphedze imwepo . Kadi imwe munadzandifuna pang'ono thangwi yakuti ine ndimbakufunani pikulu pene ?
47012016	Apo , imwe munati mudzanditawire kuti ine sidakunenseni tayu , mbwenye unango anati alonge kuti ndine wakuchenjera , pontho kuti ndidakukweshani na unthawatawa wanga !
47012017	Ayi ine ndidakudyerani mkopekope kudzera muna amuna adakutumirani ine ale ?
47012018	Ndidapempha Tito kuti abwere kwanuko , pontho ndidatuma mbale mbodzi pabodzi na iye . Ayi Titoyo adakudyerani mkopekope ? Kadi iye na ine tidachita pinthu na manyerezero abodzi tayu , pontho mbatikhala na makhaliro abodzi tayu ?
47012019	Penu mukunyerezera kuti ndzidzi onsene tikhayesa kupitchinjiriza tekha ene pamaso panu ? Nkhabe ! Timbalonga ninga mumbafunira Khristu kuti ife tilonge pamaso pa Mulungu , pontho ashamwali athu apamtima , pyonsene pimbachita ife timbapichita kuti tiphedze napyo imwepo . 
47012020	Ndikuchita mantha kuti ndingabwera kweneko , ndinadzakugumanani muna makhaliro akusiyana na munafuna ine kuti mukhale nawo , pontho kuti imwe mungadzandione na makhaliro anga asiyana na mukhafunira imwe mule . Ndikuchita mantha kuti ndingadzagumane kukangana , bivu , kuzhangali , kupithemba , kutikana , tsweda , kudungudza na kuvunganyika . 
47012021	Ndikuchita mantha kuti ndingadzabwera pontho Mulungu wanga anadzandichepesa pamaso panu , pontho kuti ndinadzasintiliri anthu ale adadawa kale ene , mbwenye hadaleka makhaliro akuipa tayu — pyakusirira na pyakuzuda pidachita iwo . 
47013001	Keneka nkhachitatu kuti ndidze dzakufambirani .
47013002	Ndinafuna ndilonge kuna imwe ale mudadawa kalene , pontho kuna anango onsene ; ine ndidaacheuza kale pandzidzi udakufambirani ine kachiwiri ule , kwache ndinati ndiacheuze pontho ndzidzi una ine kutali namwe : ndzidzi unafuna ine dzabwera pontho nkhabe munthu na mbodzi ene wa iwo anafuna ine dzasiya kukhonda kumtchunyusa tayu . 
47013003	Penepo munadzaona chitsikimizo chinafuna imwe chakuti Khristu ndiye ambalonga kudzera muna ine . Iye nkhabe sowa mphamvu tayu pa mabasa ambaphata iye muna imwe ; mbwenye ambaonesa mphamvu yache pakati panu . 
47013004	Ndimomwene kuti akhali wakusowa mphamvu pandzidzi udakhomerwa iye pamtanda , kwache chinchino ana moyo thangwi ya mphamvu ya Mulungu . Ifembo ndife akusowa mphamvu mukuphatanizana kwathu naye , kwache tinadzakhala na moyo pabodzi naye kudzera muna mphamvu ya Mulungu kuti tiphate basa pakati panu . 
47013005	Piyeseni na kupitonga mwekha ene , towera muone ngakhala muna chikhulupirodi . Kadi imwe nkhabe kupidziwadi kuti Khristu Yesu ali muna imwe ? Ngakhala si tenepo tayu , ndiye kuti mwapichimwanaletu . 
47013006	Mbwenye ndikukhulupira kuti imwe munati mudziwe kuti ife nee tapichimwana tayu . 
47013007	Timbapemphera kuna Mulungu kuti muleke chita pyakuipa — nee towera kuonesa kuti ife tapikwanisa tayu , mbwenye kuti imwe muchite pinthu pyakulungama , podi kwene kuti ife tioneke pyathu ninga tapichimwana . 
47013008	Thangwi ife nkhabe kwanisa kuchita chinthu chakupokanyisana na pyakuonadi tayu , mbwenye kuchita pinthu pyakuikhira kunduli pyakuonadipyo . 
47013009	Timbakomerwa ndzidzi umbasowa ife mphamvu , mbwenye imwe mumbakhala na mphamvu . Timbapemphera pontho kuti mukhale anthu akuthema monsene mwene . 
47013010	Ndi thangwi yache ndalemba kalatayi ndzidzi unakhala ine kutali namwe ; towera ndingadzafika kweneko ndileke dzachita vinga namwe pakuphatisa basa utongi udandipasa Mbuya ule — utongi wakuwangisa nawo chikhulupiro chanu , nee wakufudza nawo tayu . 
47013011	Chinchino , abale anga , ndaenda ! Yesayesani kukhala akuthema monsene mwene , vani pinakupemphani inepi ; veranani unango na mwanzache . Khalani mwamtendere . Mulungu wakukufunani pontho wamtendere anati akhale namwe . 
47013012	Pasanani mwenyikiro wachikhristu kuonesa kufunana unango na mwanzache . 
47013013	Anthu onsene a Mulungu akukupasani mwenyikiro . 
47013014	Kukoma mtima kwa Mbuya Yesu Khristu , kukufunani kwa Mulungu , na chiphatizano cha Mzimu Wakuchena pikhale namwe monsenene . 
48001001	Kubulukira kuna ine Paulo , ule adachemerwa kukhala nyakutumwa nee na munthu tayu , penu kudzera muna Baba , adalamusa Yesu kuimfa ule , 
48001002	pontho na kuna abale onsene ali kuno pabodzi na inewa — Kwenda kuna mipingo ya kunthemba ya Galatia . 
48001003	Kukoma mtima na mtendere pyakubulukira kuna Mulungu Babathu na Mbuya Yesu Khristu pikhale namwe . 
48001004	Na kuvera kufuna kwa Mulungu ule ndi Babathu , Khristu adapipereka yekha ene ninga nsembe thangwi ya pyakudawa pyathu , towera atisudzule panyatwa za ndzidzi wakuipawu . 
48001005	Tenepo kuna Mulungu kukhale demelero yakukhala na kukhala ! Ameni . 
48001006	Ndadodoma napyo kuti imwe mwabauka msangansanga tenepa kuleka Mulungu , adakuchemerani kudzera muna kukoma mtima kwa Khristu a ule , mbamutewera mphangwa zinango zakusiyana na Mphangwa Zadidi . 
48001007	Mphangwa zimbateweza imwe zile , si mphangwa zadidi chadichadi tayu . Pana anthu anango akukudzudzumisani . Iwo akuyesayesa kuti apotoze Mphangwa Zadidi zakulonga pya Yesu Khristu . 
48001008	Mbwenye podi kwene kuti ife penu mngelo wakubulukira kudzulu analalika mphangwa kuna imwe zakusiyana na zidakulalikirani ife zile , weneyo athema kutchunyuswa kwenda na kwenda . 
48001009	Penepi tidapilonga kale , mbwenye chinchino ndikupilonga pontho kuti ngakhala munthu unango anakulalikirani mphangwa zinango zakusiyana na zidatambira imwe zile , munthu weneyo athema kutchunyuswa kwenda na kwenda . 
48001010	
48001011	Abale anga , ndinafuna kukupangani kuti Mphangwa Zadidi zinalalika inezi , si zakubulukira kuna munthu tayu . 
48001012	Sidachita kuzitambira kubulukira kuna munthu na mbodzi ene tayu , nee munthu na mbodzi ene adandifunzisa tayu . Mbwenye ndidazitambira mwakuchita kutchululirwa na Yesu Khristu . 
48001013	Imwe mwava pya makhaliro anga akale ndzidzi ukhapipereka ine kuteweza chipembedzo cha Chiyuda ule , mule mukhaboneresa ine mpingo wa Mulungu mwakukhonda kuva nawo kwene nsisi , pontho na mule mukhawangawanga ine kuuvunga . 
48001014	Ine ndikhali patsogolo pa Ayuda anzanga azinji a thunganga mupinthu pya chipembedzo cha Chiyuda pikhaphata ine pile , pontho ndikhapipereka pyakwanga kuna mitemo ya makolo athu . 
48001015	Mbwenye Mulungu na kukoma kwache mtima adandisankhuliratu ndidzati balwa , mbandichemera kuti ndimphatire basa . Tenepo pidanyerezera iye
48001016	kutchulula Mwanache kuna ine , towera ndilalike Mphangwa Zadidi zakulonga pya Yesu kuna anthu okhonda khala Ayuda , ine sidenda kuna munthu na mbodzi ene kavunza nzeru tayu , 
48001017	nee ndidenda ku Yerusalemu kaonana na ale akhali anyakutumwa ine ndidzati sanduka kukhala nyakutumwa . Mbwenye ndidenderatu kudziko ya Arabia ; kubuluka penepo ndidabwerera ku Damasiko . 
48001018	Pidagwanda pyaka pitatu ndidenda ku Yerusalemu kaonana na Peturo mbandikhala naye madimingu mawiri . 
48001019	Kweneko sidaonana na nyakutumwa unango tayu kupambula Yakobo , mbaleache Mbuya . 
48001020	Pinalemba inepi mphyakuonadi . Mulungu akupidziwa kuti nee ndikunamabi . 
48001021	Kubuluka penepo ndidenda kunthemba za Siria na Kilikia . 
48001022	Pandzidzi wenewu mipingo ya mu Yudea nkhuti hidzati kundidziwa na pankhope tayu . 
48001023	Iwo akhava kwene mbiri basi kuti : " Munthu akhatiboneresa pakutoma ule , chinchino akulalika chikhulupiro chikhayesa iye kuchivunga chile ! "
48001024	Natenepo iwo adakuza Mulungu thangwi ya pidachitika kuna ine pile . 
48002001	Pidagwanda pyaka khumi na pinayi ndidenda pontho ku Yerusalemu pabodzi na Barnaba . Pa ulendo wanga ndidakwata pontho Tito . 
48002002	Ine ndidenda thangwi ya kunditchululira kudachita Mulungu kuti ndiende . Pamgumano wa akadamu okhokha , ndidaapanga Mphangwa Zadidi , zile zikhalalika ine pakati pa anthu okhonda khala Ayuda . Ine sidafuna tayu kuti basa ikhadaphata ine penu ikhaphata ine ikhale yapezipezi . 
48002003	Tito adatsagana na ineyi , podi kwene kuti akhali Mgriki , iye hadakakamizwa kuti agwandwe nsonga yakumaso tayu . 
48002004	Mphoka yeneyi idalamuka thangwi ya anthu anango , ale akhadapita mwakupibisa m'gulu mwathu kupisangiza ninga abale athu , towera azonde utumbe una ife mukuphatanizana kwathu na Khristu Yesu . Iwo akhafuna kuti tikhale mabitchu . 
48002005	Mbwenye ife nee tidachita pikhafiina iwo na pang'ono pene tayu , towera tikukoyereni mwadidi pyakuonadi pya Mphangwa Zadidi . 
48002006	Mbwenye , ale akhaoneka ninga mbakadamu — ndikulonga penepi thangwi ine nkhabe ona kusiyana na mukhali iwo kale mule tayu ; Mulungu nkhabe tonga mseru mwakuyang'ana nkhope tayu ndikupilonga kuti akadamu ale nkhabe chinthu chibodzi chitswa chidathimiza iwo kundifunzisa pa pidalalika ine pile tayu . 
48002007	Kwache iwo adaona kwene kuti Mulungu andipasa basa ya kulalika Mphangwa Zadidi kuna anthu okhonda khala Ayuda , ninga montho mukhadapasira iye Peturo basa ya kulalika Mphangwa Zadidi kuna Ayuda . 
48002008	Thangwi na mphamvu ya Mulungu ine ndidaikhwa kukhala nyakutumwa kuna anthu okhonda khala Ayuda , ninga montho mudaikhirwa Peturo kukhala nyakutumwa kuna Ayuda . 
48002009	Yakobo , Peturo na Yohani , ale akhaoneka ninga mizati , adadzindikira kuti Mulungu akhadandipasa basa yakusankhulikayi , tenepo iwo adapereka dakamawu kuna Barnaba na ine kuonesa kuti tonsene ndife abodzi . Ife tidatawirizana kuti ine na Barnaba tiende kuna anthu okhonda khala Ayuda , iwombo aende kuna Ayuda . 
48002010	Chinthu chidapempha iwo chene ntchakuti tikumbuke anyakutcherenga m'gulu mwawo , chenechi ntchontho chile chikhafunac ine kuti ndichichite . 
48002011	Mbwenye pidadza Peturo ku Antiokea , ndidamsumulula pakwecha , thangwi iye akhadadawadi . 
48002012	Anthu ale akhadatumwa na Yakobo mbadzati fika kweneko , Peturo akhadya pabodzi na akhristu okhonda khala Ayuda . Mbwenye pidafika amuna ale , iye adafunduka , tenepo hadadyeve na anthu okhonda khala Ayuda ale tayu , thangwi iye akhagopa gulu ikhalonga kuti anthu okhonda khala Ayudawa athema kugwandwa nsonga yakumaso . 
48002013	Akhristu anango a Chiyuda adatomambo kuchita unthawatawa pabodzi pene na Peturo , mwakuti na Barnaba ene adakwatikambo na unthawatawa udachita iwowo . 
48002014	Pidaona ine kuti makhaliro awo akhali akupotoka malingana na pyakuonadi pya Mphangwa Zadidi , ndidalonga kuna Peturo pamaso pa iwo onsene kuti , " Iwe ndiwe Myuda , mbwenye ukukhala ninga munthu okhonda khala Myuda , nee ninga Myuda tayu . Apo lero , unakwanisa tani kukakamiza anthu okhonda khala Ayuda kuti ateweze mitemo ya Chiyuda ? "
48002015	Ndimomwene kuti ife ndife Ayuda pakubalwa , nee anthu okhonda khala Ayuda ambalongwa " anyakudawa " ale tayu , 
48002016	kwache timbapidziwa kuti nkhabe munthu ambalungamiswa thangwi ya kuteweza mwambo tayu , mbwenye thangwi ya kukhala na chikhulupiro muna Khristu Yesu . Tenepo na ife ene taikha chikhulupiro chathu muna Khristu Yesu towera tilungamiswe kudzera muna chikhulupiro chathu pana Khristu , nee thangwi ya kuteweza mwambo tayu , thangwi nkhabe mbodzi anadzalungamiswa pakuteweza mwambo . 
48002017	Ngakhala pinafuna ife kulungamiswa pamaso pa Mulungu kudzera muna kuphatanizana kwathu na Khristu pikuonesa kuti ife ene ndife anyakudawa ninga anthu okhonda khala Ayudawa — ayi kweneku nkhulonga kuti Khristu ndiye nyakuchitisa anthu kudawa ? Nkhabe , na pang'ono pene tayu !
48002018	Ngakhala ine ndinatoma kumanga pontho mwambo udafudza ine , penepo pikuonesadi ndekha ene kuti ndine munthu wakuswa mwambo . 
48002019	Mwambo udandidzindikirisa kuti ndathema kufa , natenepo ndafa kuti ndibuluke pansi pa utongi wa mwambowo , towera ndikhale na moyo wakutumikira Mulungu . 
48002020	Ine ndakhomerwa pamtanda pabodzi na Khristu , natenepo si ine ule ana moyo tayu , mbwenye Khristu ndiye ana moyo muna ine . Moyo uno una ine kumanungowu ngwakudzera m'chikhulupiro muna Mwana Mulungu , ule adandifuna mbapereka moyo wache thangwi ya ine . 
48002021	Ine ndakhonda kuikha kukoma mtima kwa Mulungu pakhundu , thangwi ngakhala munthu ambalungamiswa pamaso pa Mulungu kudzera muna mwambo , penepo pikulonga kuti Khristu adafa papezi . 
48003001	Agalatia akupupwamwe , adakulodzani mbani ? Imwe mudapangwa mwakuveka pya imfa ya Yesu Khristu pamtanda khala ninga mudapiona maso na maso !
48003002	Ndipangeni chinthu chibodzi : kadi imwe mudatambira Mzimu wa Mulungu thangwi ya kuteweza mwambo , penu thangwi yakuti mudakhulupira pidava imwe Mphangwa Zadidi zile ?
48003003	Kani ndimwe akupupwa tenepa ? Mudatoma na Mzimu wa Mulungu , apo chinchino munafuna kumalisa na mphamvu zanu zene ?
48003004	Kadi pinthu pyonsene pidachitika kuna imwe pidalila kuchitika kwene ? Ine nkhabe khulupira tayu kuti pidalila chitika kwene !
48003005	Kadi Mulungu ambakupasani Mzimu wache na kuchita pinthu pyakudodomesa pakati panu , thangwi yakuti imwe mumbateweza mwambo , penu thangwi yakuti mumbava Mphangwa Zadidi mbamuzikhulupira ?
48003006	Nyerezerani pya Abrahamu : ninga munalongera Malemba kuti , " lye adakhulupira Mulungu , natenepo Mulungu adamuyesa munthu wakulungama , thangwi ya kukhulupira kwacheko . "
48003007	Tenepo imwe mupidziwe lero kuti pidzukulu chadichadi pya Abrahamu mbanthu ale ana chikhulupiro . 
48003008	Malemba adalongeratu kuti Mulungu anadzalungamisa anthu okhonda khala Ayuda kudzera muna chikhulupiro . Natenepo Malemba adalonga pya Mphangwa Zadidi kuna Abrahamu mbati , " Kudzera muna iwe Mulungu anadzatsanzayisa anthu a madzinza onsene . "
48003009	Abrahamu adakhulupira , tenepo adatsanzayiswa . Natenepo anthu onsene anakhulupira , ambatsanzayiswa ninga mudatsanzayisirwa Abrahamu . 
48003010	Ale ambanyindira kuvera mwambo wa Mose ngadzedze . Thangwi Malemba akulonga kuti , " Ngwadzedze munthu onsene anakhonda thimiza kuchita pinthu pyonsene pidalembwa m'bukhu ya mwambo . "
48003011	Tenepo mphyakuveka kuti nkhabe munthu na mbodzi ene ambalungamiswa pamaso pa Mulungu kudzera muna mwambo tayu , thangwi Malemba akulonga kuti , " Ngweneyo ene munthu ule ambalungamiswa pamaso pa Mulungu kudzera muna chikhulupiro anadzakhala na moyo . "
48003012	Mbwenye mwambo nkhabe pinthu na chikhulupiro , kwache ninga munalongera Malemba kuti , " Munthu onsene anachita pinthu pyonsene ninga munafunira mwambo anadzakhala na moyo . "
48003013	Khristu adatiombola kutibulusira dzedze ya mwambo pakukhala nyadzedze m'mbuto mwathu . Thangwi Malemba akulonga kuti , " Ngwadzedze munthu onsene anamanikwa pamuti . "
48003014	lye adatiombola towera kutsanzaya kudadumbira Mulungu kudzampasa Abrahamu kule , kufike kuna anthu okhonda khala Ayuda kudzera muna Khristu Yesu , kuti kudzera muna chikhulupiro titambire Mzimu Wakuchena adadumbira Mulungu kudzampereka ule . 
48003015	Abale anga , ndinafuna kuphatisa basa upangizi wa nsiku na nsiku : ngakhala anthu awiri averana pa chinthu chinango mbaphatizana mwadidi chinthu chidaverana iwocho , nkhabe munthu na mbodzi ene anakwanisa kuswa chiveranocho , penu kuthimizapo chinthu chinango tayu . 
48003016	Tenepo Mulungu adadumbira kuna Abrahamu na kuna chidzukulu chache . Malemba hadainjipise kuti " pidzukulu " , kulonga kuti anthu azinji tayu , mbwenye adachepesa kuti " chidzukulu " , kulonga kuti munthu mbodzi basi , ule ndi Khristu . 
48003017	Chinalonga ine ntchakuti Mulungu adachita chiverano na Abrahamu mbadumbira kukoya chiveranocho . Tenepo pidagwanda pyaka madzana manayi na makumatatu mwambo udaperekwa . Mwambo wenewu nkhabe kwanisa kuswa chiveranochi , pontho kufudza kudumbira kudachita Mulungu kule tayu . 
48003018	Ngakhala mtsanzayiso wa Mulungu wagona pakuteweza mwambo , penepo mtsanzayiso nkhabe gonave pana kudumbira kudachita Mulungu kule tayu . Mbwenye Mulungu na kukoma kwache mtima adapereka mtsanzayiso kuna Abrahamu thangwi ya kudumbira kudachita iye kuna Abrahamu . 
48003019	Apo basa ya mwambo ninji ? Mwambowo udathimizirwa towera kutionesa kuti pyakudawa ninji , kufikirana chidzukulucho chidzabwere , kuna ule adadumbira Mulungu . Mulungu adaphatisa basa angelo kupereka mwambowo kuna anthu kudzera muna mkhala pakati , Mose . 
48003020	Mbwenye mkhala pakati nkhabe kufunika tayu , ngakhala pana munthu mbodzi basi , pontho Mulungu ndi mbodzi basi . 
48003021	Kadi penepa nkhulonga kuti mwambo ukupokanyisana na kudumbira kudachita Mulungu kule ? Nkhabe , na pang'ono pene tayu ! Thangwi ngakhala kuti munthu akhadatambira mwambo wakuti unakwanisa kumpasa moyo , penepo munthu onsene mbadakwanisa kulungamiswa pamaso pa Mulungu thangwi ya kuteweza mwambo . 
48003022	Mbwenye Malemba akulonga kuti dziko yonsene yapansi ili pansi pa mphamvu ya pyakudawa , natenepo mtsanzayiso udadumbira Mulungu kudzaupereka kudzera muna chikhulupiro muna Yesu Khristu ule , ukuperekwa kuna anthu ambakhulupira ale . 
48003023	Chikhulupirochi mbichidzati fika , mwambo udatifiingira tonsene ninga anyaperezo kufikirana chikhulupirochi chidatchululwa . 
48003024	Natenepo ife tikhali pansi pa utongi wa mwambo kufikirana Khristu adadza kuti tilungamiswe pamaso pa Mulungu kudzera muna chikhulupiro . 
48003025	Podi ndzidzi wa chikhulupiro wafika , mwambo nkhabeve utongi pana ife tayu . 
48003026	Nkhudzera muna chikhulupiro kuti monsenene ndimwe ana a Mulungu mukuphatanizana na Khristu Yesu , 
48003027	thangwi monsene mudabatizwa kukhala akuphatanizana na Khristu , tenepo mwapivazika mwekha ene na Khristu . 
48003028	Natenepo nkhabe Myuda penu munthu okhonda khala Myuda , nkhabe bitchu penu mtumbe , nkhabe mamuna penu mkazi , thangwi monsenene ndimwe mbodzi mukuphatanizana kwanu na Khristu Yesu . 
48003029	Ngakhala ndimwe anthu a Khristu , penepo ndimwe pidzukulu pya Abrahamu , pontho mwathema dzatambira pinthu pidadumbira Mulungu pile . 
48004001	Chinalonga ine ntchakuti nyakusiyirwa mfuma angakhala kuti ndi mwana , iye nkhabe siyana tayu na bitchu , podi kwene kuti iye ndi mwenechiro mfuma yonsene . 
48004002	Iye mbali mwana ambakhala pansi pa utongi wa makayaya na akuluakulu pa pya mfumayo kufikirana nsiku ikwane idaikha babache yakuti iye atome kutonga mfumacheyo . 
48004003	Monthomonthomo ife , pikhali ife ana mupinthu pyauzimu , tikhali mabitchu a mizimu imbatonga pinthu pya dziko yapansi ile . 
48004004	Mbwenye pidafika ndzidzi wakuthema , Mulungu adatumiza mwanache . Iye adabalwa kudzera muna mkazi , pontho mbakhala pansi pa utongi wa mwambo wa Chiyuda , 
48004005	kuti aombole ale akhali pansi pa utongi wa mwambo towera tisanduke ana a Mulungu . 
48004006	Kuonesa kuti imwe ndimwe ana a Mulungu , iye adatuma Mzimu wa Mwanache kudza muna ife , Mzimu ambatichitisa kuti timchemere kuti , " Baba , Baba " ule . 
48004007	Natenepo si imweve bitchu tayu , mbwenye mwana wa m'nyumba . Podi ndimwe mwanache , Mulunguyo anadzakupasani pyonsene pyakoyera iye anache . 
48004008	Pakutoma pikhali imwe anthu okhonda dziwa Mulungu , mukhali mabitchu a milungu , ile si pinthu tayu . 
48004009	Mbwenye podi lero Mulungu mukumdziwa , penu ndilonge kuti Mulungu akukudziwani , mphapo pinakwanisika tani kuti mubwerere m'nduli kuna mizimu yakusowa mphamvu , pontho yakusowa basa ile ? Munafuniranji kukhala pontho mabitchu awo ?
48004010	Mumbatsalakana nsiku zakusankhulika , miyezi , ndzidzi wa chaka , na pyaka !
48004011	Ndaswipa namwe mtima , thangwi mwinango ndidalila pezi kuvunga mphamvu zanga kuphata basa kuna imwe . 
48004012	Abale anga , ndikukupemphani kuti mukhale ninga ine , podi ine ndakhala ninga imwembo . Imwe nee mudandidawira tayu . 
48004013	Imwe mukupidziwa kuti kudwala kwanga ndiye kudachitisa kuti ndikwanise kulalika Mphangwa Zadidi ndzidzi wakutoma kuna imwe . 
48004014	Podi kwene kuti kudwala kwanga kukhali mayesero akulu kuna imwe , imwe hamudandikhonde , penu kundilulupisa tayu . M'mbuto mwache mudanditambira mwadidi khala ninga ndine mngelo wakubulukira kudzulu ; pontho khala ninga ndine Khristu Yesu . 
48004015	Imwe mwakomerwa pyakwanga ! Mphapo chinchino chachitika ninji ? Ine ene ndinakwanisa kuchitira umboni kuti mbapidakhala pyakukwanisika kukonombola maso anuwo , mbamudaakonombola kundipasa . 
48004016	Kani chinchino ndasanduka nyamalwanu thangwi ya kukupangani pyakuonadi ?
48004017	Anthu anango ale akuyesa kukunyengererani , kwache iwo nkhabe kukufunirani pyadidi tayu . Pinafuna iwo kwene mphyakuti imwe na ine tiphadzane , towera imwe mukwatike nawo pikulu . 
48004018	Tenepo mphyadidi kukwatika ngakhala pinafuniwapyo mphyadidi , pontho mwathema kuchita tenepo ndzidzi onsene , nee kuti kwene ndingakhala namwe pabodzi tayu . 
48004019	Imwe ananga apamtima , ine ndikukuverani pontho kupha ninga mkazi wamimba pakubala kufikirana mukhale na makhaliro chadichadi a Khristu . 
48004020	Ndikhapifuna pyakwanga kukhala namwe chinchino kuti ndisanduze malongero anga kuna imwe , thangwi ndaswipa namwe mtima pyakwanga !
48004021	Ndipangeni , imwe ale munafuna kukhala pansi pa utongi wa mwambo , kadi mukupidziwa pinalonga mwambo ?
48004022	Ninga munalongera Malemba kuti Abrahamu akhali na ana achimuna awiri , mbodzi mache akhali bitchu , unangoyi mache akhali mtumbe . 
48004023	Mwanache adabalwa na bitchuyi adabalwa kwene ninga mumbabalirwa anthu onsene , mbwenye mwanache unango ule adabalwa na mtumbeyi adabalwa kudzera muna kudumbira kudachita Mulungu kule . 
48004024	Penepi pinakwanisa kuveka ninga msangani , thangwi amama awiri ale akuimirira piverano piwiri . Mama , ule anache adabalwa mabitchu ale , ndi Hagara , tenepo akuimirira chiverano chidasasanywa paphiri ya Sinai . 
48004025	Hagara , ule akuimirira phiri ya Sinai m'dziko ya Arabia , ntchithunzithunzi cha mzinda wa Yerusalemu walero , thangwi iye na anache ndi mabitchu . 
48004026	Mbwenye Yerusalemu wakudzulu ndi mtumbe — pontho iye ndiye mathu . 
48004027	Thangwi Malemba akulonga kuti , " Tsanzaya iwe mkazi wokhonda bala ! Khuwa , pontho lira na kusekera , ule chipo hudave mtswotswo wakubala tayu . Thangwi mkazi , ule adakhondwa na mamunache anadzakhala na ana azinji kupiringana mkazi , ule anakhala na mamunache . "
48004028	Chinchino imwe abale anga , ndimwe ana a Mulungu akubalwa thangwi ya kudumbira kudachita iye , ninga mudachitira Isake . 
48004029	Pandzidzi wenewu mwana adabalwa ninga mumbabalirwa anthu onsene ule , adaboneresa mwana ule adabalwa na mphamvu ya Mzimu wa Mulungu ; natenepo pili chibodzibodzi na lero . 
48004030	Apo Malemba akulonga tani ? Akulonga kuti , " Mbuluse bitchu wamkaziyu na mwanache ene ; thangwi mwana bitchu hanadzakwatambo khundu tayu pa mfuma ya baba pabodzi na mwana mtumbeyo . "
48004031	Natenepo , abale anga , ife nee ndife ana akubalwa na bitchu wamkazi tayu , mbwenye akubalwa na mtumbe . 
48005001	Utumbe ngwenewu una ifewu — Khristu adatisudzula pa ubitchu . Tenepo imirani dzololo , pontho lekani kupitawirisa mwekha ene kukhala pontho na goli ya ubitchu m'khosi mwanu . 
48005002	Ngavani ! Ine , Paulo , ndikukupangani kuti ngakhala munapitawirisa kugwandwa nsonga yakumaso , ndiye kuti Khristu nkhabeve basa na pang'ono pene kuna imwe tayu . 
48005003	Ndikucheuza pontho amuna onsene kuti angapitawirisa kugwanda nsonga yakumaso iwo athema kuvera mwambo onsene wa Mose . 
48005004	Imwe ene ale mumbayesayesa kuti Mulungu akulungamiseni pamaso pache , thangwi yakuti mumbateweza mwambo , mwapilekanisa mwekha ene na Khristu . Tenepo imwe mwapasa nkhodolo kukoma mtima kwa Mulungu . 
48005005	Ifembo chidikhiro chathu ntchakuti Mulungu anadzatilungamisa pamaso pache ; pontho na mphamvu ya Mzimu wa Mulungu chenechi ndiye chinadikhira ife kudzera muna chikhulupiro . 
48005006	Thangwi tingaphatanizana na Khristu Yesu kugwandwa nsonga yakumaso penu kukhonda gwandwa nkhabe basa tayu . Chinthu chene chakufunika ntchikhulupiro chile chimbaoneka kudzera muna kufunana . 
48005007	Mukhachitadi pyadidi ! Mbani adakulekesani kuvera pyakuonadi ? Adakunyengererani tani ?
48005008	Pinthu ninga penepi nee pimbabulukira kuna Mulungu tayu , ambakuchemerani ule . 
48005009	Ninga mumbalongerwa ipyo kuti , " Pyakufufumisira mkate ping'onong'ono pimbafufumisa mpambo wamumphu " , 
48005010	Thangwi ya kuphatanizana kwathu na Mbuya kumbachitisa kuti ndikhale na chikhulupiro kuti manyerezero anu na anga si akusiyana papinthu penepi tayu . Mbwenye munthu anakudzudzumisaniyo , penu akhale pyache ani , Mulungu anati adzamtchunyuse . 
48005011	Mbwenye kulonga pya ine , abale anga , ine ngakhala ndathimiza kulalika kuti kugwandwa nsonga yakumaso nkhwakufunika , thangwi ninji mphapo ndikubonereswa basi ? Ngakhala ndikhapichitadi , kulalika kwanga pya mtanda wa Khristu nee mbakudachitisa anthu anango kuzhangali tayu . 
48005012	Ndikhapifuna pyakwanga kuti anthu anakudzudzumisaniwa apikapali pyawo okha ene . 
48005013	Mbwenye kulonga pya imwe , abale anga , mudachemerwa kuti mukhale mtumbe . Kwache lekani phatisa basa utumbe wenewu ninga chinthu chakukupasani danga ya kuteweza pikhumbo pyakudawika pyakubalwa napyo . M'mbuto mwache tumikiranani unango na mwanzache mukufunana . 
48005014	Thangwi mwambo onsene waikhwa m'chigwandira m'matongero abodzi akuti , " Funa mwanzako ninga mumbapifunira iwe wekha ene . "
48005015	Mbwenye mungachita ninga nyama zam'tsanga , kulumana na kukhwadzulana , penepo chitani mpholemphole gopesera munasakazana unango na mwanzache . 
48005016	Chinalonga ine ntchichi : tawirisani Mzimu Wakuchena kutonga moyo wanu , tenepo imwe nee munadzachitave pikhumbo pya makhaliro akudawika akubalwa nawo tayu . 
48005017	Thangwi pimbafuna makhaliro akudawika akubalwa nawo mphyakupokanyana na pimbafuna Mzimu Wakuchena . Na pinafuna Mzimu Wakuchena mphyakupokanyana na pinafuna makhaliro akudawika akubalwa nawo . Pinthu piwiripi pili pa umalwa , pontho kweneku nkhulonga kuti munthu nkhabe kwanisa kuchita pinthu pinafuna iye chita tayu . 
48005018	Ngakhala mumbatsogolerwa na Mzimu Wakuchena , imwe nkhabe khalave pansi pa utongi wa mwambo tayu . 
48005019	Pinthu pimbachita makhaliro akudawika akubalwa nawo mphyakudziwika ; pimbapionesa pyokha ene pakwecha pakuchita ipi : pyakuzuda , pyakunyansa na kukhonda kupithunda , 
48005020	kupembedza mifanikizo na ufiti , kuchita umalwa , kumenyana , bivu , kuzhangali , kupithemba , kugawikana , kusankhana , 
48005021	kuipirwa , kuledzera , kuchita pyakudzedzeduka m'maphwando , pontho kuchita na pinango ninga penepi . Ndikukucheuzani ninga mudachitira ine pakutoma pale kuti anachita penepiwo hanadzakwata khundu mu Ufumu wa Mulungu tayu . 
48005022	Mbwenye Mzimu Wakuchena ambatichitisa kukhala akufunana , akukomerwa , amtendere , akupirira , akukoma mtima , adidi , akukhulupirika , 
48005023	akupichepesa na akupithunda . Nkhabe mwambo wakupokanyana na penepi tayu . 
48005024	Anthu ale mba Khristu Yesu akhomera pamtanda makhaliro awo akudawika akubalwa nawo pabodzi pene na pikhumbo pyache na kusirira kwene . 
48005025	Podi Mzimu Wakuchena atipasa moyo , tenepo iye athema kutonga moyo wathu . 
48005026	Ife tathema kukhala anthu okhonda nyada , penu kuzhangalisana unango na mwanzache , penu kuchitirana bivu unango na mwanzache . 
48006001	Abale anga , ngakhala unango aphatwa akuchita pinthu pyakudawika , imwe anyakukhala na Mzimu Wakuchena , mumsumulule , kwache mupichite mwakumkomera mtima . Pontho chitani mpholemphole , gopesera imwembo munayeswa na pinthu pyakudawika . 
48006002	Tsalakanani nyatwa za unango na mwanzache ; pakuchita tenepo munati muvereA mwambo wa Khristu . 
48006003	Ngakhala munthu anapinyerezera yekha ene kuti iye ngwakufimika , mwenemo iye si wakufunika tayu , akulila kupinyenga yekha ene . 
48006004	Munthu onsene athema kutonga makhaliro ache . Ngakhala ngadidi , penepo anakwanisa kunyadira chinthu chidaphata iye yekha ene , mbakhonda kuchiyeseza na chinthu chidaphata munthu unango . 
48006005	Thangwi munthu onsene athema kutsamala nyatwa zache . 
48006006	Munthu ule akurunziswa mphangwa zachikhristu , athema kugawana na mfunzisi wache pyonsene pyadidi pina iye . 
48006007	Lekani kupinyengeza mwekha ene ! Nkhabe munthu anasenzekesa Mulungu . Munthu anadzavuna chonthocho chidabzala iye . 
48006008	Ngakhala anabzala mwakuteweza makhaliro akudawika akubalwa nawo , kubulukira mwenemo , iye anadzavuna imfa ; ngakhala anabzala mwakuteweza Mzimu Wakuchena , kubulukira muna Mzimu Wakuchena iye anadzavuna moyo okhonda mala . 
48006009	Tenepo tendeni tileke topa na kuchita pinthu pyadidi . Thangwi ndzidzi wakuthema unadzafika wakuti tidzavune , tingakhonda taya mtima . 
48006010	Natenepo , ndzidzi onsene unakhala ife na danga , ife tathema kuchita pinthu pyadidi kuna munthu onsene , makamaka kuna ale ana ife pabodzi m'banja yachikhristu . 
48006011	Ngayang'anani pilemba pikulupikulu pyaphatisa ine basa pinakulemberani ine na manja anga ene !
48006012	Anthu , ale akuyesayesa kukukakamizani kuti mugwandwe nsonga yakumaso , ngontho ale ambafuna kuoneka akukoma pamaso pa anthu pakunyadira pinthu pikhachita iwo pamanungo awo . Iwo ambachita tenepo gopesera kubonereswa thangwi ya mtanda wa Khristu . 
48006013	Podi na anyakugwandwa nsonga yakumaso ene hambavera mwambo tayu ; iwo akufuna kuti imwe mugwandwe towera iwo akwanise kunyada kuti imwe mudavera pakugwandwa kwanu nsonga yakumaso . 
48006014	Mbwenye kulonga pya ine , ndinati ndinyadire mtanda wa Mbuyathu Yesu Khristu basi , thangwi kudzera muna mtandache , kupiona kwa pinthu kwa anthu a padziko yapansi kuna ine , nkhwapezi — ine ndakhala ninga wakufa kuna kupiona kwawo kwa pinthu . 
48006015	Kugwandwa nsonga yakumaso penu kukhonda gwandwa nkhabe basa na pang'ono pene tayu . Chinthu chakufunika chadichadi nkhukhala munthu wakusasanywa mwachinchino . 
48006016	Kuna onsene akuteweza chirunziso chenechi m'moyo mwawo , ndikupempha kuti mtendere na nsisi za Mulungu pikhale kuna iwo na kuna anthu onsene a Mulungu .
48006017	Pakumalisira : munthu na mbodzi ene mbaleke kundithimizira nyatwa zinango tayu , thangwi madazwi ana ine m'manungo mwangawa akuonesa kuti ndine bitchu wa Yesu . 
48006018	Kukoma mtima kwa Mbuya Yesu Khristu kukhale namwe monsene , abale anga . Ameni . 
49001001	Kubulukira kuna ine , Paulo . Mulungu adandiikha kukhala nyakutumwa wa Khristu Yesu , thangwi iye adapifuna kuti pikhale tenepo — Kwenda kuna anthu a Mulungu mumzinda wa Efeso , a kuna ale ngakuphatanizana na Yesu Khristu , pontho akukhulupirika kuna iye . 
49001002	Kukoma mtima pontho mtendere pyakubulukira kuna Mulungu Babathu , pontho na kuna Mbuyathu Yesu Khristu pikhale nam we . 
49001003	Tendeni tipereke takhuta kuna Mulungu , ule pontho ndi Babache Mbuyathu Yesu Khristu . Mulungu atitsanzayisa na mtsanzayiso wa mtundu onsene wa m'dziko yakudzulu kudzera muna Mzimu Wakuchena , thangwi ya kuphatanizana kwathu na Khristu . 
49001004	Na kale ene dziko mbidzati lengwa , Mulungu akhadatisankhuliratu kukhala anthu ache kudzera mukuphatanizana kwathu na Khristu , towera tikhale akuchena pontho okhonda na chakudawa chene pamaso pache . Mulungu ambatifuna pikulu , 
49001005	natenepo iye akhadapinyerezera kale kuti , kudzera muna Yesu Khristu , iye anadzatichitisa kukhala anache , thangwi ya kukomerwa pontho na kufuna kwache . 
49001006	Tendeni timkuze Mulungu thangwi ya kukoma kwache mtima kwakudodomesa , thangwi iye adatipasa Mwanache wapamtima ninga mtukwa wapezi !
49001007	Ife taombolwa , thangwi ya imfa ya Khristu ninga nsembe ; kweneku nkhulonga kuti Mulungu atilekerera pyakudawa pyathu . Mulungu ngwakukoma mtima pyakwanga , 
49001008	tenepo iye adatikomera mtima pikulu pene . Thangwi ya nzeru zache zonsene na kuvesa kwache konsene , 
49001009	pontho na kufuna kwache , Mulungu adatidziwisa pyakubisika pikhadanyerezera iye kalene kupimalisa pile , pakuphatisa basa Khristu . 
49001010	Pyakubisika pinafuna dzamalisa Mulungupi , ndzidzi ungadzakwana , mphyakuti agumanye pabodzi pyakulengwa pyonsene , pinthu pyonsene pya kudzulu na pya pansi pano , kuti pikhale pansi pa utongi wa Khristu . 
49001011	Pinthu pyonsene pimbachitika ninga mumbapifunira na kupinyerezera Mulungu . Mulungu adatisankhula kale kudzera mukuphatanizana kwathu na Khristu kuti tikhale anthu ache ene . Iye adapifuna kuti pikhale tenepo , thangwi iye akhadapinyerezera kutomera pakutomaletu . 
49001012	Tendeni , mphapo , tikuze demelero ya Mulungu , ife ale tikhali akutoma kukhala na chidikhiro pana Khristu !
49001013	Pidava imwe mphangwa zakuonadi , Mphangwa zadidi zakudzesa chipulumuso , imwe mudasandukambo kukhala anthu a Mulungu . Imwe mudakhulupira Khristu , tenepo Mulungu adakuikhani chidindo chakuonesa kuti ndimwedi anthu ache pakukupasani Mzimu Wakuchena ninga mudadumbira iye kuti anadzakupasani . 
49001014	Mzimuyo ndi chitsikimizo chakuti ife tinadzatambira pinthu pidadumbira Mulungu kuna anthu ache pile , pontho pikutitsikimizira kuti Mulungu anadzapereka kuna anthu ache utumbe monsene mwene . Tendeni , mphapo , tilemedze demelero yache !
49001015	Na thangwi ya penepi , kutomera ndzidzi udava ine pya kukhulupira kwanu Mbuya Yesu , pontho na kuafuna kwanu anthu onsene a Mulungu , 
49001016	ine sidaleka tayu kupereka takhuta kuna Mulungu thangwi ya imwe . Ine ndimbakukumbukani ndingapemphera
49001017	pontho ndimbapempha Mulungu wa Mbuyathu Yesu Khristu , Baba wademelero , kuti akupaseni Mzimu Wakuchena , ule anadzakupasani nzeru , pontho dzatchulula Mulungu kuna imwe , towera mumdziwe mwadidi mwene . 
49001018	Ndimbampempha kuti iye afungule manyerezero anu kuti muone cheza chache , towera mudziwe chidikhiro chidakuchemererani iye chile , pontho kuti mudziwe kuinjipa kwa mtsanzayiso wakudodomesa unadumbira iye kuupereka kuna anthu ache ule , 
49001019	pontho na munaphatira basa mphamvu zache zikulu muna ife anyakukhulupira . Mphamvu zenezi ndi sasawa na mphamvu zikulu , 
49001020	zile zidaphatisa iye basa kulamusa nazo Khristu kuimfa , mbamkhazika nazo kudziko yakudzulu kumadyo kwache . 
49001021	Kweneko Khristu ana utongi kupiringana mafumu onsene akudzulu , atongi , anyamphamvu na ambuya : pontho dzinache ili padzulu pa madzina a utongi anango onsene ale anakwanisa iwo kuchemerwa nawo lero penu ndzidzi unadzawo . 
49001022	Mulungu adaikha pyonsene pansi pa manyalo a Khristu , pontho adampereka kuna mpingo kukhala ninga Mbuya wa pinthu pyonsene mumpingomo . 
49001023	Mpingo ndi manungo a Khristu , mpingo ule umbamchitisa kukhala wamumphu , pontho iye ambachitisa pinthu pyonsene kukhala pyamumphu monsene mwene .
49002001	Kale mukhali akufa m'moyo wanu wauzimu thangwi ya pyakudawa pyanu , pontho na kukhonda vera kwanu Mulungu . 
49002002	Pandzidzi wenewo imwe mukhafamba m'njira zakudawika za dziko yapansi ino ; imwe mudavera mzimu wakuipa ule una utongi onsene pa mizimu yakuipa ya kuthambo , mzimuwu ngule chinchino ukutonga miyoyo ya anthu okhonda vera Mulungu . 
49002003	Ndimomwene kuti ife tonsene tikhalimbo na makhaliro ninga awo , tenepo tikhateweza pikhumbo pya makhaliro akudawika akubalwa nawo . Tikhachita pikhafuna manungo na manyerezero athu . Thangwi ya makhaliro athu akudawika akubalwa nawo , ife tidathema kutchunyuswa na Mulungu , ninga anthu anango onsene akudawika . 
49002004	Mbwenye Mulungu ngwansisi pikulu , pontho kutifuna kwache nkhukulu pyakwanga
49002005	mwakuti iye adatipasa moyo pabodzi na Khristu ndzidzi ukhali ife akufa m'moyo wathu wauzimu pakukhonda vera kwathu Mulungu . Mbwenye imwe mwapulumuka thangwi yakuti Mulungu ngwakukoma mtima . 
49002006	Mukuphatanizana kwathu na Khristu Yesu , Mulungu adatikwiza pabodzi na Khristu kuti titonge pabodzi naye m'dziko ya kudzulu . 
49002007	Iye adachita penepi kuti ndzidzi wakwenda na kwenda aonese kukoma kwache mtima kukululetu kwakukhonda longeka , kudzera muna kutifuna kwache kudationesa iye kudzera muna Khristu Yesu .
49002008	
49002009	
49002010	Mulungu atisanduza kukhala ninga muna ife chinchinomu ; pontho mukuphatanizana kwathu na Khristu Yesu , iye adatilenga kuti tikhale na moyo wakuphata nawo mabasa adidi , mabasa akhadatisasanyira iye kalene kuti tiaphate ale . 
49002011	Kumbukani mule mukhali imwe kalene , imwe anthu okhonda khala Ayuda . Ayuda , anthu akugwanda nsonga yakumaso yachimuna ( penepi mphile pikhachita iwo na manjawo pa manungo pawo ) akhakuchemerani anthu okhonda gwandwa nsonga yakumaso . 
49002012	Pandzidzi wenewo imwe mudalekaniswa na Khristu mbamukhala ninga alendo , pontho mbamukhonda khala m'gulu ya anthu akusankhulwa na Mulungu . Imwe mukhali nkhabe khundu m'piverano pidagona pa kudumbira kudachita Mulungu kuna anthu ache kule , mbamukhala m'dziko yapansi pano akusowa chidikhiro , pontho akusowa Mulungu . 
49002013	Mbwenye chinchino mukuphatanizana kwanu na Khristu Yesu , imwe kale mukhali kutali ale , mwafendezwa chifupi na Mulungu , thangwi yakuti Khristu adafa ninga nsembe . 
49002014	Thangwi Khristu ene adzesa mtendere pakati pathu pakuchitisa Ayuda na anthu okhonda khala Ayuda kukhala anthu abodzi . Na kufa kwache pamtanda iye adagomola fufu ikhaalekanisa , pontho kuachitisa kuti azondane ile . 
49002015	Iye adafudza mwambo wa Chiyuda , na matongero pontho na mitemo yache ene yonsene , towera kubulukira muna madzinza mawiriwa iye asasanye dzinza ibodzi itswa mukuphatanizana kwayo naye . Pakuchita tenepo iye akukhazika mtendere pakati pawo . 
49002016	Khristu adafudza umalwa wawo na imfa yache ya pamtanda ; iye adafa pamtanda towera aphatanize madzinza mawiriwa kukhala manungo abodzi pontho kuabweza iwo kuna Mulungu . 
49002017	Tenepo Khristu adadza dzalalika Mphangwa Zadidi zakudzesa mtendere kuna anthu onsene — kuna imwe , anthu okhonda khala Ayuda , ale kale mukhali kutali na Mulungu , pontho na kuna Ayuda akhali chifupi na Mulungu ale . 
49002018	Kudzera muna Khristu tonsenefe , Ayuda na anthu okhonda khala Ayuda ene , tinakwanisa kudza kuna Baba mu Mzimu mbodzi Wakuchena . 
49002019	Tenepo , chinchino , imwe anthu okhonda khala Ayuda , si imweve alendo tayu ; chinchino imwe ndimwe mzika pabodzi na anthu a Mulungu , pontho imwe muli m'banja ya Mulungu . 
49002020	Imwe mwamangwa pamaziko a nyumba adamangwa na anyakutumwa pontho na maprofetirf ale , mwala wa pankhomo mbukhala Yesu Khristu mwenechiroache . 
49002021	Iye ngule ambaphataniza nyumba yonsene pabodzi pontho ambaikuza kufikirana Nyumba ya Mulungu ikhale yakupambulika kuna Mbuya . 
49002022	Mukuphatanizana kwanu na iye , imwembo mukumangirirwa pabodzi na anthu ache onsene ale kukhala nyumba , kule kumbakhala Mulungu kudzera muna Mzimu wache . 
49003001	Na thangwi yeneyi , ine Paulo , nyaperezo wa Yesu Khristu , thangwi ya imwepo anthu okhonda khala Ayuda , ndimbakupemphererani kuna Mulungu . 
49003002	Ndimomwene kuti imwe mwapiva kuti na kukoma mtima kwa Mulungu , ine ndapaswa basayi kuti muganyali nayo . 
49003003	Mulungu adatchulula pinthu pyakubisika pikhafuna iye dzachita mbapipangiza kuna ine . Ine ndapilemba mwachigwandira , 
49003004	tenepo ngakhala imwe munawerenga pyalemba inepi , munakwanisa kudziwa kuvesa kudachita ine papinthu pyakubisika pya Khristupi . 
49003005	Kalene anthu nee akhapangwa pyakubisika penepi tayu , mbwenye chinchino Mulungu apitchulula kuna anyakutumwa na maprofeti ache akupambulika kudzera muna Mzimu Wakuchena . 
49003006	Pyakubisikapi mphyakuti kudzera muna Mphangwa Zadidi za Yesu anthu okhonda khala Ayuda athemambo kutambira mtsanzayiso wa Mulungu pabodzi na Ayuda ; iwo ndi mapindi a manungo abodzi , pontho anatambirambo khundu pabodzi na Ayuda malingana na kudumbira kudachita Mulungu kudzera muna Khristu Yesu kule . 
49003007	Mulungu adandipasa mtukwa wakukhala nyabasache kulalika Mphangwa Zadidizi . Iye adachita tenepo kudzera muna kukoma kwache mtima na mphamvu zache zikulu . 
49003008	Pakati pa anthu onsene a Mulungu ndine wang'ono kupiringana wang'onoletu , kwache iye adandikomera mtima kundipasa basa yeneyi ya kulalika Mphangwa Zadidi za mfuma ya Khristu yokhonda madire kuna anthu okhonda khala Ayuda , 
49003009	pontho zakuchitisa anthu onsene kuti aone munafuna Mulungu dzaphatira basa ya pinthu pyakubisikapi . Mulungu , nyakulenga pyonsene , akhadapibisa kutomera mifendu yonsene ya anthu idagwanda ile ;
49003010	towera chinchino , kudzera mwa mpingo , nzeru zikulu za Mulungu mu pyonsene zidziwike kuna anyamphamvu na atongi onsene a kudziko yakudzulu . 
49003011	Mulungu adapichita malingana na kufuna kwache kwakukhala na khala mbapichitisa kuti pikwanekwane kudzera m'mabasa a Khristu Yesu Mbuyathu . 
49003012	Thangwi ya kuphatanizana kwathu na Khristu pontho na chikhulupiro chathu pana iye , ife tinakwanisa kudza kuna Mulungu mwakuwanga mtima pontho na mtima wakulikha . 
49003013	Mphapo ndikukupemphani kuti muleke swipa mtima , thangwi ya kukubonererani kunachita ineku . Pinachita inepi pinaganyalisa imwepo . 
49003014	Thangwi ya penepi , ndinagodama pansi kuna Baba
49003015	kubulukira kumbatambira madzinza onsene a kudzulu pontho na a pansi pano dzina yakuonadi kule . 
49003016	Ndikupempha Mulungu kuti kubulukira mumfuma yache yademelero iye akukuwangisani na mphamvu m'moyo wanu wauzimu kudzera muna Mzimu Wakuchena . 
49003017	Pontho ndikupemphera kuti Khristu akhazikike m'mitima mwanu kudzera muna chikhulupiro chanu . Ndikupemphera pontho kuti imwe muikhe mitsitsi mwakuzika pansi mbamukhazikika mukukufunani kwa Mulungu , 
49003018	towera imwe pabodzi na anthu onsene a Mulungu mukwanise kuvesadi kukula , kulapha , pontho na kuzika kwachita kukufunani kwa Khristu . 
49003019	Pontho ndikupemphera kuti mudziwedi kukufunani kukulu kwa Khristu — podi kwene kuti nkhwakukhonda dziwika — pontho kuti mukhale monsene mwene na makhaliro a Mulungu . 
49003020	Kuna Mulungu kukhale demelero , ule anakwanisa kuchita pinthu piringana pingakwanise ife kupempha penu kupinyerezera , kudzera muna mphamvu yache ile imbaphata basa muna ife . 
49003021	Ife a mumpingo pontho ale taphatanizwa na Khristu timpase demelero kubulukira mifendu yonsene kwenda na kwenda ! Ameni . 
49004001	Ine nyaperezo thangwi ya kutumikira Mbuya , ndikukupemphani kuti mukhale na makhaliro akuthemerana na pikhakupangani Mulungu pandzidzi udakuchemerani iye . 
49004002	Ndzidzi onsene khalani akupichepesa , akufulika pontho akupirira . Onesani kufunana kwanu pakuvana mafala . 
49004003	Chitani ninga munakwanisira imwe , kukoya mwadidi ubodzi udakupasani Mzimu Wakuchena kudzera muna mtendere umbakuphatanizani pabodzi ule . 
49004004	Manungo alipo abodzi , pontho Mzimu mbodzi , sasawambo ninga chidikhiro chilipo chibodzi chidakuchemererani Mulungu chile . 
49004005	Mbuya alipo mbodzi , chikhulupiro chibodzi , ubatizo ubodzi , 
49004006	pontho Mulungu alipo mbodzi , ule ndi Baba wa anthu onsene , Mbuya wa onsene , ule ambaphata basa kudzera muna anthu onsene , pontho ule ali m'mitima ya anthu onsene . 
49004007	Tonsenefe tatambira mtukwa wakufunika sasawa ninga montho mudaupimira Khristu . 
49004008	Ninga munalongera Malemba kuti : " Pidakwira iye kudzuludzulu , iye adakwata anyaperezo azinji mbaenda nawo pabodzi mbapereka mitukwa kuna anthu . "
49004009	Mphapo mafala akuti , " adakwira kudzulu " , nkhulonga kuti tani ? Mafalawa akulonga kuti chakutoma iye adatchitha mbafika kumbuto yakuzika ya dziko yapansi pano .
49004010	Adatchitha ule , ngonthoyo adakwira kudzulu kupiringana thambo kuti pinthu pyonsene pyakulengwa pidzazwe na iye . 
49004011	Iye ngontho ule adapereka mitukwa kuna anthu : iye adasankhula anthu anango kukhala anyakutumwa , anango kukhala maprofeti , anango kukhala anyakulalika Mphangwa Zadidi , anango kukhala abusa , anangombo kukhala afunzisi . 
49004012	Iye adaasankhula kuti iwo asasanye anthu a Mulungu towera aphate basa yachikhristu . Pakuchita tenepo iwo akulise mpingo , manungo a Khristu . 
49004013	Natenepo ife tinadzasanduka abodzi m'chikhulupiro chathu pontho na mu udziwisi wathu wa Mwana Mulungu : ife tinadzasanduka anthu akukola m'moyo wathu wauzimu mbatidzakhalaletu na makhaliro sasawa ninga a Khristu . 
49004014	Tenepo ife nkhabe dzakhalave ninga ana tayu , ife nkhabe dzabeluka na mabimbi penu kupheluka na mphepo ya chifunziso cha mfakafaka zimbanyengeza anthu zile na unthawatawa umbachita iwo ule tayu . 
49004015	Mbwenye pakulonga pyakuonadi na mtima wa kufunana , tendeni tikule monsene mwene muna Khristu . Iye ndi msolo wa mpingo . 
49004016	Iye ambatonga manungo onsene . Mapindi angaphatana na uzingo ambasasanya manungo amumphu . Tenepo mapindi onsenewa angaphata basa idasasanyirwa iwo , mwakufunana ambaphedza manungo kukula . 
49004017	Na dzina ya Mbuya , chinchino ndikukucheuzani kuti muleke khalave ninga anthu okhonda dziwa Mulungu , ale manyerezero awo ngakusowa basa
49004018	pontho nzeru zawo nsa mumdima . Iwo nkhabe khundu m'moyo umbapereka Mulungu tayu , thangwi iwo adakhonda kudziwa Mulungu na kuuma kwawo mtima . 
49004019	Iwo nkhabeve manyadzo tayu : iwo apipereka okha ene kuna makhaliro awo akudawika towera achite pinthu pyakunyansa pyonsene mwakukhonda kuleka . 
49004020	Mbwenye penepi si pile pidafunza imwe pya Khristu tayu !
49004021	Ndimomwene kuti imwe mudavadi pya Khristu , pontho imwe ninga anyakutewera a Khristu mudafunziswadi pyakuonadi pile pimbagumanwa muna Yesu . 
49004022	Tenepo chinchino , lekani makhaliro anu akale , ale akhakuchitisani kuti mukhale ninga mukhakhalira imwe kale — moyo wanu wakale , ule ukhakuvungani , thangwi ya pikhumbo pyakunama . 
49004023	Mitimanu na manyerezero anu pisanduzike kukhala pyachinchinoletu , 
49004024	pontho khalani na moyo wachinchino ule walengwa sasawa ninga Mulungu , moyo ule ngwakulungama pontho wakuchena . 
49004025	Mphapo lekani kunama ! Munthu onsene athema kulonga pyakuonadi pyokhokha kuna mwanzache , thangwi tonsene pabodzi ndife mapindi a manungo a Khristu . 
49004026	Ngakhala imwe mwazhangalira mwanzanu , lekani tawirisa kuzhangaliko kukuchitisani kuti mudawe , pontho lekani khala akupinda kufikirana kudoka kwa dzuwa . 
49004027	Lekani pasa danga Satana . 
49004028	Ngakhala munthu akhaba kalene , aleke kubako , pontho atome kuphata basa yadidi na manjache towera agumane pinthu pyache na pinango pyakuphedzerambo anyakutcherenga . 
49004029	Lekani bulusa mafala akufudza m'kanwa mwanu , mbwenye longani mafala akuwangisa mtima pandzidzi anafunika iwo , towera anyakukuveserani aganyali na mafalanu . 
49004030	Pontho lekani tsukwalisa Mzimu Wakuchena wa Mulungu . Mzimuyo ntchidindo chakuonesa kuti ndimwedi anthu ache a Mulungu , pontho chitsikimizo kuti munadzasudzulwa pa Nsiku inafuna Mulungu dzapulumusa anthu ache . 
49004031	Bulusani pinthu pyonsene pyakupinda , pyaukali na pyakuzhangali mumtima mwanu . Lekani longolozana na kutikanizana , pontho muleke nyerezeranave pyakuipa unango na mwanzache . 
49004032	Mbwenye khalani anthu akukomerana mtima pontho akuverana nsisi ; ngakhala mwadawirana unango na mwanzache , mulekererane ninga kukulekererani kudachita Mulungu kudzera muna Khristu . 
49005001	Tendeni , mphapo , tikhale ninga Mulungu , thangwi ife ndife anache apamtima . 
49005002	Khristu adatifuna pyakwanga mwakuti adapereka moyo wache ninga nsembe yakununkhira pontho yakukomera Mulungu . Tenepo , chinchino khalanimbo na moyo wa kufunana . 
49005003	Lekani chita pyakuzuda , pyakunyansa , penu mtima , penu na kupilonga kwene pakati panu , thangwi imwe ndimwe anthu a Mulungu . 
49005004	Pontho pakanwa panu paleke bulusa mafala akuzuda , akupupwa , penu akusingirira . Mbwenye longani mafala akupereka nawo takhuta kuna Mulungu . 
49005005	Chinthu chakuti mudziwe ntchichi , nkhabe munthu wakuchita pyakuzuda , pyakunyansa , penu mtima ( kuchita mtima ndi sasawa na kupembedza mifanikizo ) anadzagumana mbuto mu Ufumu wa Khristu na wa Mulungu tayu . 
49005006	Lekani tawirisa munthu kukunyengezani na mafala akupupwa , thangwi pinthu ninga penepi pimbadzesa ukali wa Mulungu kuna anthu okhonda kumvera ale . 
49005007	Mphapo lekani fambirana na anthu ninga enewa . 
49005008	Kalene imwe mukhafamba mumdima , mbwenye chinchino mwasanduka anthu a Mbuya , natenepo muli m'cheza . Tenepo khalani ninga anthu a m'cheza , 
49005009	thangwi cheza ndiye chimbadzesa pyakuvuna pyadidi ninga udidi , pyakulungama na pyakuonadi . 
49005010	Sakasakani pinthu pyakukomera Mbuya . 
49005011	Lekani chita pinthu pyapezi ninga pimbachita anthu a mumdima , mbwenye adzeseni kuti adzaone cheza . 
49005012	( Mphyakuchitisadi manyadzo na kulonga kwene pinthu pile pimbachita iwo m'chibisobiso . )
49005013	Pontho cheza chingamwinikira pinthu pyonsene , makhaliro chadichadi a pyonsene ambaonekera pakwecha . 
49005014	Tenepo chinthu chonsene chakuonekera pakwecha , chimbasanduka cheza . Ndi thangwi yache pikulongwa kuti : " Nyakugonawe , lamuka , lamuka kuimfa , tenepo Khristu anadzakumwinikira . "
49005015	Tenepo chitani mpholemphole na makhaliro anuwo . Lekani khala ninga anthu okhonda dziwa pinthu , mbwenye mukhale ninga anthu anzeru . 
49005016	Phatisani basa mwadidi mwayi onsene una imwewu , thangwi nsiku zina ife zino nsakuipa . 
49005017	Lekani khala akupupwa , mbwenye sakasakani pinthu pinafuna Mbuya kuti mupichite . 
49005018	Lekani ledzera , thangwi munadzavungika , kwache mudzazwe na Mzimu Wakuchena . 
49005019	Longesanani na mafala a masalimo , nyimbo zakulemedza Mulungu , na nyimbo zakumkuza nazo . Imbirani Mbuya nyimbo na kumkuza m'mitima mwanu . 
49005020	Ndzidzi onsene perekani takhuta kuna Mulungu Baba kudzera muna dzina ya Mbuyathu Yesu Khristu thangwi ya pyonsene pimbachita iye . 
49005021	Khalani akuverana unango na mwanzache , thangwi mungachita tenepo munalemedzambo Khristu . 
49005022	Imwe akazi verani amunanu ninga mumbavera imwe Mbuya . 
49005023	Mamuna ndi msolo wa mkazache , ningambo Khristu ndi msolo wa mpingo ; pontho Khristu mwenechiro ndi Nyankhombo wa mpingo , ule ndi manungo ache . 
49005024	Natenepo akazi avere monsene mwene amunawo , sasawa ninga mumbavera mpingo Khristu . 
49005025	Amuna , funani akazanu sasawa ninga mudafunira Khristu mpingo , mbapereka moyo wache thangwi ya mpingowo , 
49005026	towera ukhale wache ene . Iye adachita tenepo kuti aupambule na kuupereka kuna Mulungu , pidamala iye kuuchenesa pakuusambisa na mafalache , ale akhala ninga madzi , 
49005027	towera ukhale kuna iye ene mpingo wakudemelera na wakubalika , wakusowa dontho , makwinya , penu pinango ninga penepi , mbwenye wakupambulika pontho wakusowa chinthu chakuupokanyisa . 
49005028	Amuna athema kufuna akazawo sasawambo ninga mumbafunira iwo manungo awo . Mamuna ambafuna mkazache ngule ambapifuna yekha ene . 
49005029	Nkhabe munthu ambazonda manungo ache , mbwenye iye ambaadyesa na kuayang'anira mwadidi , ninga mumbachita Khristu kuna mpingo wache , 
49005030	thangwi mpingowo ndi manungo ache , ifembo ndife mapindi a mpingowo . 
49005031	Ninga mudalongera Malemba kuti , " Thangwi ya penepi mamuna anadzasiya babache na mache mbakaphatikana na mkazache , tenepo uwiriawo anadzakhala mbodzi . "
49005032	Pana chakubisika chakuzika chakuonadi chile chatchululwa m'Malemba chinaona ine kuti chikulonga pya Khristu na pya mpingo . 
49005033	Mbwenye chikulonga pontho kuna imwepo : Mamuna onsene athema kufuna mkazache ninga mumbapifunira iye yekha ene , mkazimbo athema kulemedza mamunache . 
49006001	Anamwe verani makolo anu , thangwi , ninga ana a Mulungu , mphyakuthema kuchita tenepo . 
49006002	" Lemedzani babanu na manu " , enewa ndi matongero akutoma ale padzulu pache pana kudumbira ;
49006003	" towera pinthu pyonsene pifambe mwadidi kuna imwe , pontho kuti nsiku zakukhala kwanu na moyo pansi pano ziinjipe . "
49006004	Imwembo , ababa lekani kusosa ananu , mbwenye mualere na kuapasa mwambo pontho kuafunzisa m'njira yachikhristu . 
49006005	Imwe mabitchu , verani ambuyanu a pansi pano mwakualemedza na kuagopa ; chitani penepi na mtimanu onsene khala ninga mukuchitira Khristu . 
49006006	Lekani vera kokha mbuyanu ngakhala iye ali ponthopo kukuyang'anirani towera mukome kuna iye ; mbwenye muphate basa na mtimanu onsene ninga bitchu wa Khristu pontho ninga mumbarunira Mulungu . 
49006007	Mabitchumwe , phatani basanu mwakukomerwa ninga mukuphatira Mbuya , nee kuti mukuphatira munthu tayu . 
49006008	Kumbukani kuti Mbuya anadzafupa munthu onsene , mabitchu penu mtumbe , thangwi ya mabasa adidi ambaphata iye . 
49006009	Imwembo ambuya , ntchibodzibodzi khalani adidi kuna mabitchu anu , pontho lekani kuathuswa . Kumbukani kuti imwe monsene pabodzi ndimwe mabitchu a Mbuyanu mbodzi wakudzulu , ule ambatonga mwakukhonda yang'ana nkhope . 
49006010	Pakumalisira , khalani akuwanga mukuphatanizana kwanu na Mbuya , pontho na mphamvu yache ikulu . 
49006011	Valani pida pyonsene pimbakupasani Mulungu , towera mukwanise kupitchinjiriza mwekha ene kuna unthawatawa wa Satana . 
49006012	Thangwi nkhondo yathuyi nee njakumenyana na anthu tayu , mbwenye tikumenyana na mizimu yakuipa ya kuthambo , ile ndi mafumu , atongi na anyamphamvu a nsiku za mdima zino . 
49006013	Tenepo , chinchino , valani pida pya Mulungu , towera mudzakwanise Impitchinjiriza nyamalwa angadzakusosani pansiku yakuipayo , pontho kuti pakumala pa nkhondoyi , imwe munadzathimiza kukhala na mphamvu . 
49006014	Tenepo khalani dzololo mwenemo mwavala kale pyakuonadi ninga bande yakumangwa m'chuno mwanu , chilungamo ninga mayala a utale akutchinjiriza nawo pagangaruwa panu , 
49006015	pontho kusasanyika kwanu kwenda kalalika Mphangwa Zadidi za mtendere kukhale ninga nsapato za anyankhondo . 
49006016	Ndzidzi onsene khalani na chikhulupiro ninga chakugedera nacho matswimo m'manja mwanu , towera mukwanise kuthimisa nacho matswimo akugaka moto akubulukira kuna Satana . 
49006017	Valani chipulumuso ninga chipewu cha utale chakutchinjirizira misolo yanu . Phatisani basa mafala a Mulungu , ale akhala ninga talasada yakumenyera nkhondo imbakupasani Mzimu Wakuchena ile . 
49006018	Chitani pyonsenepi pakupemphera ; pempherani ndzidzi onsene kuti Mulungu akuphedzeni . Pempherani ndzidzi onsene , ninga munakuphedzerani Mzimu Wakuchena . Thangwi ya penepi khalani m'maso , lekani taya mtima ; ndzidzi onsene pemphererani anthu onsene a Mulungu . 
49006019	Pontho pempherani kuti Mulungu andipase mphangwa ndzidzi onsene unalalika ine , towera ndilonge mwakuwanga mtima pontho kuti ndivekese pyakubisika pya Mphangwa Zadidi . 
49006020	Thangwi ya mphangwazi ine ndine muimiriri , podi kwene kuti ndine nyaperezo . Pempherani kuti ine ndikhale wakuwanga mtima pakulonga pya Mphangwa Zadidi , ninga mwathemera ine kulonga . 
49006021	Tikiko , mbaleathu wapamtima pontho nyabasa wakukhulupirika pabasa ya Mbuya , anadzakupangani pyonsene pya ine , towera imwe mupidziwembo kuti ine ndili tani , pontho mule munaphatira ine basa . 
49006022	Ndi thangwi yache ndikumtuma kuna imwe — kuti akupangeni mule munakhalira ife kuno , pontho kukuwangisani mtima . 
49006023	Mtendere , kufunana na chikhulupiro pyakubulukira kuna Mulungu Baba pontho Mbuya Yesu Khristu pikhale na akhristu onsene . 
49006024	Kukoma mtima kwa Mulungu kukhale kuna onsene ale ambamfuna Mbuya Yesu Khristu na kumfuna kokhonda mala . 
50001001	Kubulukira kuna ine Paulo , na Timoti , anyabasa a Khristu Yesu — Kwenda kuna anthu a Mulungu onsene a ku Filipi , ale ngakuphatanizana na Khristu Yesu , kuthimizapo akadamu a mpingo pabodzi na anyakuphedzera . 
50001002	Kukoma mtima pontho mtendere pyakubulukira kuna Mulungu Babathu na Mbuya Yesu Khristu pikhale namwe . 
50001003	Ndimbapereka takhuta kuna Mulungu wanga pandzidzi onsene umbakukumbukani ine ;
50001004	pontho ndzidzi onsene umbakupemphererani ine monsenene , ndimbapemphera na kukomerwa
50001005	thangwi ya kundiphedza kudachita imwe pabasa ya kuvekesa Mphangwa Zadidi kutomera nsiku yakutoma kufikirana lero . 
50001006	Natenepo ndikupidziwadi kuti Mulungu , ule adatoma basa yadidi muna imwe anati athimize kuiphata kufikirana idzamalisike pansiku yakudza pontho kwa Khristu Yesu . 
50001007	Imwe ndimwe apamtima panga , natenepo mphyakuthemadi kuti ndinyerezere pya imwe ninga mumbachitira inemu . Thangwi imwe monsenene mwagawana na ine mwayi udandipasa Mulunguwu , podi kwene ndzidzi una ine m'perezo , penu pikhali ine wakusudzulwa kutchinjiriza Mphangwa Zadidi na kuzichitisa kukhala zakukhazikika mwadidi . 
50001008	Mulungu ndiye mboni yanga kuti kukufunani kwanga na mtimanga onsene kumbabulukira kuna kukufunani kukulu kwa Khristu Yesu mwenechiro . 
50001009	Ndikupemphera kuti kufunana kwanu kuthimize kukula pabodzi na udziwisi chadichadi pontho na kuona kwa pinthu mwadidiletu , 
50001010	towera mukwanise kusankhula chadidiletu . Tenepo munadzakhala akusowa chinthu chakukuipisani pontho chakukupokanyisani pansiku yakudza pontho kwa Khristu . 
50001011	Moyo wanu unadzakhala na makhaliro akulungama , ale anakwanisa kubulukira kuna Yesu Khristu yekha basi , kudzesa demelero kuna Mulungu na kumkuza . 
50001012	Ndinafuna mupidziwe , abale anga , kuti pinthu pile pyandichitikira pyaphedzadi kuti Mphangwa Zadidi ziende m'tsogolo . 
50001013	Penepi pyachitisa kuti anyakulondali nyumba yachifumu onsene pabodzi na anthu anango onsene kuno apidziwe kuti ndili m'perezo thangwi ya kukhala nyabasa wa Khristu . 
50001014	Kukhala kwanga m'perezo muno kwachitisa abale azinji ene kunyindira Mbuya mwakuti awanga mtima ndzidzi onsene kulalika Mphangwa Zadidia mwakukhonda gopa kupiringana pakutoma . 
50001015	Ndimomwene kuti anthu anango ambalalika Khristu thangwi iwo akuchita bivu pontho akufuna pyakuthimbana , mbwenye anango ambapichita na mtima wakufuna kuphedza anango . 
50001016	Enewa ambapichita na mtima wakufunana thangwi ambapidziwa kuti Mulungu andipasa basa yakutchinjiriza Mphangwa Zadidi . 
50001017	Anangombo ambalalika Khristu na manyerezero akupotoka pontho na mtima wakupithemba ; iwo ambanyerezera kuti anathimiza kundidzesera nyatwa ndzidzi unakhala ine m'perezo muno . 
50001018	Nkhabe basa tayu ! Ine ndakomerwa napyo , male munakwanisira Khristu kulalikwamo , penu na manyerezero adidi penu akupotoka . Tenepo ndinathimiza kukomerwa , 
50001019	thangwi ndikupidziwa kuti kudzera muna kupemphera kwanu , pontho na chiphedzo chakubulukira kuna Mzimu wa Yesu Khristu ndinati ndisudzulwe . 
50001020	Chinakhumba ine chikulu pontho chidikhiro changa ntchakuti ine nkhabe na pang'ono pene dzachimwana basanga tayu , mbwenye kuti ndzidzi onsene , makamaka chinchino pano , ndinawanga mtima pyakwanga , towera Khristu akuzwe kudzera muna ine , penu ndikhale na moyo penu ndife . 
50001021	Thangwi kuna ine kukhala na moyo ndi Khristu , pontho kufa nkhwakuganyalisa . 
50001022	Mbwenye ngakhala kuthimiza kwanga kukhala na moyo kunandipasa mwayi wakuti ndiphate basa yakuganyalisa anango , penepa ine chakuti ndisankhule nkhabe kuchidziwa tayu . 
50001023	Ndaphatwa uku na uku , kwinangoku ndikufuna pyakwanga kuti ndiende pyanga kakhala pabodzi na Khristu , thangwi chenechi ntchakundikomera pikulu ;
50001024	mbwenye kwinangomboku nkhwakufunika pyakwanga kuti ndikhale na moyo thangwi ya imwe . 
50001025	Penepi pyandichitisa kupidziwadi kuti ndinati ndikhale na moyo . Ndinadzathimiza kukhala basi na imwe monsene kuphedza chikhulupiro pontho kukomerwa kwanu kuti pikule , 
50001026	towera ndingadzakhala namwe pontho , mudzakhale nawo mathangwi akuinjipa akuti munakwanisa kundinyadira nawo m'moyo wanu wakuphatanizana na Khristu Yesu . 
50001027	Chinchino chinthu chakufunika ntchakuti makhaliro a moyo wanu akhale akuthemerana na pinafuna Mphangwa Zadidi za Khristu . Tenepo ngakhala ndinakwanisa kudza dzakuonani penu tayu , ndinati ndive kuti mukuimira dzololo na manyerezero abodzi , pontho kuti na chikhumbo chibodzi mumbaphedzana kumenya nkhondo kutchinjiriza chikhulupiro chakuthemerana na Mphangwa Zadidi . 
50001028	Lekani gopa anyamalwanu ; khalani akuwanga mtima ndzidzi onsene . Penepi pinadzaatsikimizira kuti iwo anadzavungwa , pontho kuti imwe munadzakunda , thangwi ambakuchitisani kukunda ndi Mulungu . 
50001029	Imwe mwapaswa mwayi wa kutumikira Khristu , nee wa kumkhulupira kokha tayu , mbwenye na kumbonerera kwene . 
50001030	Chinchino mukumenyambo nkhondo pabodzi na ine . Nkhondo yache njontho idandiona imwe kale kuimenya ile ninga munapivera imwe kuti ndikuthimiza kuimenya . 
50002001	Moyo wanu wakuphatanizana na Khristu umbakupasani mphamvu , pontho kukufunani kwache kumbakuthonthozani . Chiphatizano na Mzimu Wakuchena muli nacho , pontho imwe mumbakomerana mtima pontho mumbaverana nyambalo unango na mwanzache . 
50002002	Ndikukupemphani , mphapo , kuti mundichitise kukomerwa monsene mwene pakukhala na manyerezero abodzi na kufunana kubodzi , pontho kukhumba na kunyerezera chinthu chibodzi . 
50002003	Lekani chita chinthu na mtima wakupithemba penu wakutumbama , mbwenye khalani akupichepesa ; ndzidzi onsene nyerezerani anzanu ninga akufunika kupiringana imwe . 
50002004	Lekani nyerezerani kuchita pinthu pyakukomera imwe mwekha , mbwenye na pyakukomerambo anango ene . 
50002005	Monsene mwathema kukhala na mtima onthowo ninga ukhali na Khristu Yesu ule :
50002006	Iye akhali na umulungu onsene , mbwenye iye hadaikha konta pya kukhalac kwache sasawa na Mulungu tayu . 
50002007	M'mbuto mwache iye adapereka na kufuna kwache pyonsene pikhali na iye , pontho iye adasanduka kukhala ninga bitchu mbakhala munthu ninga anthu onsene . 
50002008	Pidakhala iye ninga munthu tenepo , iye adapichepesa pontho adavera , podi na kufa kwene — kufa kwache kwa pamtanda kule . 
50002009	Na thangwi yeneyi Mulungu adamkuza monsene mwene mbampasa dzina yakupiringana madzina onsene , 
50002010	mwakuti pyonsene pya kudzulu , pya pansi pano , na pya dziko ya pansi pamataka , pinadzagodama kulemedza dzina ya Yesu , 
50002011	pontho munthu onsene anadzatawira na mulomo wache kuti Yesu Khristu ndi Mbuya , kudzesa demelero kuna Mulungu Baba . 
50002012	Natenepo , abale anga apamtima , mphyakufunika pyakwanga pene chinchino ndzidzi una ine kutali na imwe kuti munyanye kundivera ninga kundivera kukhachita imwe ndzidzi onsene ukhali ine na imwe . Thimizani kuchita pinthu pyakuthemerana na chipulumuso chanu mwamantha pontho mwakutetemera kufikirana mamalisiro ache . 
50002013	Thangwi Mulungu ndiye ambaphata basa muna imwe kukuchitisani kufuna , pontho kukwanisa kuvera kufuna kwache . 
50002014	Phatani pyonsene mwakukhonda dungunya penu kupokanya , 
50002015	towera mukhale okhonda dawa pontho amtima wangwiro , ana a Mulungu akusowa chinthu chakukupokanyisani , ale ambakhala m'dziko ya anthu akuipa na akudawika . Imwe mwathema kuonesa cheza pakati pawo ninga nyenyezi zakumwinikira dziko yonsene , 
50002016	ndzidzi unapereka imwe kuna iwo mafala akupasa moyo . Ngakhala munapichita tenepo ine ndinadzakhala nayo thangwi yakunyadira pansiku yakudza pontho kwa Khristu , thangwi penepyo pinadzaonesa kuti mphamvu na basanga nee pyamalila papezi tayu . 
50002017	Chikhulupiro chanu chakhala ninga nsembe yakuperekwa kuna Mulungu . Podi kwene pichitike kuti chiropa changa chitsanulirwe pansembe yeneyi ninga chakupereka , ine ndakomerwa , pontho ndatsanzaya pabodzi na imwe monsene . 
50002018	Ntchibodzibodzi imwembo mwathema kukomerwa pontho kutsanzaya pabodzi na ine . 
50002019	Ngakhala nkhufuna kwa Mbuya ndikudikhira kutuma Timoti kuna imwe chinchino pano , towera ndiwangiswe mtima na pinafuna iye dzandipanga pya imwe . 
50002020	Iye ndiye ene basi ana manyerezero ninga anga akutsalakanadi pya imwe . 
50002021	Anango onsene ambatsalakana pya kufuna pya okha ene , nee tsalakana pya kufuna pya Yesu Khristu tayu . 
50002022	Imwe mumbapidziwa kuti makhaliro a Timoti aoneka kale kuti ngadidi . Mumbapidziwa kuti iye adaphata basa yakuvekesa Mphangwa Zadidi pabodzi na ine khala ninga pimbachita mwana na babache . 
50002023	Si ndzidzi ndingadziwa munafuna dzandifambira pinthu , ndikudikhira kumtuma kuna imwe . 
50002024	Inembo ndinanyindira Mbuya kuti ine ene ndinati ndifikembo kwanuko chinchino pano . 
50002025	Ndapinyerezera kuti mphyakufunika kumbwezera mbaleathu Epafrodito . Weneyu adaphata basa , pontho adatchinjiriza pabodzi na ine Mphangwa Zadidi . Iye adakuphatirani basa ninga nyakutumwanu kundiphedza . 
50002026	Epafrodito ana chitchuwo kufuna kukuonani monsene , pontho akusanyika mumtima mwache thangwi imwe mudava kuti iye akhadwala . 
50002027	Ndimomwene kuti iye akhadwala chifupi kufa . Mbwenye Mulungu akhadamvera nsisi , nee kuti adavera nsisi iye yekha tayu , mbwenye na ine ene , towera ndileke tsukwala pikulu . 
50002028	Ndiye thangwi yache ndina chipapo chikulu kumbwezera kuna imwe , towera mungamuona mukomerwe pontho , penepo kutsukwala kwanga kunamalambo . 
50002029	Mtambireni mwakukomerwa ninga mbale muna Mbuya . Anthu ninga iye mwathema kualemedza . 
50002030	Iye adapipereka kutaya moyo wache , pontho akhali chifupi kufa thangwi ya kuphata basa ya Khristu , towera andiphedze pinthu pidakhonda imwe kwanisa kundiphedza napyo . 
50003001	Pakumalisira , abale anga , komerwani mukuphatanizana kwanu na Mbuya . Ine nkhabe nenseka na kukulemberani pontho mafala abodzibodziwo tayu , thangwi mphinthu pyakukutchinjirizani . 
50003002	Khalani m'maso na anambwa , anthu ambachita pinthu pyakuipa ale . Enewa ngale ambakakamiza kucheka manungo . 
50003003	Ife ndife anyakugwandwa nsonga yakumaso chadichadi , thangwi timbapembedza Mulungu kudzera muna Mzimu Wakuchena mbatikomerwa m'moyo mukuphatanizana na Khristu Yesu . Ife nkhabe nyindira pinthu pimbachita anthu pamanungo tayu , 
50003004	podi kwene kuti ine ndinakwanisadi kunyindira pinthu ninga penepi . Ngakhala munthu unango ananyerezera kuti anakwanisa kunyindira pimbachitwa pamanungo , inembo ndina mathangwi mazinji akuchitira chibodzibodzi kupiringana achewo . 
50003005	Ine ndidagwandwa nsonga yakumaso pidamala ine dimingu ibodzi yakubalwa . Ine ndine Mulsraele pakubalwa , ndine wa dzinza ya Benjamini , pontho Mheberi chadichadi . Kulonga pya kuteweza mwambo , ine ndikhali Mfarisi , 
50003006	pontho ndikhali na chipapo chikulu pa chipembedzo changa mwakuti ndidaboneresa mpingo . Kulonga pya kulungamiswa kwa munthu pakuvera matongero a mwambo , ine ndidayeswa nyakusowa chakundipokanyisa . 
50003007	Mbwenye pinthu pyonsene pikhayesa ine kuti mphyakuganyalisa pile , lero ndikupiyesa ninga pyakukhonda ganyalisa thangwi ya kutumikira Khristu , 
50003008	pontho si pyokhapyo tayu , mbwenye ndimbayesa pinthu pyonsene ninga pyakukhonda ganyalisaletu thangwi ya chinthu chakufunika pikulu , chile ndi udziwisi pa Khristu Yesu Mbuyanga . Na thangwi ya kutumikira Khristu ndataya pinthu pyonsene . Ndapiyesa pinthu pyapezi mbandipitaya pakhuku , towera ndikhale wa Khristu , 
50003009	pontho ndikukhala wakuphatanizana na iye monsene mwene . Ine nkhabeve kupiyesa ndekha ene wakulungama pamaso pa Mulungu pakuvera mwambo tayu , mbwenye chinchino ndalungamiswa pamaso pa Mulungu kudzera muna chikhulupiro pana Khristu . Kulungamiswa kweneku kumbabulukira kuna Mulungu , pontho kwagona pachikhulupiro . 
50003010	Chinafuna ine nkhudziwa Khristu , pontho kuona mphamvu idamulamusa kuimfa ile . Ndinafuna pontho kuti ndione nyatwa sasawa ninga mudaonera iye nyatwa mbandisanduka ninga iye na mafero adachita iye ene , 
50003011	na chidikhiro chakuti inembo ndinadzalamuswa kuimfa . 
50003012	Sinalonga kuti penepi ndapikwanisa kale , penu kuti ndathema monsene mwene kale tayu . Mbwenye ine ndimbachita phinga kufuna kutambira mfupo , thangwi penepi ndiye pidandichitisira Khristu Yesu kuti ndikhale wache . 
50003013	Abale anga , sinapiyesa ndekha ene kuti penepi ndapikwanisa kale tayu . Mbwenye pana chinthu chibodzi basi chimbachita ine . Chinthu chache ntchakuti ndimbaduwalira pinthu pya m'nduli , mbandichita phinga kufuna kafikira pinthu pya kutsogolo . 
50003014	Ndikuthamangira kumadolomezero a bitchabitcha , towera ndikatambire mfupo wa moyo okhonda mala , wandichemerera Mulungu kudzera muna Khristu Yesu ule . 
50003015	Tenepo ife tonsene ale ndife akukola m'moyo wauzimu , tikhale na manyerezero sasawa ninga enewa . Mbwenye ngakhala anango a imwe ana manyerezero akulekana na enewa , Mulungu anadzapichitisa kukhala pyakuveka kuna imwe . 
50003016	Podi na kutani kwene , tendeni tithimize kwenda m'tsogolo malingana na matongero ateweza ife kufikirana lerowa . 
50003017	Abale anga , imwe mwathema kuthimiza kunditsanzira . Tsanzirani ale ambateweza upangizi wakuthema udakuonesani ife ule . 
50003018	Ndakupangani kale penepi kazinji kene , tenepa chinchino ndikukupangani pontho na misozi : alipo anthu azinji ale makhaliro awo ambaachitisa kukhala anyamalwa a imfa ya Khristu pamtanda . 
50003019	Pakumalisira pache anadzaenda kugehena , thangwi mulungu wawo ndi pikhumbo pya manungo . Iwo ambanyadira pinthu pidathema iwo kuchita napyo manyadzo , pontho iwo ambanyerezera kwene pinthu pya padziko yapansi pano basi . 
50003020	Mbwenye ife ndife mzika za kudzulu , pontho ife maso ali kunjira kudikhira Nyankhombo wathu kudza kubulukira konthoko . Weneyu ndi Mbuya Yesu Khristu , 
50003021	ule anadzasanduza manungo athu , ambavunda ana ifewa , kukhala sasawa na manungo ache ademelero ale . Iye anadzachita penepi na mphamvu zontho zile zimbakwanisa na iye kuikha nazo pinthu pyonsene pansi pautongi wache . 
50004001	Natenepo , abale anga , ndimwe apamtima panga , pontho ndakutchuwani pyakwanga . Imwe mumbandichitisa kukomerwa pyakwanga , pontho ndimbakunyadirani pyakwanga . Tenepo abale anga apamtima panga , mwenemu ndiye mwathema imwe kuimira dzololo m'moyo wanu wakuphatanizana na Mbuya . 
50004002	Ndaphata miyendo , Yuodia na Sintike , ndikukupemphani kuti muyese kuphatizana ninga abale muna Mbuya . 
50004003	Ndinapempha pontho iwe mwanzanga wakukhulupirika wakuphata nane basa pabodzi kuti uaphedze akaziwa , thangwi iwo adaphata basa mwakuwangisa pabodzi pene na ine kuvekesa Mphangwa Zadidi , pabodzi pene na Klementi pontho na anyabasa anzanga onsene , ale madzina awo alembwa m'bukhu ya moyo . 
50004004	Komerwani mukuphatanizana kwanu na Mbuya ndzidzi onsene . Ndikulonga pontho kuti : komerwani !
50004005	Muonese kufulika kwanu kuna anthu onsene . Mbuya ali chifupi . 
50004006	Lekani swipa mtima na chinthu na chibodzi chene , mbwenye ndzidzi onsene kupemphera kwanu konsene mupemphe Mulungu pinthu pinasowa imwe , na mtima wakupereka takhuta . 
50004007	Tenepo mtendere wa Mulungu , ule ngwakupiringana nzeru za anthu , unadzakutchinjirizani mwadidi mitima na manyerezero anu mukuphatanizana na Khristu Yesu . 
50004008	Pakumalisira , abale anga , imwe mwathema kuikha mtima papinthu pile mphyadidi pontho pyakuthema kusimbwa napyo . Pinthu pyache mphipi : pyakuonadi , pyakusiririka , pyakulungama , pyangwiro , pyakubalika na pyachilemedzo . 
50004009	Imwe mwathema kuchita pinthu pidafunza imwe na kutambira kubulukira kuna ine pile , pyonsene pidava imwe kubulukira kuna ine , pontho kupiona ndikupichita . Tenepo Mulungu , nyakupasa anthu mtendere ule , anadzakhala namwe . 
50004010	Pagwanda nsiku zizinji mbamukhonda onesa kunditsalakana kwanu , tenepo ndakomerwa pikulu mukuphatanizana kwathu na Mbuya , thangwi mwatoma pontho kuonesa kunditsalakana kwanu . Kunditsalakana mukhanditsalakanadi , mbwenye mukhadasowa danga yakuti mupionese . 
50004011	Pinalonga inepi , si thangwi yakuti ndasowa chinthu tayu , thangwi ine ndafunza kukwana na pinthu pina ine . 
50004012	Kusowa na kukhala napyo pizinji ndimbakudziwa . Papinthu pyonsenepi ndidafunza kukhala kwapyo , penu kukhuta penu kukhala na njala , penu kukhala na pinthu pizinji penu pyakuchepa . 
50004013	Ndimbakwanisa kuchita pyonsene kudzera muna Khristu ambandipasa mphamvu ule . 
50004014	Mbwenye mudachita pyadidi kundiphedza panyatwa zanga . 
50004015	Imwe anthu a ku Filipi mukupidziwa mwadidi mwene kuti pidabuluka ine ku Makedonia nsiku zakutoma kulalika Mphangwa Zadidi , ndimwe ene basi mpingo udandiphedza ; ndimwe ene basi mudagawana na ine pinthu pidaganyali ine na pidakhonda ganyali ine . 
50004016	Pikhali ine ku Tesalonika , imwe mukhanditumizira kazinji kene pinthu pikhasowa ine kundiphedza napyo . 
50004017	Si kuti ndikuikha mtimanga pamtukwa udandipasa imwe ule tayu , mbwenye chinafuna ine ntchakuti mabasanu adidi azinji athimizirike kuna mabasanu alembwa kale na Mulungu ale . 
50004018	Ndatambiradi pyonsene mbandikhala napyo pizinjiletu . Tenepo ndina pyonsene pinasowa ine , pile pidatumizira imwe Epafrodito . Mitukwanu yonseneyi yakhala ninga khwema yadidi , nsembe yakutambirwa na Mulungu mbakomerwa nayo . 
50004019	Mulungu wanga ngwakufuma pyakwanga pene , tenepo anadzakupasani pyonsene pinasowa imwe kudzera muna Khristu Yesu . 
50004020	Demelero ikhale kuna Mulungu Babathu , kwenda na kwenda ! Ameni . 
50004021	Mwenyikiro kuna anthu onsene a Mulungu , ale nga Khristu Yesu . Abale ali pabodzi na ine kunowa akukupasani mwenyikiro . 
50004022	Anthu onsene a Mulungu ali kunowa akukupasani mwenyikiro makamaka ale ambaphata basa kunyumba ya Mfumu wa Roma . 
50004023	Kukoma mtima kwa Mbuyathu Yesu Khristu kukhale namwe monsene . 
51001001	Kubulukira kuna ine Paulo , nyakutumwa wa Khristu Yesu na kufuna kwa Mulungu ; ikubulukira pontho kuna mbaleathu Timoti —
51001002	Kwenda kuna anthu a Mulungu mumzinda wa Kolose , ale mbabale athu akukhulupirika mukuphatanizana na Khristu . Kukoma mtima na mtendere pyakubulukira kuna Mulungu pikhale namwe . 
51001003	Ndzidzi onsene umbakupemphererani ife , timbapereka takhuta kuna Mulungu , Baba wa Mbuyathu Yesu Khristu . 
51001004	Thangwi tava mule mumbakhulupira imwe Khristu Yesu , pontho na mule mumbaafunira imwe anthu onsene a Mulungu . 
51001005	Mphangwa zakuonadi , zile ndi Mphangwa Zadidi , pidatoma izo kulalikwa kuna imwe , imwe mudava pya pinthu pinadikhira imwe dzatambira . Natenepo chikhulupiro chanu na kufunana kwanu pyagona pa pinadikhira imwe dzatambira , pile pyakoyerwa imwe kudzulu . 
51001006	Mphangwa Zadidi zikuthimiza kudzesa kutsanzaya , pontho zikufalikira kudziko yonsene yapansi ninga pyachitira izo pakati panu kutomera nsiku idatoma imwe kuva na kudzindikira chadichadi pya kukoma mtima kwa Mulungu . 
51001007	M'mbuto mwathua Epafra adakufunzisani pya kukoma mtima kwa Mulungu . Iye ndi mwanzathu wapamtima wakuphatira naye basa pabodzi , ule pontho ndi nyabasa wakukhulupirika wa Khristu . 
51001008	Iye atipanga pya kufunana kwanu kwakupasani Mzimu Wakuchena kule . 
51001009	Thangwi ya penepi ndzidzi onsene takupemphererani kutomera nsiku idava ife pya imwe . Timbapempha Mulungu kuti akudzazeni na udziwisi wa kufuna kwache na nzeru pontho kuvesa konsene kule kumbabulukira kuna Mzimu Wakuchena . 
51001010	Tenepo imwe munadzakwanisa kukhala na makhaliro ninga munapifunira Mbuya , pontho kuchita pyakumkomera monsene mwene . Moyo wanu unadzaonesa nsapo zadidi za mtundu onsene , pontho nzeru zanu zakudziwa nazo Mulungu zinadzakula . 
51001011	jye akuchitiseni kukhala anthu amphamvu monsene mwene kudzera muna mphamvu pontho demelero yache , towera mukwanise kupirira papinthu pyonsene okhonda taya mtima . Perekani takhuta na mtima wakusekera kuna Baba , ule akuchitisani kukhala anthu akuthema kutambira khundu yanu papinthu pidakoyera Mulungu anthu ache mu ufumu wa cheza pile . 
51001012	
51001013	Iye adatiombola kuna mphamvu za mdima mbatidzesa mwadidi muufumu wa mwanache wapamtima , 
51001014	ule kudzera muna iye , Mulungu adatiombola , pontho kutilekerera pyakudawa pyathu . 
51001015	Khristu , ule ngwakuoneka , alandana na Mulungu , wakukhonda oneka ule , pontho iye ndi Mwana wautombo , wakufunika pyakwanga kupiringana pyakulengwa pyonsene . 
51001016	Thangwi Mulungu adalenga pinthu pyonsene pya kudzulu na pya pansi pano kudzera muna iye , pinthu pyakuoneka na pyakukhonda oneka pene , kuthimizapo mizimu yakukhala na mphamvu , ile ndi ambuya , atongi pontho mafumu . Mulungu adalenga kudzulu na dziko yapansi kudzera muna iye , pontho kuti pikhale pyakuganyalisa kuna iye . 
51001017	Khristu akhalipo kale pinthu pyonsene mbipidzati lengwa , tenepo kuphatanizana na Khristu kwachitisa kuti pinthu pyonsene pikhale na mbuto zakuthemerana nayo . 
51001018	Iye ndi msolo wa manungo ache , ale ndi mpingo ; iye ndi phata ya moyo wa manungo . Iye ndi Mwana wautombo , wakutoma kulamuswa kuimfa ule , towera iye yekha ene akhale wakutoma padzulu pa pinthu pyonsene . 
51001019	Thangwi Mulungu mwenechiroache pidamkomera kuti mwanayo akhale na umulungu wache monsene mwene . 
51001020	Tenepo kudzera muna mwanayo , Mulungu adanyerezera kudzesa pontho pinthu pyonsene , pya dziko yapansi na pya kudzulu pene , kuna iye mwenechiro pakudzesa mtendere kudzera muna imfa ya mwanache pamtanda ninga nsembe . 
51001021	Kalene imwe mukhali kutali na Mulungu , pontho mukhali anyamalwache , thangwi ya makhaliro na manyerezero anu akudawika . 
51001022	Mbwenye chinchino Mulungu akuchitisani kukhala pontho ashamwali ache kudzera muna manungo a mwanache pidafa iye , towera mukhale anthu akuchena , angwiro na akusowa chinthu chakukupokanyisani pamaso pache . 
51001023	Tenepo imwe mwathema kukhala anthu akukhulupirika , pamaziko akuwanga pontho akukhazikika mwakukhonda tekenyeka pachidikhiro china imwe chakubulukira kuna Mphangwa Zadidi zidatambira imwe zile . Ndi Mphangwa Zadidi zidandisanduza , ine Paulo , kukhala nyabasa wa Mbuya — Mphangwa Zadidi zile zalalikwa kuna anthu onsene padziko yapansi . 
51001024	Chinchino ndakomerwa na nyatwa zinakuonerani inezi , thangwi nyatwa zinaona ine m'manungo mwangazi nkhuphedza kumalisa nyatwa zakusalira za manungo a Khristu , ale ndi mpingo . 
51001025	Tenepo Mulungu adandiikha kukhala nyabasa wa mpingo . Iye adandipasa basa yeneyi yakuchitira udidi wanu . Basa yeneyi njakuti ndichitise mphangwa zache kudziwika monsene mwene , 
51001026	zile kalene zikhadabisirwa madzinza onsene , mbwenye chinchino zatchululwa kuna anthu ache . 
51001027	Pinafuna Mulungu mphyakuti adziwise anthu ache chakubisikachi , chile ndi mfuma pontho demelero , pyakoyera iye madzinza onsene . Tenepo pyakubisikapi mphyakuti Khristu ali muna imwepo , kweneku nkhulonga kuti imwe munadzakwatambo khundu mudemelero ya Mulungu . 
51001028	Tenepo ife timbalalika pya Khristu kuna anthu onsene . Na nzeru zathu zonsene tikuacheuza pontho kuafunzisa , towera tidzese onsene pamaso pa Mulungu anthu akuthema monsene mwene mukuphatanizana na Khristu . 
51001029	Kuti penepi pichitike , ine ndimbaphata basa mwakuwangisa pyakwanga na mphamvu zikulu , zimbandipasa Khristu zile , pontho zikuphata basa muna ine zile . 
51002001	Ndinafuna mupidziwe mule mwaphatira ine basa mwakuwangisa thangwi ya imwepo , anthu a ku Laodikea , pontho anthu anango onsene ale anakhonda kundidziwa na pankhope . 
51002002	Ine ndikuchita tenepa , towera iwo awangiswe mtima , pontho kuti aphatanizane mukufunana . Tenepo iwo anakhala na mtsanzayiso wamumphu wa kuvesa chadichadi , towera iwo adziwedi pyakubisika pya Mulungu , pile ndi Khristu ,
51002003	mule mwagona mfuma yakubisika yonsene ya nzeru na udziwisi wa Mulungu . 
51002004	Mphapo , ndikukupangani kuti paleke khala munthu na mbodzi ene wakukunyengezani na mphoka zakunama , penu ipyo pikhale pyakuveka mwadidi tani . 
51002005	Thangwi podi kwene kuti ndalekana namwe kumanungo , kwache muuzimu ndili namwe pabodzi , pontho ndakomerwa pyakwanga pyaona ine mule munafambisira imwe pinthu pyonsene mwadidi , pontho kukhazikika kwachita chikhulupiro chanu pana Khristu . 
51002006	Podi imwe mwatawira Khristu Yesu kukhala Mbuya , tenepo khalani mukuphatanizana naye . 
51002007	Zikisani mitsitsi yanu muna iye , ikhani mtimanu pana iye , pontho mukhale anthu akuwanga m'chikhulupiro chanu ninga mudafunzisirwa imwe . Pontho mukhale anthu akudziwa kupereka takhuta . 
51002008	Khalani m'maso kuti paleke khala munthu wakukuchitisani kukhala mabitchu m'manyerezero anu na nzeru zapezi zakunama za anthu , zile zimbagona pamitemo imbafunzisa anthu , pontho na mphamvu ya mizimu yakukhala na utongi padziko yonsene , nee zile zimbagona pa Khristu tayu . 
51002009	Thangwi umulungu onsene umbakhala m'manungo a Khristu , 
51002010	tenepo imwe mwapaswa moyo wamumphu mukuphatanizana kwanu na iye . Iye ana utongi pana mizimu yakukhala na mphamvu pontho utongi . 
51002011	Mukuphatanizana kwanu naye imwe mudagwandwa nsonga yakumaso , nee na kugwandwa kumbachita anthu kule tayu , mbwenye na kugwandwa kumbachita Khristu , kule kwakuchitisani kubuluka pansi pa utongi wa makhaliro akudawika akubalwa nawo . 
51002012	Thangwi pandzidzi udabatizwa imwe , mudaikhwa pabodzi na Khristu m'masiye , pontho muubatizo monthpmo imwe mudalamuswambo pabodzi naye kudzera muna chikhulupiro chanu pana mphamvu ya Mulungu , adalamusa Khristu kuimfa ule . 
51002013	Imwe kale mukhadafa muuzimu thangwi ya pyakudawa pyanu , pontho thangwi yakuti imwe mukhali anthu okhonda khala Ayuda okhonda dziwa mwambo . Mbwenye chinchino Mulungu akupasani moyo pabodzi na Khristu . Mulungu adalekerera pyakudawa pyathu pyonsene ;
51002014	iye adafudza mangawathu akhali na ife na matongero ache ene akhapokanyana na ife ale , pontho iye adaafudziratu pakuakhomera pamtanda . 
51002015	Pamtandapo Khristu adamalisa mphamvu za mizimu yakukhala na mphamvu pontho utongi , pontho iye adaatsogolera pakwecha ninga anyaperezo pamlikiti kuonesa kuakunda kwache . 
51002016	Tenepo paleke khala munthu wakukupokanyani papinthu pinadya imwe penu kupimwa , penu pya nsiku zakupambulika , maphwando akusekera kubalwa kwa mwezi , penu pya Nsiku Yakupuma . 
51002017	Pinthu ninga penepi ntchithunzithunzi chene cha pinthu pya m'tsogolo , mbwenye chadichadi ndi Khristu . 
51002018	Lekani tawirisa munthu na mbodzi ene kukuchitisani kukhondeswa kutambira mfupo , ule ambapiyesa ninga wakufunika pyakwanga thangwi ya masomphenya akupambulika , pontho ule ambapikakamiza kuoneka ninga ngwakupichepesa , pontho kuti angelo apembedzwe . Munthu ninga weneyu ambapithemba na manyerezero ache a umunthu okhonda na mathangwi ene , 
51002019	pontho aleka pyakukakamira pana Khristu , ule ndi msolo wa manungo . Manungo ambatambira mphamvu mbaphatana pabodzi na mphindo zache na uzingo , angakhala pansi pa utongi wa Khristu , tenepo manungowo ambakula ninga mumbafunira Mulungu . 
51002020	Imwe mwafa pabodzi na Khristu , pontho mwasudzulwa pautongi wa mizimu yakukhala na utongi ya padziko yonsene yapansi . Mphapo , mwatani , munakhala ninga anthu a padziko yapansi ? Ninji mumbavera matongero ninga enewa akulonga kuti , 
51002021	" Leka phata ichi " , " Leka lawa icho " , pontho " Leka khuya ichi " ?
51002022	Pinthu pyonsenepi pingaphatiswa basa kabodzi pimbasanduka pyakusowa basa ; penepi ndi matongero pontho pifunziso pyakusasanywa kwene na anthu basi . 
51002023	Matongero enewa ambakhaladi ninga anzeru pakukakamiza anthu kuti athema kupembedza angelo , mbapisangiza ninga akupichepesa , pontho kuvesa manungo awo nyatwa . Kwache matongerowo nkhabe phedza munthu kukwanisa kuleka pikhumbo pyakudawika pya manungo tayu . 
51003001	Imwe mwalamuswa kuimfa pabodzi na Khristu , tenepo ndzidzi onsene ikhani mitimanu papinthu pya kudzulu , kule kumbakhala Khristu pampando wache wachifumu kumadyo kwa Mulungu . 
51003002	Ikhani mitimanu papinthu pya kudzulu , nee papinthu pya pansi pano tayu . 
51003003	Thangwi imwe mwafa , pontho moyo wanu wabiswa pabodzi na Khristu muna Mulungu . 
51003004	Khristu ndiye moyo wanu chadichadi , tenepo iye angadzaoneka pontho , imwe munadzaonekambo naye pabodzi mudemelero yache . 
51003005	Mphapo mwathema kupha pikhumbo pya padziko yapansi pano , pile pili m'mitima mwanu ninga pyakuzuda , pyakunyansa , pyakusirira , pyakuipa , na mtima ; mtima nkhulonga kupembedza mifanikizo . 
51003006	Thangwi Mulungu anadzazhangalira anthu akuchita pinthu ninga penepi , anthu okhonda kumvera ale .
51003007	Pikhali imwe na makhaliro akale mukhateweza pikhumbo ninga penepi . 
51003008	Mbwenye chinchino mwathema kuleka chita pinthu pyonsene ninga ipi : kuzhangali , ukali na kuipirwa . Lekani kutikana , penu pakanwa panu kulonga mafala akunyansa . 
51003009	Lekani kulonga pyakunama kuna unango na mwanzache , thangwi imwe mwadula moyo wakale na makhaliro ache ene , 
51003010	pontho mwavala moyo wachinchino , unasanduza Mulungu , nyakuulenga ule , nsiku na nsiku kuti mukhale na makhaliro a iye ene mwenechiro , towera imwe mumdziwe mwadidi mwene . 
51003011	Natenepo nkhabeve kusiyana pakati pa Ayuda na anthu okhonda khala Ayuda , anyakugwandwa nsonga yakumaso penu okhonda gwandwa , anthu a mitundu inango penu anthu akusalira , mtumbe penu mabitchu , mbwenye Khristu ndi pyonsene , pontho ali muna pyonsene . 
51003012	Imwe ndimwe anthu a Mulungu , iye adakufunani mbakusankhulani kuti mukhale anthu ache . Natenepo khalani anthu akuva nyambalo , akukoma mtima , akupichepesa , akufulika , pontho akupirira . 
51003013	Vanani unango na mwanzache , pontho lekereranani unango na mwanzache ngakhala unango wa imwe ana thangwi na mwanzache . Mwathema kulekererana unango na mwanzache mungadawirana ninga mwakulekereranimbo Mbuya . 
51003014	Kuthimiza papyonsenepi khalani nako kufunana unango na mwanzache , thangwi kufunana ndiye kumbamanga pinthu pyonsenepi kuti pikhale chibodzi chakuthema monsene mwene . 
51003015	Mtendere ule umbapereka Khristu ukutsogolereni m'manyerezero anu onsene . Mulungu adakuchemerani kuti mukhale na mtendere wenewu , podi imwe ndimwe mapindi a manungo abodzi . Pontho mwathema kupereka takhuta kuna Mulungu . 
51003016	Mphangwa Zadidi zakulonga pya Khristu zathema kukhazikika monsene mwene m'mitima mwanu . Mufunzisane na kupangizana makhaliro adidi mwanzeru . Imbani masalimo na nyimbo zakukuza , pontho zakulemedza nazo Mulungu . Imbani nyimbo zakupereka nazo takhuta kuna Mulungu m'mitima mwanu . 
51003017	Pyonsene pinaphata imwe , penu kupilonga pichitwe na dzina ya Mbuya Yesu na kupereka takhuta kuna Mulungu Baba kudzera muna iye . 
51003018	Akazimwe , verani amunanu , thangwi ninga akhristu imwe mwathema kuchita tenepo . 
51003019	Amunambo , runani akazanu , pontho lekani kuachitira vinga . 
51003020	Anamwe , verani anyakukubalani monsene mwene , thangwi penepi ndiye pimbakomera Mulungu . 
51003021	Imwembo , Ababa , lekani chitisa ananu kuzhangali gopesera anataya mtima . 
51003022	Mabitchu , verani ambuyanu apansi pano na pyonsene pinakupangani iwo kuti mupichite ; lekani kuoneka anthu adidi pakuphata basa ngakhala iwo ali ponthopo kukuyang'anirani , mbwenye phatani na mtimanu onsene , thangwi imwe mumbagopa Mbuya Mulungu . 
51003023	Pyonsene pinachita imwe , pichiteni na mtimanu onsene khala ninga mukuphatira basa Mbuya Mulungu , nee anthu tayu . 
51003024	Kumbukani kuti Mbuya anadzakupasani mfupo wakoyera iye anthu ache ale . Thangwi Khristu ndi Mbuya chadichadi anatumikira imwe ule . 
51003025	Nyakuchita pyakudawa onsene anatambirambo malingana na pyakudawa pimbachita iyepyo , thangwi Mulungu ambatonga mseru munthu onsene okhonda yang'ana nkhope . 
51004001	Imwembo ambuya , khalani adidi kuna mabitchu anu , pontho achitireni pyakuthema , thangwi imwembo muna Mbuya kudzulu . 
51004002	Pempherani mwakukhonda lekeza , pontho khalani m'maso ndzidzi unapemphera imwe , kupereka takhuta kuna Mulungu . 
51004003	Tipemphererenimbo ife towera Mulungu atipase mwayi wakuti tilalike mphangwa zache zakulonga pyakubisika pya Khristu . Ndi thangwi yache ine lero ndili m'perezo . 
51004004	Pempherani kuti ndilalike mwakuveka mphangwa zachezi ninga munathema ine kuzilalika . 
51004005	Khalani anzeru na mule munakhalira imwe na anthu akunja , pakuphatisa basa mwayi onsene una imwe . 
51004006	Ndzidzi onsene unalonga imwe , mafalanu athema kukhala adidi pontho akuganyalisa , pontho mwathema kudziwa kutawira mwadidi mungalongesana na munthu onsene . 
51004007	Mbaleathu wapamtima , Tikiko , ule ndi nyabasa wakukhulupirika , pontho nyabasa mwanzathu pabasa ya Mbuya , anadzakupangani pyonsene pya ine . 
51004008	Ndi thangwi yache ndikumtuma kuna imwe , towera adzakutsitsimuseni pakukupangani pya mule munakhalira ife tonsene . 
51004009	Iye akutsagana na Onesimo , mbaleathu wapamtima , pontho wakukhulupirika wa m'gulu mwanu ule . Iwo anadzakupangani pyonsene pinachitika kuno . 
51004010	Aristariko , nyaperezo mwanzanga , pontho na Maliko , mdzukulu wa Barnaba ule , akukupasani mwenyikiro . Imwe mwava kale kuti mumtambire mwadidi , Maliko angabwera kwanuko . 
51004011	Yoshua , ule ambadziwika pontho na dzina yakuti Yusito , akukupasanimbo mwenyikiro . Anthu atatuwa ngokhawa Ayuda adasanduka anyakukhulupira , ale adandiphedza pabasa ya Ufumu wa Mulungu , pontho iwo andiphedza pikulu pene . 
51004012	Epafra , mbodzi wa m'gulu mwanu , pontho nyabasa wa Khristu Yesu , akukupasani mwenyikiro . Ndzidzi onsene iye ambakupemphererani pikulu kuna Mulungu kumpempha kuti imwe mukhale anthu akuimira dzololo ninga akhristu akukola , pontho akukhulupira chadichadi , na kuvera monsene mwene pinafuna Mulungu . 
51004013	Ine ene ndekha ndinakwanisa kuchitira umboni basache idaphata iye mwakuwangisa kukuphatirani , pontho idaphatira iye anthu a ku Laodikea na Hieropoli . 
51004014	Luka , shamwaliathu wapamtima , ule ndi mng'anga , pontho na Dema akukupasani mwenyikiro . 
51004015	Tiperekerenimbo mwenyikiro kuna abale mu Laodikea , na kuna Nimfa , pontho na kuna mpingo , ule umbagumanyikana m'nyumba mwache . 
51004016	Kalatayi ingamala werengwa pakati panu , ikawerengwembo kuna mpingo wa ku Laodikea . Pandzidzi onthowo mwathema kuwerengambo kalata inafuna kudzakutumizirani mpingo wa ku Laodikea . 
51004017	Pangani Arikipo kuti , " Onesesa mwadidi kuti basa idakupasa Mbuya waimalisa . "
51004018	Ndikulemba na dzanja yangayi mafala awa : Mwenyikiro kubulukira kuna ine , Paulo . Kumbukani kuti ine ndamangwa na njema . Kukoma mtima kwa Mulungu kukhale namwe . 
52001001	Kubulukira kuna ine Paulo , pontho Sila na Timoti — Kwenda kuna mpingo wa ku Tesalonika , ule ngwa Mulungu Baba pontho wa Mbuya Yesu Khristu . Kukoma mtima na mtendere pyakubulukira kuna Mulungu pikhale namwe . 
52001002	Ndzidzi onsene timbapereka takhuta kuna Mulungu thangwi ya imwe monsene , pontho timbakuthulani ndzidzi onsene unapemphera ife . 
52001003	Tenepo timbakumbuka pamaso pa Mulungu Babathu pya mabasanu akuonesa chikhulupiro chanu ale , pya mule mudaphatira imwe basa kuonesa kufunana kwanu , na pya kukhazikika kwachita chidikhiro chanu pana Mbuyathu Yesu Khristu . 
52001004	Abale athu , ife timbapidziwa kuti Mulungu ambakufunani , pontho akusankhulani towera mukhale ache , 
52001005	thangwi Mphangwa Zadidi zidadza kuna imwe , nee na mafala okha tayu , mbwenye pontho na mphamvu za Mzimu Wakuchena , pontho na kukhulupira kukulu kudachita imwe pa pyakuonadi pya mphangwazo . Imwe mukudziwa mwadidi pya mule mukhakhalira ife ndzidzi ukhali ife namwe ; pikhachita ife pile pikhali pyakuganyalisi imwepo . 
52001006	Imwe mudatsanzira ife pabodzi na Mbuya ene . Podi kwene kuti mudasanyika pikulu , imwe mudatambira mphangwa za Khristu na kukomerwa kule kumbabulukira kuna Mzimu Wakuchena . 
52001007	Natenepo imwe chinchino mwasanduka upangizi kuna anyakukhulupira onsene a m'nthemba za Makedonia na Akaya . 
52001008	Si mphangwa zokha za Mbuya zidafalikira ku Makedonia na ku Akaya tayu , mbwenye mbiri yakulonga pya chikhulupiro chanu pana Mulungu idaveka konsene kwene . Mphapo nkhabeve chinthu chinafuna ife kulonga . 
52001009	Anthu onsene ambalonga pya mule mudatitambirira imwe , ndzidzi udakufambirani ife , pontho na mule mudalekera imwe kupembedza mifanikizo mbamuzungunukira kuna Mulungu wakuonadi pontho wamoyo , towera mumtumikire . 
52001010	Chinchino imwe mukudikhira Mwanache kudza kubulukira kudzulu — Mwanacheyu ndi Yesu , adalamusa iye kuimfa ule , pontho ule ambatipulumusa kuna ukali wa Mulungu unafuna kudza . 
52002001	Abale athu , imwe mukupidziwa kuti ulendo wathu kuna imwe hukhali wapezi tayu . 
52002002	Imwe mukupidziwa kuti tikhadavuyiwa na kutikanwa mumzinda wa Filipi , mwenemo mbatidzati kudza ku Tesalonikako . Podi kwene kuti anthu azinji adatipokanya , Mulungu wathu adatipasa kuwanga mtima kuti tikulalikireni Mphangwa Zadidi zakubulukira kuna iye . 
52002003	Kukudembeterani kunachita ifeku nee tikuchita mwakunama , penu na manyerezero akuipa , penu kuyesa kunyengeza napyo anthu tayu . 
52002004	M'mbuto mwache ndzidzi onsene timbalalika ninga mumbapifunira Mulungu , thangwi iye adatiyesa anthu akuthema kupaswa basa ya kulalika Mphangwa Zadidi . Ife nkhabe yesa kufuna kukoma kuna anthu tayu , mbwenye kuna Mulungu , nyakudziwa makhaliro athu ule . 
52002005	Imwe mukupidziwa mwadidi mwene kuti ndzidzi udadza ife kuna imwe , ife nee tidadza na mafala akukoma , penu mafala akusembedzera nawo pinthu pyanu tayu ! Mulungu ndi mboni yathu . 
52002006	Ife nee tidafuna kusimbwa na anthu , penu na imwe , penu na anthu anango tayu . 
52002007	Ife mbatidakwanisa kukupangani kuti mutivere , thangwi ndife anyakutumwa a Khristu . Mbwenye ndzidzi ukhali ife na imwe , tikhali anthu akufulika ninga mama wakutsalakana anache .
52002008	Ife tidakufunani pyakwanga mwakuti tidasasanyika kugawana namwe nee Mphangwa Zadidi zokha zakubulukira kuna Mulungu tayu , mbwenye pontho na moyo wathu ene , thangwi imwe mukhalidi apamtima pathu !
52002009	Abale athu , ndimomwene kuti imwe mukukumbuka mule mukhaphatira ife basa mwakuwangisa . Mosiku na masikati tidaphata basa , towera tileke kukunensani na nyatwa zathu , pikhalalika ife Mphangwa Zadidi zakubulukira kuna Mulungu . 
52002010	Imwe ndimwe mboni zathu , pontho na Mulungu ene kuti makhaliro athu akhali angwiro , akulungama pontho akusowa chinthu chakuapokanyisa kuna imwe anyakukhulupira . 
52002011	Imwe mukupidziwa kuti kukhala kwathu pabodzi na munthu onsene kudakhala ninga mule mumbachita baba kuna anache . 
52002012	Ife tidakuwangisani mtima na kukuthonthozani , pontho tidathimiza kukudembeterani kuti mukhale na makhaliro akukomera Mulungu , ule ambakuchemerani kuti mukakwate khundu mu Ufumu wache , pontho mudemelero yache . 
52002013	Thangwi inango imbaperekera ife takhuta mwakukhonda lekeza kuna Mulungu njishi : imwe mudava na kutambira mphangwa za Mulungu zidadza na ife kuna imwe . Imwe mudazitambira ninga mphangwa zakubulukira kuna Mulungu , nee zakubulukira kuna anthu tayu , thangwi Mulungu akuphata basa mumtima mwa imwe anyakukhulupira . 
52002014	Abale athu , pinthu pidakuchitikiranipi mphyonthopyontho pile pidachitikira mipingo ya Mulungu ku Yudea , kuna anthu ale nga Khristu Yesu kweneko . Imwe mudasanyiswa na anthu a dzinzanu yonthoyo sasawambo ninga mudasanyisirwa iwo na Ayuda , 
52002015	ale adapha Mbuya Yesu , pontho na maprofeti mbaboneresa pontho ife . Mulungu hambakomerwa nawo anthu enewa na pang'ono pene tayu . Iwo nganyamalwa kuna anthu onsene !
52002016	Iwo adayesa kutitchinga kuti tileke kulalika kuna anthu okhonda khala Ayuda mphangwa zakudzesa chipulumuso . Pakuchita tenepo iwo apithimizira mwakumalisikiratu pyakudawa pidachita iwo ndzidzi onsene . Pakumalisira ukali wa Mulungu wadza pana iwo . 
52002017	Abale , pidalekana ife kuonana namwe ndzidzi pang'ono pamaso na pamaso nee m'manyerezero tayu , tidakutchuwani pyakwanga mwakuti tidayesayesa pyakwanga kuti tionane namwe pontho maso na maso . 
52002018	Ife tikhafuna kubwera pontho kuna imwe . Maka ine Paulo ndidayesayesa kazinji kene kuti ndibwere pontho , mbwenye Satana hadatitawirisa tayu . 
52002019	Imwe ndimwe ene basi , ale anafiina dzakhala chidikhiro chathu , kukomerwa kwathu pontho mfupo unafuna dzaonesa kukunda kwathu pamaso pa Mbuyathu Yesu , iye angadzabwera pontho . 
52002020	Ndimomwene , kunyada kwathu na kukomerwa kwathu ndimwepo . 
52003001	Pakumalisira , tidapichimwana kuti tipirire okhonda kukuonani , natenepo ife tidanyerezera kukhala pyathu mumzinda wa Atene , 
52003002	mbatituma Timoti , mbaleathu wakuphata naye pabodzi basa ya Mulungu yakulalika Mphangwa Zadidi zakulonga pya Khristu . Ife tidamtuma kuti akuwangiseni mtima , pontho kukuphedzani kuti muwange m'chikhulupiro chanu , 
52003003	towera paleke khala munthu na mbodzi ene wa imwe wakutekenyeka thangwi ya nyatwa zinaona imwezi . Imwe mukudziwa kuti nkhufuna kwa Mulungu kuti tione nyatwazi . 
52003004	Thangwi pikhali ife kweneko pabodzi namwe tidakupanganiletu kuti tidathema dzabonereswa , tenepo pidachitikadi ninga montho munapidziwira imwe mwadidi . 
52003005	Ine ndapichimwana kuti ndipirire okhonda kukuonani , ndi thangwi yache ndikhadamtuma Timoti , tenepo ndidamtuma dzaona kuti chikhulupiro chanu chili tani . Thangwi ndikhaswipa mtima kuti penu Satana , nyakunyengeza , akhadakunyengezani mbachitisa kuti basa yonsene idaphata ife ikhali yapezi !
52003006	Mbwenye chinchino pyadza Timoti , atipanga pyakutichitisa kuti tikomerwe pakulonga pya chikhulupiro chanu pontho kufunana kwanu . Iye atipanga kuti imwe ndzidzi onsene mumbatikumbuka mwadidi , pontho kuti imwe mumbafuna kutiona sasawa ninga mumbafunirambo ife kukuonani . 
52003007	Tenepo nyatwa na kusanyika kwathu konsene tawangiswa mtima na kuva pya imwe . Ntchikhulupiro chanu chinatiwangisa mtima , 
52003008	thangwi chinchino tina moyo chadichadi , podi imwe mwaimira dzololo m'moyo wanu wakuphatanizana na Mbuya . 
52003009	Chinchino tinakwanisa kupereka takhuta kuna Mulungu wathu thangwi ya imwe . Timbapereka takhuta kuna iye thangwi ya kukomerwa kwathu pamaso pache thangwi ya imwe . 
52003010	Mosiku na masikati timbampempha na mtimathu onsene kuti atitawirise kuonana namwe pamaso na pamaso , towera tikupaseni pinthu pinasowa imwe m'chikhulupiro chanu . 
52003011	Mulungu Babathu na Mbuya Yesu atisasanyire njira yakuti tidze kuna imwe . 
52003012	Mbuya akulise na kuinjipisa kufunana kwanu pana unango na mwanzache na pana anthu onsene kuti kukhale sasawa ninga kukufunani kumbachita ife pana imwe . 
52003013	Mungachita tenepo iye anadzakuwangisani mtima , tenepo imwe munadzakhala akusowa chinthu chakukupokanyisani , pontho akuchena pamaso pa Mulungu Babathu ndzidzi unafuna dzabwera pontho Mbuyathu Yesu pabodzi na anthu onsene , ale ngache . 
52004001	Pakumalisira , abale athu , ife takufunzisani mwadidi pya mule mwathema imwe kukhala na makhaliro akukomera Mulungu ; ndimomwene ninga munakhalira imwemu . Tenepo chinchino tikukupemphani pontho kukudembeterani na dzina ya Mbuya Yesu kuti muchite kupiringana penepo . 
52004002	Thangwi imwe mukudziwa matongero adakupasani ife na utongi wa Mbuya Yesu . 
52004003	Mulungu akufuna kuti imwe mukhale anthu akuchena pontho anthu okhonda chita pinthu pyakuzuda . 
52004004	Mamuna onsene athema kudziwa kukhala mwadidi na mkazachec mwakuchena na mwakupilemedza , 
52004005	aleke khala na pikhumbo pyakusirira ninga mumbachitira anthu akunja , okhonda dziwa Mulungu ale . 
52004006	Natenepo paleke kukhala munthu wakuchitira mwanzache wachikhristu pyakudawika penu kumdyera mkopekope . Ife takupanganiletu penepi , pontho kukucheuzani pikulu pene kuti Mbuya anadzatchunyusa munthu onsene anachita penepiyi . 
52004007	Mulungu hadatichemerera kuti tichite pinthu pyakuzuda tayu , mbwenye kuti tikhale anthu akuchena . 
52004008	Tenepo munthu onsene anakhonda chifunzisochi , iye nee akukhonda munthu tayu , mbwenye akukhonda Mulungu , ule ambakupasani Mzimu Wakuchena . 
52004009	Nkhabe funika kuti tikulembereni pya kuafuna anyakukhulupira anzanu tayu , thangwi Mulungu mwenechiroache ndiye akufunzisani pya mule mwathema imwe kufunana unango na mwanzache . 
52004010	Ndimomwene imwe mumbaafuna abale onsene m'nthemba yonsehe ya Makedonia . Tenepo , abale athu , tikukupemphani kuti muchite kupiringana penepa . 
52004011	Onesesani kuti ndzidzi onsene kukhala kwanu nkhwakufulika mbamutsalakana pinthu pimbachita imwe , pontho kuphata basa na manjanu ninga mudakupangirani ife kale . 
52004012	Mungachita tenepo , imwe munadzachitisa anthu okhonda khulupira kukulemedzani , pontho munadzakhala anthu okhonda nyindira munthu na mbodzi ene papinthu pinasowa imwe . 
52004013	Abale athu , ife tikufuna kuti mudziwe pyakuonadi pya pimbachitika kuna agonera mkono ale , towera muleke kutsukwala ninga anthu akusowa chidikhiro . 
52004014	Ife timbakhulupira kuti Yesu adafa , pontho adalamuka mbakhala pontho na moyo , natenepo timbakhulupira kuti Mulungu anadzadzesa kuna iye anthu agonera mkono akumkhulupira ale , pabodzi na Yesu . 
52004015	Chinchino , ife tikukufunzisani chifunziso cha Mbuya : Mbuya angadzabwera pontho , ife ale tina moyo lerofe nee tinadzakhala patsogolo pa adagonera mkono ale tayu . 
52004016	Utongi unadzaperekwa na mkhuwo , panadzaveka fala ya mngelo wamkulu , pontho ngoma ya Mulungu inadzalira , penepo Mbuya mwenechiro anadzatchitha kubulukira kudzulu . Anyakukhulupira muna Khristu adagonera mkono ale , anadzalamuka chakutoma ;
52004017	Kubuluka penepo ife , ale tinadzakhala na moyo ndzidzi wenewo , tinadzagumanyikana pabodzi nawo m'makole kwenda kagumana na Mbuya m'dzulu . Natenepo ndzidzi onsene tinadzakhala na Mbuya . 
52004018	Tenepo wangisanani mtima unango na mwanzache na mafala enewa . 
52005001	Abale , nkhabe funika tayu kuti tikulembereni pya nsiku na ndzidzi unafuna dzachitika pinthu penepi . 
52005002	Thangwi imwe mukupidziwa mwadidi mwene kuti Nsiku ya Mbuya inadzabwera ninga mumbabwerera mbava mosiku . 
52005003	Ndzidzi umbalonga anthu kuti , " Tili pa mtendere , pontho nkhabe chakugoswa , " penepo pene nyatwa zikulu zinadzagwa pana iwo mwakututumusa ninga kuva kupha kwa mkazi wamimba angafuna kubala , tenepo anthu hanadzathawa tayu . 
52005004	Mbwenye , abale , imwe nee muli mumdima tayu , natenepo nsiku yeneyi ileke kukudodomesani ninga kubwera kwa mbava . 
52005005	Imwe monsenene ndimwe anthu a cheza , anthu a masikati . Ife si ife anthu a mosiku penu a mumdima tayu . 
52005006	Tenepo mbatilekeni kugona chitulo ninga anangowa , mbwenye mbatikhaleni m'maso , pontho mbatikhaleni akuuphata mtima . 
52005007	Anyakugona ambagona na mosiku , pontho anyakuledzera ambaledzera na mosiku . 
52005008	Ife ndife anthu a masikati , natenepo mbatikhaleni akuuphata mtima . Tendeni tivale chikhulupiro na kufunana ninga chisimbi chakutchinjiriza nacho pagangafuwa pathu , pontho chidikhiro cha chipulumuso ninga chipewu chakutchinjirizira nacho misolo yathu . 
52005009	Mulungu hadatisankhule kuti atitchunyuse na ukali wache tayu , mbwenye kuti atipulumuse kudzera muna Mbuyathu Yesu Khristu , 
52005010	ule adatifera , towera tikhale na moyo pabodzi naye , penu tikhale na moyo penu tife pandzidzi unafuna iye dzabwera pontho . 
52005011	Natenepo wangisanani mtima na kuphedzana unango na mwanzache , ninga munachitira imwe chinchino . 
52005012	Abale , tikukupemphani kuti mulemedze anyakuphata basa pakati panu , ale ambakutsogolerani na kukupangizani makhaliro adidi pa moyo wanu wachikhristu . 
52005013	Alemedzeni na kuafuna pikulu thangwi ya basa imbaphata iwo . Khalani mwamtendere pakati panu . 
52005014	Abale athu , tikukudembeterani kuti mucheuze anthu akupolola , wangisani mtima anthu amantha , phedzani anyakusowa mphamvu , pontho khalani akupirira kuna anthu onsene . 
52005015	Lekani kubwezera chakuipa mwanzanu angakuchitirani chakuipa , mbwenye ndzidzi onsene khalani anthu akufuna kuchitirana udidi kuna unango na mwanzache , pontho na kuna anthu onsene . 
52005016	Komerwani ndzidzi onsene , 
52005017	pempherani mwakukhonda lekeza , 
52005018	perekani takhuta kuna Mulungu papinthu pyonsene pimbachitika . Penepi ndiye pinafuna Mulungu kuti imwe mupichite m'moyo wanu wakuphatanizana na Khristu Yesu . 
52005019	Lekani thimisa moto wa Mzimu Wakuchena , 
52005020	lekani lulupisa mphangwa zakubulukira kuna Mulungu , 
52005021	mbwenye yesani pyonsene ; chitani pinthu pyadidi ndzidzi onsene , 
52005022	pontho thundani kuchita pinthu pyakuipa pya mtundu onsene . 
52005023	Mulungu , ule ambatipasa mtendere , akusanduzeni kukhala anthu akupambulika monsene mwene , pontho akoye mwadidi mzimu , moyo na manungo anu , towera mudzakhale anthu akusowa chinthu chakukupokanyisani pandzidzi unafuna dzabwera pontho Mbuyathu Yesu Khristu . 
52005024	Mulungu ambakuchemerani ule anadzachita pyonsenepi , thangwi iye ngwakukhulupirika . 
52005025	Abale , tipempherenimbo ife . 
52005026	Perekani mwenyikiro kuna anyakukhulupira onsene kuonesa kuafuna kwanu . 
52005027	Na utongi wa Mbuya , ndikukudembeterani kuti muwerenge kalatayi kuna anyakukhulupira onsene . 
52005028	Kukoma mtima kwa Mbuyathu Yesu Khristu kukhale namwe . 
53001001	Kubulukira kuna ine Paulo , pontho Sila na Timoti — Kwenda kuna mpingo wa ku Tesalonika , ule ngwa Mulungu Babathu pontho wa Mbuya Yesu Khristu . 
53001002	Kukoma mtima na mtendere pyakubulukira kuna Mulungu Babathu pontho Mbuya Yesu Khristu pikhale namwe . 
53001003	Abale athu , ife tathema kupereka takhuta kuna Mulungu ndzidzi onsene thangwi ya imwepo . Mphyadidi kuti ife tichite tenepo , thangwi chikhulupiro chanu chikuthimiza kukula pyakwanga , pontho kufunana kwanu unango na mwanzache kukukula pyakwanga . 
53001004	Natenepo ife pano timbakunyadirani pakati pa mipingo ya Mulungu , thangwi ya kuthimizira kwanu kupirira na kukhulupira pandzidzi wa nyatwa na kubonereswa kunaona imweku . 
53001005	Pyonsenepi pikutsikimizira kuti Mulungu ambatonga mseru mwakulungama . Chinafuna Mulungu ntchakuti imwe mukhale anthu akuthema kupita mu Ufumu wache , unaonera imwe nyatwa chinchinowu . 
53001006	Mulungu ngwakulungama ; iye anadzabwezera nyatwa pana anthu anakuboneresaniwa , 
53001007	mbwenye imwe munaona nyatwa chinchino Mulungu anadzakupumisani pabodzi pene na ife . Iye anadzachita penepi ndzidzi unafuna dzaoneka Mbuya Yesu kubulukira kudzulu pabodzi pene na angelo ache amphamvu , 
53001008	na moto wakugaka , kudzatchunyusa anthu ambakhonda Mulungu ale , pontho na ale ambakhonda kuvera Mphangwa Zadidi zakulonga pya Mbuyathu Yesu . 
53001009	Kutchunyuswa kwawo kunadzakhala kwa kwenda na kwenda . Iwo hanadzaona nkhope ya Mbuya , pontho mphamvu yache yademelero tayu , 
53001010	iye angadzabwera pansiku yeneyo kudzatambira demelero na chilemedzo kubulukira kuna anthu ache onsene , pontho kuna anyakumkhulupira onsene . Imwembo munadzakhala nawo pabodzi , thangwi imwe mwakhulupira mphangwa zidadza na ife kuna imwe . 
53001011	Ndi thangwi yache ife ndzidzi onsene timbakupemphererani kuti Mulungu wathu akuchitiseni kukhala anthu akuthemerana na moyo ule udakuchemererani iye . Na mphamvu yache iye achitise pikhumbo pyanu pya kuchita udidi kukwanakwana , pontho amalise pyonsene pimbachita imwe kudzera muna chikhulupiro chanu . 
53001012	Munjira yeneyi dzina ya Mbuyathu Yesu inadzatambira demelero kubulukira kuna imwepo , pontho imwembo munadzatambira demelero kubulukira kuna iye kudzera muna kukoma mtima kwa Mulungu wathu pontho na kwa Mbuya a Yesu Khristu . 
53002001	Kulonga pya kubwera pontho kwa Mbuyathu Yesu Khristu , pontho na pya kugumanyikana kwathu pabodzi kugumanikana naye : Abale anga , ndikukupemphani kuti
53002002	muleke kudzudzumika m'manyerezero anu , penu kututumuka na pinalonga anthu kuti Nsiku ya Mbuya yafika kale . Penu iwo alonge pyawo kuti penepi tidapilonga ndife kudzera muna mphangwa zakubulukira kuna Mulungu , penu kulalika kudachita ife , penu kalata idalemba ife ile . 
53002003	Paleke khala munthu na mbodzi ene wakukunyengezani na pang'ono pene tayu , thangwi nsikuyo mbidzati fika , panadzachitika Kugalukira Kwakumalisira , pontho Munthu Wakuipa anadzaoneka , ule athema kwenda kugehena . 
53002004	Iye anadzapokanya pinthu pyonsene pimbapembedza anthu , pontho pimbalonga iwo kuti ndi Mulungu . Iye anadzapiikha yekha ene padzulu papinthu pyonsenepi . Pontho anadzapita m'Nyumba ya Mulungu mbakakhala pansi mbapithula yekha ene kuti ndi Mulungu . 
53002005	Ayi imwe nkhabe kukumbuka tayu ? Pikhali ine namwe kweneko ndidakupangani pyonsenepi . 
53002006	Kwache pana chinthu chinakhondesa kuti penepi pileke kuchitika chinchino , chinthu chenechi imwe ene mukuchidziwa . Mbwenye pandzidzi wache wakuthema ungakwana Munthu Wakuipayi anadzaoneka . 
53002007	Mphamvu yakubisika yakuipa yatoma kale kuphata basa , mbwenye pinthu pinafuna kudzachitikapyo nee pinati pichitike tayu kufikirana anapikhondesa kuti pileke kuchitika ule abuluswa . 
53002008	Tenepo Munthu Wakuipa ule anadzatchululwa , mbwenye Mbuya Yesu angadzabwera anadzampha na mpweya wakubulukira m'kanwa mwache , pontho anadzamvunga na kuonekera kwache kwakung'azimira . 
53002009	Munthu Wakuipa ule anadzabwera na mphamvu ya Satana mbadzachita pilengolengo na pyakudodomesa pyakunama pya mtundu na mtundu , 
53002010	pontho anadzaphatisa basa unthawatawa onsene kunyengeza nawo anthu anafuna dzatayika ale . Iwo anadzatayika thangwi hadatambire pontho kufuna pyakuonadi tayu kuti apulumuke napyo . 
53002011	Natenepo Mulungu anadzatumiza mphamvu yakuanyengeza , towera iwo adzakhulupire pinthu pyakunama . 
53002012	Na thangwi yeneyi anthu , ale adakhonda kukhulupira pyakuonadi mbakomerwa pyawo na kuchita pyakudawika , anadzakonwa . 
53002013	Ife tathema kupereka takhuta kuna Mulungu ndzidzi onsene thangwi ya imwepo , abale , ale ambafunwa na Mbuya . Thangwi Mulungu adakusankhulani kukhala akutoma kupulumuswa kudzera muna mphamvu ya Mzimu Wakuchena kukuchitisani kukhala anthu akuchena kudzera muna chikhulupiro chanu pana pyakuonadi . 
53002014	Mulungu adakuchemererani penepi kudzera muna Mphangwa Zadidi zidakulalikirani ife ; towera mutambirembo khundu yanu pa demelero ya Mbuyathu Yesu Khristu . 
53002015	Natenepo , abale athu , imirani dzololo , pontho phatisani pyakuonadi pidakufunzisani ife , pakulalika na kupilemba kwene m'kalata pile . 
53002016	Mbuyathu Yesu Khristu mwenechiro , pontho Mulungu Babathu ule adatifuna , pontho ule na kukoma mtima kwache adatipasa kuwanga mtima kokhonda mala , pontho na chidikhiro chakukhazikika , 
53002017	akuwangiseni mtima pontho akupaseni mphamvu kuti ndzidzi onsene muchite na kulonga kwene pinthu pyadidi . 
53003001	Pakumalisira , abale , tipemphererenimbo ife , towera mphangwa za Mbuya zithimize kufalikira mwamsanga , pontho kuti zitambirwe na chilemedzo ninga mudachitirwa izo pakati panu . 
53003002	Pempherani pontho kuti Mulungu atipulumuse m'manja mwa anthu akudawika pontho akuipa ; thangwi si onsene ambakhulupira Mphangwa Zadidi tayu . 
53003003	Mbwenye Mbuya ngwakukhulupirika , tenepo iye anadzakupasani mphamvu , pontho anadzakukoyani mwadidi kugopesera Nyakuipa ule . 
53003004	Mbuya ambatichitisa kuti tikukhulupireni kuti mukuchita , pontho munathimiza kuchita pinthu pyonsene pidakupangani ife pile . 
53003005	Mbuya atsogolere pyakunyerezera pyanu , towera mudziwe chadichadi kuafuna kumbachita Mulungu anthu pontho na kupirira kwa Khristu . 
53003006	Abale , na dzina ya Mbuya Yesu Khristu tikukupangani kuti muleke phatizana na akhristu , ale ana makhaliro akupolola , pontho ale ambakhonda kuteweza matongero adaapasa ife ale . 
53003007	Imwe ene mukupidziwa mwadidi mwene kuti imwe mwathema kuchita ninga montho mukhachitira ife . Pikhali ife pakati panu ife nee tikhali anthu akupolola tayu . 
53003008	Ife hatidatambire kudya kubulukira kuna munthu na mbodzi ene okhonda kukupagalira tayu , m'mbuto mwache tidaphata basa na manjathu mwakuwangisa . Tidathimiza kuphata basa mosiku na masikati kugopesera kuti tinakunensani . 
53003009	Si kuti ife nkhabe utongi wakukupangani kuti mutiphedze , mbwenye tidachita tenepo kuti tikupangizeni makhaliro adidi . 
53003010	Pikhali ife pabodzi namwe kwanuko , tikhakupangani kuti " Munthu onsene anakhonda phata basayo aleke kudya . "
53003011	Tikulonga tenepa , thangwi tikuva kuti kweneko pakati panupo pana anthu anango a makhaliro akupolola , ale nkhabe phata basawo tayu , mbwenye kuzunguza basa ya anthu anango . 
53003012	Na dzina ya Mbuya Yesu Khristu tikuapanga na kuacheuza anthu ninga enewa kuti akhale na makhaliro akuthema mbaphata basa , towera agumane kudya kwakuphata basa na manjawo . 
53003013	Mbwenye imwe , abale , lekani kutopa na kuchita udidi tayu . 
53003014	Ngakhala munthu unango anakhonda kuvera mafala alemba ife m'kalatamu , munthu weneyo mumuonesese mwadidi , pontho muleke kuphatizana naye , towera achite manyadzo . 
53003015	Kwache lekani kumuyesa ninga nyamalwa , mbwenye mcheuzeni ninga mbaleanu . 
53003016	Mbuya maka , ule ndi mwenechiro mtendere , mbakupaseni mtendere ndzidzi onsene pontho munjira zonsene . Mbuya mbakhale na imwe monsene . 
53003017	Na manjanga ndikulemba mafalawa : Mwenyikiro wakubulukira kuna ine , Paulo . Chenechi ntchidzindikiro changa m'makalatanga onsene , mwenemu ndiye mumbalembera ine . 
53003018	Kukoma mtima kwa Mbuyathu Yesu Khristu kukhale na imwe monsene . 
54001001	Kubulukira kuna ine Paulo , nyakutumwa wa Khristu Yesu , na Imtongwa na Mulungu Nyankhombo wathu , pontho na Khristu Yesu chidikhiro chathu —
54001002	Kwenda kuna Timoti , mwananga chadichadi m'chikhulupiro . Kukoma mtima , nsisi na mtendere pyakubulukira kuna Mulungu Baba , pontho Khristu Yesu Mbuyathu pikhale namwe . 
54001003	Ndikupimna kuti iwe ukhale mumzinda wa Efeso ninga mudakupemphera ine ndzidzi ukhaenda ine ku Makedonia ule . Anthu anango kweneko akufunzisa pifunziso pyakunama , tenepo iwe uapange kuti aleke . 
54001004	Uapange kuti aleke kuikha konta pithankano pyakusowa basa , pontho na mndandanda wa madzina a makolo akale . Pinthu penepi pimbalamusa mphoka , pontho ipyo nkhabe pinthu tayu na pinthu pidasasanya Mulungu kudzapichita , pile pimbadziwika kudzera muna chikhulupiro . 
54001005	Thangwi ya kupasira ine matongero enewa nkhufuna kuti pakhale kufunana kwakubulukira mumtima wangwiro , chikumbu mtima chadidi , na chikhulupiro chadichadi . 
54001006	Anthu anango abauka kubuluka kuna penepi mbalemwa na mphoka zakusowa basa . 
54001007	Iwo akufuna kukhala afunzisi a mwambo wa Mose , mbwenye iwo nkhabe vesa mafala penu pinthu pimbalonga iwo mwakukhonda penuka na pang'ono pene . 
54001008	Tikupidziwa kuti mwambo ngwadidi ngakhala munthu anauphatisa basa mwakuthema . 
54001009	Ife tikupidziwa pontho kuti mwambo hudasasanyirwe anthu akulungama tayu , mbwenye anyakuswa mwambo na anyakupandukira , anyakukhonda tsalakana Mulungu , pontho na anyakudawika , anyakukhonda chena na anyakukhonda pembedza , anyakupha ababawo penu amawo , pigawenga , 
54001010	anthu akuchita uputa pontho akuzuda , anyakuba ana a anzawo , anyakunama , na anyakuchitira umboni wakunama , pontho na onsene anachita pinthu pyakupokanyisana na chifunziso chakuonadi . 
54001011	Chifunziso chakuonadichi chimbagumanwa mu Mphangwa Zadidi zidandipasa Mulunguzi kuti ndizilalike ; Mphangwa Zadidi zakubulukira kuna Mulungu wa demelero pontho wa mtsanzayiso . 
54001012	Ndikupereka ndakhuta kuna Khristu Yesu Mbuyathu , ule andipasa mphamvu zakuphatira nazo basanga . Ndikupereka ndakhuta kuna iye thangwi ya kundiyesa munthu wakuthema na kundisankhula kuti ndimphatire basa . 
54001013	Podi kwene kuti ndidamshola , kumboneresa pontho kumtikana , Mulungu andivera nsisi , thangwi ndzidzi wenewu ndikhali wakukhonda khulupira , natenepo ndikhapichita mwakukhonda dziwa . 
54001014	Mbuyathu , adandikomera mtima pikulu pene mbandipasa chikhulupiro na kufunana pina ifepi thangwi ya kuphatanizana na Khristu Yesu . 
54001015	Uku nkhulonga kwakuonadi kule kwathema kutawirwa monsene mwene pontho kukhulupirwa : Khristu Yesu adadza padziko yapansi kudzapulumusa anthu akudawa . Ine ndikhali wakuipa pyakwangaletu kupiringana iwo , 
54001016	mbwenye Mulungu adandivera nsisi towera Khristu Yesu aonese kupirira kwache kokhonda mala konsene pakuphata kwache basa na ine , munthu wakudawika pyakwangaletu , towera ndikhale upangizi kuna anthu onsene , ale akhamfuna dzamkhulupira mbatambira moyo okhonda mala . 
54001017	Tenepo kuna Mfumu wakukhala na kukhala , okhonda kufa , pontho okhonda oneka , ule ndi Mulungu ene basi , kukhale chilemedzo na demelero kwenda na kwenda ! Ameni . 
54001018	Mwananga Timoti ndikukupasa matongero awa mwakutewezana na mphangwa zakubulukira kuna Mulungu zidalongwa kalene pya iwe zile . Phatisa basa matongero enewo ninga pida towera umenye nkhondo yadidi , 
54001019	pontho koya chikhulupiro chako , pontho na chikumbu mtima chadidi . Anthu anango hadavere chikumbu mtima chawo tayu , natenepo achitisa chikhulupiro chawo kuvungika . 
54001020	Pakati pawo pana Himeneo na Alekezanda , atchunyusa ine ale pakuapereka m'manja mwa Satana kuti afunzire kuleka kushola Mulungu kunachita iwoko . 
54002001	Chakutoma cha pyonsene ndikukupemphani kuti mupempherere anthu onsene kuna Mulungu , kumdembetera , kumpempha , pontho kupereka takhuta kuna iye . 
54002002	Pemphererani mafumu na atongi onsene , towera tikhale na moyo wakumatama pontho wamtendere , wakulemedza Mulungu monsene mwene , pontho na makhaliro adidi . 
54002003	Penepi mphyadidi , pontho Mulungu Nyankhombo wathu ambakomerwa napyo . 
54002004	Iye ambafuna kuti anthu onsene apulumuswe mbadziwa pyakuonadi . 
54002005	Thangwi pana Mulungu mbodzi ene basi , pontho pana nyakukhala pakati mbodzi ene basi pakati pa Mulungu na anthu , weneyu ndi Khristu Yesu , 
54002006	ule adapereka moyo wache kuti aombole anthu onsene . Chenecho chikhali chitsikimizo ndzidzi wache wakuthema kuti Mulungu akufuna kupulumusa anthu onsene . 
54002007	Tenepo ndi thangwi yache ine ndidatumwa ninga nyakutumwa pontho mfunzisi wa anthu okhonda khala Ayuda kuti ndialalikire mphangwa za chikhulupiro , pontho na zakuonadi . Ine nee ndikunamabi ; pinalonga inepi mphyakuonadi . 
54002008	Ndinafuna kuti konsene kunagumanyikana anthu kupemphera , amuna ale ngakupambulika kuna Mulungu , akwize manjawo m'dzulu kupemphera mwakukhonda zhangali penu kupokanya . 
54002009	Ine ndinafuna pontho kuti akazi avale mwakuthema mwakupilemedza na mwakupichepesa . Kupithemesera kwawo kuleke khala kwa kusasanya tsitsi tayu , penu kuvala golidi , penu usanga wakudula , penu nguwo zakudula . 
54002010	Mbwenye apithemesere na mabasa adidi akuthemerana na akazi , ale ambalonga kuti mbanyakupembedza Mulungu . 
54002011	Akazi athema kumatama , pontho kuvera monsene mwene pinafunziswa iwo . 
54002012	Ine nkhabe tawirisa kuti akazi afunzise penu kukhala na utongi pana amuna tayu , mbwenye athema kumatama . 
54002013	Thangwi Adamu ndiye adatoma kusasanywa , kubuluka penepo Hava . 
54002014	Si Adamu tayu adanyengezwa ule , mbwenye ndi mkazi adanyengezwa mbaswa mwambo wa Mulungu . 
54002015	Mbwenye mkazi anadzapulumuka thangwi ya kubala , a ngakhala iye anapirira m'chikhulupiro , mukufunana , na m'mtima wakuchena , pontho na mwakupilemedza . 
54003001	Kulonga uku nkhwakuonadi : Ngakhala munthu ana chipapo kukhala mkadamu wa mpingo , iye akhumba basa yadidi pyakwanga . 
54003002	Mkadamu wa mpingo athema kukhala munthu wakusowa chinthu chakumpokanyisa . Akhale mamuna wa mkazi mbodzi , okhonda ledzera , wakuuphata mtima , wakupilemedza , wakutambira alendo mwadidi kumusa kwache , wakukwanisa kufunzisa ;
54003003	aleke khala dombe penu wanthonga ; mbwenye akhale wakufulika pontho wakufuna mtendere ; aleke khala wakukhumba mfuma ;
54003004	iye athema kukwanisa kufambisa mwadidi banjache , pontho aone kuti anache akumvera na chilemedzo chikulu . 
54003005	Thangwi ngakhala munthu hanadziwa kufambisa banjache mwadidi tayu , anakwanisa tani kuyang'anira inpingo wa Mulungu ?
54003006	Iye athema kukhala wakukola m'chikhulupiro , gopesera anadzanyada mbadzakonwa ninga mudakonerwa Satana . 
54003007	Iye akhale munthu wakulemedzwa na anthu okhonda khala akhristu , towera iye aleke khala munthu wakudzesa manyadzo mbakweshwa na msampha wa Satana . 
54003008	Anyakuphedzera mumpingo athema kukhalambo anthu a makhaliro adidi , pontho kulonga pinthu na mtima wakuonadi ; aleke kumwa pyakwanga pyakuledzeresa , penu kuikha mtima pakobiri . 
54003009	Iwo athimize kuphatisa chikhulupiro chakuzika chakuonadi na chikumbu mtima chadidi . 
54003010	Chakutoma iwo ayeswe , tenepo ngakhala anapikwanisa , penepo iwo athema kuphata basa . 
54003011	Akazawombo athema kukhala na makhaliro adidi , pontho aleke khala atsweda , penu akuledzera , mbwenye akukhulupirika papyonsene . 
54003012	Nyakuphedzera mumpingo athema kukhala na mkazi mbodzi basi , pontho akhale wakukwanisa kuyang'anira mwadidi anache na banjache ene . 
54003013	Anyakuphedzera ale ambaphata basa mwadidi ambapichemerera okha ene mbiri yadidi . Pontho ambawanga mtima pakulonga pya chikhulupiro chawo pana Khristu Yesu . 
54003014	Pinalemba ine kalatayi kuna iwe , ndikudikhira kubwera chinchino pano kuti ndidzakuone . 
54003015	Mbwenye ngakhala ndinanonokwa , kalatayi inakudziwisa makhaliro athema ife kukhala nawo m'banja ya Mulungu , ile ndi mpingo wa Mulungu wamoyo , pontho mzati wakuphatisa nawo pyakuonadi . 
54003016	Nkhabe mbodzi anakwanisa kukhonda kukula kwa pyakubisika pya chipembedzo chathu : Iye adaonekera na manungo a umunthu , adaoneswa na Mzimu Wakuchena kuti ngwakulungama , pontho adaoniwa na angelo . Iye adalalikwa pakati pa madzinza onsene , anthu onsene a padziko yapansi mbamkhulupira , pontho iye adakwatwa kwenda kudzulu . 
54004001	Mzimu Wakuchena akulonga mwakuveka kuti nsiku zakumalisa anthu anango anadzataya chikhulupiro chawo . Iwo anadzavera mizimu yakunama mbadzateweza pifunziso pya mizimu yakuipa . 
54004002	Pifunziso ninga penepi pimbavekeswa na anthu akunama , ale chikumbu mtima chawo ntchakufa , khala ninga chapya na mtove wakupisa . 
54004003	Anthu ninga enewa ambafunzisa kuti kukazhali na kudya pinango nkhudawa . Mbwenye Mulungu adasasanya phoso yeneyi kuti idyiwe na anthu akukhulupira , adzindikira pyakuonadi ale , iwo angamala pereka takhuta kuna Mulungu . 
54004004	Chinthu chonsene chidasasanya Mulungu ntchadidi : nkhabe chinthu chathema kukhondwa tayu , mbwenye pyonsene pyathema kutambirwa na kupereka takhuta kuna Mulungu , 
54004005	thangwi mafala a Mulungu na kupemphera ndiye pimbachitisa kuti kudyako kutawirwe pamaso pa Mulungu . 
54004006	Ngakhala unapereka matongero enewa kuna abale , unadzakhala nyabasa wadidi wa Khristu Yesu , wakukulira m'chikhulupiro na m'chifunziso chakuonadi , chatewera iwe chile . 
54004007	Mbwenye ukhonde pithankano pyakusowa basa , pile mphyakukhonda thema kupilonga , m'mbuto mwache thimiza masenzeka akulemedza nawo Mulungu . 
54004008	Masenzeka akuwangisa manungo ngakuganyalisa , mbwenye moyo wakulemedza Mulungu ngwakuganyalisa pyakwanga monsene mwene , thangwi ambachitisa kudumbira kukwanekwane kuna moyo uno , pontho na kuna moyo unafuna kudzawo . 
54004009	Kulonga uku nkhwakuonadi , kule kwathema kutambirwa monsene mwene , pontho kukhulupirwa . 
54004010	Ife timbaphata basa mwakuwangisa thangwi taikha chidikhiro pana Mulungu wamoyo , ule ndi Nyankhombo wa onsene makamaka wa anthu akukhulupira . 
54004011	Pereka kuna iwo matongero na pifunziso penepi . 
54004012	Leka tawirisa munthu unango kuti akululupise thangwi ya kukhala mphale . Mbwenye ukhale upangizi kuna anyakukhulupira kudzera muna malongero ako , makhaliro ako , kufunana kwako , chikhulupiro chako pontho na ungwiro wako . 
54004013	Upipereke pa kuwerengera anthu mafala a Mulungu pakwecha , kualalikira , pontho na kuafunzisa , mpakana ndibwere kweneko . 
54004014	Onesesa kuti ukuphatisa basa mtukwa wauzimu , ule udapaswa iwe kudzera muna mphangwa zakubulukira kuna Mulungu , pontho pidasanjikwa iwe manja na akuluakulu a mpingo . 
54004015	Piphatise basa penepi , pontho upipereke wekha ene kuna ipyo , towera anthu onsene aone kuti moyo wako wachikhristu ukuthimiza kukula . 
54004016	Yang'anira makhaliro ako , pontho na chifunziso chako . Thimiza kuchita penepi , thangwi ungachita tenepo , unadzapipulumusa wekha ene pabodzi na anthu , ale ambava mafalako . 
54005001	Leka kulongera munthu wamkulu , mbwenye umdembetere khala ninga babako . Aphale ukhale nawo ninga abale ako , 
54005002	akazikulu ninga amamako , atsikana ninga anyamaingako na mtima wangwiro monsene mwene . 
54005003	Tsalakana akazi akufelwa , ale nkhabeletu munthu na mbodzi ene wakuaphedza . 
54005004	Mbwenye ngakhala mamfelwayo ana anache , penu pidzukulu , iwo chakutoma adziwe kuchita pinthu pinalonga chipembedzo chawo pakutsalakana anthu a pabanja pawo . Palmchita tenepo akupagali makolo awo na ambuyawo , thangwi penepi ndiye pimbakomera Mulungu . 
54005005	Mamfelwa , ule nkhabeletu munthu na mbodzi ene wakumphedza , ambaikha chidikhiro chache pana Mulungu , pontho ambapemphera mwakukhonda lekeza kuna Mulungu mosiku na masikati kuti amphedze . 
54005006	Mbwenye mamfelwa , ule ambapitsanzayisa yekha ene na pinthu pya dziko yapansi , weneyo akhala ninga afa kale , podi kwene kuti akhale pyache na moyo tani . 
54005007	Pereka matongero enewa kuna anthu , towera iwo aleke khala na chinthu chakuapokanyisa . 
54005008	Mbwenye ngakhala munthu hambatsalakana abale ache tayu , makamaka a pabanja pache , weneyo akhonda chikhulupiro chache , pontho ngwakuipa pyakwanga kupiringana munthu okhonda khulupira . 
54005009	Leka kuikha mamfelwa pamndandanda wa amamfelwa angakhonda kwanisa pyaka makumatanthatu pyakubalwa . Kuthimiza penepo akhale mkazi wakuti adasembwa kwene kabodzi basi ,
54005010	pontho akhale wakudziwika thangwi ya mabasache adidi ninga kukuza anache mwadidi , kutambira alendo mwadidi kumusa kwache , kutsuka manyalo a anthu a Mulungu , na kuphedza anthu m'nyatwa zawo , pontho wakupipereka kuchita mabasa adidi . 
54005011	Mbwenye leka ikha pamndandanda amamfelwa achitsikana ; thangwi pikhumbo pyawo pingaachitisa kufuna kukazhali , iwo anabauka kubuluka kuna Khristu . 
54005012	Natenepo ambakhala munthu wakudawa thangwi ya kuswa chiverano chawo chakutoma na Mulungu . 
54005013	Iwo ambafunza kuvunga ndzidzi wawo pakufambafamba msuwo na msuwo wa anthu anango . Si pokhapo tayu , iwo ambafunza kulonga tsweda na kutundukira pya anthu anango , kulonga pinthu pyakukhonda thema kupilonga . 
54005014	Tenepo ndikupifuna kuti amamfelwa achitsikana asembwe , akhale na ana na kutsalakana mwadidi mabanjawo , towera tileke kuapasa mwayi anyamalwathu kutilongera pinthu pyakuipa . 
54005015	Thangwi amamfelwa anango abauka kale kutewera Satana . 
54005016	Mbwenye ngakhala mkhristu unango wachikazi ana amamfelwa panyumba pache , athema kuatsalakana mwadidi , gopesera kunensa mpingo , towera mpingowo utsalakane amamfelwa , ale nkhabeletu munthu na mbodzi ene wakuaphedza . 
54005017	Akuluakulu a mpingo , ale ambaphata mwadidi basa yaukadamu , athema kulemedzwa pyakwanga pakupagalwi kawiri , makamaka ale ambaphata basa yakulalika na kufunzisa . 
54005018	Thangwi Malemba akulonga kuti , " Leka manga mulomo wa ng'ombe uku ikububuda mapira " pontho " Nyabasa athema kupagalwi pyakumthemera . "
54005019	Leka vera mafala akulongwa mwakupokanyisana na mkulu wa mpingo pangakhonda khala mboni ziwiri panu zitatu . 
54005020	Anthu anachita pyakudawawo asumulire pakwecha , towera anangowo achite mantha . 
54005021	Pamaso pa Mulungu na Khristu Yesu , pontho na pa angelo ndikukupanga mwakugogomeza kuti uvere matongero onsenewa mwachilungamo pontho uchite pinthu mwakukhonda yang'ana nkhope . 
54005022	Leka chimbiza na kusanjika manja pana munthu kumpambula kuti aphate basa ya Mbuya . Leka kwata khundu pa pyakudawa pya munthu unango ; pikoye wekha ene mwakuchena mtima . 
54005023	Leka kumwa madzi okha , mbwenye umwe pontho vinyu pang'ono kunyungulusa kudya m'mimba mwako podi umbadwaladwala . 
54005024	Kudawa kwa anthu anango kwaoneka kale pakwecha , pontho kudawa kwawo kwatsogola kale katongwa mseru . Mbwenye kudawa kwa anthu anango kumbachita kuatewera m'nduli . 
54005025	Monthomonthomo mabasa adidi ambaoneka pakwecha , podi na ale ene okhonda oneka , nkhabe kwanisa kubisika tayu . 
54006001	Mabitchu onsene athema kulemedza ambuyawo monsene mwene , towera paleke khala munthu na mbodzi ene wakulongera pyakuipa dzina ya Mulungu pontho na pifunziso pyathu . 
54006002	Mabitchu , ale ambuyawo mbanyakukhulupira , hadatheme kualulupisa ambuyawo tayu , thangwi yakuti mbabale mwa Yesu . M'mbuto mwache iwo athema kuaphatira basa pyakwanga pene , thangwi ale ambaganyali na mabasawowa mbanyakukhulupira ambafuna iwo ale . Iwe wathema kufunzisa na kulalika pinthu penepi . 
54006003	Munthu onsene anafunzisa chifunziso chakusiyana na penepi , pontho mbakhonda phatizana na mafala akuonadi a Mbuyathu Yesu Khristu , pontho na chifunziso cha chipembedzo chathu , 
54006004	iye ngwakudzala na kunyada , pontho iye nkhabe dziwa chinthu na chibodzi chene tayu . Iye ana chikhumbo chakunyansa chakufuna kwene kupokanyisana na kukangana pya mafala . Penepi pimbadzesa bivu , kukangana , kutikana , na kunyerezerana pyakuipa , 
54006005	mphoka zokhonda mala zakubulukira kuna anthu a manyerezero akupotoka , pontho ale nkhabe dziwa pyakuonadi tayu . Iwo ambanyerezera kuti kupembedza Mulungu ndi njira yakufuma nayo . 
54006006	Ndimomwene kupembedza Mulungu kumbafumisa pyakwanga ngakhala munthuyo anakwana na pinthu pina iyepyo . 
54006007	Ife tidakwatanji kubwera napyo kudziko ino yapansi ? Nkhabe chinthu ! Apo tinakwatanji kubuluka napyo padziko yapansi ? Nkhabe chinthu !
54006008	Tenepo ngakhala tina phoso na nguwo penepyo tikwane napyo . 
54006009	Mbwenye anthu ambafuna kufuma ale , ambagwa m'mayesero , pontho ambakweshwa m'misampha ya pinthu pizinji pyakupupwa na ya pikhumbo pyakupha , pimbaasakaza na kuavunga pile . 
54006010	Thangwi kuikha mtima pa kobiri ndi phata ya pyakuipa pyonsene pya mtundu na mtundu . Anthu anango achita phinga kukhala na kobiri mwakuti iwo adatayika kubuluka kuna chikhulupiro , pontho asanyika pikulu mumtima thangwi ya pinthu pizinji pyakutsukwalisa . 
54006011	Mbwenye iwe , munthu wa Mulungu , thunda pinthu pyonsenepi . Wangawanga kukhala na moyo wakulungama , wakulemedza Mulungu , wakukhulupira , wakufuna anango , wakupirira , pontho wakufulika . 
54006012	Menya nkhondo yadidi ya chikhulupiro . Piganyalire moyo okhonda mala ule udachemererwa iwe ndzidzi udatawira iwe pya chikhulupiro chako pamaso pa mboni zizinji . 
54006013	Pamaso pa Mulungu , ule ambapasa moyo pinthu pyonsene , pontho pamaso pa Khristu Yesu , ule adatawira pakwecha pya chikhulupiro chache pamaso pa Pontio Pilato , ndikukupanga
54006014	kuti uvere matongero enewa , pontho uakoye mwakukhulupirika mpakana ndzidzi unafuna dzaoneka Mbuyathu Yesu Khristu . 
54006015	Kuoneka kwache kunadzaoneswa pandzidzi wache wakuthema na Mulungu nyakutsanzaya , pontho Mtongi mbodzi ene basi , Mfumu wa mafumu , pontho Mbuya wa ambuya . 
54006016	Iye yekha ene ngwakukhonda kufa , pontho ambakhala m'cheza chakuti nkhabe munthu anakwanisa kuchifikira chifupi tayu . Chipo nkhabe munthu amuona , pontho nkhabe munthu anakwanisa kumuona tayu . Kuna iye kukhale chilemedzo na mphamvu kwenda na kwenda . Ameni . 
54006017	Panga anthu akufuma na pinthu pya moyo uno kuti aleke khala anthu akunyada , pontho aleke nyindira mfuma ile njakukhonda khazikika , mbwenye anyindire Mulungu , ule ambatipasa pyonsene mwakufewa manja kuti tikomerwe napyo . 
54006018	Apange kuti aphate pinthu pyadidi , akhale akufuma m'mabasa adidi , akufewa manja , pontho akusasanyika kugawana pinthu pyawo na anango . 
54006019	Pakuchita tenepo anadzapigumanyira okha ene mfuma ninga maziko akukhazikika mwadidi pandzidzi unadzawo . Tenepo anakwanisa kuganyali moyo , ule ndi moyo chadichadi . 
54006020	Timoti koya mwadidi pidapaswa iwe kuti upikoye pile . Thunda mafala akuipa pontho mphoka zapezipezi , pimbalonga anthu kuti mphyaudziwisi pile . 
54006021	Anthu anango , ale akhapilonga okha ene kuti ana nzeru ninga yeneyi , adatayika kubuluka kuna chikhulupiro chawo . Kukoma mtima kwa Mulungu kukhale na imwe monsene . 
55001001	Kubulukira kuna ine Paulo , nyakutumwa wa Khristu Yesu na kufuna kwa Mulungu . Ine ndidatumwa kuti ndilalike pya moyo , ukhadadumbira Mulungu kudzaupereka , pontho una ife mukuphatanizana na Khristu Yesu ule —
55001002	Kwenda kuna Timoti , mwananga wapamtima . Kukoma mtima , nsisi na mtendere pyakubulukira kuna Baba Mulungu na Khristu Yesu Mbuyathu pikhale nawe . 
55001003	Ndinapereka ndakhuta kuna Mulungu ambaphatira ine basa na chikumbu mtima chakusowa chinthu chakupokanyisa ule , ninga mudachitira makolo anga kale . Ndimbapereka ndakhuta kuna iye , kukukumbuka ndzidzi onsene unapemphera ine mosiku na masikati . 
55001004	Misozi yako ndimbaikumbuka , pontho ndikupifunadi kuti ndikuone , towera ndikomerwe pikulu pene . 
55001005	Ine ndimbakumbuka chikhulupiro chadichadi china iwe . Chikhulupiro chenechi ndi sasawa na chile chikhali na mbuyako wamkazi Loisi , pontho mako Yunike akhali nachombo . Tenepo ine ndina chikhulupiro chonsene kuti iwembo uli nacho . 
55001006	Na thangwi yeneyi , ndikukukumbusa kuti uchitise kugaka ninga moto mtukwa udapaswa iwe na Mulungu ule , ndzidzi udakusanjika ine manja ule . 
55001007	Thangwi Mzimu Wakuchena adatipasa Mulungu si mzimu wakutipasa mantha tayu , mbwenye ngwakutipasa mphamvu , kufunana , pontho na kuuphata mtima . 
55001008	Tenepo leka chita manyadzo na kuchitira umboni pya Mbuyathu , penu kuchita manyadzo na ine nyaperezo thangwi ya kutumikira Khristu . M'mbuto mwache kwata khundu m'nyatwa thangwi ya Mphangwa Zadidi ninga munakupasira Mulungu mphamvu zakuphata nazo penepi . 
55001009	Iye adatipulumusa mbatichemera kuti tikhale anthu ache , nee na thangwi ya pinthu pyaphata ife tayu , mbwenye na thangwi ya kufuna kwache pontho na kukoma kwache mtima . Iye adationesa kukoma mtima kweneku kudzera muna Khristu Yesu , dziko mbidzati lengwa , 
55001010	mbwenye chinchino kwaoneswa pakwecha kuna ife kudzera muna kubwera kwa Nyankhombo wathu , Khristu Yesu . Iye adamalisa mphamvu za imfa , pontho kudzera muna Mphangwa Zadidi iye adaonesa pakwecha moyo okhonda kufa ule . 
55001011	Mulungu andisankhula kukhala nyakutumwa pontho mfunzisi towera ndilalike Mphangwa Zadidi , 
55001012	tenepo ndi thangwi yache ine ndikubonera ninga munachitira inemu . Kwache ine nkhabe chita manyadzo tayu , thangwi ananyindira ineyo ndimbadziwa , pontho ndina chikhulupiro kuti iye anakwanisa kukoya mwadidi pinthu pidamkoyesa ine pile " mpakana nsiku yakubwera kwache pontho . 
55001013	Phatisa chifunziso chakuonadi chidava iwe kuna ine chile , towera chikhale upangizi wathema iwe kuutsanzira . Thimiza kukhala m'chikhulupiro pontho mukufunana , pile mphyathu mukuphatanizana na Khristu Yesu . 
55001014	Na kuphedzwa na Mzimu Wakuchena ambakhala muna ife ule , koya pinthu pyadidi pidapaswa iwe kuti upikoye pile . 
55001015	Iwe ukupidziwa kuti munthu onsene m'nthemba ya Asia , kuthimiza Figelo na Heremogene adandisiya ndekha ene . "
55001016	Mbuya achitire nsisi banja ya Onesiforo thangwi kazinji kene adanditsitsimusa ndiye . Iye hadachite manyadzo tayu kuti ndili m'perezo , 
55001017	mbwenye si ndzidzi pidafika iye mu Roma , adatoma kundisakasaka mpakana adandigumana . 
55001018	Mbuya adzamchitire nsisi pansiku yakubwera kwache pontho . Iwe ukupidziwa mwadidi mwene mule mudandiphedzera iye mu Efeso . 
55002001	Kulonga pya iwe , mwananga , khala wakuwanga kudzera muna kukoma mtima kuna ife mukuphatanizana na Khristu Yesu . 
55002002	Kwata pifunziso pidava iwe ndikupifunzisa pamaso pa mboni zizinji pile mbupikoyese kuna anthu akuthembeka , ale anakwanisa kufunzisambo anango . 
55002003	Kwatambo khundu pabodzi na ife m'nyatwa ninga nyankhondo wakukhulupirika wa Khristu Yesu . 
55002004	Nyankhondo wakumenya nkhondo mwaphinga athema nee kukwata khundu papinthu pya nsiku na nsiku tayu ngakhala anafuna kuchitisa mkadamu wache kukomerwa . 
55002005	Ntchibodzibodzi munthu wakuchita bitchabitcha yakuthamanga nkhabe tambira tayu mfupo angakhonda vera matongero a bitchabitchayo . 
55002006	Nyakulima wakuphata basa mwakuwangisa athema kukhala wakutoma kutambira khundu yache pa pyakuvuna . 
55002007	Nyerezera mwadidi pinalonga inepi , thangwi Mbuya anadzakuchitisa kukwanisa kupivesa mwadidi pyonsenepi . 
55002008	Kumbuka Yesu Khristu , ule adalamuswa kuimfa , ule akhali chidzukulu cha Davite , ninga mudafunziswa ipyo mu Mphangwa Zadidi zimbalalika inezi . 
55002009	Ine pano ndikubonera , pontho ndamangwa ninga phanga thangwi yakuti ndimbalalika Mphangwa Zadidi . Mbwenye mafala a Mulungu hadamangwe tayu , 
55002010	natenepo ndimbapirira pyonsene thangwi ya anthu adasankhulwa na Mulungu ale , towera iwombo agumane chipulumuso kudzera muna Khristu Yesu mbatambira demelero yokhonda mala . 
55002011	Kulonga uku nkhwakuonadi : " Ngakhala tidafa naye pabodzi , tinadzakhala pontho na moyo pabodzi naye . 
55002012	Ngakhala tinathimiza kupirira , tinadzatonga naye pabodzi . Ngakhala tinamkhonda , iyembo anadzatikhonda . 
55002013	Ngakhala tinakhonda khala akukhulupirika , iye anathimiza kukhala wakukhulupirika thangwi iye nkhabe kwanisa kupikhonda yekha ene tayu . "
55002014	Kumbusa anthu ako pinthu penepi , pontho uacheuze pikulu pene pamaso pa Mulungu kuti aleke kupokanyisana na pya mafala . Penepi nkhabe ganyalisa tayu , mbwenye pimbavunga kwene anthu akupiveserawo . 
55002015	Wangisira na kuphata pinthu pyadidi kuti ukhale wakutawirwa pamaso pa Mulungu ninga nyabasa ule hambachita manyadzo na basache tayu , pontho wakufunzisa mwadidi mwene mphangwa zakuonadi za Mulungu . 
55002016	Mbwenye thunda mchezo wapezipezi okhonda lemedza Mulungu , pontho wakupupwa , ule umbabausa anthu kubuluka kuna Mulungu . 
55002017	Chifunziso chawo chinadzafala ninga kunyeka kwa chironda . Pakati pawo pana Himeneo na Fileto , 
55002018	ale adabauka kubuluka kuna pyakuonadi pakulonga kuti kulamuka kwa anyakufa kwachitika kale , tenepo akupha chikhulupiro cha anthu anango . 
55002019	Mbwenye maziko akuwanga adaikha Mulungu ale , nkhabe kwanisa kutekenyeka tayu ; pontho padzulu pache palembwa mafala awa : " Mbuya ambaadziwa ale ngache , " pontho " Munthu onsene wakulonga kuti ndiye wa Mbuya , athema kuleka pyakudawa . "
55002020	M'nyumba ikulu mumbakhala piyombo pya mtundu na mtundu : pinango mphya siliva pontho golidi , pinango mphya miti pontho dongo ; pinangopyo mphyakuphatisira basa yakufunika pyakwanga , pinangombo mphyakuphatisira basa nsiku na nsiku . 
55002021	Ngakhala munthu anapichenesa yekha ene kubuluka kuna pinthu pyonsene pyakuipa , anadzaphatiswa basa kupinthu pyakufunika , thangwi iye ngwakupambulika pontho wakufunika kuna Mbuyache , kusasanyika kuti aphatiswe pabasa yonsene yadidi . 
55002022	Thunda pikhumbo pyakuipa pya chiphale , wangisira kukhala na chilungamo , chikhulupiro , kufunana na mtendere , pabodzi pene na anthu ambapembedza Mbuya na mtima wangwfro ale . 
55002023	Mbwenye ukhonde mphoka zakupupwa pontho zakusowa nzeru . Iwe ukupidziwa kuti pinthu ninga penepi mamalisiro ache ambakhala nthonga . 
55002024	Nyabasa wa Mbuya hadatheme kukhala wanthonga tayu , mbwenye athema kukhala wakukoma mtima kuna munthu onsene , mfunzisi wakupirira , pontho wadidi . 
55002025	Iye athema kusumulula mwakufiilika anthu ale anapokanyisana na iye na chidikhiro chakuti Mulungu anadzapasa mwayi wakuleka pyakudawa pyawo mbadzadziwa pyakuonadi . 
55002026	Tenepo nzeru zawo zinadzabwereramo mbathawa msampha wa Satana , ule akhadaakwesha mbaachitisa kuvera kufuna kwache . 
55003001	Kumbuka kuti pansiku zakumalisa kunadzakhala ndzidzi wakugoswa . 
55003002	Anthu anadzakhala akupifuna okha ene , akuikha mtima pakobiri , akugaya , akudungudza , akutikana , okhonda vera anyakuabala , okhonda pereka takhuta , pontho okhonda pembedza ;
55003003	iwo anadzakhala okhonda funa anzawo , okhonda kuva nsisi , atsweda , okhonda kuuphata mtima , aukali , pontho okhonda funa pyadidi ;
55003004	iwo anadzakhala anyakupereka anzawo kuna anyamalwawo , okhonda khala na mantha na pyakugoswa , akunyada pyakwanga , akufuna pinthu pyakuatsanzayisa okha ene m'mbuto mwa kufuna Mulungu ;
55003005	podi kwene kuti iwo ambaoneka ninga anthu akupembedza , iwo ambakhonda mphamvu yache . Kuna anthu enewa ufunduke . 
55003006	Anango a iwo ambapita mwaufakafaka m'nyumba za anthu mbakwesha akazi akufewa , ale alemerwa na mtolo wa pyakudawa mbazunguzika na pikhumbo pyakuipa pya mtundu na mtundu , 
55003007	akazi ale ndzidzi onsene ambayesayesa kuti afunze , mbwenye hanakwanisa kudziwa pyakuonadi tayu . 
55003008	Ninga montho mudachitira Yane na Yambere kupokanyisa Mose , ntchibodzibodzi anthu enewa akupokanyisa pyakuonadi — anthu akuti manyerezero awo ngakupotoka pontho chikhulupiro chawo ntchakuchimwanika . 
55003009	Kwache penepi iwo nkhabe kwenda napyo kutali tayu , thangwi anthu onsene anadzaona kupupwa kwachita iwo ninga montho mudachitikira Yane na Yambere . 
55003010	Mbwenye iwe wateweza chifunziso changa , makhaliro anga , na chikhafuna ine m'moyo mwanga ; waona chikhulupiro changa , kufulika kwanga , kufunana kwanga , kupirira kwanga , 
55003011	kubonereswa kwanga na nyatwa zanga . Iwe ukupidziwa pyonsene pidachitika kuna ine pile m'mizinda ya Antiokea , Ikonio na Listara , kubonera kukulu kudapirira ine kule . Mbwenye Mbuya adandipulumusa mupyonsenepi . 
55003012	Munthu onsene , ule anafuna kukhala na moyo wakulemedza Mulungu mukuphatanizana na Khristu Yesu , anati adzabonereswe ;
55003013	mwenemo anthu akuipa na akunyengeza anango anadzanyanyiratu kuipa , kunyengeza anthu anango , pontho na iwo enembo kunyengezwa . 
55003014	Mbwenye iwe thimiza kuphatisa pyakuonadi pidafunziswa iwe pile mbupikhulupira na chipapo . Thangwi iwe ukuadziwa adakufunzisa penepi ale , 
55003015	pontho ukukumbuka kuti kutomera uwanako ukudziwa Malemba akuchena , ale anakwanisa kukupasa nzeru zakuti upulumuke nazo kudzera muna chikhulupiro muna Khristu Yesu . 
55003016	Malemba onsene ngakupepeserwa na Mulungu , tenepo iwo ngakufunika kufunzisa nawo chakuonadi , kusumulula chakuipa , kusasanya chakudawika na kupereka matongero a makhaliro akulungama , 
55003017	towera munthu wakuphatira basa Mulungu akhale wakukwanakwana pontho wakuthema kuphata basa yadidi yamtundu onsene . 
55004001	Pamaso pa Mulungu na pa Khristu Yesu , ule anadzatonga mseru anthu onsene amoyo na akufa ene , pontho na thangwi yakuti akubwera pontho dzatonga ninga mfumu , ndikukudembetera pikulu pene kuti
55004002	ulalike Mphangwa Zadidi . Sasanyika kulalika mphangwazo pandzidzi unafuna anthu na pandzidzi unakhonda funa anthu , cheuza , sumulula , wangisa mtima — mwakupirira kukulu pontho mwakuchita mpholemphole . 
55004003	Thangwi ndzidzi unadzafika wakuti anthu hanadzaveserave chifunziso chakuonadi tayu , mbwenye anadzatewera pikhumbo pyawo , pontho anadzapigumanyira okha ene afunzisi azinji ale anafuna dzaapanga pinthu pinakhumba iwo kuti apive pile . 
55004004	Iwo anadzafunga makutu awo , towera aleke vesera pyakuonadi , mbwenye anadzavesera pithankano pyakusowa basa . 
55004005	Mbwenye iwe khala m'maso mupyonsene pinachitikapi ; pirira m'nyatwa , phata basa yakulalika Mphangwa Zadidi , pontho phata basako yonsene ninga nyabasa wa Mulungu . 
55004006	Kulonga pya ine , ndzidzi wafika kale wakuti ndiperekwe ninga nsembe , pontho ndzidzi wafika wakuti moyo wanga ubuluke pansi pano . 
55004007	Ndamenya nkhondo yadidi , ndamalisa bitchabitcha yakuthamanga , ndakoya chikhulupiro .
55004008	Tenepo chinchino ndikudikhira kutambira mfupo udakoyerwa anthu akulungama , ule unafuna dzandifupa Mbuya , mtongi wakulungama , pansiku yeneyo — kwache si kuna ine kokha tayu , mbwenye pontho kuna onsene anadikhira pya kubwera kwache pontho . 
55004009	Yesayesa kubwera chinchino pano kuna ine kuno . 
55004010	Dema , na thangwi ya kufuna pinthu pya padziko yapansi andisiya ndekha ene mbaenda pyache ku Tesalonika . Kresike adenda ku Galatia , Titombo adenda ku Dalimatia . 
55004011	Luka ene basi ndiye ana ine kuno . Pakubwera udze pabodzi na Maliko , thangwi iye anakwanisa kundiphedza basayi . 
55004012	Tikiko ndidamtuma ku Efeso . 
55004013	Pakubwera undikwatirembo chakufinika changa chidasiyira ine Karipo ku Troa . Undikwatire pontho mipukuto yanga , makamaka yanthembe ile . 
55004014	Alekezanda , nyakusula mtove ule , adandichita pinthu pyakuipa pyakwanga . Mbuya anati adzambwezere mwakutewezana na pidandichitira iyepyo . 
55004015	Iwe wathema kuchita naye mpholemphole munthu weneyu , thangwi mphangwa zathu adazipokanya pikulu . 
55004016	Ndzidzi wakutoma kupitchinjiriza ndekha ene pamseru wanga nkhabe mbodzi adabwera dzandiphedza tayu , mbwenye onsene adandisiya ndekha ene . Mulungu aleke kuakoyera mangawa . 
55004017	Mbwenye Mbuya akhali kukhundu kwanga mbandipasa mphamvu mwakuti ndidakwanisa kulalika Mphangwa Zadidi monsene mwene kuti anthu okhonda khala Ayuda azive . Tenepo ndidapulumuswa kuna kukonwa kudachita ine kuthema kufa nako kule . 
55004018	Mulungu anadzandipulumusa kuna pyakuipa pyonsene , mbadzandikwata mwadidi mwene kwenda nane mu Ufumu wache wa Kudzulu . Kuna iye kukhale demelero kwenda na kwenda ! Ameni . 
55004019	Ndikupereka mwenyikiro kuna Priskila , Akila , na banja ya Onesiforo . 
55004020	Erasito adasalira mu Korinto , pontho Trofimo ndidamsiya ku Mileto thangwi iye akhadwala . 
55004021	Yesayesa kuti ubwere kuno ndzidzi wakutonthola udzatifika . Yebulo , Pudi , Lino , Klaudia , na abale anango onsene akukupasani mwenyikiro . 
55004022	Mbuya mbakhale na mzimu wako . Kukoma mtima kwa Mulungu kukhale na imwe monsene . 
56001001	Kubulukira kuna ine Paulo , nyabasa wa Mulungu , pontho nyakutumwa wa Yesu Khristu . Ine ndidasankhulwa pontho na kutumwa kaphedza kukulisa chikhulupiro cha anthu akusankhulika a Mulungu , na kuachitisa kuti adziwe pyakuonadi , pile pimbafunzisa kukhala na moyo wakulemedza Mulungu , 
56001002	pontho pimbagona pa chidikhiro cha moyo okhonda mala . Mulungu okhonda nama ule adadumbira kutipasa moyo wenewu ndzidzi wakutoma mbudzati toma . 
56001003	Tenepo pandzidzi wache wakuthema iye adautchulula m'mphangwa zache . Ine ndidapaswa basa yakulalika mphangwazi na kutongwa na Mulungu Nyankhombo wathu . 
56001004	Kwenda kuna Tito , mwananga wakuonadi m'chikhulupiro china ife awiri . Kukoma mtima na mtendere pyakubulukira kuna Mulungu Baba , pontho kuna Yesu Khristu Nyankhombo wathu pikhale nawe . Basa ya Tito pansuwa ya Krete
56001005	Ndidakusiya ku Krete towera undendemeze pyonsene pidasalira kuti pichitwe pile , pontho kuti usankhule akulu a mpingo m'maluwani onsene . Kumbuka pidakupanga ine pile , 
56001006	kuti mkulu wa mpingo athema kukhala munthu wakusowa chinthu chakumpokanyisa , athema kukhala na mkazi mbodzi basi , a pontho anache akhale anyakukhulupira , nee akukhala na mbiri yakufudza , penu yakukhonda vera tayu . 
56001007	Podi mkadamu wa mpingo ndi munthu wakuyang'anira basa ya Mulungu , iye athema kukhala wakusowa chinthu chakumpokanyisa . Aleke khala munthu wakupithemba , waukali , wakuledzera , wanthonga , penu wamtima na kobiri . 
56001008	Akhale munthu wakutambira alendo mwadidi , pontho wakufuna kuchita pyadidi . Akhale munthu wakuuphata mtima , wakulungama , wakuchena , pontho wakukhuza . 
56001009	Akhale munthu wakuphatisa mphangwa zakunyindirika , pontho zakutawirizana na chakuonadi chidafunzisa ife chile . Angachita tenepo anakwanisa kuwangisa mtima anthu anango na chifunziso chakuonadi , pontho kuonesa kudawa kwa anyakuchipokanyawo . 
56001010	Pana anthu azinji , makamaka Ayuda adasanduka kukhala akhristu ale , ambagalukira na kunyengeza anthu anango na pinthu pyapezi pimbalonga iwo pile . 
56001011	Iwe wathema kuamatamisa , thangwi akudzudzumisa na anthu onsene a m'mabanja anango pakuafunzisa pinthu pyokhonda thema kupifunzisa . Iwo ambachita penepi na manyerezero akuipa , towera agumane kobiri . 
56001012	
56001013	
56001014	pontho aleke tewezave pithankano pya Chiyuda na matongero akusasanywa na anthu ambapasa nkhodolo chakuonadi ale . 
56001015	Pinthu pyonsene mphyakuchena kuna anthu akuchenambo , mbwenye pyakuswipa mphyakuswipambo kuna anthu okhonda khulupira , pontho anthu akunyansa thangwi manyerezero awo na chikumbu mtima chawo mphyakuswipiswa . 
56001016	Iwo ambapiyesa ninga mbanthu akudziwa Mulungu , kwache pimbachita iwo pimbaapokanya . Iwo mbakunyansa , okhonda vera , pontho okhonda thema kuchita pinthu pyadidi . 
56002001	Mbwenye iwe wathema kufunzisa pinthu pyakutawirizana na chifunziso chakuonadi . 
56002002	Funzisa amunakulu kuti aleke kuledzera , akhale anzeru , pontho akuuphata mtima , pontho akhale akuonadi m'chikhulupiro chawo , kufunana na kupirira . 
56002003	Chita chibodzibodzi kuna akazikulu kuafunzisa kuti akhale na makhaliro akuthemerana na akazi akukhala na moyo wakuchena . Aleke khala atsweda , pontho mabitchu a pyakuledzeresa . Iwo athema kufunzisa pinthu pyadidi , 
56002004	towera afunzise akazi achitsikana kufuna amunawo na anawo , 
56002005	kukhala akuuphata mtima , pontho angwiro , kukhala akutsalakana mwadidi pya m'misa mwawo , kukhala akukoma mtima , na akuvera amunawo . Penepo nee mbodzi anakwanisa kulonga pyakuipa kuna mafala a Mulungu tayu . 
56002006	Chita chibodzibodzi kuna amuna achiphale kuawangisa mtima kukhala akuuphata mtima . 
56002007	Papyonsene iwe ene ukhale upangizi wa makhaliro adidi . Funzisa mwakuonadi mtima , pontho leka funzisa mwadzenda . 
56002008	Bulusa mafala adidi m'kanwa mwako , towera anango aleke kukusumulula nawo , pontho kuti anyamalwa onsene achite manyadzo pakukhonda kulonga na chakuipa chene pya ife . 
56002009	Mabitchu athema kuvera ambuyawo mbachita pinthu pyakuakomera ndzidzi onsene . Aleke kutawira ambuyawo mwakuapokanya , 
56002010	penu kuabera pinthu pyawo . M'mbuto mwache aonese kuti iwo ngadidi , pontho akukhulupirika ndzidzi onsene , towera papyonsene pimbachita iwo achitise anthu kukwatika na chifunziso cha Mulungu Nyankhombo wathu . 
56002011	Thangwi Mulungu aonesa kukoma kwache mtima towera anthu onsene apulumuke . 
56002012	Kukoma mtima kweneko kumbatifunzisa kuleka makhaliro okhonda lemedza Mulungu , pontho pikhumbo pya pansi pano . Kumbatifunzisa kuti tikhale akuuphata mtima , akulungama , pontho na moyo wakulemedza Mulungu , 
56002013	pandzidzi unadikhira ife Nsiku yakutsanzaya , nsiku inafuna dzaoneka demelero ya Mulungu wathu Wamkulu na Nyankhombo Yesu Khristu . 
56002014	Iye adapipereka yekha ene ninga nsembe thangwi ya ife pano , kutipulumusa kuna pyakudawika , pontho kutichitisa kuti tikhale anthu ache akuchena , pontho akuchita phinga kuchita pinthu pyadidi . 
56002015	Penepi ndiye pyathema iwe kupifunzisa , pontho phatisa basa utongi wako onsene ndzidzi unawangisa iwe mtima na kusumulula anyakukuvesera . Nee na mbodzi ene athema kukululupisa tayu . Makhaliro akuthema kukhala na akhristu
56003001	Akumbuse anthu ako pyakuvera mafumu na atongi , pontho kusasanyika kuchita pinthu pyadidi monsene mwene . 
56003002	Apange kuti aleke kulonga tsweda anthu anango , mbwenye kuti akhale mwamtendere na mwaushamwali , pontho ndzidzi onsene kukhala akufulika kuna anthu onsene . 
56003003	Kale ife tikhalimbo anthu akupupwa , okhonda vera na akunyengezwa . Tikhali mabitchu a pikhumbo pyakuipa na pyakusirira pyamtundu na mtundu . Tikhavunga ndzidzi kuchita pinthu pyakuipa na bivu ; anango adazondana nafe , ifembo tidazondana nawo . 
56003004	Mbwenye pidaoneka kukoma mtima na kutifuna kwa Mulungu Nyankhombo wathu , 
56003005	iye adatipulumusa , nee na thangwi ya mabasa adidi akhadachita ife tayu , mbwenye na thangwi ya nsisi zache . Iye adatipulumusa kudzera muna Mzimu Wakuchena pakutisambisa mwakuti tabalwa mwachinchino pontho kuti tina moyo wachinchino . 
56003006	Mulungu adatikhuthulira mwakuinjipa Mzimu Wakuchena kudzera muna Yesu Khristu Nyankhombo wathu , 
56003007	towera tiyeswe anthu akulungama pamaso pa Mulungu na kukoma kwache mtima , pontho titambire moyo okhonda mala unadikhira ife ule . 
56003008	Mafalawa ngakunyindirika . Pinafuna ine mphyakuti iwe udimbirire papinthu penepi , towera anyakukhulupira Mulungu achite mpholemphole kupipereka kuchita mabasa adidi . Penepi mphyadidi , pontho pyakuganyalisa kuna anthu onsene . 
56003009	Kwache thunda mphoka zakupupwa , kukumba ndandanda wa makolo akale , makangano , na kuchita nthonga thangwi ya mwambo wa Mose . Penepi mphyapezi , pontho pyakusowa basa . 
56003010	Mcheuze kabodzi munthu wakulamusa magawikano , kubuluka penepo kachiwiri kache , tenepo angachimwanika leka phatizana naye . 
56003011	Iwe ukupidziwa kuti munthu ninga weneyu manyerezero ache ngakupotoka , tenepo pyakudawa pyache pimbatsikimiza kuti iye ngwakukonwa . Mafala akumalisa nawo
56003012	Ndingatuma Aritema , penu Tikiko kuna iwe , yesayesa kudza kuna ine ku Nikopoli , thangwi ndanyerezera kuti mainja andimalire kweneko . 
56003013	Yesayesa monsene mwene kuphedza Zena , mvunuliri pamiseru , pontho Apolo kuti atome ulendo wawo , pontho uonesese kuti iwo aleke sowa chinthu na chibodzi chene . 
56003014	Anthu athu afunze kupipereka kuchita pinthu pyadidi , towera aphedze panafunika chiphedzopo ; iwo athema kukhala anthu akuganyalisa anango . 
56003015	Anthu onsene ali pabodzi na ine kuno akupereka mwenyikiro kuna iwe . Pereka mwenyikiro kuna ashamwali athu m'chikhulupiro . Kukoma mtima kwa Mulungu kukhale namwe monsene . 
57001001	Kubulukira kuna ine Paulo , nyaperezo thangwi ya kutumikira Khristu Yesu . Ikubulukira pontho kuna Timoti , mbaleathu — Kwenda kuna Filemoni , shamwaliathu , pontho nyabasa mwanzathu , 
57001002	kuna mpingo ule umbagumanikana m'nyumba mwako , kuna nyamaingathu Afia , pontho kuna Arikipo , nyankhondo mwanzathu . 
57001003	Kukoma mtima pontho mtendere pyakubulukira kuna Mulungu Babathu , pontho Mbuya Yesu Khristu pikhale namwe . 
57001004	Mbaleanga Filemoni , ndzidzi onsene unapemphera ine ndimbakunyerezera mbandipereka takhuta kuna Mulungu wanga thangwi ya iwepo . 
57001005	Thangwi ndimbava mule mumbafunira iwe anthu onsene a Mulungu , pontho na mule mumbakhulupira iwe Mbuya Yesu . 
57001006	Ndimbapemphera kuti chiphatizano chathu na iwe ninga anyakukhulupira chidzese kuvesa kukulu kwa mtsanzayiso onsene una ife m'moyo wathu wakuphatanizana na Khristu . 
57001007	Mbaleanga kuafuna kwako anthu a Mulungu kwadzesa kukomerwa pyakwanga mumtima mwanga , pontho kwandiwangisa mtima . Iwe watsitsimusa mitima ya anthu onsene a Mulungu . 
57001008	Natenepo podi kwene kuti ndinakwanisa kuwanga mtima kukutonga ninga mkhristu mwanzako kuchita pyathema iwe dzachita , 
57001009	kwache ndinachita kukupempha thangwi ya kukufuna kwanga . Ine Paulo , nkhalamba , ule chinchino ndili m'perezo thangwi ya kutumikira kwanga Khristu Yesu , 
57001010	ndikukupempha thangwi ya Onesimo a ule adasanduka mwananga muna Khristu ndzidzi una ine m'perezo , tenepo ine ndakhala ninga babache . 
57001011	Kale iye akhali wakusowa basa kuna iwe , mbwenye chinchino anakwanisa kuphedza tonsene awirife , iwe na ine ene . 
57001012	Chinchino ndikumbwezera kuna iwe khala ninga ndikutumiza mtimanga . 
57001013	Ndikhapifuna kumkoya kuna ine kuno , towera andiphedze m'mbuto mwako ndzidzi una ine m'perezo uno thangwi ya kulalika Mphangwa Zadidi . 
57001014	Mbwenye sinafuna kuchita pinthu mbudzati tawirizana napyo , thangwi ndinafuna kuti uchite chadidichi mwakufuna kwako , nee mwakukakamizwa tayu . 
57001015	Mwinango Onesimo udalekana naye kwene ndzidzi ung'ono ene basi , towera kutsogoloko udzakhale naye kwenda na kwenda . 
57001016	Tenepo chinchino iye si bitchu kokha tayu , mbwenye ngwakufunika kupiringana bitchu , iye ndi mbale wapamtima muna Khristu . Ine ndimbamfuna pyakwanga , kwache iwembo umbamfuna pyakwangaletu kupiringana ine , ninga munthu pontho mkhristu mwanzako . 
57001017	Natenepo ngakhala umbalonga kuti ndine mwanzakodi wakuphata naye basa pabodzi , mtambire mwadidi Onesimoyo khala ninga ukutambira ine . 
57001018	Ngakhala akudawira , penu kuti akufiyali , ndinadzapagali ndine pyafiyali iyepyo . 
57001019	Pano , ine Paulo ndikulemba na dzanja yanga ene . Pyafiyali iyepyo , ndinadzapagali ndine , Paulo . Ndimomwene ine sidatheme kukukumbusa tayu kuti pidandifiyalisa iwe ndi moyo wako ene . 
57001020	Ande , mbaleanga , ndaphata miyendo , ndikomerembo mtima ine kundichitira chadidichi thangwi ya Mbuya ; tsitsimusa moyo wanga ninga mkhristu mwanzako . 
57001021	Ndikulemba penepi na kupidziwa mwadidi mwene kuti unati uchite pyapempha inepi , pontho kuti unati uchite pikulu kupiringana penepi . 
57001022	Chinthu chinango ntchichi : undisasanyire subi ya alendo , thangwi ndikukhulupira kuti Mulungu anati ave kupemphera kwa imwe monsene mbadzandibwezera kuna imweko . 
57001023	Epafra nyaperezo mwanzanga thangwi ya kutumikira Khristu Yesu akuperekambo mwenyikiro kuna imwe . 
57001024	Anzanga anyakuphata nawo basa pabodzi , enewa ndi Maliko , Aristanko , Dema na Luka akuperekambo mwenyikiro . 
57001025	Kukoma mtima kwa Mbuya Yesu Khristu kukhale namwe monsene . 
58001001	Kalene Mulungu adalonga kuna makolo athu kazinji kene , pontho munjira zizinji kudzera muna maprofeti , 
58001002	mbwenye nsiku zakumalisa zino iye alonga kuna ife kudzera muna Mwanache . Kudzera muna iye , Mulungu adalenga dziko yonsene , pontho iye asankhulwa na Mulungu kuti adzatambire pinthu pyonsene pakumalisa . 
58001003	Iye ambaonesa cheza cha demelero ya Mulungu , pontho iye ndi sasawa na Mulungu monsene mwene . Iye ambachitisa pinthu pyonsene kuthimiza kukhalapo na mafalache amphamvu . Pidamala iye kupichitisa kuti anthu anakwanisa kulekererwa pyakudawa pyawo , iye adakhala kudzulu kumadyo kwa Mulungu Wamphamvu zonsene . Mwana Mulungu ngwamkululetu
58001004	Mwana Mulungu adaikhwa kukhala wamkululetu kupiringana angelo , sasawa na dzina ile idampasa Mulungu njikululetu kupiringana ya angelo . 
58001005	Chipo Mulungu hadalonge tayu kuna mbodzi wa angelo ache mbati , " Iwe ndiwe Mwananga , lero ndasanduka Babako . Penu Mulungu kulonga pya angelo ache na mbodzi ene tayu mbati , " Ndinati ndikhale Babache , tenepo iye anasanduka Mwananga . "
58001006	Pidasala Mulungu pang'ono kutumiza Mwanache wautombo padziko yapansi , adalonga mbati , " Angelo onsene a Mulungu athema kumpembedza . "
58001007	Pya angelo iye adalonga mbati , " Mulungu ambasanduza angelo kukhala ninga mphepo , pontho anyabasache ninga malulume a moto . "
58001008	Mbwenye pya Mwana iye adalonga mbati , " Ufumu wanu , Mulungu , unadzakhala kwenda na kwenda ! Chilungamo ndi ndodo yanu yachifumu . 
58001009	Mumbafuna pyakulungama mbamuzondana na pyakudawika . Ndi thangwi yache Mulungu , Mulungu wanu , akusankhulani , pontho akupasani chilemedzo kupiringana chidapasa iye anzanu chile , pakukudzozani na mafuta , chitsikimizo cha kukomerwa . "
58001010	Iye adalonga pontho mbati , " Imwe , Mbuya , pakutoma mudalenga dziko yapansi , pontho na manjanu mudasasanya kudzulu . 
58001011	Iwo anadzamala , mbwenye imwe munadzakhalapo ; iwo anadzasakala ninga nguwo . 
58001012	Munadzaafunyafunya ninga mkanjo , pontho ninga mumbachitirwa nguwo , iwo anadzasanduzika . Mbwenye imwe ndzidzi onsene munadzakhala sasawa , pontho moyo wanu nkhabe dzamala tayu . "
58001013	Chipo Mulungu hadalonge tayu kuna angelo ache na mbodzi ene mbati , " Khala kumkono wanga wamadyowu kufikirana ndiikhe anyamalwako ninga chakusanjikirapo manyalo ako . "
58001014	Apo , angelo mbani ? Iwo ndi mizimu , ile imbatumikira Mulungu , pontho imbatumwa kuphedza anthu akufuna dzatambira chipulumuso ale . 
58002001	Ndi thangwi yache tathema kukakamira pyonsene pimbava ife , towera tileke kutaya njira . 
58002002	Mphangwa zidapaswa makolo athu na angelo zile zikhali na mphamvu zikulu mwakuti munthu adakhonda teweza , penu kuvera mphangwazo ule , adatchunyuswa mwakuthemerana naye . 
58002003	Ife nkhabe kwanisa na pang'ono pene tayu kuthawa kutchunyuswa , ngakhala tinakhonda tsalakana chipulumuso chikulu ninga chenechi . Mbuya chakutoma adalonga pya chipulumuso chenechi , tenepo ale adamvesera adatsikimizira kuna ife kuti mphyakuonadi . 
58002004	Pandzidzi onthowo , Mulungu adathimiza umboni wache kuna umboni wawo pakuchita pidzindikiro na pyakudodomesa pyamtundu onsene , pontho kugawa mitukwa ya Mzimu Wakuchena malingana na kufuna kwache . 
58002005	Mulungu hadaikha angelo kuti akhale atongi padziko yachinchino inafuna kudza ile tayu — dziko inalonga ifeyi . 
58002006	Mbwenye ninga mwalemberwa ipyo panango m'Malemba kuti , " Mulungu , munthu mbani wakuti mumbamnyerezera ; munthu wakubalwa na munthu pyache wakuti imwe mumbamtsalakana ?
58002007	Ndzidzi pang'ono imwe mudamsanduza kukhala wang'ono kupiringana angelo ; imwe mudamdzoza ufumu na demelero pontho chilemedzo , 
58002008	mbamuikha pinthu pyonsene pansi pa manyalo ache . " Ipyo pikulonga kuti Mulungu adasasanya munthu kukhala mtongi wa pinthu pyonsene ; penepa pikulonga pakwecha kuti mphinthu pyonsene , kwache ife nkhabe ona chinchino munthu kutonga pinthu pyonsene tayu . 
58002009	Mbwenye timbaona Yesu , ule ndzidzi pang'ono adaikhwa kukhala wang'ono kupiringana angelo , towera kudzera muna kukoma mtima kwa Mulungu , iye afere anthu onsene . Tikuona chinchino pano kuti adzozwa ufumu na demelero pontho chilemedzo , thangwi ya nyatwa za imfa zidaona iye zile . 
58002010	Pikhali pyakuthema kuti Mulungu , nyakulenga pinthu pyonsene , pontho nyakuchitisa pinthu pyonsene kuthimiza kukhalapo , achitise Yesu kukhala wakuthema monsene mwene kudzera muna nyatwa zidaona iye zile , towera atsogolere ana azinji kuti agawane demelero yache . Thangwi Yesu ndiye nyakuatsogolera kwenda kudemelero . 
58002011	Iye ambachenesa anthu kuna pyakudawa pyawo , tenepo iye pabodzi na anthu adacheneswa ale ana Baba mbodzi basi . Ndi thangwi yache Yesu nkhabe manyadzo tayu na kulonga kuti iwo mbabale ache . 
58002012	Iye akulonga kuna Mulungu mbati , " Ndinati ndipange abale anga pya ukulu wanu ; ndinati ndikukuzeni pandzidzi unagumanyikana iwo kukupembedzani . "
58002013	Iye akulonga pontho mbati , " Ndinadzanyindira Mulungu . " Akulonga pontho mbati , " Pano ndina ana andipasa Mulungu ale . "
58002014	Apo podi ana enewa mbanthu akukhala na chiropa na mnofu , Yesuyo adasanduka kukhalambo munthu ninga iwo . Iye adachita penepi , towera kudzera muna imfache avunge Satana , ule ana utongi pa imfa , 
58002015	pontho kuti asudzule onsene , ale akhali mabitchu moyo wawo onsene thangwi ya kugopa kwawo imfa . 
58002016	Mphyakuveka mwadidi kuti ale ambaphedza iye si angelo tayu , mbwenye ninga mwalembera m'Malemba kuti , " Iye ambaphedza pidzukulu pya Abrahamu . "
58002017	Na thangwi ya penepi iye akhadathema kukhala ninga abale ache monsene mwene kuti akhale Nyansembe Wamkulu wakukhulupirika , pontho wansisi pakutumikira kwache Mulungu , towera pyakudawa pyonsene pya anthu pilekererwe . 
58002018	Tenepo chinchino iye anakwanisa kuphedza anthu ali pakati pamayesero ale , thangwi iye makayo akhalimbo pakati pamayesero na kubonera kwene . 
58003001	Abale anga akuchena , ale ambachemerwa na Mulungu ! Nyerezerani pya Yesu , ule adatuma Mulungu kudzakhala Nyansembe Wamkulu wa chikhulupiro chimbatawira ife chile . 
58003002	Iye akhali wakukhulupirika kuna Mulungu , adamsankhula kuphata basa yeneyi ule , sasawambo na mudakhulupirika Mose pabasache m'Nyumba ya Mulungu . 
58003003	Munthu anamanga nyumba ambalemedzwa pikulu kupiringana nyumbayo , sasawambo Yesu athema kulemedzwa pikulu kupiringana Mose . 
58003004	Nyumba zonsene zimbamangwa na anthu , mbwenye Mulungu ndiye nyakumanga pinthu pyonsene . 
58003005	Mose akhali wakukhulupirika ninga nyabasa m'Nyumba yonsene ya Mulungu , tenepo iye adachitira umboni pya pinthu pikhafuna dzalonga Mulungu kutsogolo . 
58003006	Mbwenye Khristu ninga Mwana , ngwakukhulupirika kuyang'anira Nyumba ya Mulungu . Tenepo ife ndife nyumbache , ngakhala tinathimiza kuwanga mtima , pontho kudikhira pinthu pinafuna ife dzatambira . 
58003007	Tenepo , ninga mumbalongera Mzimu Wakuchena kuti , " Mungava fala ya Mulungu lero , 
58003008	lekani kuumisa mtimanu , ninga mudachitira makolo anu ndzidzi udagalukira iwo Mulungu , ninga mukhali iwo m'thando nsiku idayesa iwo Mulungu ile . 
58003009	Mulungu alonga kuti : Kweneko iwo adandiyesa na kundisosa podi kwene kuti adaona pinthu pidachita ine pyaka makumanayi . 
58003010	Tenepo ndidazhangali na anthu enewa mbandilonga kuti , ' Ndzidzi onsene iwo nkhabe khulupirika tayu , pontho ambakhonda kuvera matongero anga . '
58003011	Ndidazhangali mbandiadumbirira kuti , Two nkhabe dzapita tayu m'dziko ile ikhafuna ine kuapumisa . ' "
58003012	Anyakukhulupira anzanga , khalani m'maso kuti pakati panu paleke khala munthu na mbodzi ene wakukhala na mtima wakuipa , pontho okhonda khulupira mwakuti iye ambabauka kubuluka kuna Mulungu wamoyo . 
58003013	Mbwenye , kuti paleke khala na mbodzi ene pakati panu wakunyengezwa na pyakudawa mbaumisa mtimache , imwe mwathema kuwangisana mtima unango na mwanzache nsiku na nsiku , ndzidzi una ife na mafala m'Malemba akuti " Lero " . 
58003014	Ife tonsene ndife anzache a Khristu tingapirira kufikirana kumamalisiro na chidikhiro chikhali na imwe pakutoma chile . 
58003015	Penepi ndiye pinalonga Malemba kuti , " Mungava fala ya Mulungu lero , lekani kuumisa mtimanu ninga mudachitira makolo anu ndzidzi udagalukira iwo Mulungu . "
58003016	Mbani anthu adava fala ya Mulungu mbamgalukira ? Mbanthu adabuluswa na Mose m'dziko ya Iguputo ale . 
58003017	Mbani adazhangalirwa na Mulungu pyaka makumanayi ? Mbanthu adadawa mbafera m'thando ale . 
58003018	Pidadumbira Mulungu mbati , " Iwo hanapita m'dziko ikhafuna ine kuapumisa ile tayu " — iye akhalonga ani ? Akhalonga anthu akupandukira ale . 
58003019	Chinchino tikupiona kuti iwo hadakwanisa kupita m'dziko mule , thangwi iwo hadakhulupire tayu . 
58004001	Chinchino Mulungu adumbira kuti tinadzatambira kupuma kudalonga iye kule . Tendeni tichite mpholemphole kuti paleke gumanwa na mbodzi ene wa imwe wakuchimwana kutambira kupumaku . 
58004002	Thangwi ife tava Mphangwa Zadidi , ninga mudachitira iwombo . Iwo adava mphangwa za Mulungu , kwache nee zidaaganyalira tayu , thangwi pidaziva iwo hadazitambira na chikhulupiro tayu . 
58004003	Ife anyakuzikhulupira , timbatambira kupuma kudalonga Mulungu kule . Pili ninga montho mudalongera iye kuti , " Ndidazhangali mbandidumbira kuti : Two nkhabe dzapita tayu m'dziko ikhafuna ine dzaapumisa ile ! ' " Iye adalonga penepi pikhadamalisa iye kulenga dziko yapansi . 
58004004	Panango m'Malemba penepi pyalongwa pya Nsiku Yakupuma kuti : " Mulungu adapuma pabasache yonsene pansiku yachinomwe . "
58004005	Pyonthopi pyalongwa pontho kuti , ' Two nkhabe dzapita tayu m'dziko ikhafuna ine dzaapumisa ile . "
58004006	Ale adatoma kuva Mphangwa Zadidi hadatambira kupuma kule , thangwi iwo hadakhulupire tayu . Mbwenye pana anango ale atawiriswa kutambira kupumako . 
58004007	Ndi thangwi yache Mulungu adaikha nsiku inango ile imbachemerwa kuti " Lero " , pidalonga iye pyaka pizinji pene pidagwanda pile kudzera muna Davite m'Malemba akuti , " Ngakhala imwe munava fala ya Mulungu lero , lekani kuumisa mtimanu . "
58004008	Ngakhala Yoshua akhadapasa anthu kupuma kukhadadumbira Mulungu kule , m'nduli mwache Mulungu nee mbadalonga pya nsiku inango tayu . 
58004009	Tenepo ninga muna ipyo , kupuma kwa anthu a Mulungu kwathimiza kukhalapo ninga kupuma kudachita Mulungu pansiku yachinomwe ile . 
58004010	Munthu anatambira kupuma kudadumbira Mulungu kule , anadzapuma pabasache , sasawa ninga mudapumira Mulungu pabasache . 
58004011	Apo , tendeni tichite phinga kuti titambire kupumaku , towera paleke khala mbodzi pakati pathu wakupichimwana ninga mudachitira iwo , thangwi ya kusowa kwawo chikhulupiro . 
58004012	Mafala a Mulungu ngamoyo , pontho akuphata basa mwamphamvu , akutwa kupiringana talasada yakutwa uku na uku . Iyo imbalasa m'bwaloletu kufikirana kule kudagumana moyo na mzimu , pontho na kule kudagumana mfundo na mnongonongo a m'magogodo . Imbatonga pikhumbo na pyakunyerezera pya mtima wa munthu . 
58004013	Nkhabe chinthu chingabisike kuna Mulungu tayu ; pyakulengwa pyonsene mphyakufununkhulwa , pontho mphyakuoneka pamaso pache . Iye ndiye anadzatitonga mseru pa pyonsene pyachita ife . 
58004014	Apo , tendeni tiphatise chikhulupiro chimbatawira ife . Thangwi tina Nyansembe Wamkululetu ule afikiratu pamaso pa Mulungu — Yesu Mwana Mulungu . 
58004015	Nyansembe wathu Wamkulu ngwakuva nsisi na kusowa kwathu mphamvu . Nyansembe wathu Wamkulu adayeswa monsene mwene ninga mumbayeserwa ifembo , kwache iye hadadawa tayu . 
58004016	Apo , tendeni tikhale akuwanga mtima mbatifedzeni kuna mpando wachifumu wa Mulungu , kule kuna kukoma mtima . Kweneko tinadzaverwa nsisi , pontho tinadzagumana kukoma mtima kule kunafuna dzatiphedza pandzidzi onthowo unakufuna ife . 
58005001	Nyansembe Wamkulu onsene ambasankhulwa kubulukira pakati pa anthu anzache mbaikhwa kutumikira Mulungu m'mbuto mwawo , kupereka mitukwa na nsembe thangwi ya pyakudawa . 
58005002	Podi iye maka ngwakusowa mphamvu papinthu pizinji , anakwanisa kupirira mwakufulika na anthu okhonda dziwa pinthu , pontho ambachita umambala ale . 
58005003	Podi iye ngwakusowa mphamvu , athema kupereka nsembe , nee na thangwi ya pyakudawa pya anthu pyokha tayu , mbwenye na thangwi ya pyakudawa pyache pene . 
58005004	Nkhabe munthu ambapipasa yekha ene chilemedzo kukhala Nyansembe Wamkulu tayu , mbwenye munthu athema kuchemerwa na Mulungu kuti akhale Nyansembe Wamkulu ninga mudachitira Aroni . 
58005005	Sasawambo na Khristu , iye hadapipasa yekha ene chilemedzo kukhala Nyansembe Wamkulu tayu . M'mbuto mwache Mulungu ndiye adapilonga kuna iye mbati , " Iwe ndiwe Mwananga , lero ndasanduka Babako . "
58005006	Iye adalonga pontho panango mbati , " Iwe unadzakhala nyansembe wakukhala na kukhala mundandanda wa unyansembe wa Melekizedeki . "
58005007	Pandzidzi ukhali Yesu na moyo padziko yapansi adapemphera na kudembetera kuna Mulungu mwakugaluza fala , pontho na misozi , kuna nyakukwanisa kumpulumusa kuimfa ule . Mulungu adamva thangwi iye akhali wakupichepesa , pontho wakupipereka kuna Mulungu . 
58005008	Podi kwene kuti iye akhali Mwana Mulungu , iye adadziwa kukhala wakuvera kudzera m'nyatwa zidaona iye zile . 
58005009	Pikhadachitiswa iye kukhala wakuthema monsene mwene , iye adasanduka phata ya chipulumuso chokhonda mala cha anthu onsene akumvera , 
58005010	tenepo Mulungu adamuikha kukhala Nyansembe Wamkulu mundandanda wa unyansembe wa Melekizedeki . 
58005011	Pana pizinji pyakuti tilonge pya penepi , mbwenye mphyakunensa kukufiithulirani , thangwi ndimwe anthu okhonda vesa msanga . 
58005012	Ndzidzi wakukwana mukhali nawo wakuti imwe mbamudakwanisa kukhala afunzisi , kwache munafuna unango wakuti akufunziseni pontho basi chifunziso chakutoma cha mphangwa za Mulungu . M'mbuto mwa kudya pyakudya pyakuuma , imwe mwathema basi kuti mum we mkaka . 
58005013	Munthu wakumwa mkaka okha , weneyo ndi kachiya basi wakukhonda kudziwa chifunziso chakuti pyakulungama ninji . 
58005014	Pyakudya pyakuuma mphya akulu , ale pakuphatisa basa manyerezero awo ndzidzi ukulu ene anakwanisa kusiyanisa pinthu pyadidi na pyakuipa . 
58006001	Apo , tendeni m'tsogolo na chifiinziso chakukola , pontho tisiye chifunziso chakutoma cha mphangwa za Chikhristu . Mbatileke kumanga pontho maziko akulonga pya kuleka makhaliro akudzesa imfa , pontho pya kukhulupira Mulungu ;
58006002	pya chifunziso cha pya maubatizoc pontho na pya kusanjika manja ; pya kulamuka kwa anthu kuimfa , pontho pya kutonga miseru kwakukhala na kukhala kunafuna dzachita Mulungu . 
58006003	Tendeni m'tsogolo ! Ngakhala Mulungu anatitawirisa , tinadzachita pinthu penepi . 
58006004	Pinakwanisika tani kuti anthu ale akhonda chikhulupiro chawo kubwezwa kuti aleke pontho pyakudawa pyawo . Iwo ndzidzi unango akhalimbo m'cheza cha Mulungu ; iwo adalawa mtukwa wa kudzulu mbatambira pabodzi na anthu anango Mzimu Wakuchena ;
58006005	iwo adalawa udidi wa mafala a Mulungu , pontho adava mphamvu za ndzidzi unadza m'tsogolowo . 
58006006	Tenepo iwo angakhonda chikhulupiro chawo , si pyakukwanisika tayu kuti iwo abwezwe kuleka pontho pyakudawa pyawo , thangwi penepa iwo akukhomera pontho Mwana Mulungu pamtanda kupidzesera okha ene nyatwa , pontho kumchitisa kululupiswa pakwecha . 
58006007	Mulungu ambatsanzayisa mataka ambamwerera mvula kazinji kene ale mbameresa mbewu zimbapereka phoso kuna anyakulima zile . 
58006008	Mbwenye ngakhala iwo anameresa minga na tsanga , iwo nkhabeve basa tayu , pontho pana kugoswa kwakuti Mulungu anaatemberera ; mamalisiro ache nkhuvungwa na moto . 
58006009	Abale anga apamtima , podi kwene kuti tipilonge pyathu ninga tenepo , ife timbakhulupira kuti muli napyo pinthu pyadidi pile pyatsagana na chipulumuso chanu . 
58006010	Mulungu ngwachilungamo . Iye nkhabe dzaduwalira tayu basa idaphata imwe ile , penu kumfuna kudachita imwe pakuphedza anthu ache , pontho na kuthimiza kuaphedza kunachita imwe chinchinoku . 
58006011	Chinafuna ife pyakwanga ntchakuti munthu onsene wa imwe athimize kukhala na chipapo kufikirana kumamalisiro , towera pinthu pinadikhira imwepyo pidzachitikedi . 
58006012	Ife nkhabe funa kuti imwe mukhale anthu akupolola tayu , mbwenye mukhale ninga ale ambatambira pinthu pidadumbira Mulungu pile kudzera muna chikhulupiro pontho kupirira . 
58006013	Pidadumbira Mulungu kuna Abrahamu kuchita pikhadalonga iye pile , podi pakhali nkhabe mbodzi wamkulu kupiringana iye , iye adaphatisa basa dzinache ene pidadumbira iye . 
58006014	Iye adalonga mbati , " Ndikudumbira kuti ndinadzakutsanzayisa pikulu mbandidzakupasa pidzukulu pizinji . "
58006015	Abrahamu akhali wakupirira , tenepo iye adatambira pinthu pikhadadumbira Mulungu kuna iye pile . 
58006016	Munthu angadumbira , ambaphatisa basa dzina ya munthu unango wamkulu kupiringana iyeyo , tenepo kudumbirako kumbamalisa mphoka yonsene . 
58006017	Kuna ale adathema kutambira pinthu pidadumbira Mulungu pile , iye akhafuna kuti pikhale pyakuveka mwadidi mwene kuti iye nkhabe sanduza pyakufuna pyache tayu , natenepo kudumbira kudachita iye kule , adakutsikimiza na chiverano . 
58006018	Pana pinthu piwiri , kudumbira na chiverano , pyakuti nkhabe kwanisika kusanduzika , pontho pyakuti Mulungu nkhabe nama tayu . Tenepo ife ale tidathawira kuna iye kuti tikhale pakupata , tiwange mtima kuphatisa chidikhiro china ife chile . 
58006019	Ife tina chidikhiro chenechi ninga mzati wa moyo wathu . Icho ntchokhonda tekenyeka , pontho ntchakutchinjirizwa . Chimbapita na pa chinguwo chakutchinga nacho Nyumba ya Mulungu yakudzulu na kwendaletu kumbuto yakuchenesesa ya m'bwalomu . 
58006020	M'mbuto mwathu Yesu apita mwenemo ife mbatidzati , mbakhala nyansembe wamkulu wakukhala na kukhala , mundandanda wa unyansembe wa Melekizedeki . 
58007001	Melekizedeki weneyu akhali mfumu wa ku Salemu , pontho nyansembe wa Mulungu Wakudzuludzulu . Ndzidzi ukhabwerera Abrahamu kunkhondo kule kudakunda iye mafumu anayi , Melekizedeki adagumana na Abrahamu mbamtsanzayisa , 
58007002	tenepo Abrahamu adampasa chakhumi cha pinthu pyonsene pikhadapokosera iye . Dzina ya Melekizedeki chakutoma nkhulonga kuti , " Mfumu yakulungama " , pontho na thangwi yakuti iye akhali mfumu ya Salemu , dzina yeneyi nkhulonga pontho kuti , " Mfumu wa Mtendere . "
58007003	Pya babache na mache Melekizedeki , penu pya mbodzi wa makolo ache nkhabe dziwika tayu ; pya kubalwa kwache , penu pya imfache nkhabe dziwika tayu . Ninga Mwana Mulungu , iye ambakhala nyansembe kwenda na kwenda . 
58007004	Apo lero mwaona ukulu wache . Abrahamu , kholo wathu wakuveka , adampasa chakhumi cha pinthu pyonsene pidapokosera iye kunkhondo . 
58007005	Pidzukulu pya Levi , pile ndi anyansembe , atongwa na mwambo kusonkhesa chakhumi kuna Alsraele anzawo , podi kwene kuti anzawo mphidzukulumbo pya Abrahamu . 
58007006	Melekizedeki hakhali chidzukulu cha Levi tayu , kwache adasonkhesa chakhumi kuna Abrahamu mbamtsanzayisa , munthu ule Mulungu akhadadumbira kuna iye . 
58007007	Nkhabe penuka tayu kuti munthu anatsanzayisa anangoyo ngwamkulu pyakwanga kupiringana nyakutsanzayiswayo . 
58007008	Kulonga pya anyansembe chakhumi chawo chimbasonkheswa na anthu ambafa ale ; mbwenye kulonga pya Melekizedeki chakhumi chikhasonkheswa na ule ambalongwa kuti ana moyo , ninga munalongera Malemba . 
58007009	Tinakwanisa kulonga kuti pidapereka Abrahamu chakhumi , Levi , ule pidzukulu pyache pidasonkhesa chakhumi , adaperekambo . 
58007010	Levi akhali adzati balwa tayu , mbwenye tinakwanisa kulonga kuti iye akhali m'manungo mwa kholo wache Abrahamu , ndzidzi udagumanikana Melekizedeki na iye . 
58007011	Kuperekwa kwa mwambo kuna Alsraele udagona pa unyansembe wa Levi . Tenepo unyansembe wa Levi mbudakhala wakuthema monsene mwene , nee mbapadafunikave nyansembe wamtundu unango tayu , ule ali mundandanda wa unyansembe wa Melekizedeki , nee wa Aroni tayu . 
58007012	Thangwi unyansembe ungasanduzwa , penepo mwambo wathema kusanduzwambo . 
58007013	Tenepo Mbuyathu ule pyache pyalongwa penepa , akhali wa dzinza inango , tenepo nee na mbodzi ene wakubulukira m'dzinza yeneyi adatumikira ninga nyansembe tayu . 
58007014	Mphyakudziwika mwadidi mwene kuti iye adabalwa m'dzinza ya Yuda ; tenepo pidalonga Mose pya anyansembe , iye hadalonge pya dzinza yeneyi tayu . 
58007015	Penepi pikuveka mwadidi mwene thangwi ya kufika kwa nyansembe unango ninga Melekizedeki . 
58007016	Iye adaikhwa kukhala nyansembe , nee na thangwi ya kubulukira m'dzinza ya unyansembe malingana na matongero a anthu tayu , mbwenye na thangwi ya mphamvu za moyo okhonda vungika ule . 
58007017	Thangwi Malemba akulonga kuti , " Iwe unadzakhala nyansembe kwenda na kwenda mundandanda wa unyansembe wa Melekizedeki . "
58007018	Tenepo matongero akale aikhwa pakhundu thangwi akhali akusowa mphamvu na akusowa basa . 
58007019	Mwambo wa Mose hudakwanise kusanduza chinthu na chibodzi chene tayu kukhala pyakuthema monsene mwene . Tenepo chinchino chidikhiro chadidiletu chaperekwa chile chinakwanisa kutifikisa chifupi na Mulungu . 
58007020	Kuthimiza penepi pana kudumbira kwa Mulungu . Anyansembe anango adapita kwene unyansembe okhonda kudumbirako . 
58007021	Mbwenye Yesu adakhala nyansembe thangwi ya kudumbira kudachita Mulungu kuna iye pidalonga iye mbati , " Mbuya adumbira , tenepo iye nkhabe dzasanduza manyerezero ache tayu : ' Unadzakhala nyansembe wakukhala na kukhala . ' "
58007022	Na thangwi ya kudumbira kweneku tinakwanisa kuona kuti Yesu ntchitsikimizo cha chiverano chachinchino . 
58007023	Anyansembe a chiverano chakale akhale azinji , thangwi iwo akhafa mbachimwana kuthimiza basawo . 
58007024	Mbwenye Yesu ngwakukhala na kukhala , pontho basache ya unyansembe nkhabe dzasiyira unango tayu . 
58007025	Tenepo iye anakwanisa chinchino pontho na ndzidzi onsene kupulumusa anyakudza kuna Mulungu kudzera muna iye , thangwi iye alipo ndzidzi onsene kuadembetera Mulungu m'mbuto mwawo . 
58007026	Tenepo Yesu ndi Nyansembe Wamkulu ule ambatipasa pinthu pimbasowa ife . Iye ngwakuchena ; muna iye nkhabe chinthu chakumpokanyisa , penu chakudawa tayu ; iye apambulwa pakati pa anthu akudawa , pontho akwizwa kupiringana pinthu pyonsene pya kudzulu . 
58007027	Iye hakhali ninga anyansembe akulu anangowa tayu ; iye nkhabe funika kupereka nsembe nsiku na nsiku tayu , chakutoma thangwi ya pyakudawa pyache , angamala penepo , thangwi ya pyakudawa pya anthu . Iye adapichita nyampheraphera kupereka nsembe kabodzi kene basi , ndzidzi udapipereka iye yekha ene pamtanda . 
58007028	Mwambo wa Mose umbasankhula anthu akhonda thema monsene mwene kukhala anyansembe akulu ; mbwenye kudumbira kudachita Mulungu kule kudadza m'nduli mwa mwambo wa Mose kumbasankhula Mwana , ule achitiswa kukhala wakuthema monsene mwene kwenda na kwenda . 
58008001	Pyonsene pinalonga ifepi pyagona pakuti tina Nyansembe Wamkulu ninga weneyu , ule akhala kumadyo kwa mpando wachifumu wa Mulungu Wademelero kudzulu . 
58008002	Iye ambatumikira ninga Nyansembe Wamkulu m'Mbuto Yakuchenesesa , yeneyi ndi chikhumbi chadichadi chidamangwa na Mbuya chile , nee na anthu tayu . 
58008003	Nyansembe Wamkulu onsene ambasankhulwa kuti apereke pyakupereka na nsembe za nyama kuna Mulungu , tenepo Nyansembe wathu Wamkulu athema kukhala na pinthu pinango pyakuti apereke . 
58008004	Iye mbadakhala pansi pano , nee mbadakhala nyansembe tayu , thangwi yakuti pano pana kale anyansembe ale ambapereka pyakupereka pakuteweza mwambo wa Chiyuda . 
58008005	Basa imbaphata iwo m'mbuto yakuchena ntchithunzithunzi cha pinthu pili kudzulu . Ndi thangwi yache Mose , pikhali iye chifupi kusasanya Chikhumbi cha Mulungu , adacheuzwa na Mulungu mbati , " Sasanya Chikhumbicho ninga montho mudaoneserwa iwe paphiri pale . "
58008006	Mbwenye chinchino , Yesu apaswa basa ya unyansembe ile njikulu kupiringana yawo , thangwi chiverano chidasasanya iye pakati pa Mulungu na anthu ache ntchadidi kupiringana chakale chile , podi icho chidagona pa kudumbira pa pinthu pyadidiletu pile . 
58008007	Ngakhala chiverano chakutoma chile chikhali chakusowa chinthu chakupokanyisa , nee mbapadafunika pontho chinango tayu . 
58008008	Mbwenye Mulungu adagumana muna anthu chinthu chakuapokanyisa mbalonga mbati , " Mbuya alonga kuti : Nsiku zikudza zile zinafuna dzachita ine chiverano chitswa na Alsraele , pontho na anthu a ku Yuda . 
58008009	Icho nee chinadzakhala ninga chiverano chidasasanya ine na makolo awo chile tayu , pansiku idaaphata ine pamkono kuabulusa m'dziko ya Iguputo . Iwo hadakhulupirika chiverano chidasasanya ine na iwo tayu , natenepo ine ndidaapasa nkhodolo . 
58008010	Chinchino chenechi ntchiverano chinafuna ine dzasasanya na Alsraele nsiku zinadzazo alonga Mbuya : Ndinadzaikha matongero anga m'manyerezero mwawo , mbandidzaalemba m'mitima mwawo . Ndinadzakhala Mulungu wawo , iwombo anadzakhala anthu anga . 
58008011	Nkhabe dzafunikave munthu na mbodzi ene tayu kufunzisa tsanthembache , penu kulonga kuna mbaleache kuti : ' Dziwa Mbuya . ' Thangwi onsene kutomera wang'ono kufikirana wamkulu anadzandidziwa . 
58008012	Ndinadzaalekerera pyakudawa pyawo , tenepo ine nkhabe dzakumbukave umambalawo tayu . "
58008013	Pakulonga pya chiverano chitswa , Mulungu asanduza chiverano chakutoma chile kukhala chakusowa basa ; tenepo chinthu chingasowa basa mbachikalamba , chenecho chinchino nkhabe onekave tayu . 
58009001	Chiverano chakutoma chile chikhali na matongero akupembedzera nawo , pontho na mbuto yakupembedzera yakusasanywa na anthu . 
58009002	Chikhumbi chidamangwa . M'subi yakunja , ile ikhachemerwa Mbuto Yakuchena , mukhali chakuikhirapo nyale , tebulu na mikate yakuperekwa kuna Mulungu . 
58009003	Kunduli kwa chinguwo chachiwiri chakutchinga nacho kukhali subi yakuchemerwa Mbuto Yakuchenesesa . 
58009004	M'bwalo mwache mukhali guwa ya golidi yakufukizira pyakununkhira , pontho na Bokosi ya Chiverano yonsene yakukukutizwa na golidi . M'bokosimo mukhali chitomba cha golidi chakudzala na mana , ndodo ya Aroni ikhadaphwitha masamba ile , pontho na miyala miwiri yakusemwa padalembwa matongero pale . 
58009005	Padzulu pa Bokosi pakhali pyakulengwa pinango pyakukhala na maphaphido kuonesa demelero ya Mulungu ; ipyo pidaphimbira na maphaphido awo pambuto pakhalekererwa pyakudawa pale . Mbwenye chinchino si ndzidzi wakulonga pinthu pyonsene pya penepi tayu . 
58009006	Umu ndi mule mukhadasasanywa pinthu pyonsene pile . Nsiku na nsiku anyansembe akhapita m'subi yakunja ya Chikhumbi kaphatamo basawo , 
58009007	mbwenye m'subi ya m'bwalo akhapitamo ndi Nyansembe Wamkulu ene basi , kwache akhapitamo kabodzi basi pachaka . Iye akhakwata chiropa mbakachipereka kuna Mulungu ninga nsembe yakulekerera nayo pyakudawa pyache , pontho na pyakudawa pikhadachita anthu mwakukhonda kupidziwa . 
58009008	Mzimu Wakuchena ambarunzisa mwakuveka kubulukira pa masasanyiro enewa kuti njira yakupita m'Mbuto Yakuchenesesa nkhabe fungulirwa tayu , mwenemo subi yakunja ile ilipo basi . 
58009009	Penepi ntchithunzithunzi kwene basi cha pinthu pimbachitika nsiku zinopi . Ipyo pikulonga kuti pyakupereka na nsembe za nyama zakuperekwa kuna Mulungu nkhabe kwanisa kusanduza chikumbu mtima cha nyakupembedza kukhala chakuthema monsene mwene tayu , 
58009010	podi ipyo pikulonga kwene pya pyakudya , pyakumwa , pontho na mitemo yakusiyanasiyana ya kupichenesa nayo . Matongero onsenewa ngakulonga pinthu pyakuchitwa pa manungo . Iwo adaikhwa kwene kuti akhalepo kufikirana ndzidzi wakuti Mulungu adzasanduze pinthu pyonsene kukhala pyachinchino . 
58009011	Mbwenye Khristu adza kale ninga Nyansembe Wamkulu wa pinthu pyadidi pili kale leropi . M'chikhumbi mumbatumikira iye ntchakurunikaletu pontho ntchakuthema monsene mwene , icho ntchakusasanywa nee na anthu tayu ; kweneku nkhulonga kuti si cha dziko yakuchita kulengwayi tayu . 
58009012	Pidapita Khristu m'Mbuto Yakuchenesesa m'chikhumbimo , iye hadapita na chiropa cha mbuzi , penu cha ng'ombe zimuna kachipereka nsembe tayu , mbwenye adapichita nyampheraphera kupita kabodzi kene basi na chiropa chache chene mbachitisa chipulumuso kukhala chakukhazikika kwenda na kwenda . 
58009013	Chiropa cha mbuzi na cha ng'ombe zimuna pontho na dotha ya nyama zakupserera pikhawazwa pana anthu akukhonda chena pamaso pa Mulungu , tenepo penepi pikhaachenesa pakubulusa kukhonda chena kwawo . 
58009014	Apo ndi tani na chiropa cha Khristu , ule kudzera muna Mzimu wakukhala na kukhala , iye adapereka moyo wache ninga nsembe yakuthema monsene mwene kuna Mulungu . Chiropa chache chinadzachenesa chikumbu mtima chathu kuna mitemo yakupichenesa nayo yonsene yakusowa basa , towera titumikire Mulungu wamoyo . 
58009015	Na thangwi yeneyi Khristu ndiye nyakusasanya chiverano chitswa , towera ale adachemerwa na Mulungu atambire kutsanzaya kokhonda mala kudadumbira Mulungu kule . Penepi pinakwanisa kuchitika thangwi ya imfa ya Khristu , ile idapulumusa anthu kuna pyakudawa pikhachita iwo ndzidzi ule ukhali iwo na chiverano chakutoma chile . 
58009016	Ngakhala munthu adumbira kusiyira unango mfumache pakuchita kulemba , mphyakufunika kutsikimiza kuti nyakudumbirayo afadi , 
58009017	thangwi kudumbira kweneko nkhabe mphamvu tayu ngakhala nyakudumbira ali m'maso ; mbwenye kumbaphata basa mwenechiro angafa . 
58009018	Ndi thangwi yache podi na chiverano chakutoma chene chile chidatoma kuphata basa pakuphatisa basa chiropa . 
58009019	Mose chakutoma adalalika kuna anthu onsene matongero onsene adalembwa m'mwambo ale . Tenepo iye adakwata chiropa cha ng'ombe zimuna na cha mbuzi mbachivungaza na madzi mbachiwaza pana bukhu ya mwambo na pana anthu onsene pakuphatisa basa chitsamba cha hisopi na ubweya wakufira wa mabira . 
58009020	Iye adalonga mbati , " Ichi ntchiropa chakutsikimizira chiverano cha Mulungu chidakupangani iye kuti muchivere chile . "
58009021	Monthomonthomo Mose adawazira chiropa chile pana Chikhumbi cha Mulungu , pontho na pana pinthu pyonsene pikhaphatiswa basa pakupembedza pile . 
58009022	Ndimomwene malingana na mwambo chirupirupi pinthu pyonsene pimbacheneswa na chiropa , tenepo ngakhala chiropa nkhabe chuchiswa , penepo pyakudawa nkhabe dzalekererwa tayu . 
58009023	Ngakhala pikhali pyakufunika kuti pithunzithunzi pya kudzulupi picheneswe na nsembe zenezi , apo ndi tani na pinthu pyakudzulu makapyo ; ipyo pimbafuna nsembe zadidiletu kupiringana zenezi . 
58009024	Thangwi Khristu hadapita m'Mbuto Yakuchena yakusasanywa na anthu tayu , ile ikhali kwene chithunzithunzi cha mbuto chadichadi . Iye adenda kudzulu makako , kule kunaonekera iye chinchino pamaso pa Mulungu thangwi ya ife pano . 
58009025	Nyansembe Wamkulu wa Chiyuda ambapita m'Mbuto Yakuchenesesa chaka na chaka na chiropa cha nyama . Mbwenye Khristu hadende kapipereka nsembe yekha ene kazinji kene tayu , 
58009026	thangwi mbapidakhala tenepo , iye mbadabonera kazinji kene kutomera pa kulengwa kwa dziko yapansi . M'mbuto mwache chinchino pili ife chifupi na kufika kumamalisiro a ndzidzi uno , iye adapichita nyampheraphera kuoneka kabodzi kene basi kubulusa pyakudawa pyonsene kudzera muna imfache ninga nsembe . 
58009027	Kudaikhwa kuna munthu kufa kabodzi basi , kubuluka penepo atongwe mseru na Mulungu . 
58009028	Sasawambo na Khristu adaperekwa nsembe kabodzi basi kubulusa pyakudawa pya anthu azinji . Iye anadzaoneka kachiwiri , nee kuti adzabuluse pyakudawa tayu , mbwenye kudzapulumusa anthu anamdikhira ale . 
58010001	Mwambo wa Chiyuda si chithunzithunzi chamumphu cha pinthu pyadidi pinafuna kudzapyo tayu , mbwenye pikuonesa kwene pang'ono pya pinthu chadichadi pile . Nsembe zonthozonthozo zimbaperekwa ndzidzi onsene , pontho chaka na chaka . Apo pinakwanisika tani kuti kudzera muna nsembe zenezi mwambo uchitise anyakudza kuna Mulungu kukhala akuthema monsene mwene ?
58010002	Anthu akupembedza Mulungu mbadacheneserwadi pyakudawa pyawo , iwo nee mbadakhala tayu na chikumbu mtima chakuti adadawa , pontho kupereka nsembe mbakudamala . 
58010003	Kwache , ninga muna ipyomu , nsembe zimbaperekwa chaka na chaka kukumbusa anthu pyakudawa pyawo . 
58010004	Thangwi chiropa cha ng'ombe zimuna na cha mbuzi nkhabe kwanisa na pang'ono pene kubulusa pyakudawa tayu . 
58010005	Thangwi ya penepi , pidadza Khristu padziko yapansi pano , adalonga kuna Mulungu mbati , " Imwe nkhabe funa nsembe , penu pyakupereka tayu , mbwenye imwe mwandisasanyira manungo . 
58010006	Imwe nkhabe komerwa na nsembe za nyama zakupserera paguwa , penu nsembe zakubulusira pyakudawa tayu . 
58010007	Tenepo ine ndidalonga kuti , ' Ndili pano , Mulungu , kuchita pinafuna imwe , ninga mwalemberwa ipyo pya ine m'bukhu ya mwambo . ' "
58010008	Chakutoma iye adalonga mbati , " Imwe nkhabe funa , penu kukomerwa na nsembe , pontho na pyakupereka , penu na nsembe za nyama zakupserera , pontho nsembe zakubulusira pyakudawa tayu . " Iye adalonga penepi , podi kwene kuti mwambo ndiye umbatonga kuti pinthu penepi piperekwe . 
58010009	Tenepo iye adalonga mbati , " Ndili pano , Mulungu , kuchita pinafuna imwe . " Mulungu adabulusa nsembe zakutoma zile towera aikhe nsembe ya Khristu m'mbuto mwazo . 
58010010	Na thangwi yakuti Yesu Khristu adachita pyonsene pidafuna Mulungu kuti iye achite , tenepo tonsenefe tacheneswa kuna pyakudawa thangwi ya nsembe ya manungo ache idachita iye nyampheraphera kuipereka kabodzi kene basi ile . 
58010011	Anyansembe a Chiyuda ambaphata basawo nsiku na nsiku , pontho ambapereka nsembe zibodzibodzizo kazinji kene , kwache nsembe zenezi nkhabe kwanisa na pang'ono pene kubulusa pyakudawa tayu . 
58010012	Khristu adapereka nsembe ibodzi ya kubulusira pyakudawa , nsembe ya mphamvu kwenda na kwenda , tenepo iye adakhala kumadyo kwa Mulungu . 
58010013	Kweneko iye akudikhira kufikirana Mulungu aikha anyamalwache ninga chakusanjikirapo manyalo ache . 
58010014	Tenepo na nsembe ibodzi ile , iye achitisa anthu ambacheneserwa pyakudawa pyawo ale kukhala akuthema monsene mwene kwenda na kwenda . 
58010015	Mzimu Wakuchena akuchitirambo umboni pya pinthu penepi . Chakutoma iye akulonga mbati , 
58010016	" Chiverano chinafuna ine dzachita na iwo nsiku zinadzazo ntchichi , Mbuya alonga : Ndinadzaikha matongero anga m'mitima mwawo , mbandidzaalemba m'manyerezero mwawo . "
58010017	Tenepo iye athimiza kulonga mbati , " Ine nkhabeve dzakumbuka pyakudawa pyawo , penu mabasawo akuipa tayu . "
58010018	Mulungu pyalekerera iye pyonsenepi , penepa nkhabeve funika kupereka nsembe zakubulusira pyakudawa tayu . 
58010019	Tenepo , abale anga , ife tina utumbe onsene wakupita m'Mbuto Yakuchenesesa kudzera muna imfa ya Yesu . 
58010020	Iye adatifungulira njira yachinchino yakwendera kuna Mulungu , njira yamoyo kugwanda na pachinguwo chakutchinga nacho mbuto yeneyi — chinguwo chenechi ndi manungo ache . 
58010021	Podi tina nyansembe wamkulu , mkadamu wa Nyumba ya Mulungu , 
58010022	natenepo tendeni tidze chifupi na Mulungu na mtima wakuonadi , pontho na chikhulupiro chakukhazikika , na mitima yakucheneswa kuna chikumbu mtima chakutipokanyisa , pontho na manungo akusambiswa na madzi akuchena . 
58010023	Tendeni tiimire dzololo pana chidikhiro chimbatawira ife na mulomo wathu , thangwi tinakwanisa kunyindira Mulungu kuti anachita pinthu pidadumbira iye pile . 
58010024	Tendeni tinyerezere pya mule munakwanisa ife kuwangisana mtima unango na mwanzache kukhala akufunana , pontho akuchita udidi , 
58010025	mbatilekeni kukhala na nsambo wakukhonda kugumanyikana pabodzi ninga mumbachitira anthu anango . Mbwenye tinyanye kuwangisana mtima unango na mwanzache , thangwi munakwanisa kuona Nsiku yakudza pontho Mbuya ili chifupi . 
58010026	Thangwi nkhabeve nsembe inafuna dzabulusa pyakudawa pyathu tayu , ngakhala tinathimiza kudawa chadala mwenemo tadziwadi pyakuonadi pya Mphangwa Zadidi . 
58010027	Chinthu chasala na ife ntchakuti tidikhire mwamantha kutongwa mseru , pontho moto wakugoswa unafuna dzavunga anthu ambapokanya Mulungu ale . 
58010028	Munthu anakhonda vera mwambo wa Mose , ambaphiwa mwakukhonda verwa nsisi ngakhala pana mboni ziwiri , penu zitatu zakulonga kuti iye adawa . 
58010029	Apo , ndi tani na munthu wakululupisa Mwana Mulungu , munthu ule ambaipisa chiropa cha chiverano cha Mulungu , chile chimbamchenesa kuna pyakudawa pyache , pontho ule ambatikana Mzimu , nyakutionesa kukoma mtima kwa Mulungu ? Nyerezerani , munthu ninga weneyu athema kutchunyuswa pikulu tani !
58010030	Thangwi timbamdziwa ule adalonga kuti , " Kubwezera nkhwanga , ndinati ndidzabwezere " ; pontho ule adalonga kuti , " Mbuya anadzatonga mseru anthu ache . "
58010031	Ntchinthu chakugoswa kugwa m'manja mwa Mulungu wamoyo !
58010032	Kumbukani mukhali imwe kale mule . Ndzidzi wenewo , pidasanduka imwe kwene kukhala akhristu , mudaona nyatwa zizinji kwache imwe hamudakundwe nazo tayu . 
58010033	Ndzidzi unango imwe mukhatikanwa , pontho mukhabonereswa pakwecha , ndzidzi unango imwe mudakhala pabodzi na ale adasanyiswa ninga mudachitirwambo imwe . 
58010034	Imwe mudasanyika pabodzi na anyaperezo , pontho pidapokoserwa imwe pinthu pyanu pyonsene , mudapirira mwakukomerwa , thangwi mukhapidziwa kuti muna mfuma inango yadidi yakukhala na kukhala . 
58010035	Natenepo lekani kutaya mtima , thangwi ngakhala munathimiza kuwanga mtima munadzatambira mfupo ukulu . 
58010036	Imwe mwathema kukhala akupirira , towera muchite pinafuna Mulungu , pontho mutambire pinthu pidadumbira Mulungu pile . 
58010037	Thangwi , ninga mudalongera Malemba kuti , " Ndzidzi pang'ono basi , nyakufuna kudza ule , anati adzedi ; iye nkhabe dzadembuka tayu . 
58010038	Kwache anthu anga akulungama , anati adzakhulupire mbakhala na moyo ; mbwenye ngakhala mbodzi pakati pawo anabwerera m'nduli , ine nkhabe dzakomerwa naye tayu . "
58010039	Ife si ife anthu akubwerera m'nduli , penu akutayika ale tayu . M'mbuto mwache ndife anthu akukhala na chikhulupiro , pontho akupulumuka ale . 
58011001	Kukhala na chikhulupiro nkhukhala okhonda penuka na pinthu pinadikhira ife dzatambira , pontho kutsikimiza kuti pinthu pyokhonda oneka pilipo . 
58011002	Na thangwi ya chikhulupiro chawo makolo akale adachitirwa umboni na Mulungu . 
58011003	Ntchikhulupiro chimbatichitisa kuvesa kuti dziko yonsene idalengwa na mafala a Mulungu , pontho kuti pinthu pyakuoneka pidasasanywa kubulukira kupinthu py okhonda oneka . 
58011004	Ntchikhulupiro chidachitisa Abele kupereka kuna Mulungu nsembe yadidi kupiringana ya Kaini . Na thangwi ya chikhulupiro chache Mulungu adamchitira umboni kuti iye ngwakulungama , pontho adakomerwa na pyakupereka pyache . Pidachita Abele kudzera muna chikhulupiro chache , pikuthimiza kulonga basi na lero , podi kwene kuti iye afa . 
58011005	Ntchikhulupiro chidachitisa Enoki kukwatwa kwenda kudzulu kuna Mulungu mwakuti iye hadafe tayu . Tenepo nee mbodzi adakwanisa kumgumana tayu , thangwi Mulungu akhadamkwata . Malemba akulonga kuti Enoki mbadzati kwatwa kwenda kudzulu , Mulungu adakomerwa naye pyakwanga . 
58011006	Kusowa chikhulupiro nkhabe munthu anakwanisa kuchitisa Mulungu kukomerwa tayu , thangwi munthu onsene wakudza kuna Mulungu , athema kukhulupira kuti Mulungu alipodi , pontho kuti ambafupa anthu ambamsakasaka ale . 
58011007	Ntchikhulupiro chidachitisa Nowa kuvera kumcheuza kudachita Mulungu papinthu pikhafuna kudza m'tsogolo pile , pinthu pyakuti pidadzati oneka tayu . Iye adavera Mulungu mbasasanya chimwadiya mule mudapulumukira iye na banjache . Pakuchita tenepo iye adachitisa anthu a padziko yapansi kukonwa , tenepo Nowa adayeswa munthu wakulungama na Mulungu ninga mumbayesera iye akulungama anthu anango akhali na chikhulupiro ale . 
58011008	Ntchikhulupiro chidachitisa Abrahamu kuvera kumchemera kudachita Mulungu kuti abuluke m'dziko mwache kwenda kudziko ikhadadumbira Mulungu kuti anadzampasa ile . Tenepo iye adabuluka m'dziko mwache mule mwakukhonda dziwa kukhaenda iye . 
58011009	Ntchikhulupiro chidamchitisa kuti iye akwanise kukhala ninga mlendo m'dziko idadumbira Mulungu kumpasa ile . Iye adakhala m'makhumbi ninga mudachitira Isake na Yakobo m'nduli mwache , ale adatambira pinthu pyonthopyo pidadumbira Mulungu kuna Abrahamu . 
58011010	Thangwi Abrahamu akhadikhira mzinda udatandwa na kumangwa na Mulungu , mzinda una maziko akukhazikika ule . 
58011011	Ntchikhulupiro chidachitisa Abrahamu kukhala baba , podi kwene kuti iye akhali wakukalamba pyakwanga , pontho Sara akhali wakuuma nthumbo . lyes adanyindira Mulungu kuchita pidadumbira iye pile . 
58011012	Ndi thangwi yache muna munthu mbodziyu , ule akhali ninga munthu wakufa , mudabuluka pidzukulu pyakuinjipa ninga nyenyezi , pontho pyokhonda lengeseka ninga tchetcha ya pagombe . 
58011013	Tenepo onsenewa adathimiza kukhala na chikhulupiro chawo ndzidzi udafa iwo . Iwo hadatambira pinthu pikhadadumbira Mulungu pile tayu , mbwenye adapiona na pakansinzo mbakomerwa napyo . Iwo adatawira pakwecha kuti akhalidi alendo , pontho okhonda khazikika padziko yapansi pano . 
58011014	Anthu ale ambalonga tenepa , ambaoneseratu kuti akusaka dziko inango ene kuti ikhale yawo ene . 
58011015	Iwo nkhabe nyerezerave pya dziko ikhadasiya iwo ile tayu ; iwo mbadachita tenepo , mbadagumana mwayi wakubwererako . 
58011016	M'mbuto mwache iwo akhadatchuwa dziko yadidi — dziko ya kudzulu . Tenepo Mulungu nkhabe chita manyadzo tayu kuti iwo amchemere Mulungu wawo , thangwi iye aasasanyira mzinda . 
58011017	Ntchikhulupiro chidachitisa Abrahamu kupereka mwanache Isake ninga nsembe pandzidzi ukhamyesa Mulungu ule . Abrahamu akhali munthu ule Mulungu akhadadumbira kuna iye , kwache iye adasasanyika kupereka mwanache mbodzi ene ule ninga nsembe . 
58011018	Mulungu akhadalonga kuna iye mbati , " Nkhudzera muna Isake kuti iwe unadzakhala na pidzukulu pidadumbira ine kuna iwe . "
58011019	Abrahamu adakhulupira kuti Mulungu anakwanisa kulamusa Isake kuimfa ; penepa tinakwanisa kulonga kuti Abrahamu adatambira pontho Isake kubulukira kuimfa . 
58011020	Ntchikhulupiro chidachitisa Isake kulongeratu kuna Yakobo na Esau pya mtsanzayiso ukhafuna iwo dzatambira m'tsogolo . 
58011021	Ntchikhulupiro chidachitisa Yakobo kutsanzayisa ana onsene awiri achimuna a Yosefe iye mbadzati kufa . Iye adatsamira kudzulu kwa ndodo yache mbapembedza Mulungu . 
58011022	Ntchikhulupiro chidachitisa Yosefe , pikhali iye chifupi kufa , kulonga pya kubuluka kwa Alsraele m'dziko ya Iguputo , mbaapangiratu pyakuti iwo adzachite na mtembo wache , iye angadzafa . 
58011023	Ntchikhulupiro chidachitisa makolo a Mose kumbisa miyezi mitatu pidabalwa iye . Iwo adaona kuti iye akhali mwana wakubalika , tenepo iwo hadagopa matongero a mfumu ule tayu . 
58011024	Ntchikhulupiro chidachitisa Mose kukhonda kuchemerwa mwanache wa mwana wamkazi wa mfumu pikhadakula iye . 
58011025	Iye adasankhula kusanyika pabodzi na anthu a Mulungu kusiyana na kukomerwa na madyerero a pyakudawa ndzidzi wakuchepa basi . 
58011026	Iye adanyerezera kuti kuona nyatwa zikulu thangwi ya Khristu kukhali mfuma ikulu kupiringana mfuma yonsene ya mu Iguputo , thangwi iye adaikha mtima pana rnfupo ukhafuna iye dzatambira m'tsogolo ule . 
58011027	Ntchikhulupiro chidachitisa Mose kubuluka pyache mu Iguputo mwakukhonda gopa kuzhangali kwa mfumu , thangwi iye akhapirira ninga munthu adaona Mulungu okhonda oneka ule . 
58011028	Ntchikhulupiro chidachitisa kuti iye akhazikise Phwando ya Paska , pontho kutonga kuti chiropa chikhwazwe m'misuwo , towera Mngelo Wakupha aleke kupha ana autombo a Alsraele . 
58011029	Ntchikhulupiro chidachitisa kuti Alsraele akwanise kuwambuka Nyanza Yakufira khala ninga akhaponda pamtunda , mbwenye pidayesambo Aiguputo kuti achite chibodzibodzi , madzi adaabiza . 
58011030	Ntchikhulupiro chidachitisa mafufu a mzinda wa Yeriko kugwa mudafamba Alsraele kuuzungulira nsiku zinomwe . 
58011031	Ntchikhulupiro chidachitisa puta Rahabi kuti aleke kuphiwa pabodzi na anthu adakhonda vera Mulungu ale , thangwi iye adatambira mwadidi anyakuzonda a ku Israele ale . 
58011032	Apo ndithimize basi kulonga ? Nkhabe ndzidzi wakukwana wakuti ndilonge pya Gidioni , Balaki , Samisoni , Yefita , Davite , Samuele na maprofeti tayu . 
58011033	Kudzera muna chikhulupiro chawo adamenya nkhondo na madziko onsene mbaakunda . Iwo adachita pinthu pyakulungama mbatambira pinthu pikhadadumbira Mulungu pile . Iwo adafunga milomo ya nkhalamu , 
58011034	adathimisa moto wakugoswa mbapulumuka kuphiwa na matalasada . Iwo akhali akusowa mphamvu , kwache adasanduka kukhala amphamvu ; iwo akhali na mphamvu pankhondo mbakunda anyankhondo achilendo . 
58011035	Kudzera muna chikhulupiro akazi adatambira pontho abale akhadalamuswa kuimfa ale . Anango adakhonda pyakusudzulwa ale , adafa pyawo mwakusanyika , towera adzalamuke kuimfa mbakhala na moyo wadidi . 
58011036	Anango adaseluswa mbakwapulwa , anangombo adamangwa na njema mbaikhwa m'perezo . 
58011037	Iwo adatemwa na miyala , adachekwa katinakati , adaphiwa na talasada . Iwo akhafamba uku avala nthembe za mbuzi na mabira — akutcherenga , akusanyiswa , pontho akuvuyiwa . 
58011038	Dziko yapansi hikhali yakuthema kukhala anthu enewa tayu . Iwo akhafambafamba m'tsanga na m'mapiri ninga anthu akuthawa kwawo mbakhala pyawo m'mphako na m'madzimba . 
58011039	Anthu enewo ambachitirwa umboni thangwi ya chikhulupiro chawo ! Kwache iwo hadatambira pidadumbira Mulungu pile tayu , 
58011040	thangwi Mulungu akhadanyerezera kudzatichitira chinthu chadidi chene . Pikhafuna iye mphyakuti iwo asanduzwe akuthema monsene mwene , kwache ife tikhalepo pabodzi nawo . 
58012001	Podi tazungulirwa na mwinji ukulu wa umboni , natenepo tendeni titaye pinthu pyonsene pyakutitchinga , pontho pyakudawa pimbatiphatirira msangansanga pile , pontho tendeni tithamange na chipapo bitchabitcha atoma ifeyu . 
58012002	Tendeni tiikhe maso athu pana Yesu , ule ndi nyakutomesa chikhulupiro chathu , pontho nyakuchichitisa kukhala chakuthema monsene mwene . Iye adapirira nyatwa zidaona iye pamtanda , thangwi ya kukomerwa kukhadikhira iye kule ; iye hadaikhe konta kufa pamtanda , podi kwene kuti chikhali chinthu chakuchitisa manyadzo , pontho chinchino iye akhala kumadyo kwa mpando wachifiimu wa Mulungu . 
58012003	Nyerezerani pya iye ule adapirira umalwa ukulu kubulukira kuna anyakudawa ! Tenepo imwe lekani kutopa , pontho kutaya mtima . 
58012004	Mukumenyana kwanu na pyakudawa , sikuti mwapitchinjiriza kale mpakana kubulusa chiropa chanu tayu . 
58012005	Kadi imwe mwaduwalira mafala akuwangisa mtima , ambakupangani Mulungu ninga anache ale ? " Mwananga , vesera Mulungu angakusumulula , pontho leka taya mtima iye angakulongera . 
58012006	Thangwi Mbuya ambasumulula munthu onsene ambafuna iye , mbatchunyusa munthu onsene ambatambira iye ninga mwanache . "
58012007	Pirirani kusanyika kwanu ninga mumbachitira mwana angatchunyuswa na baba ; kusanyika kwanu kumbaonesa kuti Mulungu ambakuyesani anache . Mbani mwana ule chipo hadzati tchunyuswa na babache tayu ?
58012008	Ngakhala imwe nkhabe tchunyuswa ninga mumbachitira anache onsene , penepo si imwe anache chadichadi tayu , mbwenye ana auputa . 
58012009	Nanjinanji , ababathu a pansi pano akhatitchunyusa , tenepo ife tikhaalemedza . Apo ndi tani kuvera kwathema ife kuchita kuna Babathu wa kudzulu kuti tikhale na moyo !
58012010	Ababathu a pansi pano adatitchunyusa ndzidzi pang'ono ninga pikhali ipyo pyakuthema kuna iwo , mbwenye Mulungu ambapichita kuti pitiganyalise , towera ife tikhalembo akuchena ninga iye . 
58012011	Tingatchunyuswa ndzidzi wenewo pimbaoneka ninga mphinthu pyakutitsukwalisa , nee pyakutichitisa kukomerwa tayu . M'nduli mwache pimbabala kulungama na mtendere kuna anthu ale adafunziswa na kutchunyuswaku . 
58012012	Natenepo wangisani mikono yanu yakusowa mphamvu na mabondo anu akutetemerawo !
58012013	Thimizani kufamba m'njira zakulungama kuti miyendo ya anyakulamala ileke bumbunyuka , mbwenye iwange . 
58012014	Yesani kukhala mwamtendere na anthu onsene , pontho kukhala na moyo wakuchena , thangwi nkhabe munthu anadzaona Mbuya okhonda khala na moyo wenewu tayu . 
58012015	Khalani m'maso kuti paleke khala unango wakubauka kubuluka kuna kukoma mtima kwa Mulungu . Paleke khala munthu na mbodzi ene wakukhala ninga mmera wakuwawa , ule ungakula umbanensa anthu na kuwawa kwacheko . 
58012016	Khalani m'maso kuti paleke khala munthu na mbodzi ene wakuzuda , penu munthu wakukhonda lemedza Mulungu ninga Esau , ule adagulisa chidzo cha utombo wache na kudya kubodzi basi . 
58012017	Kubuluka penepo mukupidziwa kuti iye akhafuna kutsanzayiswa na babache , kwache iye adakhonderwa , thangwi hadakwanise kusanduza pikhadachita iye pile tayu ; podi kwene kuti iye adapipempha na misozi . 
58012018	Imwe hamudadza ninga mule mudadzera Alsraele kuna pinthu pyakuphatika tayu , kuphiri ya Sinai yakugaka moto na mdima wakugoswa , pontho na chonzi ile , 
58012019	kulira kwa ngoma , pontho na kuveka kwa fala mwakuti pidava anthu falayi , iwo adapempha kuti fala ileke longa pontho , 
58012020	thangwi iwo hadakwanise kupirira tayu matongero akuti , " Ngakhala nyama ene yakukhuya phiriyo , yathema kuponyerwa miyala . "
58012021	Pinthu pyonsene pikhaoneka pyakugoswa pyakwanga mwakuti Mose adalonga mbati , " Ndikutetemera na mantha ! "
58012022	Mbwenye imwe mwadza kuphiri ya Zioni , pontho kumzinda wa Mulungu Wamoyo , Yerusalemu wa kudzulu , pabodzi na angelo ache pikwipikwi . 
58012023	Mwafika kumbuto yakukomerwa kule kumbagumanyana ana autombo a Mulungu , ale madzinawo alembwa kudzulu . Imwe mwadza kuna Mulungu , nyakutonga anthu onsene mseru , pontho mwadza kuna mizimu ya anthu akuchena adachitiswa kukhala akuthema monsene mwene ale . 
58012024	Imwe mwadza kuna Yesu , nyakusasanya chiverano chitswa , pontho kuna chiropa chakuwazwa , chile chimbalonga pya pinthu pyadidiletu kupiringana chiropa cha Abele . 
58012025	Onesesani kuti muleke khonda kuvesera iye ambalonga ule . Ale adakhonda kuvesera ule adaapasa mphangwa za Mulungu padziko pano , hadapulumuka tayu . Apo ife tinadzapulumuka tani ngakhala tinakhonda kuvera nyakulonga kubulukira kudzulu ule ?
58012026	Pandzidzi wenewo falache idatekenya dziko yapansi , mbwenye chinchino iye adumbira kuti , " Ndinadzatekenya pontho nee dziko yapansi yokha tayu , mbwenye na kudzulu kwene . "
58012027	Mafala akuti " pontho " akuonesa pakwecha kuti pyakulengwa pyonsene pinadzatekenywa na kubuluswa m'mbuto mwapyo , towera pinthu pyakukhonda tekenyeka pidzakhale kwenda na kwenda . 
58012028	Podi ife tatambira ufumu okhonda tekenyeka , tendeni tipereke takhuta na kupembedza Mulungu mwakumkomera , mwakumgopa pontho mwamantha ;
58012029	thangwi Mulungu wathu ndi moto wakuvunga . 
58013001	Thimizani kufunana unango na mwanzache ninga abale . 
58013002	Khalani anthu akutambira alendo mwadidi m'nyumba mwanu . Akhalipo anango ale adachita penepi , pontho adatambira angelo mwakukhonda kupidziwa . 
58013003	Kumbukani anthu ali m'perezo ale khala ninga imwembo muli nawo pabodzi m'perezomo . Kumbukani anthu ali panyatwa ale khala ninga nyatwa zinaona iwozo mukuziona ndimwe . 
58013004	Mphyakufunika kuti banja ilemedzwe na anthu onsene ; amuna na akazi akhale akukhulupirika kuna unango na mwanzache , thangwi anthu akuchita pyakuzuda na uputa ale , anadzakonwa pamaso pa Mulungu . 
58013005	Lekani khala anthu akufuna pyakwanga kobiri , pontho mwathema kukwana na pinthu pina imwe . Thangwi Mulungu alonga mbati , " Ine nkhabe dzakusiyani tayu ; ine nkhabe dzakutayani tayu . "
58013006	Apo tendeni tiwange mtima mbatilonge kuti , " Nyakundiphedza ndi Mbuya Mulungu , tenepo ine nkhabe dzachita mantha . Munthu anandichitanji ? "
58013007	Kumbukani akadamu anu akutoma , ale adalalika mafala a Mulungu kuna imwe . Nyerezerani pya moyo ukhali na iwo ule , pontho tsanzirani chikhulupiro chikhali na iwo chile . 
58013008	Yesu Khristu nkhabe sanduzika tayu ; ngontho ule dzulo , lero , pontho kwenda na kwenda . 
58013009	Lekani kutawirisa pifunziso pyakunama kukubausani . Mphyadidi kuwangiswa mtima na kukoma mtima kwa Mulungu , nee pakuvera matongero akulonga pya pinthu pyakuthema kudya tayu ; anthu ambavera matongero ninga enewa nkhabe ganyali nawo tayu . 
58013010	Ife tina guwa ile anyansembe akutumikira m'mbuto zakupembedzeramo ya Ayuda nkhabe tawiriswa kudya nsembe zakuperekwa paguwapo tayu . 
58013011	Nyansembe Wamkulu wa Chiyuda ambapita na chiropa cha nyama m'Mbuto yakuchenesesa kapereka nsembe zakuti pyakudawa pilekererwe , mbwenye manungo a nyamazo akhapiswa kunja kwa msasa . 
58013012	Ndi thangwi yache Yesu adafa kunja kwa mzinda , towera kuchenesa anthu kuna pyakudawa na chiropa chache . 
58013013	Apo tendeni kuna iyeko kunja kwa msasa kuti tikalulupiswe naye pabodzi . 
58013014	Thangwi ife nkhabe mzinda wakukhazikika pansi pano tayu ; unafuna ife ndi mzinda unadzawo . 
58013015	Tenepo tendeni ndzidzi onsene tikuze Mulungu kudzera muna Yesu ninga nsembe , ile imbapereka mulomo wathu pakutawira kuti iye ndi Mbuya . 
58013016	Kumbukani kuchita udidi , pontho kuphedzana unango na mwanzache , thangwi penepi ndi nsembe zimbakomera Mulungu zile . 
58013017	Lemedzani akadamu anu , pontho verani pinalonga iwo . Iwo ambayang'anira miyoyo yanu okhonda kupuma , thangwi iwo athema kulonga pya basawo pamaso pa Mulungu . Ngakhala imwe munaavera , iwo anadzaphata basawo mwakukomerwa , mbwenye ngakhala munakhonda kuavera , iwo anadzaphata basa mwakutsukwala , tenepo imwe nee munadzaganyali napyo tayu . 
58013018	Thimizani kutipempherera . Tikupidziwa kuti tina chikumbu mtima chakusowa chakupokanyisa , thangwi pinafuna ife mphyakuti ndzidzi onsene tichite pinthu pyakulungama . 
58013019	Ndikukupemphani na mtima onsene kuti mupemphere kuti Mulungu anditumize pontho kuna imweko chinchino pano . 
58013020	
58013021	
58013022	Abale anga , ndikukupemphani kuti muavese mwakupirira mafala akukuwangisani mtimawa , thangwi kalata yakulemberani ineyi njing'ono . 
58013023	Ine ndinafuna kuti mupidziwe kuti mbaleathu Timoti abuluswa m'perezo . Iye angafika msanga , ndinati ndidze naye pabodzi ndingadza kweneko dzakuonani . 
58013024	Perekani mwenyikiro kuna akadamu anu onsene , pontho na anthu onsene a Mulungu . Abale athu a kudziko ya Atalia akukupasanimbo mwenyikiro . 
58013025	Kukoma mtima kwa Mulungu kukhale na imwe monsene . 
59001001	Kubulukira kuna ine Yakobo , nyabasa wa Mulungu , pontho wa Mbuya Yesu Khristu — Kwenda kuna anthu onsene a Mulungu adabalalikira padziko yonsene ale . Mwenyikiro !
59001002	Abale anga , mupiyese mwekha ene akutsanzaya pikulu mayesero a mtundu na mtundu angakugwerani , 
59001003	thangwi mukupidziwa kuti chikhulupiro chanu chingaona mayesero ninga enewa , mamalisiro ache kumbakuchitisani kukwanisa kupirira . 
59001004	Onesesani kuti kupirira kwanu kwathema kuphata basa muna imwe mwakumalisikiratu , towera mukhale anthu akuthema monsene mwene , amumphu pontho na okhonda sowa chinthu na chibodzi chene . 
59001005	Mbwenye ngakhala unango pakati panu anasowa nzeru , apemphe kuna Mulungu , tenepo Mulungu anadzampasa , thangwi Mulungu ambapereka mwakufewa manja , pontho mwakukoma mtima kuna anthu onsene . 
59001006	Kwache mungapemphera muleke penuka , mbwenye mukhulupire . Munthu wakupenuka akhala ninga bimbi ya m'nyanza yakugwinywa na mphepo uku na uku . 
59001007	Munthu ninga weneyu aleke nyerezera kuti iye anadzatambira chinthu na chibodzi chene kubulukira kuna Mbuya . 
59001008	Iye ngwa mitima miwiri , okhonda likha papinthu pyonsene pimbachita iye . 
59001009	Mkhristu wapansiletu athema kukomerwa Mulungu angamkwiza , 
59001010	pontho mkhristu wakufuma athema kukomerwa Mulungu angamtchithisa . Thangwi anyamfuma anadzamala ninga maluwa amtsanga . 
59001011	Dzuwa imbabuluka na kupitsa kwache mbaivula mbewu ; maluwa ambayoyoka , pontho kubalika kwa mbewu ile kumbavungika . Ntchibodzibodzi kuna munthu wakufuma , anadzavungwa mwenemo ali pakati papinthu pinaphata iye . 
59001012	Ngwakutsanzaya munthu ule anathimiza kupirira pandzidzi wa mayesero , thangwi iye angapikwanisa pamayesero ninga enewa , anati adzafupwe moyo ule udadumbira Mulungu kuna anthu ambamfuna ale . 
59001013	Munthu angayeswa na mayesero ninga enewa , aleke longa kuti , " Mayesero enewa akubulukira kuna Mulungu . " Thangwi Mulungu nkhabe kwanisika kuyeswa na pyakuipa , penu iye kuyesa munthu na mbodzi ene na pyakuipa tayu . , 
59001014	Mbwenye munthu ambayeswa na pyakuipa angakwewa na kukweshwa na pikhumbo pyache . 
59001015	Tenepo iye angatawirisa pikhumbo pyachepyo kumtonga , pimbabala pyakudawa , kubuluka penepo pyakudawapyo pingakula , pimbabala imfa . 
59001016	Abale anga apamtima , lekani nyengezwa !
59001017	Mitukwa yonsene yadidi , pontho yakuthema monsene mwene imbabulukira kudzulu ; iyo imbabulukira kuna Mulungu , nyakulenga pyonsene pyakuonesa cheza pyakudzulu , ule ngokhonda sanduzika ninga nthunzi wakuzungunukazungunuka . 
59001018	Na kufuna kwache iye adatipasa moyo kudzera muna mafalache akuonadi , towera ife tikhale pyakuvuna pyakutoma pa pyakulengwa pyache pyonsene . 
59001019	Abale anga apamtima , kumbukani ipi ! Munthu onsene athema kuchimbiza kuva , kwache aleke kuchimbiza kulonga , aleke pontho kuchimbiza kuzhangali . 
59001020	Kuzhangali kwa munthu nkhabe kwanisa kumchitisa kukhala na moyo wakulungama umbafuna Mulungu ule tayu . 
59001021	Natenepo lekani nsambo onsene wakuipa na makhaliro akudawika akuinjipa . Verani Mulungu , pontho tawirani mwakupichepesa mafala ambabzala iye m'mitima mwanu , ale anakwanisa kukupulumusani . 
59001022	Lekani kupinyengeza mwekha ene pakuvesera kwene mafalawa , mbwenye imwe mwathema kuchita pinalonga iwopyo . 
59001023	Munthu anavesera mafala mbakhonda chita pinalonga iwopyo akhala ninga munthu wakuyang'ana pasupeyo mbaona nkhope yache ninga muna iye . 
59001024	Iye ambapiyang'anisisa yekha ene , sindzidzi nkhubuluka penepo ambaduwalira makhaliro a nkhope yache . 
59001025	Mbwenye munthu onsene wakuyang'ana mwambo wakuthema monsene mwene umbadzesa utumbe kuna anthu ule , mbathimiza kuuvesera mwadidi , nee kuuvesera kokha mbaduwalira tayu , mbwenye mbachita pimbalonga iwo — munthu ninga weneyu Mulungu anadzamtsanzayisa papinthu pyonsene pimbachita iye . 
59001026	Ngakhala pana munthu unango ambapiyesa yekha ene kuti iye ngwakupembedza , kwache mbakhonda chita mpholemphole na lulume yache , iye akupinyengeza yekha ene , pontho chipembedzo chache ntchapezi . 
59001027	Chipembedzo changwiro , pontho chakusowa chinthu chakupokanyisa pamaso pa Mulungu Baba , ntchakuti munthu aphedze ana na akazi akusiyiwa panyatwa zawo , pontho apikoye gopesera kuipiswa na pinthu pya pansi pano . 
59002001	Abale anga , podi imwe mumbakhulupira Mbuyathu Yesu Khristu , Mbuya wademelero , lekani kuchitira anthu pinthu mwakuyang'ana nkhope . 
59002002	Tisangize tenepa , munthu unango wakufuma , wakuvala mphete ya golidi na nguwo zakubalika adza pamgumano panu , pontho munthu unango wakutcherenga , wakuvala masakala adzambo ponthopo . 
59002003	Mungalemedza munthu wakuvala pyadidi ule mbamulonga kuna iye kuti , " Khalani padidipa , " mbamulonga kuna nyakutcherenga ule kuti , " Imira pale " , penu " Khala pansi chifupi na manyalo anga " . 
59002004	Kadi imwe nkhabe kuona tayu kuti penepa mwasankhula pakusiyanisa pakati panu , pontho kuti mwatonga na manyerezero akuipa ?
59002005	Veserani kuno , abale anga apamtima ! Mulungu adasankhula anthu akutcherenga m'maso mwa anthu a pansi pano kuti akhale akufuma m'chikhulupiro , pontho kutambira Ufumu ule udadumbira iye kupereka kuna onsene ambamfuna ale . 
59002006	Mbwenye imwe mumbalulupisa anthu akutcherengawo . Ayi , si anthu akufuma ale tayu ambakuboneresani na kukukwekweterani kuna anyakutonga miseru ?
59002007	Ayi , si onthowo ale tayu ambashola dzina yadidi ya Khristu , ile idapaswa imwe pidasanduka imwe kukhala akhristu ?
59002008	Mbwenye ngakhala munaveradi mwambo ukulu wa Ufumu wa Mulungu ule umbagumanwa m'Malemba akuti , " Funa mwanzako ninga mumbapifiinira iwe wekha " , penepo mwachita pinthu pyadidiletu . 
59002009	Mbwenye ngakhala munachitira anthu pinthu mwakuyang'ana nkhope , penepo mwadawa , pontho mwakonwa thangwi ya kuswa mwambo . 
59002010	Munthu anaswa matongero abodzi , podi kwene kuti akoye anango onsene , penepo iye adawira mwambo onsene . 
59002011	Thangwi ule adalonga mbati , " Leka chita uputa " , ngonthoyo adalonga pontho mbati , " Leka chita upandu . " Ngakhala munachita upandu , podi kwene kuti mukhonde chita uputa , imwe mwaswa mwambo basi . 
59002012	Longani na kuchita ninga anthu ale anadzatongwa mseru na mwambo , umbadzesa utumbe kuna anthu ule . 
59002013	Thangwi Mulungu angadzatonga anthu nkhabe dzavera nsisi tayu ale adakhonda verambo anzawo nsisi . Mbwenye anthu ansisi nkhabe dzagopa kutongwa mseru na Mulungu tayu . 
59002014	Abale anga , pana udidi wanji munthu angalonga kuti ana chikhulupiro , kwache mabasache mbakhonda tsikimizira chikhulupiro chachecho ? Ayi , chikhulupiro chenechi chingakwanise kumpulumusa ?
59002015	Tisangize kuti pana abale , penu anyamainga ale akusowa pyakuvala , pontho nkhabe kudya kwakukwana tayu . 
59002016	Pana udidi wanji penepa kuapanga kuti , " Mulungu mbakutsanzayiseni ! Valani pyakukhumba , pontho idyani mbamukhuta ! " — ngakhala hamunaapasa tayu pinthu pinasowa iwo pamoyo wawo ?
59002017	Ntchibodzibodzi na chikhulupiro : chikhulupiro chokha , chakusowa mabasa akuchitsikimizira , ntchakufa . 
59002018	Mbwenye munthu unango anati alonge mbati , " Mbodzi ana chikhulupiro , unango ana mabasa . " Penepa kutawira kwanga nkhuku : " Ndionese mule munakwanisira munthu kukhala na chikhulupiro chokha , chakusowa mabasa akuchitsikimizira . Ine ndinakuonesa chikhulupiro changa kudzera muna mabasanga . "
59002019	Imwe mumbakhulupira kuti pana Mulungu mbodzi ekha basi . Mumbachita pyadidi ! Na mizimu yakuipa ene imbakhulupirambo mbaitetemera na mantha . 
59002020	Pupwewe ! Kadi iwe ukufuna kuoneswa kuti chikhulupiro chakusowa mabasa akuchitsikimizira ntchapezi ?
59002021	Kholo wathu Abrahamu adayeswa tani wakulungama ? Ipyo pidadzera muna mabasa adachita iye , pidapereka iye mwanache , Isake , paguwa yansembe pale . 
59002022	Iwe unakwanisa kuona kuti chikhulupiro chache na mabasache pikhaphatizana , pontho chikhulupiro chache chidachitiswa kukhala chakuthema monsene mwene , thangwi ya mabasache . 
59002023	Malemba adakwanakwana ale adalonga kuti , " Abrahamu adakhulupira Mulungu , tenepo na thangwi ya chikhulupiro chache Mulungu adamuyesa wakulungama . " Natenepo Abrahamu adathulwa shamwaliache Mulungu . 
59002024	Mwaona , mphapo , kuti munthu ambayeswa wakulungama pamaso pa Mulungu thangwi ya mabasache , nee na chikhulupiro chokha tayu . 
59002025	Pikhali chibodzibodzi kuna Rahabi , puta ule . Mulungu adamuyesa wakulungama pamaso pache thangwi ya mabasache , pidatambira iye anthu a ku Israele adadza dzazonda ale , mbaaphedza kuthawa na njira inango . 
59002026	Natenepo ninga manungo akusowa mzimu ngakufa , sasawambo chikhulupiro chakusowa mabasa akuchitsikimizira ntchakufa . 
59003001	Abale anga , azinji a imwe aleke yesa kukhala afunzisi . Imwe mukupidziwa kuti ife afunzisi tinadzanyanya kutongwa mseru kupiringana anangowa . 
59003002	Tonsenefe timbachita umambala papinthu pizinji . Mbwenye ngakhala munthu anakhonda kuchita umambala papinthu pimbalonga iye , weneyo ngwakuthema monsene mwene , pontho iye anakwanisa kutonga manungo ache onsene . 
59003003	Ife timbaikha simbi kukanwa kwa kavalo kuti ativere , tenepo timbakwanisa kumpanga kwenda konsene kunafuna ife . 
59003004	Nyerezerani pya chimwadiya , kukula ninga kwachita icho kule , chimbagwinywa na mphepo yamphamvu , kwache chimbafambiswa na kang'ombo , tenepo chimwadiya chimbaenda konsene kumbafuna nyakuchapa ule . 
59003005	Tenepo penepi pili sasawa na lulume ; kaphindi ka manungo ninga keneka , kambagaya pya pinthu pikulupikulu . Nyerezerani kukula kwachita nsitu unakwanisa kupiswa na kantchasi ka moto !
59003006	Tenepo lulume yakhala ninga moto . Iyo ndi dziko yakuipa pakati pa mapindi a manungo . Lulume imbaipisa munthu onsene , pontho imbapisa moyo onsene kutomera kubalwa mpakana kufa , pontho iyo ene imbapiswa na gehena . 
59003007	Munthu anakwanisa kufuya , pontho afuyadi pyakulengwa pinango pyonsene ninga nyama zamtsanga , mbalame , nyama zakukambadza na nsomba . 
59003008	Mbwenye chipo nkhabe munthu adatoma kufuya lulume tayu . Lulume njakuipa , pontho nkhabe sumulululika tayu , njakudzala na pinthu pyakupha . 
59003009	Timbaiphatisa basa kupereka takhuta kuna Mbuya pontho Babathu , pontho na kutemberera nayo anzathu , adalengwa mwakulandana na Mulungu ale . 
59003010	Mafala akupereka nawo takhuta pontho akutemberera nawo ambabuluka m'kanwa monthomo . Abale anga , penepi pileke kuchitika . 
59003011	Ayi madzi adidi na akuipa angabuluke pamphuno ibodzi ?
59003012	Abale anga , ayi muti wamkuyu ungabale nsapo za olivi , penu muti wamphesa kubala makuyu ? Ayi mphuno ya madzi amunyu ingabuluse madzi adidi ?
59003013	Mbani pakati panu munthu wanzeru , penu wakuvesa pinthu ? Iye athema kupitsikimiza na makhaliro ache adidi , pontho na pinthu pimbachita iye mwakupichepesa na mwanzeru . 
59003014	Mbwenye mtimanu ungakhala wabivu , wanyongo na waukundi , lekani dawira pyakuonadi pakunyadira nzeru zanu . 
59003015	Nzeru ninga zenezi nkhabe bulukira kudzulu tayu , mbwenye nsapansi pano , za anthu pyawo , pontho za mizimu yakuipa . 
59003016	Pale pana bivu na ukundi , penepo pontho pana kuvunganyika na kuipa kwa mtundu onsene . 
59003017	Mbwenye nzeru zakubulukira kudzulu papyonsene nsakutoma zangwiro ; zakufuna mtendere , zakufulika , pontho zachishamwali ; zakudzala na nsisi , pontho zakubulusa pyakuvuna pya mabasa adidi ; nkhabe tonga mwakuyang'ana nkhope , pontho nkhabe ufakafaka tayu . 
59003018	Anyakufuna mtendere , ale ambabzala mbewu mwamtendere , pyakuvuna pyawo mphyakulungama . 
59004001	Makangano na nthongazi pakati panupa pimbabulukira kupi ? Ipyo pikubulukira kuna pikhumbo pya manungo anu , pimbachita nkhondo muna imwe pile . 
59004002	Imwe mumbafuna pinthu , kwache nkhabe kwanisa khala napyo tayu , tenepo mwasasanyika kupha ; imwe mumbasirira pikulu kukhala na pinthu , kwache nkhabe kwanisa kupigumana tayu , natenepo mumbakangana na kumenyana . Imwe nkhabe khala na pinthu pimbafuna imwe , thangwi imwe nkhabe kupipempha kuna Mulungu tayu . 
59004003	Pontho mungapipempha , nkhabe kupitambira tayu , thangwi mumbapipempha na manyerezero akuipa . Pinthu pimbapempha imwe mumbapivunga kwene kufuna kuchitisa manungo anu kukomerwa . 
59004004	Anthu okhonda khulupirika imwe ! Kadi nkhabe kudziwa tayu kuti kukhala shamwali wa dziko yapansi nkhukhala nyamalwa wa Mulungu ? Munthu onsene anasankhula kukhala shamwali wa dziko yapansi akupichitisa yekha ene kukhala nyamalwa wa Mulungu . 
59004005	Lekani nyerezera kuti nkhabe pyakuonadi m'Malemba ale ambalonga kuti , " Mzimu Wakuchena udaikha Mulungu muna ife ngwakutifuna mwantchanje . "
59004006	Mbwenye kukoma mtima kule kumbapereka Mulungu nkhwamphamvu pyakwanga pene . Ninga mumbalongera Malemba kuti , " Mulungu ambakhonda kudungudza , mbwenye ambapereka kukoma mtima kuna anthu akupichepesa . "
59004007	Natenepo verani Mulungu . Khondani Satana , penepo iye anadzakuthawani . 
59004008	Fedzani chifupi na Mulungu , iyembo anadzafedza chifupi na imwe . Sambani m'manja mwanu , anthu akudawikamwe ! Chenesani mitimanu , mfakafakamwe !
59004009	Tsukwalani , lirani na kusintili ; kuseka kwanu kusanduke kulira , kukomerwa kwanu kusanduke kutsukwala !
59004010	Pichepeseni mwekha ene pamaso pa Mbuya , tenepo iye anadzakukuzani . 
59004011	Abale anga , lekani kulongera pyakuipa mwanzanu . Munthu onsene analongera pyakuipa mkhristu mwanzacheyo , penu kumtonga mseru , iye akulongera pyakuipa na kutonga mwambo wa Mose . Imwe mungatonga mwambo , penepo si imweve ambavera mwambo ule tayu , mbwenye ndimwe anyakuutonga . 
59004012	Mulungu ene basi ndiye nyakupereka mwambo , pontho nyakutonga mseru . Iye ndiye ene basi anakwanisa kupulumusa na kuvunga kwene . Ndimwe animbo imwe kuti mutonge mseru anzanu . 
59004013	Chinchino ndivesereni , imwe ale mumbalonga kuti , " Lero , penu mangwana tinati tiende kumzimda uwu na uwo , kule kunafuna ife kakhala chaka chamumphu kuchita malonda mbatigumana kobiri zizinji . "
59004014	Imwe nkhabe na kudziwa kwene tayu kuti moyo wanu mangwana unakhala tani . Imwe mwakhala ninga utsi ule umbaoneka ndzidzi pang'ono , kubuluka penepo mbaubisika . 
59004015	Pyathema imwe kulonga mphipi : " Ngakhala Mbuya anapifuna , tinakhala na moyo mbatichita pyanganapyangana . "
59004016	Mbwenye chinchino mukutumbama na kugaya ; kutumbama konsene ninga kweneku nkhudawa . 
59004017	Tenepo munthu anadziwa pyadidi pyathema iye kuchitapyo mbakhonda kupichita , penepo iye adawa . Kucheuza anyamfuma
59005001	Tenepo , chinchino veserani , imwe anthu akufuma ! Lirani mwakugaluza fala , thangwi ya nyatwa zinafuna dzakugwerani zile . 
59005002	Mfumanu yamala vunda , pontho nguwo zanu zamala dyiwa na uchenje . 
59005003	Golidi na silivanu achita ubzimbiri , tenepo ubzimbiri wenewu unadzakhala umboni wakukupokanyani , pontho unadzadya manungo anu ninga moto . Imwe mwapigumanyira mfuma nsiku zakumalamala kale zino . 
59005004	Imwe nee mudapagali anthu adakuphatirani basa m'minda mwanu ale tayu . Vani kudungunya kwawo ! Chiliro cha ale ambavuna mbewu zanu kwafika m'makutu mwa Mulungu , Mbuya Wamphamvu zonsene . 
59005005	Padziko pano mwakhala na moyo wakuvunga kobiri kuchitisa manungo anu kukomerwa . Mwapinenepesa mwekha kusasanyikira nsiku ya kuchekwa . 
59005006	Imwe mwachitisa kukonwa na kupha anthu akukhonda dawa ; iwo hambakukhondesani tayu kuti imwe muchite tenepo . 
59005007	Abale anga , pirirani mphapo , kufikirana kudza pontho kwa Mbuya . Yang'ani kupirira kumbachita nyakulima kudikhira kutokota kwa mbewu zache zakufunika . Iye ambapirira na kudikhira kuvumba kwa phumphuli na mulope . 
59005008	Tenepo imwembo mwathema kupirira pontho kuimira dzololo , thangwi nsiku ya kudza pontho kwa Mbuya ili chifupi . 
59005009	Abale anga , lekani kudungunya mwakupokanyisana unango na mwanzache , towera Mulungu aleke dzakutongani mseru . Nyakutonga mseru aimira kale pamsuwo . 
59005010	Abale anga , kumbukani pya maprofeti , ale adalonga na dzina ya Mbuya . Enewa anakwanisa kukhala upangizi wa kupirira panyatwa . 
59005011	Ife timbaayesa akutsanzaya , thangwi adapirira . Imwe mwava pya kupirira kwa Yobu , pontho mukudziwa pinthu pidamchitira Mbuya pakumalisira pache . Thangwi Mulungu ngwakudzala na nsisi , pontho wakuva nyambalo . 
59005012	Abale anga , padzulu pa pyonsenepi , lekani kudumbira mungaverana na mwanzanu . Lekani kudumbira na kudzulu , penu na dziko yapansi , penu na chinthu na chibodzi chene . Longani kwene kuti , " Ande " ngakhala kutawirako ndi ande , pontho kuti , " Tayu " ngakhala kutawirako ndi tayu , penepo imwe nkhabe dzakonwa tayu pamaso pa Mulungu . 
59005013	Ayi alipo unango pakati panupo ali panyatwa ? Iye apemphere . Alipo unango akomerwa ? Iye aimbe nyimbo kukuza nazo Mulungu . 
59005014	Alipo unango ana utenda ? Achemere akulu a mpingo kuti ampempherere mbakhwaza mafuta pana iye na dzina ya Mbuya . 
59005015	Angapemphera na chikhulupiro , mtendayo anati awange ; Mbuya anadzampasa pontho mphamvu . Ngakhala iye adawa pyakudawa pyache pyonsene pinadzalekererwa . 
59005016	Tenepo , bwekani pyakudawa pyanu kuna unango na mwanzache , pontho mupemphererane unango na mwanzache , towera muv ange . Kupemphera kwa munthu wakulungama kumbakhala kwamphamvu , pontho kumbachita pinthu pikulu . 
59005017	Mprofeti Elia akhali munthu sasawa na ife . Iye adapemphera pyakwanga pene kuti kukhonde khala mvula , tenepo mvula hidadze tayu pyaka pitatu na theka . 
59005018	Iye adapemphera pontho , penepo mvula idavumba , dzikombo mbibala mbewu . 
59005019	Abale anga , ngakhala mbodzi pakati panu abauka kubuluka kuna pyakuonadi , tenepo unango angambweza , 
59005020	kumbukani ipi : munthu anabweza munthu wakudawa kubulukira kuna makhaliro ache akudawikayo anati adzapulumuse moyo wa munthu wakudawayo kuimfa mbachitisa pyakudawa pizinji kulekererwa . 
60001001	Kubulukira kuna ine , Peturo , nyakutumwa wa Yesu Khristu — Kwenda kuna anthu akusankhulika a Mulungu , ale adathawa kwawo kubalalikira kunthemba za Ponto , Galatia , Kapadokia , Asia na Bitinia . 
60001002	Imwe mudasankhulwa malingana na kupidziwiratu kwa Mulungu Baba . Iye adakusanduzani kukhala anthu akuchena kudzera muna Mzimu Wakuchena , towera muvere Yesu Khristu , pontho mucheneswe kudzera muna chiropa chache . Kukoma mtima na mtendere pikhale kuna imwe mwakuinjipa . 
60001003	Tendeni tipereke takhuta kuna Mulungu , pontho Baba wa Mbuyathu Yesu Khristu ! Na thangwi ya nsisi zache zikulu , iye adatipasa moyo utswa pakulamusa Yesu Khristu kuimfa . Penepi pimbatichitisa kuti tikhale na chidikhiro chadichadi , 
60001004	tenepo ife maso ali kunjira kudikhira kutambira mtsanzayiso ukulu umbakoyera Mulungu anthu ache ule . Iye ambakukoyerani mtsanzayiso kudzulu , kule ipyo nkhabe kwanisa kuvunda , penu kuvungika , penu kusuluka tayu . 
60001005	Penepi mphyanu imwepo , ale kudzera muna chikhulupiro chanu mumbakoyiwa mwadidi na mphamvu ya Mulungu kuti mudzatambire chipulumuso chile chasasanywa kale kudzatchululwa pakumala kwa ndzidzi uno . 
60001006	Komerwani napyo penepi , podi kwene kuti chinchino mwathema kutsukwala ndzidzi pang'ono basi , thangwi ya nyatwa za mayesero a mtundu na mtundu anaona imwewa . 
60001007	Mayesero nkhufuna kutsikimiza kuti chikhulupiro chanucho ntchamaso . Golidi ene , ule anakwanisa kuvungwa , ambayeswa na moto , sasawambo na chikhulupiro chanu , chile ntchakufunika pikulu kupiringana golidi , chimbayeswa basi ; mamalisiro ache nkhudzesa ukulu , demelero na chilemedzo pansiku ya kudza pontho kwa Yesu Khristu . 
60001008	Podi kwene imwe hamudamuone tayu , kwache mumbamfuna basi . Podi kwene imwe hamumbamuona chinchino tayu , kwache imwe mumbamkhulupira basi . Natenepo mumbatsanzaya na kukomerwa kukulu kwakukhonda longeka , 
60001009	thangwi imwe mukutambira mamalisiro a chikhulupiro chanu , chile ntchipulumuso cha moyo wanu . 
60001010	Maprofeti ale adalongeratu pya kukoma mtima kwa Mulungu kukhafuna imwe dzatambira adabwanyulabwanyula , pontho kusakasaka mpholemphole kufuna kudziwa pya chipulumuso chenechi . 
60001011	Iwo adayesayesa kudziwa ndzidzi wache ukhali upi , pontho na mule mukhafuna ipyo kudzera . a Akhali Mzimu wa Khristu muna iwo ule akhathonya ndzidzi wenewu pakulongeratu pya nyatwa zikhafuna dzapirira Khristu , pontho na demelero ikhafuna dzatambira iye m'nduli mwache ile . 
60001012	Mulungu adatchulula kuna maprofeti enewa kuti basa ikhaphata iwo hikhali yakuganyalisa iwo tayu , mbwenye kuganyalisa imwepo . Iwo adalonga pya pinthu pile pyava imwe chinchinopi kubulukira kuna anyamphangwa adalalika Mphangwa Zadidi na mphamvu ya Mzimu Wakuchena , ule adatumwa kubulukira kudzulu . Penepi mphinthu pile na angelo ene ambafuna kuti apivese . 
60001013	Natenepo manyerezero anu mbasasanyike kuchita pinthu . Khalani m'maso , pontho ikhani chidikhiro chanu monsene mwene pana kutsanzaya kunafuna dzatambira imwe Yesu Khristu angadzabwera pontho . 
60001014	Khalani anthu akuvera Mulungu , pontho lekani teweza pikhumbo pyakuipa pikhali na imwe pandzidzi ukhali imwe anthu okhonda dziwa Khristu . 
60001015	M'mbuto mwache khalani anthu akuchena papyonsene pinachita imwe , sasawa ninga Mulungu adakuchemerani ule ngwakuchenambo . 
60001016	Malemba akulonga kuti , " Khalani anthu akuchena , thangwi ine ndine wakuchena . "
60001017	Imwe mungapemphera kuna Mulungu mumbamchemera Baba , ule ambatonga anthu onsene okhonda yang'ana nkhope kutewezana na pinthu pidachita iwo , tenepo khalani na moyo wakumgopa m'moyo wanu onsene pansi pano . 
60001018	Thangwi mukudziwa kuti si siliva penu golidi tayu , pinthu pyakuti pinakwanisika kuvungika , pidapagalwi kuti imwe muombolwe kuna makhaliro anu akusowa basa adatambira imwe kubulukira kuna makolo anu ale , 
60001019	mbwenye ikhali nsembe yakudula ya Khristu , ule akhali ninga mwanabira wakusowa chilema , penu dontho . 
60001020	Iye adasankhulwa na Mulungu mwenemo dziko yapansi mbidzati lengwa , tenepo iye adaoneswa pakwecha nsiku zakumalisazi thangwi ya imwepo . 
60001021	Kudzera muna iye , imwe mudakhulupira Mulungu ule adamulamusa kuimfa mbampasa demelero ; tenepo chikhulupiro chanu na chidikhiro chanu pyakhazikika pana Mulungu . 
60001022	Podi chinchino mwapichenesa mwekha ene pakuvera kwanu pyakuonadi mwakuti mumbakwanisa kuafuna anyakukhulupira anzanu na mtima wakuonadi , funanani unango na mwanzache kubulukira pansi pamtimanu . 
60001023	
60001024	
60001025	
61001001	Kubulukira kuna ine , Simoni Peturo , nyabasa , pontho nyakutumwa wa Yesu Khristu — Kwenda kuna anthu , ale kudzera muna kulungama ulungama kwa Yesu Khnstu , ule ndi Mulungu , pontho Nyankhombo wfthu , adatambira chikhulupiro chakufunika pyakwanga sasawa ninga chidatambira ife chile . 
61001002	Kukoma mtima na mtendere pikhale pyanu mwakuinjipa kudzera muna udziwisi wanu pana Mulungu , pontho Yesu Mbuyathu . 
61001003	Mphamvu ikulu ya Mulungu yatipasa pinthu pyonsene pimbasowa ife kuti tikhale na moyo wakupembedzadi Mulungu kudzera muna udziwisi wathu pana iye , ule adatichemera kuti titambire khundu ya demelero yache ene , a pontho udidi wache . 
61001004	Munjira yeneyi iye atipasa mitukwa yadidiletu , pontho yakufunika pyakwanga idadumbira iye ile , towera kudzera muna mitukwa yeneyi tikwanise kupulumuka kuna kuvungika kule kuli pansi pano thangwi ya pikhumbo pyakuipa , pontho kuti tikwanise kukwata khundu ya umulungu wache . 
61001005	Na thangwi yeneyi chitani phinga kuthimiza udidi kuna chikhulupiro chanu ; kuna udidi wanu thimizani udziwisi ;
61001006	kuna udziwisi wanu thimizani kuuphata mtima ; kuna kuuphata mtima kwanu thimizani kupirira ; kuna kupirira kwanu thimizani kukhala na moyo wakulemedza Mulungu ;
61001007	kuna moyo wanu wakulemedza Mulungu thimizani kuafuna akhristu anzanu ; pontho kuna kuafuna kwanu akhristu anzanu thimizani kuafuna anthu onsene . 
61001008	Penepi mphinthu pyathema imwe kukhala napyo , tenepo ngakhala munakhala napyo pyakuinjipa , nee munadzakhala anthu akupolola , pontho okhonda ganyalisi m'moyo wanu wakudziwa Mbuyathu Yesu Khristu tayu . 
61001009	Mbwenye munthu anakhonda khala na penepi akhala ninga nyankhunguwisi , wakukhonda kwanisa kuona patali , pontho aduwalira kuti kalene adacheneserwa pyakudawa pyache . 
61001010	Tenepo abale anga , chitani phinga pyakwanga pene kuti muchitise kukuchemerani , pontho kukusankhulani kudachita Mulungu kukhala kwakukhazikika ; mungachita tenepo , imwe nkhabe dzagwa m'pyakudawa tayu . 
61001011	Tenepo munadzatambirwa na manja mawiri pamsuwo wakupitira mu Ufumu okhonda mala wa Mbuyathu , pontho Nyankhombo wathu Yesu Khristu . 
61001012	Tenepo ndzidzi onsene ndinadzakukumbusani pya pinthu penepi , podi kwene kuti mukupidziwa kale , pontho kuti mwakhazikika kale pa pyakuonadi pidatambira imwe pile . 
61001013	Ndapinyerezera kuti mphyakuthema , ndzidzi unakhala ine m'manungo a pansi pano , kukutsitsimusani pakukukumbusani pya pinthu penepi . 
61001014	Ndikupidziwa kuti chinchino pano ndinati ndisiye manungo anga ninga mudapilongera Mbuyathu Yesu Khristu mwakuveka kuna ine . 
61001015	Tenepo ndinachita phinga kuti pikhale pyakukwanisika kuti mukumbuke penepi ndzidzi onsene ine ndingadzafa . 
61001016	Ife nee tidateweza pithankano pyakupekwa mwakuchenjera na anthu pidakudziwisani ife pya mphamvu zache , pontho na kubwera pontho kwa Mbuyathu Yesu Khristu tayu . Mbwenye tidaona ukulu wache na maso athu ene . 
61001017	Thangwi iye adatambira demelero na chilemedzo kubulukira kuna Mulungu Baba , pandzidzi udaveka fala yakubulukira kuna Mulungu wa demelero yonsene kulonga kuti , " Uyu ndi mwananga wapamtima , ndakomerwa naye pyakwanga ! "
61001018	Ife ene pano tidava fala yeneyi ikulonga kubulukira kudzulu , pandzidzi ukhali ife naye paphiri yakuchena ile . 
61001019	Natenepo ife tikukhulupira pyakwanga pene kuti mphangwa zidalongwa na maprofeti ale nsakuonadi . Tenepo mphyadidi kuti muzikoye mwadidi thangwi zakhala ninga nyale yakugaka kumbuto yamdima , kufikirana makalakwecha , pontho kumwinikira kwa nyenyezi mumtima mwanu . 
61001020	Mbwenye padzulu pa pyonsenepi imwe mwathema kudzindikira kuti nkhabe mphangwa zauprofeti za m'Malemba zidathumbusulwa na munthu pa yekha tayu . 
61001021	Mphangwa zauprofeti nee zidadza na kufuna kwa munthu tayu , mbwenye anthu adalonga mphangwa zakubulukira kuna Mulungu na mphamvu za Mzimu Wakuchena . 
61002001	Maprofeti akunama adaoneka kale kene pakati pa anthu , sasawambo afunzisi akunama anadzaoneka pakati panu . Iwo anadzadzesa m'chibisobiso pifunziso pyakunama pyakuvunga mbadzakhonda Mbuya adaaombola ule . Tenepo iwo anadzapichemerera okha ene kuvungika kwakututumusa . 
61002002	Anthu azinji anadzateweza makhaliro awo akuzuda ; anango anadzalonga tsweda Njira Yakuonadi , thangwi ya pinthu pimbachita iwo . 
61002003	Na thangwi ya kufuna mfuma afunzisiwa anadzakudyerani mkopekope na pithankano pyakupekwa na iwo pile . Kwache kutchunyuswa kwawo kwasasanywa kale , pontho Nyakuavunga ali m'maso kuadikhira . 
61002004	Mulungu hadaleke kutchunyusa angelo adadawa ale tayu , iye adaaponya kugehena , kumdima kule kunakoyiwa iwo uku amangwa na njema kudikhira Nsiku inafuna dzatonga Mulungu anthu mseru . 
61002005	Mulungu hadaleke kutchunyusa anthu akale ale tayu , iye adadzesa madzi makulu padziko yonsene yapansi kuna anthu okhonda tsalakana pya Mulungu , mbwenye adapulumusa Nowa , ule adalalika pya chilungamo , pabodzi pene na anthu anango anomwe basi . 
61002006	Mulungu adatchunyusa mizinda ya Sodomu na Gomora , adaivungiratu na moto mbachitisa kuti ikhale upangizi kuna pinafuna dzachitikira anthu okhonda tsalakana pya Mulungu . 
61002007	Iye adapulumusa Loti , munthu wakulungama , ule akhanensiwa na makhaliro akuzuda a anthu okhonda tsalakana pya mwambo ale . 
61002008	Munthu wakulungamayu akhakhala pakati pawo , tenepo nsiku na nsiku iye adasanyika pyakwanga na kuona , pontho na kuva makhaliro akudawika akhachita anthu ale . 
61002009	Mbuya ambadziwa kupulumusa pamayesero anthu ambatsalakana pya iye ale , pontho na kukoya anthu akudawa kudikhira kuatchunyusa Nsiku inafuna iye dzatonga mseru anthu a padziko yapansi , 
61002010	makamaka anthu ambateweza pikhumbo pyakunyansa pya manungo ale mbalulupisa utongi wa Mulungu . Afunzisi akunama ngakuwanga mtima , pontho akudungudza , pontho nkhabe chita mantha kutikana pyakulengwa pyademelero pyakudzulu tayu . 
61002011	Podi na angelo ene , ale ngamphamvu pikulu kupiringana afunzisi akunamawa , nkhabe kuasumira na mafala akutikana pamaso pa Mbuya tayu . 
61002012	Mbwenye anthu enewa akhala ninga nyama zamtsanga , pirombo pyakusowa nzeru , pile pidabalwa kwene kuti piphatwe na kuphiwa basi , pimbatikana iwo pinthu pyonsene pinakhonda iwo kuvesa . Iwo anadzavungwa ninga nyama zantsanga , 
61002013	tenepo iwo anadzabwezerwa nyatwa thangwi ya nyatwa zidaonesa iwo anthu anango . Chinthu chimbaakomera nkhuchita pakwecha na masikati pinthu pyakukhutisa pikhumbo pya manungo awo ; iwo ngakunyansa , pontho ngakuchitisa manyadzo angadya namwe pabodzi , thangwi ambakomerwa na kukunyengezani . 
61002014	Iwo nkhabe yang'ana chinango tayu , mbwenye akazi akuti achite nawo uputa ; pikhumbo pyawo kufuna kuchita pyakudawika nkhabe khuta tayu . Iwo ambachitisa anthu akusowa mphamvu kukweshwa na misampha . Iwo ngaluso pakuchita mtima , pontho Mulungu aatemberera !
61002015	Iwo asiya njira yakulungama , pontho abauka kubuluka kuna njirawo ; iwo atewera njira ya Balamu , mwana Beori , ule adakhumba mfuma idakwanisa iye kuigumana , thangwi ya kuchita kwache pyakudawa ile , 
61002016	tenepo iye adasumululwa thangwi ya pyakudawa pyache . Bulu wache , nyama yakukhonda longa , adalonga na fala ya munthu mbamkhondesa kuchita pyakuseluka pikhafuna chita mprofetiyo . 
61002017	Anthu enewa akhala ninga mphuno zakuuma za madzi , pontho akhala ninga nkhungu yakugwinywa na mphepo ; Mulungu aakoyera mbuto yawo kumdima wakugoswa pyakwanga . 
61002018	Iwo ambalonga mafala akudungudza , pontho akupupwa , pontho ambaphatisa basa pikhumbo pyakuipa pyakusirira pya manungo kukwesha napyo ale atoma kwene chinchino kupulumuswa pakati pa anzawo akale akudawika . 
61002019	Iwo ambadumbira pya utumbe , mwenemo iwo ndi mabitchu a pinthu pyakuipa pimbavunga pile — thangwi munthu ambasanduka kukhala bitchu wa pinthu pimbamkunda pile . 
61002020	Ngakhala anthu anapulumuka kuna pyakuipa pya pansi pano pimbaavunga pile pakudziwa Mbuyathu pontho Nyankhombo wathu Yesu Khristu , m'nduli mwache mbakweshwa pontho kukundwa na pinthu pyonthopyo , pakumalisira pache anadzakhala wakunyanya kuipa kupiringana mukhali iye pakutoma pale . 
61002021	Iwo mbadakhonda dziwa njira yakulungama , mbapidakhala pyadidi kuna iwo , kusiyana na kuidziwa mbabauka kubuluka kuna matongero akuchena adapaswa iwo ale . 
61002022	Pinthu pyaachitikirapi pikuonesa kuona kwa mwambi wakuti , " Mwanambwa ambabwerera kadya pontho matapiko ache " , pontho " Nkhumba imbabwerera pontho kabulumunda m'matope ingamala sambiswa . "
61003001	Ashamwali anga apamtima , kalata yeneyi njachiwiri kukulemberani . M'makalata onsene awiriwa ndayesayesa kulamusa pyakunyerezera pyangwiro m'mitima mwanu pakukukumbusani pya pinthu penepi . 
61003002	Pinafuna ine mphyakuti imwe mukumbuke mafala adalongwa kalene na maprofeti akuchena ale , pontho na matongero a Mbuya pontho Nyankhombo , adakupasani anyakutumwanu ale . 
61003003	Chakutoma papyonsenepi , imwe mwathema kuvesa kuti munsiku zakumalisazi anthu anango ale ambatongwa na pikhumbo pyawo pyakuipa anadzaoneka . Iwo anadzakuselusani
61003004	mbati , " Ayi Khristu hadadumbira tayu kuti anadzabwera pontho ? Apo lero ali kupi ? Makolo athu afa kale , mbwenye pinthu pyonsene pili monthomo kubulukira pandzidzi udalengwa dziko yapansi ! "
61003005	Iwo akuduwalira chadala kuti kale kene Mulungu adalenga kudzulu na dziko yapansi na mafalache . Dziko yapansi idalengwa kubulukira kumadzi , pontho na madzi . 
61003006	Tenepo iye adaphatisa basa madzi onthowo , madzi makulu kuvunga nawo dziko yapansi yakale ile . 
61003007	Mbwenye kudzulu na dziko yapansi pili chinchinopi Mulungu akupikoya na mafalache onthowo , towera pidzavungwe na moto . Iye akupikoya kudikhira nsiku inafuna iye dzatonga na kuvunga anthu okhonda tsalakana pya Mulungu ale . 
61003008	Ashamwali anga apamtima , lekani duwalira chinthu chibodzi chakuti nkhabe kusiyana pamaso pa Mulungu tayu : kuna iye nsiku ibodzi yakhala ninga pyaka pikwi , pontho pyaka pikwi pyakhala ninga nsiku ibodzi . 
61003009	Mbuya nkhabe dembuka kuchita pinthu pidadumbira iye pile tayu , ninga mumbapinyerezera anthu anango mule . M'mbuto mwache iye ambapirira namwe , thangwi iye nee ambafuna kuti munthu na mbodzi ene avungike tayu , mbwenye pimbafuna iye mphyakuti anthu onsene aleke pyakudawa pyawo . 
61003010	Mbwenye Nsiku ya kubwera pontho kwa Mbuya inadzakhala ninga kudza kwa mbava . Pansiku yeneyo pinthu pyakudzulu pinadzamala na dungu ikulu , tenepo pinthu pyonsene pya kudzulu pinadzagaka na kuvungika , pontho dziko yapansi na pyonsene pili mwenemo pinadzamala .
61003011	Podi pinthu pyonsenepi pinadzavungwa tenepo , apo imwembo mwathema kukhala anthu akutani ? Imwe mwathema kukhala na moyo wakuchena , pontho wakupipereka kuna Mulungu , 
61003012	ndzidzi unadikhira imwe Nsiku ya Mulungu , pontho chitani pyakukwanisika pyonsene kuti idze chinchino pano — Nsiku inafuna dzagaka na kuvungwa kudzulu , pontho inafuna dzanyunguluka pinthu pyonsene pyakudzulu thangwi ya kupitsa . 
61003013	Mbwenye ife tikudikhira kuona pinthu pidadumbira Mulungu pile ; penepi nkhudzulu kwachinchino , pontho dziko yapansi yachinchino , kule kunafuna dzakhazikika chilungamo . 
61003014	Tenepo , ashamwali anga , yesayesani kukhala anthu angwiro , pontho akusowa chinthu chakukupokanyisani pamaso pa Mulungu , pontho kukhala mwamtendere ndzidzi unadikhira imwe Nsiku ya kubwera pontho kwa Mbuya . 
61003015	Kumbukani kuti kupirira kwa Mbuya nkhupasa danga anthu kuti apulumuke ninga montho mudakulemberani mbaleathu Paulo kuphatisa basa nzeru zidampasa Mulungu zile . 
61003016	Iye ambalonga pinthu pibodzibodzi pya penepi angalemba makalatache . M'makalatamu muna pinango pyakunensa kupivesa . Anthu okhonda dziwa pinthu , pontho okhonda khazikika mumtima mwawo ambapipotoza mwawomwawombo ninga mumbapotozera iwo Malemba anango . Tenepo iwo akupichemerera okha ene kuvungika . 
61003017	Mbwenye imwe , ashamwali anga , mukupidziwa kale penepi . Chitani mpholemphole mphapo , towera muleke dzakwatika na pyakudawika pya anthu okhonda tsalakana pya mwambo ale , gopesera munagwa kubuluka pakhazikika imwe pale . 
61003018	M'mbuto mwache thimizani kukula mukukoma mtima , pontho na udziwisi wa Mbuyathu , pontho Nyankhombo wathu Yesu Khristu . Demelero mbikhale kuna iye chinchino , pontho kwenda na kwenda ! Ameni . 
62001001	Tikukulemberani pya mbodzi wakuchemerwa Mafala wakupasa moyo ule . Mafalayo akhalipo kutomera pakutomaletu . Tidamva , pontho tidamuonadi na maso athu . Tidamuona , pontho tidamkhuya na manjathu . 
62001002	Pidaoneka nyakupasa moyo ule , ife tidamuona . Tikumchitira umboni na kukupangani pya moyo okhonda mala ule ukhali na Baba mbaudziwisa kuna ife . 
62001003	Pile pidaona ife na kupiva tikupilalikambo kuna imwe , towera imwe pabodzi na ife tikhale pachiphatizano , chile china ife na Baba , pontho na Mwanache , Yesu Khristu . 
62001004	Tikukulemberani penepi , towera kukomerwa kwathua kukhale kwamumphu . 
62001005	Mphangwa zidava ife kubulukira kuna Mwanache mbatizilalika kuna imwe nsakuti : Mulungu ndi cheza , pontho muna iye nkhabemo mdima na pang'ono pene tayu . 
62001006	Ngakhala tinalonga kuti timbaphatizana na Mulungu , kwache mbatifamba mumdima , penepo tikunama , pontho ife nkhabe teweza pyakuonadi . 
62001007	Mbwenye tingafamba m'cheza ninga kukhala m'cheza kumbachita iye , penepo tina chiphatizano unango na mwanzache , pontho chiropa cha Yesu , Mwanache , chimbatichenesa kuna pyakudawa pyonsene . 
62001008	Ngakhala tinalonga kuti ife nkhabe chakudawa tikupinyengeza tekha ene , pontho muna ife nkhabemo pyakuonadi . 
62001009	Mbwenye ngakhala tinabweka pyakudawa pyathu kuna Mulungu , iye ngwakukhulupirika pontho wakulungama mbadzatilekerera pyakudawa pyathu , pontho anadzatichenesa kuna kukhonda lungama kwathu konsene . 
62001010	Ngakhala tinalonga kuti ife hatidadawe tayu , tikumyesa Mulungu ninga ngwakunama , pontho mafalache nkhabe mbuto muna ife tayu . 
62002001	Penepi ndikulembera imwe , ananga , towera muleke kudawa . Mbwenye ngakhala unango anachita chakudawa , tili naye ule ambatidembeterera kuna Baba m'mbuto mwathu — weneyu ndi Yesu Khristu , nyakulungama . 
62002002	Iye ndi nsembe yakulekerera pyakudawa pyathu , pontho si pyathu pyokha tayu , mbwenye na pya anthu onsene a padziko yapansi . 
62002003	Ngakhala tinavera matongero a Mulungu , penepo tatsikimizadi kuti timbamdziwa . 
62002004	Ngakhala munthu analonga kuti ambamdziwa , kwache mbakhonda kuvera matongero ache , munthu weneyo ngwakunama , pontho muna iye nkhabemo pyakuonadi . 
62002005	Mbwenye munthu ambavera Mafala a Mulungu ngule kumfuna Mulungu kumbachita iye kwachitiswadi kukhala kwamumphu muna iye . Mwenemo ndiye munakwanisira ife kudziwadi kuti timbaphatizana na Mulungu . 
62002006	Munthu analonga kuti ambaphatizana na Mulungu ule , athema kukhala na makhaliro akhali na Yesu ale . 
62002007	Ashamwali apamtima , matongero anakulemberani ine si achinchino tayu , mbwenye ngontho akale , ale akhala na imwe kutomera pakutomaletu . Matongero akale ndi mphangwa zava imwe kale zile , 
62002008	kwache matongero anakulemberani inewa ngachinchino ; pyakuonadi pyache pikuoneka muna Yesu , pontho muna imwe . Thangwi mdima ukugwanda , cheza chadichadi chatoma kale kumwinikira . 
62002009	Ule analonga kuti ali m'cheza mbazonda mbaleache , penepo iye ali mumdima na lero . 
62002010	Ule anamfuna mbaleache ambakhala m'cheza , natenepo muna iye nkhabemo chinango chakufuna kumdawisa tayu . 
62002011	Mbwenye nyakuzonda mbaleache ambakhala mumdima . Ambafamba mumdima mbakhonda dziwa kunaenda iye , thangwi mdima wampasa uboliboli . 
62002012	Ndikulembera imwe , ananga , thangwi pyakudawa pyanu pyalekererwa thangwi ya pidachita Khristu . 
62002013	Ndikulembera imwe , ababa , thangwi imwe mumbamdziwa ule akhalipo kutomera pakutomaletu . Ndikulembera imwe , aphale , thangwi mwamkunda Nyakuipa ule . 
62002014	Ndikulembera imwe , ananga , thangwi Baba mumbamdziwa . Ndikulembera imwe , ababa , thangwi nyakukhalapo kutomera pakutomaletu mumbamdziwa . Ndikulembera imwe , aphale , thangwi muna mphamvu ; Mafala a Mulungu ambakhala muna imwe , pontho mwamkunda Nyakuipa ule . 
62002015	Lekani funa dziko yapansi , penu chinthu chonsene cha dziko yapansi . Mungafuna dziko yapansi , Baba nee mumbamfuna tayu . 
62002016	Thangwi chinthu chonsene cha dziko yapansi — pikhumbo pyakudawika pya manungo , kusirira kwa maso , na kudungudza na pinthu pina munthu na pimbachita iye — pyonsenepi hapimbabulukira kuna Baba tayu , mbwenye pimbabulukira kuna dziko yapansi . 
62002017	Dziko yapansi na pinthu pya m'mwenemo pimbakhumba anthu pile pinadzamala . Mbwenye ule anachita pimbafuna Mulungu anakhala na moyo okhonda mala . 
62002018	Ananga , mamalisiro ali chifupi kudza ! Mudapangwa kuti nyamalwa wa Khristu anadzabwera ; chinchino anyamalwa azinji a Khristu aoneka kale , natenepo tikudziwa kuti mamalisiro ali chifupi kudza . 
62002019	Anthu enewa hakhalidi a m'gulu mwathu tayu , ndi thangwi yache atisiya . Iwo mbadakhala a m'gulu mwathu , mbadakhala na ife . Mbwenye iwo atisiya , towera pionekedi pakwecha kuti nkhabe mbodzi wa iwo akhali wa m'gulu mwathu tayu . 
62002020	Mbwenye Khristu adakudzozani na Mzimu Wakuchena , natenepo monsene mwadziwa pyakuonadi . 
62002021	Ine ndikukulemberani , si thangwi yakuti imwe nkhabe dziwa pyakuonadi tayu , mbwenye ndi thangwi yakuti mumbapidziwa . Mumbapidziwa pontho kuti kunama nkhabe bulukira muna pyakuonadi na pang'ono pene tayu . 
62002022	Nyakunamayo mbani mphapo ? Weneyu ngule analonga kuti Yesu si Khristu tayu . Munthu wakuchita tenepo ndi nyamalwa wa Khristu — iye akhonda Baba na Mwana ene . 
62002023	Thangwi nyakukhonda Mwana akhondambo Baba ; nyakutambira Mwana atambirambo Baba . 
62002024	Onesesani kuti mwakoyadi mumtima mwanu mphangwa zidava imwe kutomera pakutoma . Ngakhala munakoya mphangwa zenezc , penepo munadzakhala ndzidzi onsene mukuphatanizana na Mwana pontho na Baba . 
62002025	Penepi ndiye pidadumbira Khristu mwenechiro kutipasa — moyo okhonda mala . 
62002026	Ndikulemba penepi kuna imwe kulonga pya ale akuyesa kukunyengezani . 
62002027	Mbwenye kuna imwe , Khristu akudzozani na Mzimu Wakuchena , ule ambakhala muna imwe mwakuti nkhabe dzafunika pontho munthu unango kuti akufunziseni tayu . Thangwi Mzimu Wakuchena adzozwa na imwe ule , ambakufunzisani pyonsene , pontho pinakufunzisani iye mphyakuonadi , si pyakunama tayu . Verani chifunziso cha Mzimuyo mbamukhala mukuphatanizana na Khristu . 
62002028	Chinchino , ananga , khalani mukuphatanizana na iye , towera angadzaoneka tidzakhale nako kuwangiswa mtima mbatidzakhonda bisala na manyadzo pamaso pache pansiku yakudza pontho kwache . 
62002029	Mumbapidziwa kuti Khristu ngwakulungama ; mupidziwetu , mphapo , kuti munthu onsene wakuphata pyakulungama weneyo ndi mwana wa Mulungu . 
62003001	Ngayang'anani kutifuna kukulu kumbachita Baba . Kutifuna kwache nkhukulu pyakwanga pene mwakuti timbachemerwa ana a Mulungu — ande ndifedi anache ! Yeneyi ndi thangwi yache anthu a padziko yapansi ambakhonda kutidziwa , thangwi iwo nkhabe dziwa Mulungu tayu . 
62003002	Ashamwali anga apamtima , chinchino ndife ana a Mulungu , kwache pidzati dziwika mwadidi mwene tayu kuti tinadzakhalanji . Mbwenye tikupidziwa kuti Khristu angadzabwera pontho , tinadzakhala ninga iye ene thangwi tinadzamuona ninga muna iyemo . 
62003003	Munthu onsene wakukhala na chidikhiro chenechi muna Khristu ambapichenesa yekha ene sasawa ninga kuchena kwachita Khristu . 
62003004	Munthu anadawa , aswa mwambo wa Mulungu , thangwi kudawa nkhuswa mwambo . 
62003005	Mumbapidziwa kuti Khristu adadza towera kudzabulusa pyakudawa , pontho muna iye nkhabemo chakudawa . 
62003006	Tenepo munthu onsene wakukhala mukuphatanizana na Khristu nkhabe thimiza kudawa tayu . Mbwenye munthu anathimiza kudawa , chipo nee hadamuone , penu kumdziwa tayu . 
62003007	Ananga , munthu mbaleke kukunyengezani ! Munthu wakuphata pyakulungama ngwakulungama sasawambo ninga Khristu ngwakulungama . 
62003008	Munthu anathimiza kudawa ngwa Satana , thangwi Satana ngwakudawa kutomera pakutoma pene . Mwana Mulungu adadza na thangwi ya kufuna kuvunga pidachita Satana pile . 
62003009	Mwana onsene wa Mulungu nkhabe thimiza kudawa tayu , thangwi umulungu umbakhala muna iye , pontho iye nkhabe kwanisa kuthimiza kudawa thangwi Mulungu ndi Babache . , 
62003010	Kweneku ndiye kusiyana pakati pa ana a Mulungu na ana a Satana . Munthu onsene anakhonda chita pinthu pyakulungama , penu anakhonda funa mbaleache , weneyo si mwana Mulungu tayu . 
62003011	Mphangwa zidava imwe kutomera pakutoma pene nsakuti ife tathema kufunana unango na mwanzache . 
62003012	Mbatilekeni kukhala ninga Kaini . Iye akhali wache wa Nyakuipa ule mbapha Abele mbaleache . Chidaphera iye mbaleacheyu ninji ? Thangwi pidachita Kaini makayo pikhali pinthu pyakudawika , mbwenye pinthu pidachita mbaleache pikhali pyakulungama . 
62003013	Tenepo , abale anga , lekani dodoma anthu a dziko yapansi pano angakuzondani . 
62003014	Timbapidziwa kuti tabuluka kuimfa mbatidza kumoyo . Penepi timbapidziwa thangwi abale athu timbaafuna . Munthu onsene anakhonda funa mwanzache akuthimiza kukhala pansi pa mphamvu ya imfa . 
62003015	Munthu anazonda mbaleache ndi mphandu , pontho mumbapidziwa kuti mphandu nkhabe moyo okhonda mala muna iye tayu . 
62003016	Umu ndi mule mumbadziwira ife kuti kufunana ninji : Khristu adapereka moyo wache thangwi ya ife pano . Ifembo tathema kupereka moyo wathu thangwi ya akhristu anzathu . 
62003017	Ngakhala munthu wakufuma ambaona mbaleache wakusowa pinthu , kwache iye mbaumisa mtimache , angalonge tani kuti ambafuna Mulungu ?
62003018	Ananga , kufunana kwathu mbakuleke khala kwa m'kanwa kokha ; kwathema kukhala kufunana kwakuonadi , kule kumbaoneka kokha na pyakuchita pyathu . 
62003019	Mwenemu ndi mule munafuna dzadziwira ife kuti ndifedi ache a pyakuonadi , pontho na mule munafuna ife dzakhala akulikha mtima pamaso pa Mulungu , 
62003020	podi na ndzidzi unatichitisa chikumbu mtima chathu kukonwa , thangwi Mulungu ngwamkulu kupiringana chikumbu mtima chathu , pontho ambadziwa pyonsene pene . 
62003021	Natenepo , ashamwali anga apamtima , tinakhala nako kulikha mtima pamaso pa Mulungu , ngakhala chikumbu mtima chathu nkhabe kutichitisa kukonwa tayu . 
62003022	Timbatambira kubulukira kuna iye pyonsene pimbampempha ife , thangwi timbavera matongero ache mbatichita pyakumkomera . 
62003023	Matongero ache ngakuti tikhulupire Mwanache Yesu Khristu na kufunana unango na mwanzache ninga mudatipangira Khristu . 
62003024	Munthu wakuvera matongero a Mulungu ambakhala mukuphatanizana na Mulungu , pontho Mulungu ambakhala mukuphatanizana naye . Timbapidziwa kuti Mulungu ambakhala mukuphatanizana na ife kudzera muna Mzimu Wakuchena adatipasa iye ule . 
62004001	Ashamwali anga apamtima , lekani khulupira anthu onsene analonga kuti ana Mzimu Wakuchena , mbwenye muayese , towera muone ngakhala Mzimu una iwo umbabulukira kuna Mulungu . Thangwi maprofeti azinji akunama afalikira m'dziko yapansi . 
62004002	Umu ndi mule munakwanisira imwe kudzindikira ngakhala munthu ana Mzimu wa Mulungu . Munthu onsene anatawira kuti Yesu Khristu adadza ninga munthu chadichadi , weneyo ana Mzimu wa Mulungu . 
62004003	Mbwenye munthu anakhonda penepi pya Khristu , weneyo nkhabe Mzimu wa Mulungu tayu . Mzimu una iye ngwakubulukira kuna nyamalwa wa Khristu ; mudapiva kuti anadzabwera , tenepa chinchino ali kale padziko yapansi pano . 
62004004	Mbwenye imwe , ananga , ndimwe ache a Mulungu , pontho mwakunda maprofeti akunama thangwi Mulungu , ule ali muna imwe , ngwamphamvu pyakwanga kupiringana Satana , ule ambakhala muna anthu ale ngadziko yapansi pano . 
62004005	Maprofeti akunama ale ambalonga pinthu pya padziko yapansi , tenepo anthu a padziko yapansi ambaavesera thangwi iwo ngadziko yapansi . 
62004006	Mbwenye ife ndife ache a Mulungu . Anyakudziwa Mulungu ambativesera , mbwenye anyakukhonda khala ache a Mulungu nkhabe kutivesera tayu . Penepi ndiye pimbatidziwisa kusiyana pakati pa Mzimu wakuonadi na mzimu wakunama . 
62004007	Ashamwali apamtima , tendeni tifunane unango na mwanzache thangwi kufunana kumbabulukira kuna Mulungu . Munthu wakufuna mwanzache ndi mwana Mulungu pontho ambamdziwa Mulungu . 
62004008	Nyakukhonda kumfuna mwanzache nkhabe dziwa Mulungu tayu , thangwi Mulungu nkhufunana . 
62004009	Mulungu adaonesa kutifuna kwache pidatumiza iye mwanache mbodzi ene padziko yapansi , towera tikhale na moyo kudzera muna iye . 
62004010	Kufunana chadichadi nkhwakuti : si ife tidamfuna Mulungu tayu , mbwenye iye adatifuna mbatitumira Mwanache kukhala nsembe yakulekerera nayo pyakudawa pyathu . 
62004011	Ashamwali apamtima , ngakhala Mulungu ambatifuna tenepa , ifembo mbatifunaneni unango na mwanzache . 
62004012	Chipo nkhabe mbodzi adaona Mulungu tayu , mbwenye ngakhala tinafunana unango na mwanzache , Mulungu ambakhala mukuphatanizana na ife , pontho kufunana kwache kunachitiswa kukhala kwamumphu muna ife . 
62004013	Timbapidziwadi kuti timbakhala mukuphatanizana na Mulungu , pontho iye ambakhala mukuphatanizana na ife , thangwi iye atipasa Mzimu wache . 
62004014	Ife tapiona mbatipangambo anango kuti Baba atuma Mwanache kudzakhala Nyankhombo wa dziko yapansi . 
62004015	Ngakhala munthu anatawira kuti Yesu ndi Mwana Mulungu , weneyo ambakhala mukuphatanizana na Mulungu , pontho Mulungu ambakhala mukuphatanizana na iye . 
62004016	Na ife enembo timbamdziwa na kunyindira kutifuna kumbachita Mulungu . Mulungu nkhufunana , munthu ambakhala mukufunanayo ambakhala mukuphatanizana na Mulungu , pontho Mulungu ambakhala mukuphatanizana na iye . 
62004017	Kufunana kweneku kumbachitiswa kukhala kwamumphu muna ife , towera ife tidzakhale nako kulikha mtima pansiku inafuna Mulungu dzatonga mseru anthu onsene . Tinadzakhala nako thangwi makhaliro athu padziko yapansi pano ali sasawa na makhaliro a Khristu . 
62004018	Mukufunana nkhabemo mantha . Kufunana kwakuthema monsene mwene kumbathamangisa mantha onsene . Munthu angagopa , ambakhala wakugopa kutchunyuswa , pontho kufunana hakudafika pa chadichadi muna iye tayu . 
62004019	Ife timbamfiina thangwi Mulungu ndiye adatoma kutifuna . 
62004020	Ngakhala unango analonga kuti ambamfuna Mulungu , kwache mbazonda mbaleache , weneyo ngwakunama . Thangwi iye nkhabe kwanisa kufuna Mulungu , ule anakhonda iye kuona tayu , ngakhala anakhonda funa mbaleache aona iye ule . 
62004021	Matongero atipasa Yesu mbawa : munthu wakufuna Mulungu athema kufuna pontho mbaleache . 
62005001	Munthu anakhulupira kuti Yesu ndiye Khristu , weneyo ndi mwana Mulungu ; pontho munthu anamfuna Baba , ambamfuna pontho na Mwanache ene . 
62005002	Mwenemu ndi mule mumbadziwira ife kuti timbaafuna ana a Mulungu : timbamfuna Mulungu na kukoya matongero ache . 
62005003	Thangwi kumfuna Mulungu nkhukoya matongero ache , pontho kuna ife matongero ache si akunensa tayu . 
62005004	Thangwi mwana onsene wa Mulungu anakwanisa kukunda dziko yapansi . Dziko yapansi timbaikunda kudzera muna chikhulupiro chathu . 
62005005	Anakwanisa kukunda dziko yapansi mbani ? Weneyu ngule ene basi ambakhulupira kuti Yesu ndi Mwana Mulungu . Kuchitira umboni pya Yesu
62005006	Yesu Khristu ngule adadza kudzera muna madzi pakubatizwa kwache , pontho na chiropa pakufa kwache . Hadadze kudzera muna madzi okha tayu , mbwenye kudzera muna madzi pabodzi na chiropa . Na Mzimu Wakuchena enembo ambachitira umboni kuti mphyakuonadi thangwi Mzimuyo ngwakuonadi . 
62005007	Mboni zilipo zitatu :
62005008	Mzimu Wakuchena , madzi na chiropa . Onsene utatu wawo umbapereka umboni ubodzi ene . 
62005009	Timbakhulupira umboni wa munthu ; mbwenye umboni wa Mulungu ngwamphamvu pikulu , pontho iye apereka umboni wenewu wakulonga pya Mwanache . 
62005010	Tenepo munthu anakhulupira mwana Mulungu ule , ana umboni wenewu mumtima mwache ; mbwenye ule anakhonda kukhulupira Mulungu , ambamsanduza kukhala wakunama , thangwi hadakhulupira umboni wa Mulungu wakulonga pya Mwanache ule tayu . 
62005011	Umboni wache ngufu : Mulungu atipasa moyo okhonda mala . Moyo wenewu phatache ili muna Mwanache . 
62005012	Nyakukhala na Mwanayo ana moyo wenewu ; nyakusowa Mwana Mulungu nkhabe moyo . 
62005013	Ndikukulemberani penepi towera imwe anyakukhulupira Mwana Mulungu mupidziwe kuti muna moyo okhonda mala . 
62005014	Timbalikha mtima pamaso pa Mulungu thangwi timbapidziwa kuti ambativa tingampempha chinthu malingana na kufuna kwache . 
62005015	Ngakhala timbapidziwa kuti ambativa tingapempha chinthu timbapidziwa pontho kuti tatambira chinthu chonsene champempha ifecho . 
62005016	Ngakhala unaona mbaleako akuchita chakudawa chokhonda kudzesa imfa , umpempherere kuna Mulungu , tenepo Mulungu anadzampasa moyo mbaleakoyo . Penepa ndikulonga kuna ale pyakudawa pyawo nkhabe dzesa imfa . Mbwenye kulipo kudawa kwinango kwakudzesa imfa , penepa ndikulonga kuti uleke kupipempherere . 
62005017	Kuchita pinthu pyonsene pyokhonda lungama nkhudawa , mbwenye kulipo kudawa kwinango kokhonda dzesa imfa . 
62005018	Timbapidziwa kuti ana a Mulungu nkhabe thimiza kudawa tayu , thangwi Mwana Mulungu ambaakoya mwadidi , pontho Nyakuipayo nkhabe kwanisa kuakuwaza tayu . 
62005019	Timbapidziwa kuti ndife ache a Mulungu , podi kwene dziko yonsene yapansi ikhale pyayo pansi pa utongi wa Nyakuipa ule . 
62005020	Timbapidziwa kuti Mwana Mulungu adza mbatichitisa kuvesa , towera tidziwe Mulungu wakuonadi . Ife timbakhala mukuphatanizana na Mulungu wakuona — mukuphatanizana na Mwanache Yesu Khristu . Weneyu ndi Mulungu wakuona , pontho moyo okhonda mala . 
62005021	Ananga , chalirani kupembedza mifanikizo . 
63001001	Kubulukira kuna Mkulu wa mpingo — Kwenda kuna mkazi wakusankhulwa na Mulungu na kuna anache a ambafuna ine na mtimanga onsene ale . Si ine ndekha tayu , mbwenye anyakudziwa pyakuonadi onsene ambakufunani , 
63001002	thangwi pyakuonadi pimbakhala muna ife , pontho pinadzakhala na ife kwenda na kwenda . 
63001003	Kukoma mtima , nsisi na mtendere pyakubulukira kuna Mulungu Baba pabodzi na Yesu Khristu , Mwanache , pikhale pyathu mwakuonadi na kufunana . 
63001004	Ndikhali wakukomerwa pyakwanga pidagumana ine kuti ananu anango akuteweza pyakuonadi , ninga montho mudatipangira Baba . 
63001005	Natenepo ndikupempha imwe , mkazi wakusankhulwa na Mulungu , kuti tifunane unango na mwanzache . Matongero anakulemberani inewa si achinchino tayu . Enewa ndi matongero akhali na ife kubulukira pakutoma . 
63001006	Kufunana kunalonga ineku nkhwakuti tikhale akuvera matongero a Mulungu . Matongero ache ninga mwavera imwe kubulukira pakutoma ngakuti monsene mukhale akufunana . 
63001007	Anyakunyengeza anthu azinji , pontho anyakukhonda tawira kuti Yesu Khristu adadza ninga munthu chadichadi , afalikira padziko yonsene yapansi . Munthu wakuchita tenepo ngwakunama , pontho ndi nyamalwa wa Khristu . 
63001008	Onesesani kuti muleke dzataya pidaphatira ife basa pile , mbwenye kuti mudzatambire mfupo wanu wamumphu . 
63001009	Munthu anakhonda thimiza kukhala na chifunziso cha Khristu , mbwenye mbathimizirapo pyachembo , weneyo nkhabe Mulungu tayu . Munthu anathimiza kukhala nacho chifunziso chenechi ana Baba na Mwana ene . 
63001010	Tenepo , ngakhala munthu unango anadza kuna imwe mbakhonda funzisa chifunziso chenechi , lekani kumtambira kumusa kwanu , pontho lekani na kumpasa kwene mwenyikiro . 
63001011	Thangwi nyakumtambira mwadidiyo anadzasanduka mwanzache wakuchita naye pinthu pyakuipa pimbachita iye pile . 
63001012	Ndina pizinji pyakuti ndikupangeni , kwache sinafiina kuti ndichite kupilemba m'kalata tayu . M'mbuto mwache ndikudikhira kudza kwanuko kuti ndidzalonge namwe maso na maso , towera tidzakomerwe monsene mwene . 
63001013	Ana a nanako wakusankhulwac na Mulungu akupereka mwenyikiro kuna imwe . 
64001001	Kubulukira kuna Mkulu wa mpingo — Kwenda kuna shamwalianga wapamtima , Gayo , ambafima ine na mtima wakuonadi ule . 
64001002	Shamwalianga wapamtima , ndimbapemphera kuti pyonsene pikufambire mwadidi , pontho kuti ukhale wakuwanga m'manungo — ninga mumbapidziwira ine kuti moyo wako wauzimu ngwakuwanga . 
64001003	Ndidakomerwa pyakwanga pidafika abale anango achikhristu mbandipanga kukhulupirika kwako kuna pyakuonadi — ninga kuteweza pyakuonadi kumbachita iwe ndzidzi onsene . 
64001004	Nkhabe chinango chakundikomera pikulu kupiringana kuva kuti ananga ambateweza pyakuonadi . Gayo asimbwa
64001005	Shamwali wapamtima ndiwe wakukhulupirika pyakwanga pabasa imbaphatira iwe akhristu anzako podi kwene kuti iwo mbalendo kuna iwe . 
64001006	Iwo adapanga mpingo kuno pya kuafuna kudachita iwe . Uaphedze mwakukomera Mulungu , towera athimize ulendo wawo . 
64001007	Thangwi adalamuka ulendo wawo kuphatira basa Khristu mbakhonda chiphedzo chakubulukira kuna anyakukhonda khala akhristu . 
64001008	Ifembo akhristu tathema kuaphedza anthu enewa , towera tikwate khundu pabasawo inaphatira iwo kuvekesa pyakuonadi . Pya Diotrefe na Demetrio
64001009	Ndidalemba kalata yachigwandira kuna mpingo , mbwenye Diotrefe , nyakuthanda kukhala mkadamu pakati pawo , nkhabe dzavesera pinalonga inepi tayu . 
64001010	Tenepo ndingadza ndinadzakumbusa mabasa onsene ambaphata iye , pinthu pyakuipa pontho tsweda pimbatilongera iye pile . Kwache pimbachita iye si pyokhapyo tayu ; iye ambakhonda kutambira abale achikhristu , pontho podi na anthu ene ambafuna kuatambira ale , iye ambayesa kuabulusa mumpingo . 
64001011	Shamwalianga wapamtima , leka tsanzira pinthu pyakuipa , mbwenye utsanzire pinthu pyadidi . Munthu ambachita pinthu pyadidi , weneyo ngwache wa Mulungu , mbwenye nyakuchita pyakuipa , weneyo hadaone Mulungu tayu . 
64001012	Munthu onsene ambachitira Demetrio umboni wadidi . Na pyakuonadi pene pimbamchitira umboni , na ife enembo tinamchitira umboni , pontho iwe ukupidziwa kuti pinalonga ifepi mphyakuonadi . Mafala akumalisa nawo
64001013	Ndili napyo pizinji pyakukupanga , kwache sinafuna kuti ndichite kupilemba m'kalata tayu . 
64001014	Ndikudikhira kudzakuona chinchino pano , penepo tinadzalonga maso na maso . Mtendere mbukhale nawe . Ashamwali ako akupereka mwenyikiro kuna iwe . Upereke mwenyikiro kuna ashamwali athu onsene na madzinawo . 
64001015	
65001001	Kubulukira kuna ine , Yuda , mbaleache Yakobo , pontho nyabasa wa Yesu Khristu , — Kwenda kuna anthu achemerwa na Mulungu , ambafunwa na Mulungu Baba , mbatchinjirizwa na Yesu Khristu ale . 
65001002	Nsisi , mtendere na kufunana pyakubulukira kuna Mulungu pikhale namwe mwakuinjipa . 
65001003	Ashamwali anga apamtima , podi kwene kuti ine ndidapifuna pyakwanga kukulemberani pya chipulumuso china ife tonsene , kwache mtimanga udandikakamiza kuti ndikuwangiseni mtima kuti mumenye nkhondo yakutchinjiriza chikhulupiro , chidachita Mulungu nyampheraphera kuchipereka kuna anthu ache kabodzi kene basi chile . 
65001004	Thangwi anthu anango okhonda tsalakana pya Mulungu adapita pakati pathupa mwakukhonda dziwika , anthu ale ambapotoza mphangwa za kukoma mtima kwa Mulungu wathu ninga chinthu chakuapasa utumbe wakuchitira pyakuzuda , pontho ngale ambakhonda Yesu Khristu , Mbuyathu pontho Mfumu yekha ene ule . Kalene Malemba adalongeratu pya kutchunyuswa kwatambira iwo . 
65001005	Podi kwene kuti imwe mukupidziwa pyonsenepi , chinchino ndikufuna kukukumbusani mule mudapichita Mbuya a nyampheraphera kupulumusa anthu a ku Israele kabodzi kene basi kubulukira m'dziko ya Iguputo , mbwenye pidamala penepo , iye adavunga anthu adakhonda khulupira ale . 
65001006	Kumbukani angelo ale hadakhutira na utongi ukhadaperekwa kuna iwo ule , mbwenye iwo adasiya mbuto zawo zikhakhala iwo zile : iwo adamangwa na njema kumdima kwenda na kwenda , kule kunaakoya Mulungu kudikhira Nsiku ikulu inafuna iwo dzatchunyuswa . 
65001007	Kumbukani Sodomu na Gomora na maluwani a chifupi ale . Ninga angelo , anthu a m'maluwani enewa akhachita pyakuzuda mbateweza pikhumbo pyakupokanyisana na makhaliro aumunthu ; kutchunyuswa kwawo na moto okhonda mala mphyakucheuza anthu anango onsene . 
65001008	Mbwenye anthu enewa akuchita chibodzibodzi kuteweza ndoto zawo , zile zimbaachitisa kuti adawire manungo awo ; iwo ambalulupisa utongi wa Mulungu mbatikana pyakulengwa pyamoyo pyademelero pya kudzulu . 
65001009	Nee Mikaeli ene , mkadamu wa angelo onsene , adachita penepi tayu . Ndzidzi ukhapokanyana iye na Satana kukanganirana mtembo wa Mose , iye hadawange mtima tayu kulonga na mafala akumtikana nawo kuti akonwa , mbwenye adalonga mbati , " Mbuya mbakusumulule ! " Mbwenye anthu enewa ambalongera pyakuipa pinthu pyonsene pimbakhonda iwo kuvesa ; tenepo pinthu pimbadziwa iwo na nzeru zawo zakubalwa nazo pile , ninga mumbachitira pirombo pyantsanga , mphyonthopyonthopyo pimbaavunga . 
65001010	
65001011	Dzedze kuna anthu enewa . Iwo atsanzira pinthu pidachita Kaini pile . Iwo adawa pikulu ninga mudachitira Balamu , thangwi ya kukhumba kobiri . Iwo agalukira ninga mudachitira Kora , tenepo iwo avungikambo ninga iye . 
65001012	Na lidyo yawo yakusowa nayo manyadzo iwo akhala ninga pyakuswipisa maphwando anu ambachita imwe pabodzi kuonesa kufunana kwanu . Iwo ambatsalakana pyawo pene basi . Iwo akhala ninga makole akugwinywa uku na uku na mphepo , kwache okhonda dzesa mvula . Iwo akhala ninga miti yokhonda bala nsapo , penu ukhale pyawo ndzidzi wache tani ; miti ile yadulwa mitsitsi mbiferatu . 
65001013	Mabasawo akuchitisa manyadzo akhala ninga mapovu akubulukira kuna mabimbi akugoswa pabara . Iwo akhala ninga nyenyezi zakufambafamba , tenepo Mulungu akuakoyera mbuto kumdima wakugoswaletu kwenda na kwenda . 
65001014	Enoki chidzukulu chachinomwe cha Adamu , ule kalene adalongeratu pya anthu enewa mbati , " Mbuya anadzabwera na pikwi pizinji pya angelo ache akuchena
65001015	kudzatonga mseru onsenewo , kuatchunyusa thangwi ya makhaliro awo okhonda tsalakana pya Mulungu adachita iwo , pontho thangwi ya mafala onsene akutikana adamulongera anthu akudawa okhonda tsalakana pya Mulungu ! "
65001016	Anthu enewa ndzidzi onsene kwawo nkhudungunya na kudawisa anzawo ; iwo ambateweza pikhumbo pyawo pyakuipa ; iwo ambatumbama pya okha ene mbalonga pyadidi pya anthu anango , towera aganyali napyo . 
65001017	Kwache , ashamwali anga , kumbukani pidapangwa imwe kalene na anyakutumwa a Mbuyathu Yesu Khristu . 
65001018	Iwo adalonga kuna imwe mbati , " Nsiku yakumalisa ingafika anthu anafuna dzakuselusani anati adze , anthu akuteweza pikhumbo pyawo pyokhonda tsalakana pya Mulungu ale . "
65001019	Anthu enewa ngale ambalamusa magawikano pakati pa anthu , anthu ambateweza pikhumbo pya anthu a padziko yapansi , anthu akusowa Mzimu Wakuchena ale . 
65001020	Mbwenye imwe , ashamwali anga , thimizani kukhazikisa moyo wanu pamaziko a chikhulupiro chanu chakupambulikaletuchi . Pempherani na mphamvu ya Mzimu Wakuchena , 
65001021	pontho khalani mukukufunani kwa Mulungu ndzidzi unadikhira imwe Mbuyathu Yesu Khristu kuti akupaseni moyo okhonda mala na kukoma kwache mtima . 
65001022	Verani nsisi anthu akupenuka ale ;
65001023	pulumusani anthu anango pakuaphula pamoto ; onesani nsisi kuna anango , kwache mupichite mwamantha , mbwenye muzondane na nguwo zawo zene , zile pyaipiswa thangwi ya pikhumbo pyawo pyakuipa . 
65001024	Kuna iye ule anakwanisa kukuchitani kuti muleke kugwa , pontho kukufikisani kuna demelero yache akusowa chinthu chakukupokanyisani , pontho akukomerwa pikulu —
65001025	kuna Mulungu mbodzi basi , Nyankhombo wathu , kukhale demelero , ufumu , mphamvu na utongi kudzera muna Yesu Khristu Mbuyathu , kutomera pakutomaletu , lero , pontho kwenda na kwenda ! Ameni . 
66001001	Bukhu yeneyi ikulonga pya chidziwiso chidalonga Yesu Khristu pile . Mulungu adampasa chidziwiso chenechi kuti aonese anyabasache pinthu pyathema kuchitika chinchino pano . Khristu adaonesa nyabasache Yohani pinthu penepi kudzera muna mngelo wache adatuma iye ule . 
66001002	Yohani alonga pyonsene pidaona iye mbachitira umboni mafala a Mulungu na pyakuonadi pidatchulula Yesu Khristu . 
66001003	Ngwakutsanzaya munthu anawerenga bukhu yeneyi , pontho ngakutsanzaya ale anavera mafala a mphangwa zauprofeti m'bukhumu mbaakoya mumtima mwawo ! Thangwi ndzidzi wakuti pyonsenepi pichitike uli chifupi kudza . 
66001004	Kubulukira kuna ine Yohani — Kwenda kuna mipingo minomwe m'nthemba ya Asia . Kuna imwe kukhale mtendere na kukoma mtima pyakubulukira kuna Mulungu , ule alipo chinchino , akhalipo kale , pontho anadzakhalapo kwenda na kwenda , pontho pyakubulukira kuna mizimu minomwe yakukhala pamaso pampando wache wachifumu , 
66001005	pontho pyakubulukira kuna Yesu Khristu , mboni yakukhulupirika , nyakutoma kulamuka kuimfa , pontho mfumu wa mafumu onsene a padziko yapansi ule . Iye ambatifuna , tenepo na imfache ya pamtanda ninga nsembe , iye adatisudzula kuna pyakudawa pyathu . 
66001006	Iye adatisanduza kukhala dzinza yachifumu , pontho anyansembe kuti tiphatire basa Babache Mulungu . Kuna Yesu Khristu kukhale demelero na mphamvu kwenda na kwenda ! Ameni . 
66001007	Ngayang'anani , iye akudza pamakole ! Munthu onsene anadzamuona . Podi na adamlasa ene ale anadzamuona . Anthu a madzinza onsene a padziko yapansi anadzalira thangwi ya iye . Pilekeni pikhale tenepo ! Ameni . 
66001008	Mbuya Mulungu Wamphamvu zonsene , ule alipo chinchino , akhalipo kale , pontho anadzakhalapo kwenda na kwenda alonga mbati , " Ine ndine nyakutoma , pontho nyakumalisa . "
66001009	Ine ndine Yohani , mbaleanu , pontho mwanzanu wakukwata naye khundu m'nyatwa , mu Ufumu , na mukupirira mwakufulika , ninga nyakutewera Yesu . Ndidaponywa pantchuwa ya Patimo thangwi ndikhalalika mafala a Mulungu na pyakuonadi pidatchulula Yesu . 
66001010	Pansiku ya Mbuya ndidagudumirwa na Mzimu Wakuchena , tenepo ndidava kunduli kwanga fala yamphamvu ninga kulira kwa ngoma . 
66001011	Fala ile idaveka kuti , " Lemba mumpukutu pinaona iwe mbuutumize kuna mipingo minomwe : Mpingo wa ku Efeso , wa ku Simirina , wa ku Perigamu , wa ku Tiatira , wa ku Saridi , wa ku Filadelifia , na wa ku Laodikea . "
66001012	Pidazungunuka ine kuti ndione ule akhalonga na ine , ndidaona pyakuikhirapo nyale pinomwe pya golidi . 
66001013	Pakati pa nyale zile ndidaona unango wakukhala ninga munthu . Iye adavala mkanjo wakufika kumanyalo , pagangafuwa pachembo adamangapo na bande ya golidi . 
66001014	Tsitsi yache ikhali ninga ubweya wakuchena wa bira , penu ninga matalala . Maso ache akhayerima ninga malulume a moto ;
66001015	manyalo ache akhayetima ninga utale wakunyunguluswa m'dzenje ya moto . Falache ikhatitima ninga madzi mazinji . 
66001016	M'dzanjache yamadyo adaphatira nyenyezi zinomwe . M'kanwa mwache mudabuluka talasada yakutwa uku na uku . Nkhope yache ikhayetima ninga kugaka kwa dzuwa masikati . 
66001017	Pidamuona ine , ndidagwa pansi pamanyalo ache ninga munthu wakufa . Mbwenye iye adandisanjika dzanjache yamadyo mbandipanga mbati , " Leka gopa ! Nyakutoma , pontho nyakumalisa ndine pano . 
66001018	Ana moyo ule ndine pano ! Ine ndikhali wakufa , mbwenye chinchino ndina moyo kwenda na kwenda . Imfa na dziko ya anthu akufa a ene pili pansi pa utongi wanga . 
66001019	Tenepo , lemba pyaona iwepi , pinthu pinachitika ndzidzi uno na pile pene pinafuna dzachitika m'tsogolo muno . 
66001020	Pyakubisika pya nyenyezi zinomwe zaona iwe m'dzanjanga yamadyo , na pyakuikhirapo nyale pinomwe pya golidi pile pikulonga tenepa : nyenyezi zinomwe zile ndi angelo a mipingo minomwe , pyakuikhirapo nyalembo pinomwe pile ndi mipingo minomweyo . 
66002001	" Kuna mngelo wa mpingo wa ku Efeso umulembere kuti : " Mafala akubulukira kuna ule anaphatira nyenyezi zinomwe kudzanjache yamadyo mbafamba pakati pa pyakuikhirapo nyale pinomwe pya golidi mbawa :
66002002	Mabasako onsene ndimbaadziwa ; ndimbapidziwa kuti udaphata basa mwakuwangisa mbaupirira pikulu . Ndimbapidziwa pontho kuti iwe nkhabe yang'ana kwene anthu akuipa tayu . Anthu ambapiyesa okha ene kuti mbanyakutumwa , kwache iwo si anyakutumwa tayu , udaayesa mbuona kuti mbakunama . 
66002003	Iwe ndiwe wakupirira , udabonera pyakwanga thangwi yakundiphatira basa , pontho iwe hudatope tayu . 
66002004	Kwache chinthu chinafuna ine kukupokanya nacho ntchichi : chinchino iwe nkhabe kundifuna ninga mukhachitira iwe pakutoma pale tayu . 
66002005	Nyerezeratu mphapo kwagwera iwe . Leka pyakudawa pyako mbuphate pontho pikhaphata iwe pakutoma pile . Ungakhonda leka pyakudawa pyako ndinadza mbandidzabulusa chakuikhirapo nyale chako pambuto pache . 
66002006	Chimbakomera iwembo ntchakuti umbazonda pinthu pimbachita Anikolai pile ninga mumbapizondera inembo . 
66002007	" Ule ana makutu akuva , mbave pinalonga Mzimu Wakuchena kuna mipingopi ! " Nyakukunda ndinadzampasa utongi wakudya nsapo za muti wakupasa moyo ule uli m'munda mwa Mulungu . 
66002008	" Kuna mngelo wa mpingo wa ku Simirina umulembere kuti : " Mafala akubulukira kuna nyakutoma pontho nyakumalisa , ule adafa mbakhala pontho na moyo mbawa :
66002009	nyatwa zako ndimbazidziwa , pontho kutcherenga kwako ndimbakudziwa — kwache ndiwedi nyakufuma ! Pyakuipa pimbakulongera anthu ambapiyesa kuti mba Yuda ale , kwache si Ayuda tayu , ndimbapidziwa ; iwo ngam'gulu ya Satana . 
66002010	Leka chita mantha na nyatwa zinafuna iwe kuona chinchinozi . Vesera kuno ! Satana anadzayesa anango a iwe pakukuponyani m'perezo mbaudzasanyika nsiku khumi . Khala wakukhulupirika kuna ine , podi na kufa kwene , tenepo ndinadzakupasa moyo ninga mrupo wakuonesa kukunda kwako . 
66002011	" Ule ana makutu akuva , mbave pinalonga Mzimu Wakuchena kuna mipingopi ! " Anyakukunda nkhabe dzakuwazwa na imfa yachiwiri tayu . 
66002012	" Kuna mngelo wa mpingo wa ku Perigamu umulembere kuti : " Mafala akubulukira kuna nyakukhala na talasada yakutwa uku na uku mbawa :
66002013	Ndimbapidziwa kuti kumbakhala iwe ndiye kuna mpando wachifumu wa Satana . Iwe wakhala wakukhulupirika kuna ine mbaukhonda kutaya chikhulupiro chako podi na pandzidzi wa Antipasi , mboni yanga yakukhulupirika . Iye adapherwa kuna iwe makako , kumbakhala Satana kule . 
66002014	Mbwenye pana pinthu pingasi pinafuna ine kukupokanya napyo : kuna iweko kuna anthu anango ale ambateweza chifunziso cha Balamu , ule adafunzisa Balaki kudachitisa Alsraele kudawa pakuanyengerera kuti adye kudya kwakuperekwa nsembe kuna mifanikizo , pontho kuchita pyakuzuda . 
66002015	Ntchibodzibodzi pakati pako pana anthu anango ale ambateweza chifunziso cha Anikolai . 
66002016	Natenepo leka pyakudawa pyako . Ungakhonda leka pyakudawa pyako ndinati ndidze kuna iwe chinchino pano mbandidzachita nkhondo na anthu enewa na talasada yakubuluka m'kanwa mwanga . 
66002017	" Ule ana makutu akuva , mbave pinalonga Mzimu Wakuchena kuna mipingopi ! " Kuna anyakukunda ndinadzaadyesa mana akubisika . Ndinadzapereka pontho kuna munthu onsene wa iwo mwala wakuchena wakulembwa dzina yachinchino , ile yakuti nkhabe kuidziwa munthu na mbodzi ene tayu , kupambula nyakuitambira yekha basi !
66002018	" Kuna mngelo wa mpingo wa ku Tiatira umulembere kuti : " Mafala akubulukira kuna Mwana Mulungu , ule maso ache ngakuyerima ninga malulume a moto , pontho manyalo ache ngakuyetima ninga utale mbawa :
66002019	Mabasako onsene ndimbaadziwa . Kuafuna kwako anango , kukhulupirika kwako , kuphata kwako basa ya Mulungu , na kupirira kwako kwene ndimbapidziwa . Ndimbapidziwa chinchino ukuphata basa kupiringana pakutoma pale . 
66002020	Kwache chinthu chinafuna ine kukupokanya nacho ntchichi : iwe umbayang'ana kwene mkazi wakuchemerwa Yezebele , ule ambapilonga kuti ndi mprofeti . Na chifunziso chache iye ambanyengeza anyabasanga mbaafunzisa kuti achite pinthu pyakuzuda mbadya kudya kwakuperekwa nsembe kuna mifanikizo . 
66002021	Mkazi weneyu ndidampasa ndzidzi wakuti aleke pyakudawa pyache , kwache iye hadafune kuleka chita pyakuzuda pyachepyo tayu . 
66002022	Natenepo ndinadzamchitisa kugona pabonde na utenda ukulu mbandidzaonesa nyatwa ikulu kuna ale akhachita naye pyauputa angakhonda leka pyakudawika pikhachita iwo na iye pile . 
66002023	Ndinadzapha anyakutewerache , penepo mipingo yonsene inadzapidziwa kuti ine ndine nyakudziwa manyerezero awo na pikhumbo pyawo . Ndinadzapagali munthu onsene muna iwe pyakuthemerana na mabasache . 
66002024	" Mbwenye anango monsenene a mumpingo wa ku Tiatira hamudateweza chifunziso chakuipachi tayu ; mbamukhonda kufiinzambo pimbalonga iwo kuti ' mphinthu pyakuzika pyakubisika pya Satana . ' Sinakuthimizirani mitolo inango padzulu pa yeneyi tayu , 
66002025	mbwenye imwe muphatise pidafunza imwe , kufikirana ndidzabwere . 
66002026	Kuna nyakukunda ule ambachita pinafuna ine mpakana kumamalisiro ndinadzampasa utongi pa anthu a madzinza onsene , 
66002027	utongi ule udatambira ine kubulukira kuna Baba . Iwo anadzaatonga na mthondodzo wa utale mbadzaaswa ninga nkhali
66002028	mbandidzaapasa nthanda . 
66002029	" Ule ana makutu akuva , mbave pinalonga Mzimu Wakuchena kuna mipingopi !
66003001	" Kuna mngelo wa mpingo wa ku Saridi umulembere kuti : " Mafala akubulukira kuna nyakukhala na mizimu minomwe ya Mulungu pontho na nyenyezi zinomwe ule mbawa : Mabasako onsene ndimbaadziwa . Ndimbadziwa kuti una mbiri yakuti una moyo , kwache ndiwe wakufa . 
66003002	Lamuka uwangise pyakusala , pile pili chifupi kufa . Thangwi ndaona kuti mabasako hadamalisike pamaso pa Mulungu wanga tayu . 
66003003	Kumbuka pidafunziswa na pidava iwe ; upivere mbauleka pyakudawa pyako . Ungakhonda kulamuka , ndinadzakudzera ninga mbava , iwe mbudzakhonda dziwa na ndzidzi wache ene unafuna kudza ine . 
66003004	Mbwenye iwe una anthu pang'ono ku Saridiko , ale hadaswipise nguwo zawo na pyakudawa tayu . Munadzafamba na ine akuvala nguwo zakuchena thangwi mwathema kuchita tenepo . 
66003005	Nyakukunda anadzavazikwa pyakuchena ninga tenepa . Ine nkhabe dzafudza madzinawo m'bukhu ya moyo tayu . Ndinadzapilonga pakwecha pamaso pa Babanga na angelo ache ene kuti anthu enewa nganga . 
66003006	" Ule ana makutu akuva , mbave pinalonga Mzimu Wakuchena kuna mipingopi !
66003007	" Kuna mngelo wa mpingo wa ku Filadelifia umulembere kuti : " Mafala akubulukira kuna nyakuchena na nyakuonadi , ule ana mfungulo , pontho ukhali wa Davite . Angafungula msuwo , nkhabe mbodzi anakwanisa kuufunga tayu . Angaufunga , nkhabe mbodzi anakwanisa kuufungula tayu mbawa :
66003008	Pimbachita iwe ndimbapidziwa . Ndimbapidziwa kuti una mphamvu zakuchepa , kwache wateweza chifunziso changa mbukhala wakukhulupirika kuna ine . Ndafungula pamaso pako msuwo wakuchimwanika kufiingwa na munthu na mbodzi ene . 
66003009	Kulonga pya gulu ya Satana , anyakunama ale , ambalonga kuti mba Ayuda , kwache iwo si Ayuda tayu , ndinadzaadzesa kuna iwe mbadzalamba pamaso pako . Iwo onsene anadzapidziwa kuti ine ndimbakufunadi . 
66003010	Podi iwe wakoya matongero anga akuti upirire , inembo ndinadzakukoya mwadidi ndzidzi wa nyatwa unafuna kudza padziko yonsene yapansi dzayesa anthu onsene akukhala mwenemo . 
66003011	Ndikudza chinchino pano . Koya mwadidi pina iwe towera paleke khala mbodzi wakudzakubera mfupo wakuonesa kukunda kwako . 
66003012	Nyakukunda ndinadzamchitisa kukhala mzati m'Nyumba ya Mulungu wanga , iyembo nkhabe dzabulukamo tayu . Pana iye ndinadzalembapo dzina ya Mulungu wanga na dzina ya Mzinda wa Mulungu wanga , ule ndi Yerusalemu wachinchino wakutchitha kubulukira kudzulu kuna Mulungu wanga . Ndinadzalemba pontho dzinanga yachinchino pana iye . 
66003013	" Ule ana makutu akuva , mbave pinalonga Mzimu Wakuchena kuna mipingopi !
66003014	" Kuna mngelo wa mpingo wa ku Laodikea umulembere kuti : " Mafala akubulukira kuna nyakuchemerwa Ameni , ule ndi mboni yakukhulupirika na yakuonadi , pontho ndi phata ya pyonsene pidalenga Mulungu mbawa :
66003015	Mabasako ndikuadziwa . Ndikupidziwa kuti si iwe wakutonthola penu wakupisa tayu . Mbudakhala wakutonthola penu wakupisa mbapidakhala pyadidi . 
66003016	Ndinati ndikuphule m'kanwa mwanga thangwi ndiwe wabebebe basi , mbukhonda khala wakutonthola penu wakupisa . 
66003017	Iwe umbalonga kuti , ' Ndine wakufuma ; ndina pinthu pizinji , pontho ine nkhabe sowa chinthu tayu . ' Kwache iwe nkhabe dziwa tayu kuti ndiwe wadzedze na wakutsukwalisa ! Ndiwe wakutcherenga , boliboli pontho wachipezipezi . 
66003018	Ndikukupanga kuti ugule kuna ine golidi wakucheneswa na moto , towera ukhale wakufuma . Ugule pontho nguwo zakuchena kuna ine kuti uvale mbubisa upezi wakupasa manyadzo una iwewu . Ugule pontho kuna ine mtombwe wa m'maso towera ukwanise kuona . 
66003019	Anthu onsene a pamtima panga ndimbaalongera mbandiatchunyusa . Tenepo uleke pyakudawa pyako kubulukira pansi pa mtimako . 
66003020	Yang'ana ! Ndaimira pamsuwo pano kudidimiza . Ngakhala unango anava falanga mbafungula msuwo , ine ndinadzapita mwenemo mbandidya naye pabodzi iyembo mbadya na ine . 
66003021	Kuna nyakukunda ndinadzampasambo utongi kudzakhala chifupi na ine pampando wanga wachifumu , ninga kukunda kudachita ine mbandikhala chifupi na Baba pampando wache wachifumu . 
66003022	" Ule ana makutu akuva , mbave pinalonga Mzimu Wakuchena kuna mipingopi ! "
66004001	Kubuluka penepa ndidaona masomphenya mbandiona msuwo wakufunguka kudzulu . Fala idava ine pakutoma pale kulonga na ine ninga kulira kwa ngoma ile , idaveka pontho kuti , " Bwera kudzulu kuno . Ndinadzakuonesa pinafuna dzachitika , penepi pingamala . "
66004002	Kabodzinakabodzi ndidagudumirwa na Mzimu Wakuchena , tenepo ndidaona mpando wachifumu kudzulu wakukhalirwa na munthu . 
66004003	Nyakukhala pampando ule akhali na makhaliro akuyetima ninga miyala yakudula yakuchemerwa yasipi na korinali . Mpando wachifumu ule udazungulirwa na taleza wakuoneka ninga mwala wakuyetimira wakuchemerwa samarada . 
66004004	Kuzungulira mpando wachifumu onthowo pakhali mipando inango yachifumu makumawiri na minayi . Pamipando pale padakhalirwa na akuluakulu makumawiri na anayi . Iwo adavala nguwo zakuchena na pipewu pyachifiimu pya golidi mumsolo mwawo . 
66004005	Kubulukira kumpando wachifumu ule mukhabuluka kuchetuma kwa njazi , pontho mungu na kuguma kwa chiphaliwali . Patsogolo pa mpando wachifumu ule pakhali ntsakali zinomwe , zile ndi mizimu minomwe ya Mulungu . 
66004006	Patsogolo pa mpando wachifumu ponthopo pakhaoneka ninga pakhali nyanza yakuoneka ninga gilazi yakuyetima ninga mwala wakuchemerwa khulustali . Kuzungulira mpando wachifumu pale , pakati na pakati kukhundu zache zinayi , pakhali pyakulengwa pyamoyo pinayi pyakukhala na maso uku na uku , kutsogolo na kunduli kwene . 
66004007	Chakutoma chidaoneka ninga nkhalamu , chachiwiri chidaoneka ninga ng'ombe imuna , chachitatu chikhali na nkhope ninga ya munthu ; pontho chachinayi chidaoneka ninga gokomola wakumbuluka . 
66004008	Pyakulengwa pyamoyo pinayipi chibodzichibodzi pikhali na maphaphido matanthatu , pontho maphaphidowo adadzala na maso kunja na m'bwalo mwene . Mosiku na masikati ipyo pimbaimba mwakukhonda lekeza kuti , " Wakuchena , wakuchena , wakuchena ndi Mbuya Mulungu Wamphamvu zonsene , ule akhalipo kale , alipo chinchino , pontho anadzakhalapo kwenda na kwenda . "
66004009	Ndzidzi onsene ukhapereka pyakulengwa pyamoyo pinayi pile demelero , chilemedzo na takhuta kuna nyakukhala pampando wachifumu , ule ana moyo kwenda na kwenda , 
66004010	akuluakulu makumawiri na anayi ale akhapiponya pansi patsogolo pa nyakukhala pampando wachifumu ule mbampembedza iye wakukhala na moyo kwenda na kwenda ule . Iwo ambaponya pansi pipewu pyawo pyachifumu patsogolo pampando wachifiimu ule mbalonga mbati , 
66004011	" Mbuya Mulungu wathu ! Ndimwe wakuthema kutambira demelero , chilemedzo na mphamvu . Thangwi ndimwe mudalenga pinthu pyonsene , pontho na kufuna kwanu pyonsene pidalengwa mbapikhalapo . "
66005001	Ndidaona mpukutu kudzanja yamadyo ya nyakukhala pampando wachifumu ule . Mpukutu ule ukhali na pyakulembwa khundu zonsene ziwiri mbumyatirirwa na pyakumyatira pinomwe . 
66005002	Ndidaona mngelo wamphamvu akuvunza mwakugaluza fala mbati , " Mbani athema kukanandula pyakumyatira kufungula mpukutuwu ? "
66005003	Mbwenye kudzulu , penu padziko yapansi na dziko ya pansi pamataka pakhali nkhabe munthu na mbodzi ene wakukwanisa kufungula mpukutu ule mbayang'ana m'bwalo mwache tayu . 
66005004	Ndidalira pikulu pene thangwi pakhali nkhabe munthu na mbodzi ene wakuthema kufungula mpukutu ule mbayang'ana m'bwalo mwache . 
66005005	Natenepo mbodzi wa akuluakulu ale adalonga kuna ine mbati , " Leka kulira . Yang'ana ! Nkhalamu yakubulukira kudzinza ya Yuda , Chidzukulu cha Davite , nyakukunda ule , ndiye anakwanisa kukanandula pyakumyatira pinomwepi mbafungula mpukutuwo . "
66005006	Penepo ndidaona Mwanabira aimira pakati na pakati pampando wachifumu wakuzungulirwa na pyakulengwa pyamoyo pinayi pontho na akuluakulu . Mwanabira adaoneka ninga akhadaphiwa . Akhali na nyanga zinomwe , pontho maso manomwe , yeneyi ndi mizimu minomwe ya Mulungu yakutumizwa padziko yonsene yapansi . 
66005007	Mwanabira adenda mbakakwata mpukutu ukhali m'dzanja yamadyo ya nyakukhala pampando wachifumu ule . 
66005008	Pidachita iye tenepo , pyakulengwa pyamoyo pinayi pile pabodzi na akuluakulu makumawiri na anayi ale adalamba pamaso pa Mwanabira . Onsene akhali na nyakatangale na ndilo za golidi zakudzala na pyakununkhira , pile nkhupemphera kwa anthu a Mulungu . 
66005009	Iwo adaimba nyimbo yachinchino mbati , " Ndimwe mwathema kukwata mpukutu mbamukanandula pyakumyatira pyache kuufungula . Thangwi imwe mudaphiwa , tenepo na imfanu ninga nsembe mudagulira Mulungu anthu a madzinza , malongero , madziko na mitundu yonsene . 
66005010	Imwe mwaachitisa kukhala dzinza yachifumu , pontho anyansembe kuphatira basa Mulungu wathu , pontho iwo anadzatonga padziko yapansi . "
66005011	Ndidayang'ana pontho mbandiva angelo pikwipikwi , chimwinji chokhonda lengeseka ! Iwo adaimira mwakuzungulira mpando wachifumu , pyakulengwa pyamoyo pinayi pile na akuluakulu ale
66005012	mbaimba mwakugaluza fala mbati , " Mwanabira akhadaphiwa ule athema kutambira mphamvu , mfuma , nzeru , mboko , chilemedzo , demelero na ukulu ! "
66005013	Penepo ndidava pyakulengwa pyonsene pyakudzulu , pya dziko yapansi , pya dziko ya pansi pamataka na pya m'bara — pyakulengwa pyonsene pyamoyo pikhaimba kuti : " Kuna nyakukhala pampando wachifumu , pontho na kuna Mwanabira kukhale ukulu , chilemedzo , demelero na mphamvu kwenda na kwenda ! "
66005014	Pyakulengwa pyamoyo pinayi pile pidatawira kuti , " Ameni ! " Penepo akuluakulu ale adalamba mbapembedza . 
66006001	Tenepo ndidaona Mwanabira akukanandula chakumyatira chakutoma , pontho ndidava fala ya chibodzi cha pyakulengwa pyamoyo pinayi pile kulonga ninga chiphaliwali kuti , " Bwera ! "
66006002	Ndidayang'ana mbandionapo kavalo wakuchena . Nyakupakira kavalo ule akhaphatira uta . Iye adapaswa chipewu chachifumu , tenepo adabuluka mbaenda ninga nyakukunda kwenda kakunda . 
66006003	Kubuluka penepo Mwanabira adakanandula chakumyatira chachiwiri ; ndidava chakulengwa chamoyo chachiwiri kulonga kuti , " Bwera ! "
66006004	Kavalo unango adabuluka , weneyu akhali wakufira . Nyakupakira kavalo weneyu adapaswa mphamvu zakubulusa mtendere padziko yapansi , towera anthu achekane . Iye adapaswa talasada ikulu . 
66006005	Tenepo Mwanabira adakanandula chakumyatira chachitatu ; penepo ndidava chakulengwa chamoyo chachitatu chile kulonga kuti , " Bwera ! " Ndidayang'ana mbandiona kavalo wakuswipa . Nyakumpakira adaphatira mdida wakuyesera kulemera kwa pinthu m'manja mwache . 
66006006	Ndidava chinango chakuveka ninga fala pakati pa pyakulengwa pyamoyo pinayi pile kulonga kuti , " Mdida ubodzi wa tirigu ngwakupagalwi munthu angaphata basa pansiku , pontho midida mitatu ya barele njakupagalwi munthu angaphata basa pansiku , kwache lekani vunga mafuta aolivi na vinyu ! "
66006007	Pidakanandula Mwanabira chakumyatira chinayi ndidava fala ya chakulengwa chamoyo chachinayi chile kulonga kuti , " Bwera ! "
66006008	Ndidayang'ana mbandiona kavalo wakuchenerera . Nyakumpakira dzinache akhali imfa , pontho m'nduli mwache akhatewerwa na Hade . Onsene uwiriawo adapaswa utongi pa khundu ibodzi mwa makhundu manayi a padziko yapansi kuti aphe anthu na nkhondo , njala , mliri , pontho na nyama zantsanga . 
66006009	Pidakanandula Mwanabira chakumyatira chachishanu ndidaona mizimu ya anthu kunsi kwa guwa ya nsembe , ale adaphiwa thangwi ya kulalika mafala a Mulungu pontho na umboni udachita iwo . 
66006010	Iwo adakhuwa mwakugaluza fala mbati , " Mbuya Wamphamvu zonsene , wakuchena na wakuonadi ! Munadikhira kufikirana lini kukhonda tonga mseru anthu akukhala pansi pano kubwezera chiropa chathu ? "
66006011	Penepo munthu onsene wa iwo adapaswa mkanjo wakuchena mbapangwa kuti abange puma pang'ono kufikirana konta yamumphu ya anyabasa anzawo na abale ale adathema kuphiwa ninga iwo ikwane . 
66006012	Tenepo ndidaona Mwanabira akukanandula chakumyatira chachitanthatu . Chiteketeke chikulu chidachitika . Dzuwa idasanduka yakuswipa ninga nguwo yalopa , pontho mwezi udasanduka wakufira monsene mwene ninga chiropa . 
66006013	Nyenyezi zonsene zakuthambo zidatchodoka mbazigwa pansi ninga kutchodoka kumbachita nkhuyu ziwisi muti ungatekenyeka na mphepo ikulu . 
66006014	Thambo idakununduka ninga kufunywa kwa mpukutu . Mapiri na ntchuwa pidabuluka m'mbuto mwapyo . 
66006015	Kubuluka penepo mafumu a padziko yapansi , atongi na akadamu ankhondo , anyakufuma , anyamphamvu na anthu anango onsene , mabitchu na atumbe , adabisala m'madzimba na m'miyala ya m'mapiri . 
66006016	Iwo adakhuwa kuna mapiri na kuna miyala mbati , " Tigwereni mutibise kuti tileke kuoniwa na nyakukhala pampando wachifumu , pontho kuti tibisike gopa ukali wa Mwanabira !
66006017	Thangwi nsiku ya kugoswa ya kutchunyuswa kwawo ili pano , mbani , mphapo , anakwanisa kuwangisira ? "
66007001	Kubuluka penepo ndidaona angelo anayi aimira kunkhomo zinayi za dziko yapansi . Adaphata mphepo zonsene zinayi kuti zileke kumenya dziko yapansi , bara penu pamiti . 
66007002	Ndidaona mngelo unango akudza kubulukira kumabulukiro dzuwa na chidindo cha Mulungu wamoyo . Iye adachemera mwakugaluza fala angelo anayi ale akhadapasa Mulungu mphamvu zakuvunga nazo dziko yapansi na bara . 
66007003	Mngelo ule adalonga mbati , " Lekani vunga dziko yapansi , bara , penu miti kufikirana tidzadinde anyabasa a Mulungu wathu papipumu pawo . "
66007004	Ndidapangwa kuti konta ya anthu adindwa chidindo cha Mulungu papipumu pawo ale ikhali pikwi dzana na makumanayi na pinayi . Akhali akubulukira madzinza onsene khumi na awiri a Israele . 
66007005	
66007006	
66007007	
66007008	
66007009	Kubuluka penepo ndidayang'ana mbandiona mwinji ukulu okhonda lengeseka ; iwo akhali anthu a mitundu yonsene , madziko onsene , madzinza onsene na a pilongero pyonsene . Adaimira patsogolo pampando wachifumu na pa Mwanabira . Iwo adavala mikanjo yakuchena mbaphatira michindu m'manja mwawo . 
66007010	Iwo adakhuwa mwakugaluza fala mbati , " Chipulumuso chimbabulukira kuna Mulungu wathu wakukhala pampando wachifumu na kuna Mwanabira ! "
66007011	Angelo onsene adaimira mwakuzungulira mpando wachifumu , pontho akuluakulu na pyakulengwa pyamoyo pinayi pile , tenepo iwo adalamba patsogolo pampando wachifumu mbapembedza Mulungu
66007012	mbati , " Ameni ! Ukulu , demelero , nzeru , takhuta , chilemedzo , mphamvu na mboko mphya Mulungu wathu kwenda na kwenda ! Ameni ! " Mbodzi wa akuluakulu ale adandivunza mbati , " Anthu avala mikanjo yakuchenawa mbani , pontho akubulukira kupi ? "
66007013	
66007014	Ndidamtawira kuti , " Munapidziwa ndimwe , Mbuya . " Tenepo iye adalonga kuna ine mbati , " Enewa ngale apulumuka kuna kusanyika kukulu kudaona iwo kule . Iwo afula mikanjo yawo mbapichenesa m'chiropa cha Mwanabira . "
66007015	Ndi thangwi yache iwo ali patsogolo pampando wachifumu wa Mulungu mbamtumikira mosiku na masikati m'Nyumba ya Mulungu . Nyakukhala pampando wachifumu ule anadzakhala nawo mbaakoya mwadidi . 
66007016	Iwo nkhabeve dzava njala na nyota tayu . Nee dzuwa , penu mbebe unafuna dzaavula enewa tayu , 
66007017	thangwi Mwanabira wakukhala pakati na pakati pampando wachifumu anadzakhala makabuswawo mbadzaatsogolera kumphuno za madzi akupasa moyo . Mulungu anadzaapukuta misozi yonsene m'maso mwawo . 
66008001	Pidakanandula Mwanabira chakumyatira chachinomwe kudzulu kukhali kumatama chifupi mphindi makumatatu . 
66008002	Tenepo ndidaona angelo anomwe akuimira pamaso pa Mulungu . Iwo adapaswa ngoma zinomwe . 
66008003	Mngelo unango ule akhali na chakufukizira pyakununkhira cha golidi adadza mbaimira paguwa ya nsembe . Iye adapaswa pyakununkhira pizinji kuti athimizire pa kupemphera kwa anthu onsene a Mulungu , nakuti pontho apipereke nsembe paguwa ya golidi ikhali patsogolo pampando wachifumu ile . 
66008004	Utsi wa pyakununkhira pyakuotchiwa udakwira kudzulu pabodzi na kupemphera kwa anthu a Mulungu kubulukira m'manja mwa mngelo wakuimira pamaso pa Mulungu . 
66008005	Tenepo angelo adathukula chakufukizira pyakununkhira mbachidzaza na moto wakubulukira paguwa mbachiponyera padziko yapansi . Penepo pakhali mungu na kuguma kwa chiphaliwali , kuchetuma kwa njazi na chiteketeke . 
66008006	Tenepo angelo anomwe akhali na ngoma zinomwe ale adasasanyika kuti azilize . 
66008007	Mngelo wakutoma adaliza ngomache . Tenepo padadza matalala na moto wakuvungazikana na chiropa mbapiponyerwa padziko yapansi . Khundu ibodzi ya makhundu matatu a dziko yapansi idapiswa , konta ibodzi ya makonta matatu a miti idapiswa , na mpovu ene udapiswambo . 
66008008	Tenepo mngelo wachiwiri adalizambo ngomache . Chinthu chinango chakuoneka ninga phiri ikulu yakuyerima moto chidaponywa m'bara . Khundu ibodzi ya makhundu matatu a bara idasanduka chiropa , 
66008009	konta ibodzi ya makonta matatu a pinthu pyamoyo pya m'bara pidafa , pontho konta ibodzi ya makonta matatu a miyadiya mikulumikulu idavungika . 
66008010	Tenepo mngelo wachitatu adaliza ngomache . Kubulukira kudzulu nyenyezi ikulu yakugaka ninga ntsakali idagwera pakhundu ibodzi ya makhundu matatu a mikulo na mphuno za madzi . 
66008011	Dzina ya nyenyezi yeneyi ndi Kuwawa . Khundu ibodzi ya makhundu matatu a madzi ale adawawa , pontho anthu azinji adafa pidamwa iwo madzi enewo thangwi akhadasanduka akuwawa . 
66008012	Tenepo mngelo wachinayi adaliza ngomache . Khundu ibodzi ya makhundu matatu a dzuwa , mwezi na ya nyenyezi zidamenywa , natenepo khundu ibodzi ya makhundu matatu a pyonsenepyo pidaswipa ; khundu yachitatu ya masikati na khundu yachitatu ya mosiku pakhali nkhabe cheza . 
66008013	Tenepo ndidayang'ana mbandiona gokomola akumbuluka kutali chidzuludzulu mbandimva akulonga mwakugaluza fala kuti , " Dzedze ! Dzedze ! Dzedze kuna anthu akukhala padziko yapansi , thangwi ya kulira kwa ngoma zinango zitatu zathema kuliza angelo anango atatu ale ! "
66009001	Tenepo mngelo wachishanu adaliza ngomache . Ndidaona nyenyezi , ile ikhadagwa padziko yapansi , tenepo idapaswa mfungulo wakufungula nawo Chiphompho chikulu .
66009002	Nyenyezi ile idafungula chiphompho chikulu chile , tenepo utsi udabuluka kweneko ninga utsi wakubulukira kudzenje ikulu yakunyungulusira utale . Dzuwa na thambo pidaswipiswa na utsi wakubulukira kuchiphompho chikuluchi . 
66009003	Nyadzombe adabuluka muutsi mule mbaphamira padziko yapansi . Nyadzombe weneyu adapaswa mphamvu sasawa na mphamvu za akong'a
66009004	mbapangwa kuti aleke vunga miti penu udzu na mbewu zinango zene tayu , mbwenye akwanise kuboneresa anthu akusowa chidindo cha Mulungu papipumu pawo . 
66009005	Nyadzombe hadatawiriswe kupha anthu ale tayu , mbwenye kuasanyisa miyezi mishanu . Kuva kwache kupha kwakhala ninga kupha kumbava munthu angalumwa na kong'a . 
66009006	Nsiku zenezo iwo anadzasakasaka imfa , kwache nkhabe dzaigumana tayu . Anadzafuna kuti afe , mbwenye imfa inadzaathawa . 
66009007	Nyadzombe weneyu akhaoneka ninga akavalo akusasanyika kamenya nkhondo . Pamsolo pache pakhali pinthu pyakuoneka ninga pipewu pyachifiimu pya golidi , nkhope yache mbikhala ninga nkhope za anthu . 
66009008	Tsitsi yache ikhali ninga tsitsi ya akazi , mano ache akhali ninga mano a nkhalamu . 
66009009	Anyakaditi ache adagudumirwa na chinthu chakuoneka ninga mayala a utale akutchinjiriza nawo panyakaditi . Mungu wakubuluka m'maphaphido mwache ukhaveka ninga mungu wa akavalo azinji akuthamangira kunkhondo . 
66009010	Nyadzombeyi akhali na michira na mbolera ninga ya akong'a . Mphamvu yakukuwaza nayo anthu miyezi mishanu ikhali kumichirache . 
66009011	Iye ana mfumu wakuatonga , ule ndi mngelo wakutonga chiphompho chikulu . M'Chiheberi dzinache ndi Abadoni ; m'Chigriki dzinache ndi Apolioni kulonga kuti Nyakuvunga . 
66009012	Dzedze yakutoma yagwanda , kwache pasala awiri kuti adze . 
66009013	Tenepo mngelo wachitanthatu adaliza ngomache . Ndidava fala yakubulukira kunkhomo zinayi za guwa yansembe ya golidi ikhali pamaso pa Mulungu ile . 
66009014	Fala idalonga kuna mngelo wachitanthatu ule kuti , " Sudzula angelo anayi amangwa pamkulo ukulu wa Firate ! "
66009015	Angelo anayi adasudzulwa ; iwo adasasanyika kale kuti aphe konta ibodzi ya makonta matatu a anthu a padziko yapansi paora yonthoyonthoyi ya nsiku yonthoyo ya mwezi onthowo na chaka chonthochi . 
66009016	Ndidapangwa konta ya anyankhondo akupakira akavalo ale kuti akhalipo chikwi cha pikwi madzana mawiri . 
66009017	M'masomphenya mwanga ndidaona akavalo na anyakuapakirache . Iwo akhali na mayala a utale akutchinjiriza nawo pagangafuwa pawo akufira ninga moto , a choza ninga thambo , na akhare ninga sulufule . Misolo ya akavalo ikhali ninga nkhalamu , pontho m'kanwa mwawo mudabuluka moto , utsi na sulufule . 
66009018	Konta ibodzi mwa makonta matatu a anthu a padziko yapansi adaphiwa na miliri mitatuyi : moto , utsi na sulufule wakubulukira m'kanwa mwa akavalo . 
66009019	Thangwi mphamvu ya akavalo ili m'kanwa mwawo na kumichira kwa wo . Michirawo ikhali na misolo ninga wa nyoka mbaiphatisa basa kukuwaza nayo anthu . 
66009020	Anthu anango onsene a padziko yapansi , ale adasala okhonda phiwa na miliri ile , hadaleke pyakudawa pyawo pakupembedza pidasasanya iwo na manjawo tayu . Iwo hadaleke kupembedza mizimu yakuipa , pontho mifanikizo ya golidi , siliva , mkuwa , miyala na miti , pinthu pile nkhabe kwanisa kuona , kuva penu kufamba tayu . 
66009021	Iwo hadaleke pyakudawa pyawo kuchita pyaupandu , pyamatsenga , pyakuzuda na kuba tayu . 
66010001	Tenepo ndidaona mngelo unango wamphamvu akutchitha kubulukira kudzulu . Iye adakukutizwa na makole , taleza mbazungulira kumsolo kwache ; nkhope yache ikhali ninga dzuwa , pontho miyendo yache ikhali ninga mizati ya moto . 
66010002	Iye adaphatira mpukutu ung'ono wakufungula m'manja mwache . Adapondesa dzinyalo yache yamadyo pabara mbapondesa dzinyalo yache yamabzere pamtunda , 
66010003	mbachemera mwakugaluza fala kule kudaveka ninga kubangula kwa nkhalamu . Pidamala iye kuchemera piphaliwali pinomwe pidatawira na kuguma . 
66010004	Si ndzidzi pidaguma piphaliwali pile , inembo ndikhali chifupi kulemba . Mbwenye ndidava fala yakubulukira kudzulu kulonga kuti , " Bisa , pontho leka lemba pinalonga piphaliwali pinomwepi . "
66010005	Tenepo mngelo adaona ine apondesa mwendo ubodzi pabara pontho mwendo unango pamtunda ule , adakwiza mkono wache wamadyo m'dzulu
66010006	mbadumbira na dzina ya Mulungu , nyakukhala na kukhala , ule adalenga kudzulu , dziko yapansi na bara na pyonsene pili mwenemo . Mngelo adalonga mbati , " Nkhabeve dzadembuka tayu !
66010007	Mbwenye mngelo wachinomwe angaliza ngomache , penepo manyerezero akubisika a Mulungu anadzakwanakwana ninga mukhadalongera iye kuna anyabasache , maprofeti . "
66010008	Tenepo fala idava ine kulonga kubulukira kudzulu pakutoma ile idalonga pontho kuna ine kuti , " Ndoko kakwate mpukutu wakufungulwa waphatira mngelo wakuponda pabara na pamtunda pene ule . "
66010009	Ndidenda kuna mngelo ule mbandikampempha kuti andipase mpukutu ung'ono ule . Adandipanga mbati , " Kwata uudye ; iwo unadzasanduka wakuwawa m'chifu mwako , mbwenye unadzakhala wakutapira ninga uchi m'kanwa mwako . " Ndidakwata mpukutu ule kubulukira m'manja mwache mbandiudya , iwo ukhali wakutapira ninga uchi m'kanwa mwanga , mbwenye pidamala ine kuudya , udasanduka wakuwawa m'chifu mwanga . 
66010010	
66010011	Tenepo ndidapangwa kuti , " Iwe wathema kulonga pontho mphangwa za kubulukira kuna Mulungu zakulonga pya madzinza , mitundu , pilongero na mafumu . "
66011001	Ndidapaswa kamtete kale kadaoneka ninga nthondodzo wakuyesa nawo . Ndidapangwa kuti , " Ndoko ukayese Nyumba ya Mulungu na guwa ya nsembe , pontho ukalengese onsene anapembedza m'Nyumba ya Mulungumo . 
66011002	Kwache leka kayesa chintalo cha Nyumbayo , thangwi ntchakuperekwa kuna madzinza okhonda dziwa Mulungu , ale anadzapondedza Mzinda Wakuchena miyezi makumanayi na miwiri . 
66011003	Ndinadzatumiza mboni zanga ziwiri zakuvala masakha . Iwo anadzalonga mphangwa za kubulukira kuna Mulungu pansiku chikwi na madzana mawiri na makumatanthatu . "
66011004	Mboni ziwiri ndi miti miwiri ya Olivi na nyale ziwiri zakuimira pamaso pa Mbuya wa dziko yapansi . 
66011005	Ngakhala unango anadzayesera kuakuwaza , moto unabuluka m'kanwa mwa mboni ziwiri zile kudzavunga anyamalwawo . Natenepo onsene anyakuyesera kuakuwaza , anadzaphiwa . 
66011006	Enewa ana utongi wakufunga kuthambo , towera kuleke dzakhala mvula pandzidzi unafuna iwo dzalonga mphangwa za kubulukira kuna Mulungu . Iwo pontho ali nawo utongi wakusanduza madzi kukhala chiropa . Iwo pontho ana utongi wakuvunga dziko yapansi na miliri yakulekanalekana pandzidzi unafuna iwo . 
66011007	Angadzamala lalika mphangwa zawo , chirombo chakubulukira kuchiphompho chikulu chinadzamenyana nawo . Chirombocho chinadzaakunda mbadzaapha . 
66011008	Mitembo yawo inadzagona m'njira ya mzinda ukulu , kule kudakhomerwa Mbuyawo pamtanda . Mzinda wenewu dzinache mwakuphiphirisa umbadziwika na Sodomu , penu Iguputo . 
66011009	Anthu a madziko , madzinza , mitundu na pilongero pyonsene padziko yapansi anadzaona mitembo yawo pansiku zitatu na theka ya nsiku , pontho iwo nkhabe dzatawirisa kuikha mitemboyo m'masiye tayu . 
66011010	Anthu a padziko yapansi anadzakomerwa pyakwanga na kuia kwa anthu awiriwa . Anadzatsanzaya mbadzatumizirana unango na mwanzache mitukwa , thangwi maprofeti enewa akhaonesa anthu a padziko yapansi nyatwa ikulu . 
66011011	Pidagwanda nsiku zitatu na theka , muya wakupasa moyo udadza mbudzapita muna iwo kubulukira kuna Mulungu . Natenepo maprofeti awiri akufa ale , adaimira dzololo . Anthu onsene adaaonawo , adagoswera pikulu . 
66011012	Maprofeti ale adava fala yakugaluza kubulukira kudzulu kuapanga kuti , " Bwerani kudzulu kuno ! " Iwo adendadi kudzulu na makole , anyamalwawo mbali kuaona . 
66011013	Pandzidzi onthowo padachitika chiteketeke chikulu . Khundu ibodzi ya makhundu khumi a mzinda ule idagwa . Anthu pikwi pinomwe adaphiwa na chiteketeke . Anyakusalira na moyo adagoswera mbakuza Mulungu wa kudzulu . 
66011014	Dzedze yachiwiri yagwanda , kwache yachitatu inati idze chinchino pano . 
66011015	Kubuluka penepo mngelo wachinomwe adaliza ngomache . Kudzulu kudaveka mafala akugaluza kulonga kuti , " Mphamvu zakutonga nazo dziko yapansi nsa Mbuyathu na Khristu wache wakusankhulika . Iye anadzatonga kwenda na kwenda ! "
66011016	Akuluakulu makumawiri na anayi akukhala pamipando yawo yachifumu pamaso pa Mulungu ale , adalamba mbapembedza Mulungu
66011017	mbalonga mbati , " Mbuya Mulungu Wamphamvu zonsene , ule alipo chinchino , na ule akhalipo kale ! Tinapereka takhuta kuna imwe thangwi mwakwata mphamvu yanu ikulu mbamutoma kutonga ! Madzinza okhonda dziwa Mulungu adadzazwa na ukali , thangwi wafika ndzidzi wakupangiza ukali wanu , ndzidzi wafika wakutonga mseru anthu akufa . Ndzidzi wafika wakuti mupase mfupo anyabasanu , maprofeti , pontho anthu anu , onsene ambakugopani ale , ang'ono na akulu ene . Ndzidzi wafika wakuti muvunge anyakuvunga dziko yapansi ! "
66011018	
66011019	Nyumba ya Mulungu kudzulu idafungulwa , pontho Bokosi ya Chiverano idaoniwa mwenemo . Penepo padachitika kuchetuma kwa njazi , mungu na kuguma kwa chiphaliwali , pontho chiteketeke mbapagwa matalala amphamvu . 
66012001	Tenepo kudzulu kudaoneka chidziwiso chikulu chakudodomesa : pakhali mkazi wakuvala dzuwa , mwezi mbukhala pansi pa manyalo pache na chipewu chachifumu cha nyenyezi khumi na ziwiri kumsolo kwache . 
66012002	Iye akhali chifupi kubala mbalira na mtswotswo wa kubalako . 
66012003	Chidziwiso chinango chidaoneka kuthambo . Padaoneka nthonga ikulu yakufira yakukhala na misolo minomwe , nyanga khumi na chipewu chachifumu m'misolo yonsene minomwe . 
66012004	Chidagwinya khundu ibodzi ya makhundu matatu a nyenyezi zakudzulu na mchirache mbaziponyera padziko yapansi . Chidaimira patsogolo pamkazi kuti amdyere mwanache si ndzidzi nkhumbala . 
66012005	Tenepo adabala mwana wamamuna , ule anadzatonga madzinza onsene na nthondodzo wachisimbi . Mbwenye mwana ule adagonkhwa mbayendeswa kuna Mulungu , pontho kumpando wache wachifumu . 
66012006	Mkazi ule adathawira kuthando kule kudamsasanyira kale Mulungu mbuto yache kuti akakoyiwe mwadidi nsiku chikwi na madzana mawiri na makumatanthatu . 
66012007	Tenepo nkhondo idagundika kudzulu . Mikaeli na angelo ache adamenyana na nthonga ile — nthonga idamenyambo na angelo ache , 
66012008	mbwenye nthonga idakundwa . Tenepo icho pabodzi na angelo ache hadatawirisweve kukhala m'mbuto zawo kudzulu tayu . 
66012009	Nthonga ikulu idaponyerwa kunja — nyoka yakale ile yakuchemerwa Nyakuipa , penu Satana . Nthonga yeneyi idanyengeza anthu a padziko yonsene yapansi . Yeneyi pabodzi na angelo ache adaponyerwa padziko yapansi . 
66012010	Kubuluka penepo ndidava pontho fala yakugaluza kubulukira kudzulu kulonga kuti , " Chinchino chipulumuso cha Mulungu chafika ! Chinchino Mulungu aonesadi mphamvu zache ninga mfumu ! Chinchino Nyankhombo adasankhula iye kukhala Mfumu aonesadi utongi wache . Thangwi nyakupangirira abale athu pamaso pa Mulungu wathu mosiku na masikati ule , aponywa padziko yapansi . 
66012011	Abale athu adamkunda na chiropa cha Mwanabira , pontho na umboni udachita iwo ; iwo adapipereka okha ene kufa okhonda ikha konta kutaya moyo wawo . 
66012012	Natenepo kudzulu na anthu onsene akukhala kweneko mbakomerwe ! Mbwenye dzedze kuna dziko yapansi na bara ! Thangwi Satana atchithira kuna imwe . Iye ngwakudzala na ukali thangwi akupidziwa kuti ndzidzi wache wasala pang'ono basi . "
66012013	Pidaona nthonga ile kuti yaponywa padziko yapansi , idatoma kuthamangisa mkazi adabala mwana wamamuna ule . 
66012014	Mkazi ule adapaswa maphaphido mawiri a chigokomola chikulu kuti akwanise kuthawira kumbuto yache kuthando kule kunafuna iye dzakoyiwa mwadidi pyaka pitatu na theka gopesera kuphatwa na nthonga ile . 
66012015	Tenepo nthonga ile idapaira madzi makulu m'nduli mwa mkazi ule , towera akukulule mkazi ule . 
66012016	Mbwenye dziko yapansi idaphedza mkazi ule , idayashamula kukanwa kwache mbakhudyula madzi makulu adapaira nthonga ile . 
66012017	Nthonga ile idazhangali nave mkazi ule mbienda kamenyana na pidzukulu pyache pikhadasala pile . Enewa akhali ale ambavera matongero a Mulungu mbakhala akukhulupirika kuna pyakuonadi pidatchulula Yesu pile . 
66013001	Nthonga ile idenda kaimira m'khundu mwa bara . Kubuluka penepo ndidaona chirombo chikuluthuka kubulukira m'bara . Chikhali na nyanga khumi na misolo minomwe . Nyanga zonsene zidavala chipewu chachifumu chachechache . Pamisolo yonsene pakhali madzina akushola Mulungu . 
66013002	Chirombo chenechi chikhaoneka ninga nyalugwe . Manyalo ache akhali ninga a thika . Kanwa yache ikhali ninga ya nkhalamu . Nthonga ile idapereka kuna chirombo mphamvu zache , mpando wache wachifumu na utongi wache ukulu . 
66013003	Msolo ubodzi wa chirombo ukhaoneka ninga ukhali na njinda , kwache njindacheyo ikhali yakupola kale . Anthu onsene a dziko yonsene yapansi adadodoma mbatewera chirombocho . 
66013004	Munthu onsene adapembedza nthonga , ile ikhapereka utongi wache kuna chirombo . Iwo adapembedza pontho chirombocho mbati , " Mbani akhala sasawa na chirombochi ? Mbani angamenyane nacho chirombochi ? "
66013005	Chirombo chidatawiriswa kulonga mafala akulunkuma pontho akushola Mulungu na kuonesa mphamvu zache miyezi makumanayi na miwiri . 
66013006	Chidagundika kushola Mulungu , kutikana dzinache , mbuto imbakhala iye , pontho na onsene akukhala kudzulu . 
66013007	Chidatawiriswa kumenyana na anthu a Mulungu , pontho kuakunda . Chidapaswa utongi pana anthu a mitundu , madziko , madzinza , na pilongero pyonsene . 
66013008	Anthu onsene akukhala padziko yapansi anadzachipembedza , onsene ale madzinawo hadalembwe tayu m'bukhu ya moyo ya Mwanabira , ule adaphiwa dziko yapansi mbidzati lengwa . 
66013009	Ule ana makutu akuva , mbave !
66013010	Nyakulongwa kuti anadzamangwa , anadzamangwadi . Nyakulongwa kuti anadzaphiwa , anadzaphiwadi . Penepa mphyakufunika kuti anthu a Mulungu achite phinga kupirira mbakhala akukhulupirika . 
66013011	Kubuluka penepo ndidaona chirombo chinango chikubuluka pansi . Chikhali na nyanga ziwiri ninga za Mwanabira , mbachilonga ninga nthonga . 
66013012	Chidaphatisa basa utongi ukulu wa chirombo chakutoma chile pamaso pache mbakakamiza dziko yapansi na pyonsene pili mwenemo kupembedza chirombo chakutoma , chile chikhali na njinda yakupola kale . 
66013013	Chirombo chachiwirichi chidachita pinthu pikulu pyakudodomesa . Chidatchithisa moto padziko yapansi kubulukira kudzulu pamaso pa anthu onsene . 
66013014	Chidanyengeza anthu onsene akukhala padziko yapansi na pyakudodomesa pidatawiriswa icho kuchita pamaso pa chirombo chakutoma chile . Chirombo chidapanga anthu kuti asasanye mfanikizo wakulemedza nawo chirombo chikhadalaswa na talasada , kwache mbachikhala na moyo chile . 
66013015	Chirombo chachiwiri chidatawiriswa kupumira muya muna mfanikizo wa chirombo chakutoma chile , towera mfanikizo ule ukwanise kulonga mbupha anthu onsene anakhonda kuchipembedza . 
66013016	Chirombo chidakakamiza anthu onsene , ang'ono na akulu ene , akufiima na akutcherenga ene , mabitchu na atumbe ene kuti adindwe chidindo m'dzanja yamadyo , penu pachipumu pawo . 
66013017	Nkhabe mbodzi adakwanisa kugula penu kugulisa wakusowa chidindochi , chile ndi dzina ya chirombo , penu konta yakuimira dzina ya chirombochi . 
66013018	Penepa panafunika nzeru . Nyakukhala na udziwisi alengese konta ya chirombocho , thangwi konta yeneyi ikuimira dzina ya munthu . Kontache ndi madzana matanthatu na makumatanthatu na tanthatu . 
66014001	Kubuluka penepo ndidayang'ana mbandiona Mwanabira aimira paphiri ya Zioni . Pabodzi na iye akhali anthu pikwi dzana na makumanayi na pinayi . Enewa mbanthu akukhala na chidindo cha dzina ya Mwanabira , pontho na dzina ya Babache papipumu pawo . 
66014002	Ndidava fala yakubulukira kudzulu yakuveka ninga kukuka kwa madzi pamatiti , pontho ninga kuguma kwa chiphaliwali . Idaveka ninga nyimbo zakuimbwa na anyakuimba anyakatangale . 
66014003	Anthu ale adaimba nyimbo yachinchino patsogolo pampando wachifumu , pontho pamaso pa pyakulengwa pyamoyo pinayi na akuluakulu . Nkhabe na mbodzi ene adakwanisa kufunza nyimboyo kupambula anthu pikwi dzana na makumanayi na pinayi , adaombolwa pakati pa anthu onsene ale . 
66014004	Enewa akhali amuna ale adakhonda kupiipisa okha ene na akazi ; iwo akhakhala ninga amiyali okhonda dziwa mamuna . Ambatewera Mwanabira konsene kunaenda iye . Iwo adaombolwa pakati pa anthu onsene mbaperekwa ninga pyakuvuna pyakutoma kuna Mulungu na kuna Mwanabira . 
66014005	Iwo hadagumanwa akulonga chakunama na chibodzi chene tayu , pontho nkhabe chinthu chakuapokonya tayu . 
66014006	Kubuluka penepo ndidaona mngelo unango akumbuluka m'dzuludzulu na Mphangwa Zadidi zokhonda mala kuzilalika kuna anthu a padziko yapansi , anthu a mitundu , madziko , madzinza na pilongero pyonsene . 
66014007	Adalonga mwakugaluza fala mbati , " Gopani Mulungu na kukuza ukulu wache ! Thangwi ndzidzi wakufika wakuti atonge anthu mseru . Pembedzani iye , nyakulenga kudzulu , dziko yapansi , bara na mphuno za madzi ! "
66014008	M'nduli mwa mngelo wakutoma ule , mngelo wachiwiri adalonga mbati , " Wagwa ! Mzinda wa Babulo ukulu wagwa ! Iye adamwesa madzinza onsene vinyu wakuwawa — vinyu wakuwawa wa pikhumbo pyache pyakuzuda ! "
66014009	M'nduli mwa angelo awiri adatumwa ale , mngelo wachitatu adalonga mwakugaluza fala mbati , " Nyakupembedza chirombo na mfanikizo wache mbatambira chidindo pachipumu pache , penu m'manja mwacheyo
66014010	anadzamwa yekha ene vinyu wa ukali wa Mulungu , vinyuyo adatsanyulira iye na mphamvu zache zonsene m'khomitcho ya ukali wache . Onsene anachita penepi anadzabonereswa na moto pontho sulufule pamaso pa angelo akuchena na Mwanabira . 
66014011	Utsi wa moto wakuaboneresa umbakhala tolotolo kwenda na kwenda . Anyakupembedza chirombo na mfanikizo wache mbakhala na chidindo cha dzinache , nkhabe puma tayu mosiku na masikati . "
66014012	Penepa panafunika kupirira makamaka kuna anthu ache a Mulungu , ale ambakoya matongero a Mulungu mbakhala akukhulupirika kuna Yesu . 
66014013	Tenepo ndidava fala yakubulukira kudzulu kulonga kuti , " Ulembe kuti : Ngakutsanzaya ale kutoma chinchino kwenda m'tsogolo , anafa mbali kuphata basa ya Mbuya ! " Mzimu Wakuchena atawira mbati , " Andedi ! Anadzakomerwa na kupuma kuna mabasawo akuwanga akhaphata iwo , thangwi udidi wa mabasawo anaenda nawo pabodzi pene . "
66014014	Kubuluka penepo ndidayang'ana mbandiona makole akuchena . Pamakolepo padakhala unango wakuoneka ninga munthu . Adavala chipewu chachifumu cha golidi mumsolo mwache . M'manja mwache akhali na chikwakwa chakutwa . 
66014015	Padadza pontho mngelo unango wakubulukira ku Nyumba ya Mulungu mbalonga mwakugaluza fala kuna ule adakhala pamakole mbati , " Phatisa basa chikwakwa chako uvune , thangwi ndzidzi wafika ; pinthu pya padziko yapansi pyatokota kuti pivunwe ! "
66014016	Natenepo ule adakhala pamakole adaphatisa basa chikwakwa chache mbavuna pyonsene pya padziko yapansi . 
66014017	Kubuluka penepo ndidaona mngelo unango akubuluka m'Nyumba ya Mulungu kudzulu , akhali nachombo chikwakwa chache chakutwa . 
66014018	Tenepo mngelo unango wakuyang'anira moto adadza kubulukira paguwa ya nsembe . Iye adakhuwa mwakugaluza fala kuna mngelo akhali na chikwakwa chakutwa ule mbati , " Phatisa basa chikwakwa chako , ugwande mphesa zakubulukira m'minda yamphesa ya padziko yapansi thangwi mphesa zatokota ! "
66014019	Natenepo mngelo adaphatisa basa chikwakwa chache chakutwachile padziko yapansi mbavuna mphesa mbaziponyera pachakutswinyira vinyu chikulu cha ukali wa Mulungu . 
66014020	Mphesa zidafinywa muchakutswinyira vinyu chile kunja kwa mzinda , pontho chiropa chidatayikira kufikirana matanyo pikwi madzana matatu mbachikwira na makhono mawiri . 
66015001	Kubuluka penepo ndidaona chidziwiso chinango chikulu pontho chakudodomesa kuthambo . Ndidaona angelo ana miliri minomwe . Yeneyi ikhali yakumalisa thangwi kweneku kukhali kumalisa kwakuonesa ukali wa Mulungu . 
66015002	Tenepo ndidaona bara yakuoneka ninga gilazi yakuvungazika na moto . Ndidaona pontho ale adakunda chirombo na mfanikizo wache pontho na konta yakuimirira dzinache . Iwo akhaimira m'khundu mwa bara uku aphatira anyakatangale adaapasa Mulungu ale , 
66015003	mbaimba nyimbo ya Mose nyabasa wa Mulungu , pontho na nyimbo ya Mwanabira mbati , " Mbuya Mulungu Wamphamvu zonsene , mabasanu ngakulu , pontho ngakudodomesa ! Imwe mfumu ya madzinza , njira zanu nsakulungama pontho zakuonadi !
66015004	Mbuya , mbani anadzakhonda kukugopani , mbakhonda kukuza ukulu wanu ? Wakuchena ndimwe ene basi . Madzinza onsene anadzabwera mbadzapembedza pamaso panu , thangwi pyakuchita pyanu pyakulungama pyaoneka na onsene ! "
66015005	Kubuluka penepo ndidaona Nyumba ya Mulungu yafunguka kudzulu . M'bwalo mwache mukhali Chikhumbi cha umboni wa Mulungu . 
66015006	Angelo anomwe akukhala na miliri minomwe ale adabuluka m'Nyumba ya Mulungu . Adavala nguwo zakuchena zayetiyeti , pontho adamanga mabande a golidi pagangafiiwa pawo . 
66015007	Tenepo chibodzi cha pyakulengwa pyamoyo pinayi pile chidapereka kuna angelo anomwe ale ndilo zinomwe za golidi zakudzala na ukali wa Mulungu , ule ngwakukhala na kukhala . 
66015008	Nyumba ya Mulungu idadzala na utsi wakubulukira kuna demelero na mphamvu za Mulungu . Nkhabe mbodzi adakwanisa kapita m'Nyumba ya Mulungu kufikirana miliri minomwe idadza na angelo anomwe ale idamala . 
66016001	Tenepo ndidava fala yakugaluza kulonga kuna angelo anomwe ale kubulukira m'Nyumba ya Mulungu kuti , " Ndoko kakhuthule ndilo zinomwe za ukali wa Mulungu padziko yapansi ! "
66016002	Mngelo wakutoma adenda mbakakhuthula ndilo yache padziko yapansi . Pironda pyakugoswa na pyakupha pidabuluka m'manungo mwa ale akhali na chidindo cha chirombo na mwa ale adapembedza mfanikizo wache . 
66016003	Tenepo mngelo wachiwiri adakhuthulambo ndilo yache pabara . Madzi adasanduka ninga chiropa cha munthu wakufa . Tenepo pinthu pyonsene pyamoyo pidafa m'baramo . 
66016004	Mngelo wachitatu adakhuthula ndilo yache m'mikulo na m'mphuno za madzi ; madzi ache adasanduka chiropa . 
66016005	Ndidava mngelo wakuyang'anira madzi kulonga mbati , " Kutonga mseru kwachita imwe nkhwakulungama . Imwe nyakuchena , ndimwe ule alipo chinchino , pontho ule akhalipo kale !
66016006	Anthu enewa adachuchisa chiropa cha anthu a Mulungu na cha maprofeti , natenepo mwaapasambo chiropa kuti amwe . Tenepo akutambira pyakuthemerana na pidachita iwo . "
66016007	Penepo ndidava fala yakubulukira paguwa ya nsembe kulonga kuti , " Mbuya Mulungu Wamphamvu , zonsene , kutonga kwanu mseru nkhwakuonadi pontho kwakulungama ! "
66016008	Tenepo mngelo wachinayi adakhuthulira ndilo yache padzuwa . Dzuwayo idatawiriswa kuti ipitse anthu na moto wache . 
66016009	Iwo adapitswa na kupitsa kwakugoswa , tenepo anthu ale adatemberera Mulungu , ule ana utongi pamiliri yeneyi . Kwache iwo hadaleka pyakudawa pyawo mbakuza Mulungu tayu . 
66016010	Tenepo mngelo wachishanu adakhuthulira ndilo yache pampando wachifumu wa chirombo . Mdima udagwera ufumu wa chirombo . Anthu adadzadzada malulume awo thangwi ya kuva kwawo kupha . 
66016011	Iwo adatemberera Mulungu wa kudzulu thangwi ya pironda na kuva kwawo kupha . Kwache iwo hadaleka pyakudawa pyawo tayu . 
66016012	Tenepo mngelo wachitanthatu adakhuthulira ndilo yache pamkulo ukulu wa Firate . Mkulo udauma kupereka njira kuna mafumu akubulukira kumabulukiro dzuwa . 
66016013	Tenepo ndidaona mizimu mitatu yakuipa ile idaoneka ninga anyanchidwe . Mizimu yeneyi ikhabulukira m'kanwa mwa nthonga , m'kanwa mwa chirombo na m'kanwa mwa mprofeti wakunama . 
66016014	Yeneyi ndi mizimu mitatu yakuipa , ile imbachita pyakudodomesa . Mizimuyi imbaenda kuna mafumu a padziko yonsene yapansi kugumanyisa mafumu onsene pabodzi kudzamenya nkhondo pa Nsiku ikulu ya Mulungu Wamphamvu zonsene . 
66016015	Mbuya akulonga kuti , " Ngavani ! Ndikudza ninga mbava ! Ngwakutsanzaya ule anakhala m'maso mbakoya nguwo zache chifupi na iye , towera akhonde dzafamba chipezipezi mbadzachita napyo manyadzo ! "
66016016	Tenepo mizimu ile idagumanyisa mafumu onsene ale pabodzi pene pambuto yakuchemerwa Aramagedo m'Chiheberi . 
66016017	Kubuluka penepo mngelo wachinomwe adawazira ndilo yache m'dzulu . Fala yakugaluza idaveka kubulukira kumpando wachifumu m'Nyumba ya Mulungu kulonga kuti , " Pyamala ! "
66016018	Pakhali kuchetuma kwa njazi , mungu na kuguma kwa chiphaliwali , pontho chiteketeke chakugoswa . Chipo nkhabe chiteketeke chinango chakukhala ninga chenechi chidachitika kutomera kulengwa kwa munthu tayu ; chenechi chikhali chakugoswa pyakwanga kupiringana pyonsene . 
66016019	Mzinda ukulu udagawikana m'mapindi matatu . Mizindambo ya madziko onsene idavungika . Mulungu adakumbuka mzinda ukulu wa Babulo mbaumwesa vinyu wa m'khomitcho mwache — vinyu wa ukali wache wakugoswa . 
66016020	Ntchuwa zonsene zidabisika ; mapiri onsene adamala fudzika . 
66016021	Matalala akuluakulu , akulemera ninga makilogramu makumashanu ibodzi adagwera anthu kubulukira kudzulu . Tenepo iwo adatemberera Mulungu thangwi ya miliri ya matalalawo , podi miliri ikhali yakugoswa pyakwanga . 
66017001	Mngelo mbodzi mwa angelo anomwe adathukula ndilo zinomwe ale adadza kuna ine mbalonga mbati , " Bwera ndikuonese kutchunyuswa kunafuna dzachitika kuna puta wakuveka , ule ndi mzinda ukulu wakumangwa pakati pa mikulo mizinjiyi . 
66017002	Mafumu a dziko yapansi adachita uputa na mzinda wenewu . Anthu a dziko yapansi adaledzereswa na vinyu wa uputache . "
66017003	Mzimu Wakuchena adandigudumira , mngelo mbandithukula kwenda nane kuthando . Kweneko ndidaonako mkazi akhala pamsana pa chirombo chakufira chile chidalembwa madzina akushola Mulungu m'manungo mwache monsene ; chirombo chenechi chikhali na misolo minomwe na nyanga khumi . 
66017004	Mkazi ule adavala pyachoza na pyakufira mbampsampsirwa na golidi , miyala yakubalika pontho na usanga wakudula . M'manja mwache adaphatirira khomitcho ya golidi yakudzala na pyakuipa na pyakunyansa , pinthu pyauputa pidachita iye pile . 
66017005	Pachipumu pache padalembwa dzina yakuzimbaisa yakulonga kuti , " Babulo , mzinda ukulu iwe , mama wa maputa onsene , pontho wa pyakunyansa pyonsene pya dziko yapansi . "
66017006	Tenepo ndidaona kuti mkaziyo akhadaledzera na chiropa cha anthu a Mulungu , pontho na chiropa cha anthu onsene adaphiwa thangwi ya kukhala akukhulupirika kuna Yesu . Pidaona ine mkazi ule , ndidadodoma pyakwanga . 
66017007	Natenepo mngelo ule adandivunza mbati , " Unadodomeranji ? Ine ndinakutchululira pyakubisika pyache pya mkazi weneyu , na chirombo chapakira iye , chakukhala na misolo minomwe na nyanga khumichi . 
66017008	Chirombo chidaona iwe chile , chikhali na moyo kalene , mbwenye chinchino nkhabeve moyo tayu . Kwache chinadzabuluka kuchiphompho chikulu mbachienda kavungwa . Anthu akukhala padziko yapansi ale madzina adakhonda kulembwa m'bukhu ya moyo kutomera kulengwa kwa dziko yapansi , anadzadodoma angadzachiona chirombochi , chile chikhali na moyo kalene , mbwenye chinchino nkhabeve moyo tayu , kwache chinadzaoneka pontho . 
66017009	" Penepa panafunika nzeru na kuvesa mwadidi . Misolo minomwe ile ndi mapiri manomwe panakhala mkazi ule , pontho enewa ndi mafumu manomwe . 
66017010	Pakati pa mafumu enewa mashanu adagwa , mbodzi akutonga , mbwenye unangoyo hadzatifika tayu . Kwache angadzafika anadzakhala kwene ndzidzi wakuchepa . 
66017011	Mbwenye chirombo chile chikhali na moyo kalene , mbwenye chinchino nkhabeve moyo tayu , chenecho maka ndiye mfumu yachisere . Kwache weneyu ndi mbodzi wa gulu ya mafumu manomwe ale , pontho akwenda kavungwa . 
66017012	" Nyanga khumi zaona iwe zile ndi mafumu khumi , ale hadzati toma kutonga tayu , mbwenye anadzapaswa utongi ninga mafumu pabodzi na chirombo paora ibodzi basi . 
66017013	Chakufuna cha onsene khumiwa ntchibodzi chene , tenepo iwo anadzapasa chirombo mphamvu pabodzi na utongi wawo . 
66017014	Iwo anadzamenya nkhondo na Mwanabira ; kwache Mwanabira pabodzi na anthu ache akuchemerwa , akusankhulwa na anyakumtewera akukhulupirika anadzakunda chirombo thangwi Mwanabira ndi Mbuya wa ambuya , pontho Mfumu wa mafumu . "
66017015	Mngelo adandipanga pontho mbati , " Madzi aona iwe ale , pale pakhala puta , ndi madziko , madzinza , mitundu ya anthu na pilongero pyawo . 
66017016	Nyanga khumi zaona iwe zile pontho chirombo chile pinadzazonda putayo . Anadzampokosera py onsene pina iye mbadzamsiya chipezipezi . Anadzamdya manungo ache mbadzampitsa na moto . 
66017017	Thangwi Mulungu aikha manyerezero mumtima mwawo kuchita pinthu pinafuna iye kuti iwo aphatizane pyakupereka mphamvu zawo zakutonga nazo kuna chirombo kufikirana mafala a Mulungu akwanekwane . 
66017018	" Mkazi aona iwe ule ndi mzinda ukulu ule akutonga mafumu a padziko yapansi . "
66018001	Pidamala penepi ndidaona mngelo unango akutchitha kubulukira kudzulu . Iye akhali na utongi ukulu , pontho cheza chache chidamwinikira dziko yonsene yapansi . 
66018002	Adakhuwa na fala yamphamvu mbati , " Wagwa ! Mzinda ukulu wa Babulo wagwa ! Asanduka mbuto yakukhala mizimu yakuipa , mbuto yakuthawirako mizimu yonsene yakuipa , pontho mbuto zakuthawira mbalame zonsene zakunyansa na zakuipa zene . 
66018003	Thangwi adaledzeresa madzinza onsene a anthu na vinyu wa pyakuzuda pyache . Mafumu onsene a padziko yapansi adachita naye pyauputa . Anyamalonda onsene a padziko yapansi adafuma na madyaidyache akuinjipa . "
66018004	Kubuluka penepo ndidava fala inango yakubulukira kudzulu kulonga kuti , " Imwe anthu anga , bulukanimo mumzindamo , towera muleke kwata khundu pa pyakudawa pyache , pontho towera muleke gwerwa na miliri inaona iyeyo . 
66018005	Thangwi pyakudawa pyache ndi mulu ukulu wakuphata kudzulu , pontho Mulungu akumbuka mabasache akuipa . 
66018006	Mbwezereni pidakuchitanimbo iye ; mbwezereni kawiri papinthu pyonsene pidakuchitirani iye . Mdzazireni kawiri khomitcho yache na vinyu wakuwawa ninga adakusasanyirani iye ule . 
66018007	Msanyiseni na kumchitisa kutsukwala pikulu pene kuthemerana na demelero idapipasa iye yekha ene , pontho na madyaidya akhachita iye . Iye ambadungudza mumtima mwache kuti , ' Ine mfumu , ndakhala pampando ! Si ineve mamfelwa tayu , pontho ine nkhabeve dzasintili tayu . '
66018008	Na thangwi yeneyi nsiku inango iye anadzagwerwa na miliri — utenda , kutsukwala na njala ikulu . Anadzapiswa na moto , thangwi Mbuya Mulungu , nyakumtonga mseru ule , ngwamphamvu zikulu . "
66018009	Mafumu a padziko yapansi adachita naye uputa na madyaidya ale anadzalira na kusintili mzindawu iwo angadzaona utsi wa kupitswa kwa mzindawu . 
66018010	Na mantha na mantha thangwi ya kubonera kunafuna dzachita mzindawu , anadzaimira kutali mbalira mbati , " Dzedze , una dzedze ! Babulo , mzinda ukulu , pontho wamphamvu ! Thangwi watchunyuswa paora ibodzi ene basi ! "
66018011	Anyamalonda a padziko yapansi anadzalira na kusintili mzindawu thangwi nkhabe munthu anagula pontho malondawo —
66018012	malondawo a golidi , siliva , miyala yakudula na usanga , nguwo zakuchena , zachoza , zakufewa , zakufira ; mitundu yonsene ya miti yokhonda onekaoneka , pontho na pinthu pyakusasanywa na nyanga za nzowu , pontho pyakusasanywa na miti yakudula ; na pinthu pyakusasanywa na mkuwa , masimbi na miyala yakubalika ;
66018013	pyakukomesera pyakudya pya mtundu na mtundu , pyakununkhira , mure , libano ; vinyu na mafuta , ufa , pontho tirigu ; ng'ombe na mabira , akavalo na pingolo , mabitchu podi na moyo wa anthu ene . 
66018014	Anyamalonda ale akulonga kuna mzindawu mbati , " Pyakudzipa pikhathanda mtimako pyakumalira . Mfumako na demelero yako konsene kwakumalira , pontho hunadzapigumanave tayu ! "
66018015	Anyamalonda ale adagulisa pinthu penepi mbafuma napyo kubulukira mumzindawu , anadzaimira kutali kugoswerwa na nyatwa inaona mzindawo . Anadzalira na kusintili
66018016	mbati , " Dzedze , una dzedze , Mzinda ukulu ! Ukhavala nguwo zakuchena , zakufira na zachoza , mbupithemesera manungo ako onsene na golidi , miyala yakudula na usanga !
66018017	Mfuma yonseneyi yavungwa paora ibodzi ene basi ! " Akadamu onsene a miyadiya pabara , onsene anyakufamba pamiyadiyayo , anyakuifambisa , na onsene anyakuganyali na barayo anadzaimira kutali . 
66018018	Angadzaona utsi wa kupitswa kwa mzindawo , anadzakhuwa mbati , " Ayi ukhalipo mzinda unango ukulu ninga wenewu ? "
66018019	Anadzakapira fumbi pamsolo pawo mbadzalira na kusintili mbati , " Dzedze , una dzedze , Mzinda ukulu . Kweneku nkhule kudatumisa onsene akukhala na miyadiya pabara kudzera muna mfumache ! Avungwa paora ibodzi ene basi ! "
66018020	Komerwani imwe kudzulu , thangwi ya kuvungika kwa mzindawu . Komerwani imwe anthu a Mulungu , anyakutumwa na maprofeti , thangwi Mulungu autchunyusa mzindawu thangwi ya pinthu pidakuchitanimbo iye !
66018021	Tenepo mngelo unango wamphamvu adathukula chimwala , kukulu kwache ninga libwe ikulu . Adaponya chimwala chile m'bara mbalonga mbati , " Uku ndiye kuponywa pansi kwamphamvu kunafuna dzachitwa Babulo , mzinda ukulu ule , mbukhonda dzaoneka pontho . 
66018022	Muna iwe nkhabe dzaveka pontho kuimba kwa anyakatangale , kuimba kwa anthu , anyakuimba pitoliro na anyakuliza ngoma tayu . Muna iwe nkhabe misiri waluso anafuna dzakhala mwenemo pontho tayu . Muna iwe nkhabe dzaveka pontho kupeya kwa malibwe tayu !
66018023	Cheza cha nyale nkhabe dzakumwinikira pontho tayu . Fala ya anyakukazhali nkhabe dzaveka pontho muna iwe tayu . Anyamalondako akhali anthu akuveka konsene kwene padziko yapansi , pontho ukhanyengeza anthu a madzinza onsene na matsengako ! "
66018024	Chiropa cha maprofeti , anthu akuchena a Mulungu , na anthu onsene adaphiwa padziko yapansi chidagumanwa mumzinda wenewu . 
66019001	Pidamala penepi ndidava kubuma kwa mwinji ukulu wa anthu kudzulu kulonga mbati , " Kuzani Mulungu ! Chipulumuso , demelero na mphamvu mphyache pya Mulungu wathu !
66019002	Kutonga kwache mseru nkhwakuonadi , pontho kwakulungama . Iye akonwesa puta wamkulu , ule adaipisa dziko yapansi na uputache . Mulungu amtchunyusa kubwezera chiropa cha anyabasache . "
66019003	Iwo adakhuwa pontho mbati , " Kuzani Mulungu ! Utsi wakupitswa kwa mzinda ule , ukhali tolotolo kwenda na kwenda ! "
66019004	Akuluakulu makumawiri na anayi pabodzi na pyakulengwa pyamoyo pinayi pile , adalamba mbapembedza Mulungu ule adakhala pampando wachifumu . Iwo adakhuwa mbati , " Ameni ! Kuzani Mulungu ! "
66019005	Tenepo fala idaveka kubulukira pampando wachifumu ule kulonga kuti , " Kuzani Mulungu wathu , imwe anyabasache monsene , na imwe anyakumgopa , akulu pabodzi na ang'ono ene ! "
66019006	Tenepo ndidava chinango chakuveka ninga mwinji ukulu wakukhala ninga kutitima kwa madzi pamatiti , pontho ninga kuguma kukulu kwa chiphaliwali mbukhuwa kuti , " Kuzani Mulungu ! Thangwi Mbuya Mulungu wathu Wamphamvu zonsene ndi Mfumu !
66019007	Tendeni tikomerwe na kusekera ; tendeni tikuze ukulu wache ! Thangwi kukazhali kwa Mwanabira kwafika . Nyakufuna iye kukazhali naye amala kale sasanyika . 
66019008	Mkaziyo apaswa nguwo zakuchena zakuyetima kuti avale . " Nguwo zakuchena zikuimirira mabasa akulungama a anthu a Mulungu . 
66019009	Tenepo mngelo adalonga kuna ine mbati , " Lemba ipi : Ngakutsanzaya ale achemerwa kuti adzadye nawo phwando ya kukazhali ya Mwanabira . " Iye adathimiza kulonga mbati , " Enewa ndi mafala akuonadi a Mulungu . " Penepa pokha ndidagwa pansi pamanyalo ache kumpembedza , mbwenye iye adalonga kuna ine mbati , " Leka chita tenepo ! Ine ndi nyabasa mwanzako wa iwe na abale ako , ale adakhulupira pyakuonadi pidatchulula Yesu pile . Pembedzani Mulungu ! Thangwi py akuonadi pidatchulula Yesu ndiye pimbapepesera maprofeti . "
66019010	
66019011	Tenepo ndidaona kudzulu kwakufunguka , mbandionako kavalo wakuchena . Nyakumpakira ambachemerwa Nyakukhulupirika pontho Nyakuonadi ; iye ambatonga mseru na kumenya nkhondo pakuphatisa basa chilungamo . 
66019012	Maso ache akhali ninga malulume a moto , mbavala pipewu pyachifumu pizinji . Pamanungo pache padalembwa dzina yokhonda dziwika kuna unango , mbwenye iye yekha ene basi . 
66019013	Mkanjo udavala iye udavikwa m'chiropa . Dzinache ndi Mafala a Mulungu . 
66019014	Anyankhondo a kudzulu akupakira akavalo akuchena uku avala nguwo zakuchena zakuyetima adamtewera . 
66019015	M'kanwa mwache mudabuluka talasada yakutwa ile inafuna iye dzakunda nayo madzinza . Anadzatonga na nthondodzo wachisimbi mbadzapondedza mphesa m'chakupswinyiramo vinyu wa ukali wakugoswa wa Mulungu Wamphamvu zonsene . 
66019016	Pamkanjo wache na pantchafu pache padalembwa dzina yakuti , " Mfumu wa mafumu , na Mbuya wa ambuya . "
66019017	Tenepo ndidaona mngelo aimira padzuwa . Adakhuwa mwakugaluza fala mbapanga mbalame zonsene zakumbuluka m'dzulu mbati , " Gumanyikanani pabodzi kuti mudzadye phwando ikulu ya Mulungu !
66019018	Bwerani mudzadye manungo a mafumu , akadamu ankhondo , asirikali , nyama ya akavalo na manungo a anyakuapakira , pontho manungo a anthu onsene , mabitchu na atumbe , akulu na ang'ono ene ! "
66019019	Tenepo ndidaona chirombo na mafumu a dziko yapansi pabodzi na anyankhondo awo agumanyikana pabodzi kuti amenyane na ule adapakira kavalo wakuchena pabodzi na anyankhondo ache . 
66019020	Mbwenye chirombo chidamangwa uperezo pabodzi na maprofeti akunama ale adachita pyakudodomesa pamaso pache . Na pyakudodomesa adanyengeza napyo anthu ale adadindwa chidindo cha chirombo mbapembedza mfanikizo wa chirombocho . Chirombo chile pabodzi na maprofeti akunama adaponywa amoyo m'nyanza ya moto wa sulufule . 
66019021	Anyankhondo awo adaphiwa na talasada yakutwa yakubulukira m'kanwa mwa nyakupakira kavalo ule . Mbalame zonsene zidadya manungo awo ninga mukhafunira izo . 
66020001	Tenepo ndidaona mngelo akutchitha kubulukira kudzulu . M'manja mwache adaphatirira mfungulo wa Chiphompho chikulu na njema zakulemera . 
66020002	Adaphata nthonga , nyoka yakale ile dzinache ndi Nyakuipa , penu Satana , mbachimanga uperezo pyaka chikwi chibodzi . 
66020003	Iye adachiponya ku Chiphompho chikulu , adachifungira mbazwirimitha kuti chileke dzanyengeza madzinza pyaka chikwi chibodzi . Pyaka chikwi pingadzagwanda anadzasudzula pandzidzi wakufinimpha . 
66020004	Natenepo ndidaona mipando yachifumu , pontho anyakuikhalira adapaswa mphamvu zakutonga nazo mseru . Ndidaona pontho mizimu ya anthu ale adagwandwa msolo thangwi yakulalika pyakuonadi pidatchulula Yesu pile , pontho na thangwi ya kulalika mafala a Mulungu . Enewa hadapembedza chirombo , penu mfanikizo wache ule tayu , pontho adakhonda kudindwa chidindo chile papipumu penu m'manja mwawo . Adalamuka kuimfa mbatonga dziko pabodzi na Khristu pyaka chikwi chibodzi . 
66020005	Anyakufa anango onsene hadalamuke kuimfa tayu kufikirana pyaka chikwi chibodzi pile pidagwanda . Kweneku nkhulamuka kuimfa kwakutoma . 
66020006	Ngakutsanzaya , pontho ngakupambulika ale anadzalamuka na anthu pakulamuka kuimfa kwakutomaku . Imfa yachiwiri inadzakhala nkhabe mphamvu pana iwo tayu . Enewa anadzakhala anyansembe a Mulungu na Khristu , mbadzatonga pabodzi na iye pyaka chikwi chibodzi . 
66020007	Pyaka chikwi chibodzi pingadzamala , Satana anadzasudzulwa pauperezo wache
66020008	mbadzaenda kanyengeza madzinza a mphepo zonsene zinayi za dziko yapansi , madzinza enewa ndi Gogi na Magogi . Satana anadzaagumanyisa pabodzi pene onsene kwenda kamenya nkhondo . Anadzakhala akuinjipa ninga tchetcha ya pagombe ya bara . 
66020009	Iwo adamwazikana padziko yonsene yapansi mbazungulira msasa wa anthu a Mulungu na mzinda wapamtima pache . Mbwenye moto udatchitha kubulukira kudzulu mbuavunga . 
66020010	Tenepo Satana , nyakuanyengeza ule , adaponywa m'nyanza ya moto wa sulufule , kule kudaponywa kale chirombo pabodzi na mprofeti wakunama . Iwo anadzakhala akubonereswa mosiku na masikati kwenda na kwenda . 
66020011	Tenepo ndidaona mpando ukulu wakuchena wachifumu na nyakuukhalirache . Dziko yapansi na kudzulu idathawa pamaso pache mbaikhonda oneka pontho . 
66020012	Pontho ndidaona anthu akufa , akulu na ang'ono ene aimira patsogolo pampando wachifumu . Mabukhu adafungulwa , kubuluka penepo bukhu inango idafungulwambo , ikhali bukhu ya moyo . Anyakufa adatongwa mseru malingana na mabasa akhadaphata iwo ninga mudalemberwa iwo m'mabukhu mule . 
66020013	Tenepo bara idabulusa anyakufa mwenemo . Imfa na dziko ya anyakufa idabulusambo anyakufa akhakoya iwo . Tenepo onsene adatongwa mseru malingana na mabasa akhadaphata iwo . 
66020014	Tenepo imfa na dziko ya anyakufa pidaponywa m'nyanza ya moto . Nyanza ya motoyi ndi imfa yachiwiri . 
66020015	Onsene adakhonda lembwa madzinawo m'bukhu ya moyo adaponywa m'nyanza ya moto . 
66021001	Tenepo ndidaona kudzulu kwachinchino na dziko yapansi yachinchino . Kudzulu kwakale na dziko yapansi yakale pidamala , pontho bara pakhali nkhabepo . 
66021002	Ndidaona Mzinda Wakuchena , Yerusalemu wachinchino , akutchitha kubulukira kudzulu kuna Mulungu . Akhali wakusasanyika ninga mwali wakufuna kukazhali wakuvala mwadidi kuti akagumane na mamunache . 
66021003	Ndidava fala yakugaluza kubulukira kumpando wachifumu kulonga kuti , " Chinchino kumusa kwa Mulungu kuna anthu . Iye anadzakhala na iwo , iwombo anadzakhala anthu ache . Mulungu mwenechiro anadzakhala na iwo mbadzakhala Mulungu wawo . 
66021004	Iye anadzapukuta misozi m'maso mwawo . Nkhabe dzakhala pontho imfa , penu kutsukwala , penu kulira , penu kuva kupha tayu . Pinthu pyakale pyamala . "
66021005	Tenepo nyakukhala pampando wachifumu adalonga mbati , " Ndinasasanya pinthu py onsene kukhala pyachinchino . " Adalonga pontho kuna ine mbati , " Ulembe penepi thangwi mafala enewa ngakuonadi , pontho akunyindirika . "
66021006	Adalonga pontho mbati , " Pyamala ! Ndine Alefa pontho Omega , nyakutoma na nyakumalisa . Ule anava nyota ndinadzampasa mwakukhonda pagali madzi akubulukira m'mphuno za madzi akupasa moyo . 
66021007	Nyakukunda onsene ndinadzampasa penepi . Ine ndinadzakhala Mulungu wache , iyembo anadzakhala mwananga . 
66021008	Mbwenye anyamantha na anyakusowa chikhulupiro , anyakuchita pyakunyansa , mphandu , anyakuchita pyakuzuda , anyamatsenga , anyakupembedza mifanikizo , na anyakunama onsene , mbuto zawo ndi nyanza ya moto wa sulufule . Yeneyi ndi imfa yachiwiri . "
66021009	Mbodzi mwa angelo anomwe , ale akhaphatirira ndilo zinomwe zakudzala na miliri yakumalisa minomwe adadza kuna ine mbalonga mbati , " Bwera ndikuonese nyakufuna kukazhali na Mwanabira . "
66021010	Ndidagudumirwa na Mzimu Wakuchena , tenepo mngelo adandithukula mbandiendesa kuphiri ikulu pontho yakulapha . Adandionesa Yerusalemu , Mzinda Wakuchena , wakutchitha kubulukira kudzulu kuna Mulungu , 
66021011	mbuyetima na demelero ya Mulungu . Mzinda wenewu udayetima ninga mwala wakudula , ninga mwala wa yasipi , wakuoneka ninga mwala wa khulustali . 
66021012	Mzinda ule ukhali na mafufu makulumakulu pontho akulapha , pontho ukhali na misuwo khumi na miwiri . Anyakuonera misuwoyo akhali angelo khumi na awiri . Pamisuwopo padalembwa madzina a madzinza khumi na awiri a Alsraele . 
66021013	Makhundu onsene manayi akhali na misuwo mitatumitatu . Mitatu kumabulukiro dzuwa , mitatu kumpoto , mitatu kumwera , pontho mitatu kumadokero dzuwa . 
66021014	Mafufu a mzinda wenewu adamangwa pamiyala ya maziko khumi na miwiri yakuikhwa pansi . Pamiyala yeneyi padalembwa madzina khumi na awiri a anyakutumwa a Mwanabira . 
66021015	Mngelo adalonga na ine ule akhali na mdida wa nthondodzo wa golidi kuyesa nawo mzinda ule , mafufu na misuwo yache . 
66021016	Mzinda ukhali sasawa makhundu onsene ; umimba na ulaphi wache pikhali sasawa . Mngelo adauyesa mzindawu na mdida wache wa nthondodzo : ulaphi na umimbache na chengo chene pikhali makhono chikwi cha pikwi piwiri na madzana manayi . 
66021017	Mngelo ule adayesa pontho fufu . Chengo chache chikhali makhono makumi matanthatu , malingana na mdida ukhaphatisa iye basa . 
66021018	Mafufu adasasanywa na miyala yakuchemerwa yasipi . Mzinda udasasanywa na golidi chadichadi wakuonekera ninga gilazi . 
66021019	Miyala ya maziko a mafufu a mpanda pikhali pyakusasanywa na miyala yamtundu na mtundu yakudula . Mwala wa maziko akutoma ukhali yasipi , wachiwiri ukhali safira , wachitatu ukhali kalikedoni , wachinayi ukhali samarada , 
66021020	wachishanu ukhali saridoni , wachitanthatu ukhali kaneliani , wachinomwe ukhali kirisolito , wachisere ukhali berilo , wachifemba ukhali topasa , wachikhumi ukhali kirisoparasa , wachikhumi na chibodzi ukhali yakinthu , pontho wachikhumi na chiwiri ukhali amatisita . 
66021021	Misuwo khumi na miwiri ya mzinda ule idasasanywa na miyala khumi na miwiri ya usanga wakudula . Pamsuwo onsene mwala wa usanga ubodziubodzi . Msewu ukulu wa mumzinda mule ukhali wa golidi chadichadi ninga gilazi yaonekera uku na uku . 
66021022	Ine sidaone Nyumba ya Mulungu mumzinda mule tayu , thangwi Mbuya Mulungu Wamphamvu zonsene na Mwanabira ndiye Nyumba ya Mulungu . 
66021023	Mzinda wenewu nkhabe funika dzuwa penu mwezi tayu kuti aumwinikire thangwi demelero ya Mulungu ndiye imbaumwinikira , Mwanabira mbakhala nyale yache . 
66021024	Madzinza a padziko yapansi anadzafamba akumwinikirwa na cheza cha mzindawu . Mafumu a dziko yapansi anadzadza na mfuma zawo mumzindamu . 
66021025	Misuwo ya mzindawu inadzakhala yakufungulwa ndzidzi onsene ; nkhabeve dzafungwa thangwi nkhabe dzakhala mosiku tayu . 
66021026	Demelero na mfuma ya madzinza pinadzapitiswa mumzindamu . 
66021027	Mbwenye nkhabe chinthu chakuipa chinafuna dzapitiswa mumzindamu , penu munthu wakuchita pinthu pyakuchitisa manyadzo , penu kulonga pyakunama tayu . Mbwenye ale ene basi madzinawo adalembwa m'bukhu ya moyo ya Mwanabira ndiye anadzapita mumzindamo . 
66022001	Mngelo adandionesa pontho mkulo wa madzi akupasa moyo . Akhayetima ninga mwala wa khulustali , kukuka kubulukira pampando wachifumu wa Mulungu pontho wa Mwanabira . 
66022002	Ukhatchithira pakati na pakati pamsewu wa mumzinda mule . Makhundu onsene mawiri a mkulo ule akhali na muti wakupasa moyo . Muti wenewu ukhabala nsapo khumi na kawiri pachaka , kabodzi pamwezi . Masambache ngakuwangisa nawo madzinza . 
66022003	Nkhabe chibodzi chakutembererwa na Mulungu chinafuna dzagumanwa mumzindamu tayu . Mpando wachifumu wa Mulungu pontho wa Mwanabira unadzakhala mumzindamu , anyabasachembo anadzampembedza . 
66022004	Iwo anadzaona nkhope yache , pontho dzinache inadzalembwa papipumu pawo . 
66022005	Panadzakhala nkhabeve mosiku tayu , iwo mbadzakhonda funa nyale , penu cheza cha dzuwa , thangwi Mbuya Mulungu anadzakhala cheza chawo , pontho iwo anadzatonga ninga mafumu kwenda na kwenda . 
66022006	Tenepo mngelo adalonga kuna ine mbati , " Mafala enewa ngakuonadi , pontho anakwanisa kunyindirwa . Mbuya Mulungu ambapasa maprofeti Mzimu wache ule , atumiza mngelo wache kudzaonesa anyabasache pinthu pinafuna dzachitika chinchino pano . "
66022007	Yesu alonga mbati , " Ngavani ! Ndikudza chinchino pano ! Ngakutsanzaya ale ambavera mafala auprofeti a m'bukhumu ! "
66022008	Ine pano , Yohani , ndava na kupiona pinthu penepi . Pidamala ine kupiva na kupiona , ndidalamba pamaso pa mngelo adandionesa pinthu penepi ule . Ndikhali chifupi kumpembedza , 
66022009	mbwenye iye adandipanga mbati , " Leka chita penepi ! Ndine nyabasa mwanzako pontho wa abale ako maprofeti , pontho na ale onsene ambavera mafala a m'bukhu yeneyi . Pembedza Mulungu ! "
66022010	Tenepo adandipanga mbati , " Leka kubisa mafala auprofeti a m'bukhuyi , thangwi ndzidzi wakuti pinthu pyonsenepi pichitike uli chifupi . 
66022011	Nyakuchita pyakuipa mbachite pyache pyakuipapyo . Nyakunyansa mbakhale pyache wakunyansa . Nyakulungama mbathimize kukhala wakulungama . Nyakuchena mbathimize kukhala wakuchena . "
66022012	Yesu alonga mbati , " Ngavani ! Ndikudza chinchino pano ! Ndinadzabwera na mfupo yanga kudzapasa munthu mbodzimbodzi malingana na mabasa akhachita iye . 
66022013	Ndine Alefa na Omega , nyakutoma na nyakumalisa , kutoma na kumalisa . "
66022014	Ngakutsanzaya ale aflila mikanjo yawo , towera akhale na utongi kudya nsapo za muti wakupasa moyo mbapita mumzinda na pamsuwo . 
66022015	Mbwenye kunja kwa mzinda kuna anyakuchita pyaunambwa , anyamatsenga , anyakuchita pyakuzuda , mphandu , anyakupembedza mifanikizo na ale kunama nkhudya kwawo na pyakuchita pyawo pene . 
66022016	" Ine , Yesu , ndatuma mngelo wanga kudzachitira umboni pya pinthu penepi kuna imwe m'mipingo . Ndine chidzukulu cha dzinza ya Davite . Ine ndine nthanda . "
66022017	Mzimu Wakuchena na mwali wakufuna kukazhali alonga mbati , " Bwera ! " Onsene anapiva alongembo mbati , " Bwera ! " Mbadze anyakuva nyota ; anapifunayo atambire mwakukhonda pagali madzi akupasa moyo . 
66022018	Ine Yohani ndikucheuza onsene anava mafala auprofeti a m'bukhumu : unango angadzathimizira chinango pa mafala enewa , Mulungu anadzamthimizirambo miliri yalembwa m'bukhumu . 
66022019	Unango angadzabulusa chinthu pa mafala auprofeti m'bukhumu , Mulungu anadzambulusirambo khundu yache pamuti wakupasa moyo na ya Mzinda Wakuchena unalongwa m'bukhumu . 
66022020	Nyakuchitira umboni pyonsenepi alonga mbati , " Andedi ! Ndikudza chinchino pano ! " Pikhale tenepo . Idzani Mbuya Yesu !
66022021	Kukoma mtima kwa Mbuya Yesu kukhale na anthu onsene a Mulungu . ' Ameni . 
