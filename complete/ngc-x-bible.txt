# language_name:         Ngombe
# closest ISO 639-3:     ngc
# ISO_15924:            Latn
# year_short:            1961
# year_long:             
# vernacular_title:     Nouveau Testament en Ngombe 1961
# english_title:        Ngombe New Testament  1961
# URL:                   https://www.bible.com/de/versions/1490<br>http://www.biblesociety-cd.org/
# copyright_short:       © Alliance Biblique de la R. D. Congo
# copyright_long:        
# notes:                
40001001	Mokanda mobatata baYesu Masiya , mwana oDawidi , mwana oAbalayama .
40001002	Abalayama abota Isaka . Isaka abota Yakobo . Yakobo abota Yuda na bananango .
40001003	Yuda abota na Tamala ; abota Pɛlɛsɛ na Jala . Pɛlɛsɛ abota Eseloma . Eseloma abota Alama .
40001004	Alama abota Aminadaba . Aminadaba abota Nasona .
40001005	Nasona abota Salamo . Salamo abotana Laba ; abota Boasa , Boasa abota na Luta ; abota Obede . Obede abota Yisai .
40001006	Yisai abota Dawidi , kumu .
40001007	Dawidi abota na mwali oUlia ; abota Sɔlɔmɔ . Sɔlɔmɔ abota Leoboama . Leoboama abota Abia . Abia abota Asa .
40001008	Asa abota Yosapata . Yosapata abota Yolama . Yolama abota Osia .
40001009	Osia abota Yotama . Yotama abota Aka . Aka abota Hesekia ,
40001010	Hesekia abota Manase . Manase abota Amona . Amona abota Josia .
40001011	Josia abota Yekonia na bananango a ehole ekɛ bo masungu a Babilo .
40001012	Ama bo kɛ masungu a Babilo , Yekonia ami bota oko Salatiele . Salatiele abota Selubabela .
40001013	Selubabela abota Abiuda . Abiuda abota Eliakima . Eliakima abota Asola .
40001014	Asola abota Sadoka . Sadoka abota Akimi . Akimi abota Eliuda .
40001015	Eliuda abota Matana . Matana abota Yakobo .
40001016	Yakobo abota Yosepa muma ’ Malia , na Yesu yona odi na kombe Masiya abotama na nde .
40001017	Oko boa , bilulu bisusu a sibano eAbalayama na Dawidi bidi bilulu domi-na-binɛi . Bilulu bisusu a sibano eDawidi na ehole ekɛ bo masungu a Babilo , bidi bilulu domi-na-binɛi . Na bilulu bisusu a sibano eehole eke bo masungu a Babilo , oko ai Masiya , bidi bilulu domi-na-binɛi .
40001018	Bobotama boYesu Masiya boda a njea ye . Yesu apanda Malia nange eYesu , lyo ko aboloa na demi dimolwaja Mwembo Mosenɔke , oko bapetakini da momi na mwali .
40001019	Yosepa , muma’nde , adaka moto oyongi , na aipala bo amokejae sɔni a miso mabato . Akana bo asiejae mojɔ monde na bowi .
40001020	Yana alɛkɛ yo boa , obwɛnji oKumu adoa ai yo a njɔti , na abala bo , Wɛ Yosepa mwana ’ Dawidi , pɛ bobanga bosɔ mwali owɛ Malia , mojɔ bo demi dilwai yo lidi mojɔ moMwembo Mosɛnɔke .
40001021	Iyo adi bobota mwana-momi , na odi bomobakea kombe Yesu , mojɔ bo âheleja bato bande a jibe jibu .
40001022	Mojɔ mu mosusu modaka boa a bongameja ekenge ema bala Kumu na motɔndɔi bo ,
40001023	Ikani ; moseka yona ojebeanakini na momi âlwa demi . Âbota mwana-momi , na bâmobakea kombe Imanuele . Cina ekombe emina edi — Njambe adi na su .
40001024	Yana asisoa Yosepa , akɔ o ama bala obwɛnji na nde . Asɔ mwali onde bo adae na nde .
40001025	Iyo ko aijebeana na nde oko adaka yo pɛ bopeta bota mwana’nde , na amobakea kombe Yesu .
40002001	Yana abotama Yesu a Bɛtɛlɛmɛ a likota liYuda , a ehole ekumu Elode , bato babowɛi badonga a ɛsɛta , na bamea a Yelusalema .
40002002	Bahɔjɔ bo , Yona obotami kumu oBaYuda adi jɔ ? Iso bonɛ monjɔtɔ onde a dɔngɔ diɛsɛta , na bodoi bo bomosakoe .
40002003	Kumu Elode , ama yo ka mojɔ momina , ami ko da oko na mokakwano , na bato basusu ba Yelusalema pongono .
40002004	A mojɔ momina , yo abolea likita libasuku banganga na basɔni bangando , na abahɔjɔ esika ebobotama boMasiya .
40002005	Ibo babala na nde bo , A Bɛtɛlɛmɛ , ngando eYuda ; mojɔ bo motɔndɔi asɔnɔ boa bo ,
40002006	Wɛ Bɛtɛlɛmɛ a likota liYuda ; Oditi ngɔngɔ jibakumu basusu baYuda ; Mojɔ bo okina kumu adi bomana ai we , Yona ôda mobanei obato bambi baYisalaele .
40002007	Elode abea bato babowɛi na poloso , na abakokeleja a mojɔ moehole emana monjɔtɔ .
40002008	Abaloma a Bɛtɛlɛmɛ , na abala na bu bo , Kɛni aduke mwana omina na bingi . Okamobolojani , doani a bojebeja mbi , bo mbi nakɛe namosakoe pongono .
40002009	Aka bo ekenge yena ekumu , bakɛ oko a njea ebu . Monjɔtɔ monɛ bo a ɛsɛta akɛkɛ boso bobu , na ama a diko diesika edaka mwana .
40002010	Basepa bou mɛnɛ yana anɛ bo monjɔtɔ .
40002011	Akwea bo a ndako , banɛ mwana na ngwa’nde Malia ; na basumana na banmosakoa . Baloloja leka lobu , na bamopa bipeeli biwɔlɔ , na malasi , na mila .
40002012	Njambe ko abajebeja a njɔti bo bata-sɔmbɔ ai Elode ; na bayana a ngando ebu a njea etongo .
40002013	Ama bo yana , okina obwɛnji oKumu ami doa oko ai Yosepa a njɔti . Abala na nde bo , Angɔ ; tomba mwana na ngwa’nde , cia na bu oho Ejipito . Yeyoa oho oko a ehole êbala mbi na wɛ , mojɔ bo Elode akɛkɛ aduke mwana bo amowoe .
40002014	Yosepa angɔ , atomba mwana na ngwa’nde na bulu ; akɛ a Ejipito
40002015	na ayeyoa oho oko a bogwa boElode , a bongameja ekenge ema bala Kumu na motɔndɔi bo , Mbi nabei mwana’mbi bo ahule Ejipito .
40002016	Elode ko , yana anɛ yo bo bato babowɛi bamokosea , aka kɛlɛ enɛnɛ . Adumba mobeko bo bawoe bana-bami basusu baya badaka na bianga bibae na dea , a ngando eBɛtɛlɛmɛ na a likota dia lisusu . Iyo ahieja ehole , cina bo ama kokeleja mojɔ na bato babowɛi .
40002017	Oko boa ekenge esɔnɔ motɔndɔi Yelemaya engama bo ,
40002018	Ba’ka hulɔ a Lama , Bio na kɔndɔ enɛnɛ . Lakɛlɛ ayeaka bana bande . Molema monde motagɔmbɔ , Mojɔ bo bana bande baditi koko .
40002019	Yana agwa Elode , obwɛnji oKumu adoa ai Yosepa a njɔti oho Ejipito .
40002020	Abala na nde bo , Angɔ ; tomba mwana na ngwa’nde , sɔmbɔ na bu a ngondo eYisalaele , mojɔ bo baya baduka mwana bo bamowoe bagwi .
40002021	Oko boa yo angɔ , atomba mwana na ngwa’nde , na asɔmbɔ na bu a ngondo eYisalaele .
40002022	Yanako aka yo bo Alukelao asangoa bokumu boYuda a esika esangwa ’ nde Elode , adaka na bɔ a bokɛ oho . Na Njambe amojebeja a njɔti bo akɛe a likota liGalile .
40002023	Akɛ oho , na ada a ekina ngando yena edi na kombe Nasaleta . Oko boa mojɔ mobala batɔndɔi mongama bo , Bâmobea moto oNasaleta .
40003001	Yoane Mobatisi adoa a masu mamina , na atɔndɔ mwako moNjambe a lisobe liYuda .
40003002	Abala bo , Hekojani milema minu , mojɔ bo Bokumu boDiko boba’i mea ,
40003003	Motɔndɔi Yisaya abala a mojɔ moYoane yana abala yo bo , Kɔpi emoto yona obetoaka a lisobe bo , Sɛlingoani mokɛngɛ moKumu ; Tangbojani njea jinde .
40003004	Yoane adaka na bisenja bingungi jikamela ; adaka na ekpoka eyobo etito a bongo bonde ; dia linde lidaka oko bapaala na pɔki eesika .
40003005	Bato baYelusalema na Yuda , na bato badɔngɔ disusu diYoladene bakɛ ai yo .
40003006	Bajima jibe jibu , na yo ababatisa a dua yena edi na kombe Voladene .
40003007	Yana anɛ yo BaPalusi na BaSadoki banɛnɛ bakadoe ai yo bo ababatise , abala na bu bo , Ino bana banjɔ ! Oehi no nda bo ocieni likundu lia likɛkɛ adoe ?
40003008	Isa ohekojaini milema , anejani bimbete bia bibwani ,
40003009	T’olɛeni oko bo , Abalayama adi tata osu , Mbi natɔndɔkɔ no bo Njambe akapala , abwani bongɔjɔ bana ai Abalayama oko na matai ma .
40003010	Epondo esambi edɛye a cina jimele . Mele mimiti bota mbuma jipele , mîkwɛlɛmɛ misusu , na mîdumbama a mosa .
40003011	Mbi nabatisaka no a madiba cina ebohekoja bomilema ; yo ko yona okɛkɛ adoe ngɔngɔ jimbi anɔi mbi na ngulu . Mbi nabɔngiti bo natombe sapata jinde . Iyo âbatisa no a Mwembo Mosɛnɔke na a mosa .
40003012	Adi na ehɛhɛi a ebɔ ende , âpueja moboku monde , na âbolea ndongo jinde a edejai . Âtumba ko poso a mosa , na mosa momina motadimea nongo .
40003013	Yesu adonga a Galile , na adoa a Yoladene bo Yoane amobatise .
40003014	Yoane ko amosia ; abala bo , Wɛ odoi ai mbi ? mbi yona obwani bobatisama na wɛ .
40003015	Yesu ko amosɔmbeja bo , Yɛ modae boa edɛye ; mojɔ bo bobwani bosuma ngando jisusu jibodongo boa . Oko boa Yoane ajima .
40003016	Yana abatisama Yesu , aduboa bokpa a madiba . A ehole emina , Diko didipoama oko bodipoaraa ; anɛ Mwembo moNjambe mokatite o sungu na mokabakame ai yo .
40003017	Na kɔpi emana oho Diko bo , Iyo adi Mwana’mbi ongɛnjɔ . Nadi na sepi a mojɔ monde .
40004001	A ehole emina Mwembo molinda Yesu a lisobe bo Satana amomeke .
40004002	Akia dia masu domi-inɛi , na yana asia ehole emina , aka nja .
40004003	Momeki adoa ai yo na abala bo , Isa wɛ odi Mwana ’ Njambe , bala na matai mama bo mabongoe milɛmbɛ .
40004004	Yesu amosɔmbeja bo , Mosɔnɔmɔ bo , Moto atahela na milɛmbɛ pɛ , Oko na bikenge bisusu bia bimanaka a monɔkɔ moNjambe .
40004005	Ngɔngɔ jimina , Satana akɛ na nde a ngando yena esɛnɔke . Amobakea a diko ditempelo , na abala na nde bo , Isa wɛ odi Mwana ’ Njambe , sadumba nase . Mojɔ bo , mosɔnɔmɔ bo ,
40004006	Adi bopa babwɛnji bande monɔkɔ a mojɔ mowɛ , Na bâbanda wɛ na mɔmɔ mabu , Bo ebota ewɛ esaka lakimea a litai .
40004007	Yesu abala na nde bo , Mosɔnɔmɔ pongono bo , T’odingee oko Kumu Njambe owe .
40004008	Satana ake na nde koko a diko dimono monɛnɛ , na amoneja makumu masusu mangondo , na ekumu emakumu mamina .
40004009	Abala na nde bo , Mbi nadi bopa we makumu ma masusu , okasumana a bosakoa mbi .
40004010	Yesu abala na nde bo , Satana , donga ya ; mojɔ bo mosɔnɔmɔ bo , Toma sakoa Kumu Njambe owɛ ; Toma kɔme oko yo pɛ .
40004011	Satana amokina boa , na babwɛnji baDiko badoa ai Yesu bo bamokɔmejae .
40004012	Yana aka Yesu bo bapea Yoane , asɔmbɔ a Galile .
40004013	Adonga a Nasaleta , na adoa a Kapalanauma bo adae ena a dɔngɔ dimadiba , a likota liSebulona na Nepatali ,
40004014	bo angamejae ekenge ebala motɔndɔi Yisaya bo ,
40004015	Bato baSebulona na Nepatali , A njea emadiba-mamukwa , na a dɔngɔ ditongo diYoladene , Na BaGalile baMidoa ;
40004016	Bato baya badaka modidi Bani bohu bonɛnɛ . Na busa bohoi Ai bato baya badaka a esika ebogwa na a esie ebogwa .
40004017	Yesu abanga bokoja a ehole emina , na atɔndɔ bato bo , Hekojani milema minu , mojɔ bo Bokumu boDiko bobengi bomea .
40004018	Adaka yo akadale a dɔngɔ dimbongu elibale liGalile , anɛ bami babae , moto na mwananango , oko Simona yona odaka na kombe Pɛtɛlo , na mwangwa’nde Andalea , Ibo badaka bakadumbe eyoma ebu a madiba , mojɔ bo badaka badukeli baswi .
40004019	Yesu abala na bu bo , Cingamani na mbi , na mbi nâkɔ no badukeli babato .
40004020	Ibo bakina biyoma bibu bokpa , na bacingama na nde .
40004021	Anɔ yo esikaemina , anɛ bami batongo babae , moto na mwananango , Yakobo mwana ’ Sebede na mwangwa’nde Yoane . Badaka na sangwa’bu a bwato , na batataka biyoma bibu .
40004022	Yesu ababea , na bakina bwato na sangwa’bu bokpa , na bacingama na nde .
40004023	Yesu akɛ akadale a likota lisusu liGalile , Akoja bato a sinagoge ; atɔndɔ Mwako Mopele moBokumu , na aheleja bato a bego na bipeko tungu jisusu .
40004024	Gala ende epele etunda a makota masusu maSilia ; badoa ai yo na bato basusu baya badaka na bego , na baya badingoaka na bipeko na saya a mikuku , bato bamiembo mibe , bato balilale , na bato bamikutumeli , na abaheleja .
40004025	Bato bacingama na nde kanga mandundu mɛnɛ , bato baGalile , na Dekapoli , na Yelusalema , na Yuda , na dɔngɔ ditongo diYoladene .
40005001	Yana anɛ Yesu bimumu bibato , awea a mokina mono . Adaka yo oho , bacingami bande badoa ai yo .
40005002	Iyo adipoa monɔkɔ na abakoja na bikenge bi .
40005003	Bojongoa ai bato baya basatitejaka a milema , mojɔ bo Bokumu boDiko bodi oko ai bo .
40005004	Bojongoa ai bato baya bayeaka edɛye , mojɔ bo bâgɔmbɔ .
40005005	Bojongoa ai bato baya badi na milema miyɛmbu , mojɔ bo bâsangoa ngondo .
40005006	Bojongoa ai bato baya badi na nja na posa ebodongo , mojɔ bo bâgola .
40005007	Bojongoa ai bato bamonganji , mojɔ bo bâsɔ monganji .
40005008	Bojongoa ai bato baya badi na milema misɛnɔke , mojɔ bo bânɛ Njambe .
40005009	Bojongoa ai bato bamasiili , mojɔ bo bâbeama bana baNjarabe .
40005010	Bojongoa ai bato baya badingoaka a mojɔ mobodongo , mojɔ bo Bokumu boDiko bodi oko ai bo .
40005011	Bojongoa ai no , bakalolea no , bakadingoja no , na bakalongɔ no na bibaeli bibe bibokosea a mojɔ mombi .
40005012	Sepani , dani na enanga , mojɔ bo ndese enu edi enɛnɛ oho Diko . Badingoja batɔndɔi baehele koko boa .
40005013	Ino odini mukwa mongondo . Mukwa ko mokabeha , modi bobɔngɔ koko na ye ? Mobwaniti nongo na ekina elomu . Mobwani oko na bodumba pɛ , bo bato bamodalakake na bibota .
40005014	Ino odini bohu bongondo . Ngando yena edi a diko dimono etabombama nongo .
40005015	Bato te bayojake paka bo baebombe cina jiteni . Baebakeaka a mesa bo bato basusu baya badi a ndako badi bonɛ bohu .
40005016	Oko boa , kinani eyoi enu eyoe a boso bobato . Baka’nɛ bikɔmɛli binu bipele , badi bokumeja Sangwa’nu yona odi oho Diko .
40005017	T’olɛeni oko bo mbi nadoi bo nadimojae Mibeko na mikanda mibatɔndɔi . Nadoiti bo namidimojae ; nadoi oko bo namingamejae .
40005018	Mbi natɔndɔkɔ no bo , Nongo busa bokagwa , na ngondo ekagwa , pɛpɛ nongo litɔnɔ limɔci isa mosɔnɔ momɔci mo . Mibeko modi bokputoa ; midi bongama kanga misusu mɛnɛ .
40005019	A mojɔ momina , moto akambɛjɛ mokina mobeko , nongo mobeko mokɛkɛlɛkɛ mɛnɛ , na akakoja bato boa , moto omina adi boda moto osuka mɛnɛ a Bokumu boDiko . Moto na moto ko yona okojaka bato bo bamisume , na amisumaka yo mɛnɛ , yo adi boda na ekumu enɛnɛ a Bokumu boDiko .
40005020	Mojɔ bo , mbi natɔndɔkɔ no bo , Bodongo bonu bomiti nɔ bodongo bobasɔni na BaPalusi , otakweani nongo a Bokumu boDiko .
40005021	Ino o’kani bo batata basɔ mobeko bo , T’owoe oko moto . na bo , Moto akawa adi bosamba .
40005022	Mbi ko natɔndɔkɔ no bo , Moto akakɛnjɔ na mwangwa’nde abwani bosamba . Moto akatangola mwangwa’nde abwani bosamba a likita libasuku . Na moto akalolea mwangwa’nde bo , Wɛ egegele ; abwani oko na mosa moGehena .
40005023	Oko boa , okadoa a litumbu , na okasalɛjɛ bo mwangwao adi na wɛ mokina mojɔ ,
40005024	kina epeeli ewɛ a boso bohtumbu ; peta kɛ a bosieja mojɔ na mwangwao , osa ko ohule a bopa epeeli ewɛ .
40005025	Sieja mojɔ na soki ewɛ , nongo yana adi no a njea eesambi . Omiti kɔ boa , soki ewe adi bopa wɛ a mɔmɔ majuji , na juji adi bopa we a mɔmɔ mapolisi , na ôkwea a blɔkɔ .
40005026	Mbi natɔndɔkɔ wɛ na soti bo , Omiti pa likonja kanga lisusu menɛ , otamana nongo .
40005027	Ojebakani mobeko bo , T’ongɛe oko bɔɔli .
40005028	Mbi ko natɔndɔkɔ no bo , Moto akanja mwali na posa , asi angi na nde bɔɔli a molema monde .
40005029	Diso diwɛ diebɔ ebami dikasakeja wɛ , ihwa na dumba diso dimina . Enɔi na bopele bo enama ewɛ emɔci egwɛ , bo mokuku mowɛ mosusu motadumbama a Gehena .
40005030	Ebo ewɛ ebami ekasakeja wɛ , lena na dumba ebo emina . Enɔi na bopele bo enama ewɛ emɔci egwɛ , bo mokuku mowɛ mosusu motadumbama a Gehena .
40005031	Babala koko bo , Moto akalona mwali onde , adi bomopa mokanda mobobɔtɔnɔ .
40005032	Mbi ko natɔndɔkɔ no bo , Moto na moto yona oyanejaka mwali onde , na editi na cina ebɔɔli , akɔkɔ mwali omina moto obɔɔli . Na moto yona osɔkɔ mwali omina angɛkɛ na nde bɔɔli .
40005033	Ino o’kani koko bo batata basɔ mobeko bo , T’obɛle oko bɛli na bokosea . Kɔ mojɔ mobɛli we ai Njambe .
40005034	Mbi ko natɔndɔkɔ no bo otabɛlɛni nongo bɛli , isa eDiko , mojɔ bo didi mongbɛlɛngɔ moNjambe ;
40005035	isa bɛli engondo , mojɔ bo edi ebakei ebibota biNjambe ; isa bɛli eYelusalema , mojɔ bo edi ngando ekumu monɛnɛ .
40005036	T’obɛle oko bɛli emolo mowɛ , mojɔ bo oditi na ngulu a bopueja isa a bohindeja moswe momɔci .
40005037	Kinani ebaeli enu edae isa Ee , ee ! isa Pɛpɛ , pɛpɛ ! Ekina ebaeli etongo edi oko ebe .
40005038	Ino o’kani bo babala bo , Diso dibukana na diso ; dino dîbukana na dino .
40005039	Mbi ko natɔndɔkɔ no bo otaswianani na moto mobe . Moto aka’la wɛ epapata a mobanga momɔci , moneja mobanga motongo pongono .
40005040	Moto akabea we a esambi a mojɔ mosimisi ewɛ , kina atombe kasaka ewɛ pongono .
40005041	Moto akapea wɛ bo omopakae kilometa emɔci , mopaka kilometa jibae .
40005042	Moto aka’nga wɛ eka , mopa ; t’obulɛe oko moto yona opalaka boboa njabo ai wɛ .
40005043	Ino ’ kani bo babala bo , Toma pala motuteano mowe , na toma lona soki ewɛ .
40005044	Mbi ko natɔndɔkɔ no bo , Toma palani soki jinu . Toma’ngɔɔnoni Njambe a mojɔ mobato baya banɔngejaka no .
40005045	Oko boa ôdani bana baSangwa’nu yona odi oho Diko . Mojɔ bo yo ahojaka busa ai bato babe na bato bapele . Alomaka mbua a mojɔ mobato bapele na bato babe pongono .
40005046	Isa opalakani oko bato baya bapalaka no , obwanitini bosɔ ndese a mojɔ momina . Baputeja batako baditi koko na ekɔmɛli emina pongono ?
40005047	Okabɛjɛni oko bina’nu pɛ , bato batongo baditi koko na ekɔmɛli emina ? Nongo bapakano bakɔkɔ boa pongono .
40005048	Ino ko , toma dani babɔngɔke mɛnɛ , mojɔ bo Sangwa’nu yona odi a Diko adi kanga mobɔngɔke mɛnɛ .
40006001	Toma nganjamani bo otakɔni bilomu binu bibodongo a boso bobato bo banɛe no . Okakɔni boa , otasɔni nongo ndese ai Sangwa’nu yona odi a Diko .
40006002	Oko boa , wɛ okakɔ monganji ai bato batongo , pɛ bohueja mo-ndule a boso bowɛ . Bato babokosea bakɔkɔ boa a sinagoge , na a licilinga , bo bato babakumejae . Mbi natɔndɔkɔ no na soti mɛnɛ bo bato bamina ba’si ndese yena ebwani na bu .
40006003	Wɛ ko , okakɔ monganji , t’okine oko bo ebɔ ewɛ ebali ejebe mojɔ mokɔkɔ ebɔ ewɛ ebami .
40006004	Kɔ bato monganji oko a libombi ; na Sangwao yona onɛkɛ a libombi âda na likabo ai wɛ .
40006005	Oka’ngani Njambe , t’odaeni oko na ekɔmɛli ebakosei . Ibo bapalaka bo bangɔe a sinagoge , na bo bamae a licilinga a mojɔ mobo’nga , bo bato babanɛe .
40006006	Wɛ ko , oka’nga Njambe , kwea a tei endako ewɛ , dipa modipe mowɛ , na inga Njambe a libombi . Sangwao yona onekɛ a libombi âda na likabo ai wɛ .
40006007	Yana angaka no , t’odaeni oko na bikenge binɛnɛ bingasangasa o akɔkɔ bapakano . Mojɔ bo , ibo badingaka bo Njambe adi bobahokea a mojɔ mobikenge bibu binɛnɛ .
40006008	T’odaeni oko na ekɔmɛli ebu , mojɔ bo Sangwa’nu ajebaka taka enu oko omongakinini .
40006009	Obwanini bonga Njambe na ekɔmɛli ye ; Sangwa’su yona odi a Diko ; Yɛ kombe ewɛ esumame ;
40006010	Yɛ Bokumu bowɛ bodoe ; Yɛ bolulea bowɛ bokɔɔme ya nase o akɔɔmɔkɔ bo a Diko .
40006011	Bopa so busa bu milɛmbɛ mia mibwani .
40006012	Boyɛ so nongo jisu ai wɛ o ayɛkɛ so baya badi na nongo ai so .
40006013	Bambeja so a njea ebomeka . Heleja so ko a bobe Bokumu bodi ai wɛ , na ndangasa , na ekumu , oko na bosusu . Amen .
40006014	Ino okayɛni bato jibe jibu , Sangwa’nu adi boyɛ no pongono .
40006015	Ino ko omiti yɛni bato jibe jibu , Sangwa’nu atayɛ no jibe jinu .
40006016	Yana adi na bikia , t’odaeni oko na wa a miso manu o ekɔmɛli ebakosei . Ibo bakinaka maso mabu mabehe , a boneja bato bo bakiaka dia . Mbi natɔndɔkɔ no soti bo ndese ebato bamina ebwani .
40006017	Wɛ ko okakia , baka swe jiwɛ , na sosa boso bowɛ , bo bato batajeba nongo bo okiaka ;
40006018	aneja oko Sangwao yona odi a libombi , na Sangwao yona onɛkɛ a libombi âda na likabo ai wɛ .
40006019	T’ohɛjeni oko leka loyumu lonɛnɛ a mojɔ monu bɛnɛ ya nase , mojɔ bo lobebaka ya na sɛ na bikpa , na babi babukaka ndako a bo’ba .
40006020	Kinani leka lonu loyumu lohɛe oko oho Diko ; lotabeha nongo na sɛ oho , na babi batalusa nongo a boba .
40006021	Mojɔ bo , esika edi leka lowɛ loyumu , molema mowɛ mosambi oko ena .
40006022	Diso didi paka emokuku . Isa diso diwɛ didi dipele , mokuku mowɛ mosusu modi a bohu .
40006023	Diso diwɛ ko dikabeha , mokuku mowɛ mosusu modi oko a modidi . Oko boa , isa bohu bua bodi a tei ewɛ bodi oko modidi , modi modidi tuu .
40006024	Moto t’ajebake bokɔmɛ baswa babae . Isa adi bolona okina , na âpala yona otongo ; isa adi bocingama na okina , na âsɛtoja yona otongo . Otahɔnɔkɔni bokɔmɛ Njambe na makonja pongono .
40006025	A mojɔ momina , mbi nabalaka na nu bo otakakwanani nongo a mojɔ momohelo monu , a mojɔ moboyaka na bomwaka na elwaeli enu . Na mohelo na mia , edi boso nde , te mohelo ? Na mokuku na bisenja , edi boso nde , te nɔokuku ?
40006026	Anjani mbulu badiko ; te banake gbie , te bajuake , te baboleake leka a ndako , Sangwa’nu ko yona odi oho Diko ababɔ kɔkɔ . Na no na mbulu , banɔi na bobuno nda , te no ?
40006027	Okina onu adi bakaeja masu mande mweka na mokakwano ? Oko adi bokakwana a mojɔ mobisenja cina eye ?
40006028	Anjani bohohu bomanga maesika ; te makɔke elomu ; te mayoake bisenja .
40006029	Mbi ko natɔndɔ kɔ no bo elwaeli eSɔlɔ mɔ a ekumu ende esusu , eibwana na elwaeli edikina danga diesika .
40006030	Leka loesika lua lodi busa bu lodi botumbama puma ; na isa Njambe alwajaka leka lomina , esingaiti no ! Ino bato baejimeli ekɛkɛ !
40006031	Yɛni boda na mokakwano ; yɛni bobala bo , Êyaka so nde ? Êrawaka so nde ?
40006032	Bapakano badukaka oko leka lomina , Sangwa’nu ko yona odi oho Diko ajebaka bo obwanini bosɔ leka lu losusu .
40006033	Ino , peta dukani Bokumu boNjambe na bodongo bonde , nongo osɛni leka lu losusu pongono .
40006034	Oko boa , t’okakwaneni oko a mojɔ mopuma . Kinani puma etombe muna mopuma . Monɔngɔ mobusa bu mobwani na busa bu .
40007001	Yɛni bosambejani , bo otasambani no bɛnɛ .
40007002	Mojɔ bo , ôsambani oko na esambi esambejaka no ; badi bongɛ ai no oko na mwɛngi mongɛkɛ no bɛnɛ .
40007003	Onjaka mobumbu mua modi a diso dimwangwao , pɛ ko bonɛ epaso yena edi a diso diwɛ mɛne mojɔ moye ?
40007004	Wɛ yona odi na epaso a diso diwɛ mɛnɛ , obwani bobala na mwangwao bo , Kina nahwɛ mobumbu a diso diwɛ ?
40007005	Wɛ mokosei , peta hwa epaso a diso diwɛ mɛnɛ ; oko boa odi bonɛ bohu a bohwa mobumbu a diso dimwangwao .
40007006	Yɛni bopa leka losɛnɔke ai mbwa . T’odumbeni oko leka lonu loyumu a boso bongulube , basaka lodɛhɛkɛkɛ na sɛkɛ jibu , na bâhekoa a bona na nu .
40007007	Ingakani nongo osɛni . Dukani nongo obolojaeni . Bomani nongo modipe modipoame ai no .
40007008	Mojɔ bo , yona ongaka asɔkɔ ; yona odukaka abolojaka , na modipe môdipoama ai yona obomaka .
40007009	Okina onu adi bopa mwana’nde litai akamo’nga molɛmbɛ ?
40007010	Na mwana’nde akamo’nga swi , adi bomopa njɔ ?
40007011	Oko boa , isa ino ojebakani bopa bana banu leka lopele , nongo adi no bato babe , esingaiti Sangwa’nu yona odi oho Diko ! Iyo âpa leka lopele ai baya bamongaka .
40007012	Kɔni ai bato batongo o apalaka no bo bato batongo bakɔe ai no . Cina esusu eMibeko na mikanda mibatɔndɔi edi oko bosi .
40007013	Kweani a modipe mokototake ; mojɔ bo njea yena edi na sasa esukeaka na bogwa ; modipe momina modi monɛnɛ , na bato banɛnɛ bakweaka ena .
40007014	Njea yena esukeaka na bomɔ edi ekototake ; modipe momina modi mokɛkɛ , na baya bakweaka ena badi oko baleka pɛ .
40007015	Toma nganjamani na batɔndoi babokosea , Badoaka ai no na elwaeli ebata , na badi soti oko swa babila .
40007016	Odini bobambetea na mbuma jibu . Mojɔ bo , bato te batwake mbunga a bolongo , isa mamwe a likpanda .
40007017	Oko boa , mole mopele mobotaka mbuma jipele , na mole mobe mobotaka oko mbuma jibe .
40007018	Mole mopele te mobotake mbuma jibe , na mole mobe te mobotake mbuma jipele .
40007019	Mole momiti bota mbuma jipele , môkwɛlɛmɛ na môtumbama .
40007020	Oko boa ôbambeteani na mbuma jibu .
40007021	Badi bokwea a Bokumu boDiko , te nongo baya babeaka mbi Kumu , Kumu , oko moto yona okɔkɔ bolulea boSangwa’mbi yona odi oho Diko .
40007022	Bato banɛnɛ bâbala na mbi a busa bomina bo , Kumu , Kumu , iso boitɔndɔ mwako a kombe ewɛ ? Boimeja miembo mibe a kombe ewɛ ? Boikɔ mindumba minɛnɛ a kombe ewɛ ?
40007023	Mbi ko nâbatɔndɔ bo , Mbi nitajebaka no nongo mweka . Dongani ya ai mbi , ino bato babikɔmɛli bibe .
40007024	Moto yona o’kaka bikenge bi bimbi , na asumaka bikenge bimina , adi o moto obowɛi yona oyoa ndako ende a diko dilitai .
40007025	Mbua akwa , pela elaloa , mopomba modoa monɛnɛ , na moboma ndako emina , Eikwa ko , mojɔ bo eyoama a diko dilitai .
40007026	Moto na moto ko yona o’kaka bikenge bi bimbi , na yo pɛ bosuma bikenge bimina , adi o egegele yona oyoa ndako ende a mopunji .
40007027	Mbua akwa , pela elaloa , mopomba modoa monɛnɛ na moboma ndako emina . Ndako emina ekwa oko bokwa , na bokwa bomina bodaka mojɔ monɛnɛ .
40007028	Asieja Yesu bikenge bimina bobala , bato baemumu bakamoa a mojɔ mobokoja bonde ;
40007029	cina bo abakojaka na kpaci , te na ekɔmɛli ebasɔni .
40008001	Yana atita Yesu a mono , bato banɛnɛ mɛnɛ bamosusaka .
40008002	Okina moto omaba adoa ai yo , atita na magbunda a boso bonde , na abala bo , Kumu , wɛ okapala , obwani boheleja mbi .
40008003	Yesu aninoja ebɔ ende , aebakea ai yo , na abala na nde bo , Najimi ; oheli . Bokpa mɛnɛ , maba mande masia oko bosia .
40008004	Yesu ajɔ na nde bo , T’otɔndɔe oko moto mojɔ mu . Kɛ ko ai nganga , saneja ai yo , na pa epeeli ebekea Mose a mojɔ momina bo bajebe .
40008005	Asa yo mea a Kapalanauma , okina kapitɛni asi adoi ai yo , amongɔɔnɔ bo ,
40008006	Kumu , okina mokɔmeli ombi asambi na mokutumeli a ndako , na yogo ende egbasoi .
40008007	Yesu abala na nde bo , Nâdoa bo namosengoe .
40008008	Kapitɛni amosɔmbeja bo , Kumu , mbi nabɔngiti bo nasɛ wɛ a ndako embi . Bala oko ekenge emɔci pɛ , na mokɔmɛli ombi adi bohela .
40008009	Mbi nadi ngɔngɔ jibasuku bambi ; mbi mɛnɛ nadi na basoda ngɔngɔ jimbi . Nakabala na okina bo akɛe , adi bokɛ . Nakabala na otongo bo adoe , adi bodoa . Nakabala na mokɔmɛli ombi bo akɔe mokina mojɔ , adi bomokɔ .
40008010	Ama yo ka ekenge emina , Yesu ami kamoa oko bokamoa . Abala na bato baya badaka bacingi na nde bo , Mbi natɔndɔkɔ no soti bo napakiti nɛ ejimeli enɛnɛ boa , nongo a Yisalaele .
40008011	Mbi natɔndɔkɔ no bo bato banenɛ badi bodonga a ɛsɛta na wɛsɛta , na bâda a bidie bibu a dɔngɔ diAbalayama na Isaka na Yakobo a Bokumu boDiko .
40008012	Bana ko baBokumu bâdumbama a modidi mosokolu , a esika ebio na bokpɛkpɛnɛ bomino .
40008013	Yesu abala na kapitɛni bo , Yana a ndako ewɛ . Yɛ modae na wɛ o ami wɛ jima . Na mokɔmɛli ahela a yogo oko a ehole emina .
40008014	Yesu akwea a ndako ePɛtɛlo , na atana bokio boPɛtɛlo asambi na mɔlɔ .
40008015	Abɛnje ebɔ ende , na mɔlɔ mosia oko bosia . Iyo asi ko angɔi na abakɔmɛ .
40008016	Badoa na bato banɛnɛ ai Yesu a ehole emɔkɔ , baya badaka na miembo mibe . Iyo ameja miembo mibe oko na ekenge emɔci pɛ , na aheleja basusu baya badaka na bego .
40008017	Oko boa , ekenge ebala motɔndɔi Yisaya engama bo , Iyo mɛnɛ atombi bwɛmbu bosu , na alwai bego bisu .
40008018	Iyana anɛ Yesu bo bato bamohikaka kanga banɛnɛ mɛnɛ , apa monɔkɔ bo balekele .
40008019	Okina mosɔni adoa ai yo , na abala na nde bo , Mokoja , mbi nadi bocingama na wɛ bisika bisusu bikɛke wɛ .
40008020	Yesu amosɔmbeja bo , Kpia badi na mikpo mibu ; mbulu badiko badi na mobo ; Mwana ’ Moto ko apeliti esika a bosuka molo monde .
40008021	Okina otongo , mocingami onde , abala na nde bo , Kumu , ye napete kɛ a bopusea sangwa’mbi .
40008022	Yesu amosɔmbeja bo , Cingama na mbi , Kina bagwake bapusee bagwake babu bɛnɛ .
40008023	Atamba Yesu a bwato , bacingami bande batamba na nde pongono .
40008024	Mopomba modoa monɛnɛ yana adaka bo a boliko , na bwato bopaka dinda . Yesu ko adaka ahwɛli .
40008025	Bacingami badoa ai yo , bamosisoja , na babala bo , Kumu , iso bogwi ! heleja so !
40008026	Iyo abasɔmbeja bo , Ebangaka no ndeni ? Ejimeli enu edoni ? Asi ko angoi , alemoa na pwea na madiba , na mopomba moyɛyɔ bowi .
40008027	Bacingami bakamoa bou mɛnɛ , na babala bo , Iyo moto ndani ? mojɔ bo pwea na madiba bamosumaka pongono .
40008028	Aduboa yo a ngunda yena etongo , a dɔngɔ diBaGadala , asongana na bato bamiembo mibe babae , baya bamana a kunda . Bato badaka na bɔ a bonɔ a njea emina , mojɔ bo badaka na bila enɛnɛ .
40008029	Ibo babekoa bo , Wɛ Mwana oNjambe , mojɔ mosu na wɛ modi bo ? Odoi ya a bonɔngeja so oko ehole esu ebwanakini ?
40008030	Bwela bonɛnɛ bongulube bodaka bokayake bohali mweka ,
40008031	na miembo mibe mingɔɔnɔ Yesu bo , Okameja so , kina bokwee a tei ebwela bongulube .
40008032	Iyo abala na bu bo , Kɛni ! Miembo mibe mimana , mikwea a tei engulube a mono , na bwela bosusu babikoa mbango nase oko a libale , na bagwa a madiba .
40008033	Babanei bangulube bacia oko bocia . Bakɛ a ngando a bojebeja bato mojɔ momina mosusu , na mojɔ mobato bamiembo mibe .
40008034	Bato basusu bangando emina badoa a boduka Yesu , na yana amonɛ bo , bamongɔɔnɔ bo adonge a esika ebu .
40009001	Yesu atamba koko a bwato , alekela , na ahula a ngando ende mɛne .
40009002	Bato badoa ai yo na moto omokɔbɛlɛ yona odaka asambi a litɔkɔ , Yana anɛ Yesu ejimeli ebu , abala na moto omokɔbɛlɛ bo , Mwana , da na sepi ; jibe jiwɛ jikinami .
40009003	Bakina basɔni ko balɛ bo , Moto yoyo atangolaka Njambe .
40009004	Yesu ko ajeba bilɛli bibu , na abala na bu bo , Ino olɛkɛni mijɔ mibe a milema minu mojɔ moye ?
40009005	Nakabala bo , Jibe jiwɛ jikinami , isa Angɔ , dala ; mojɔ monɔi na bopipo nda ?
40009006	Mbi ko nadi boneja no bo Mwana ’ Moto adi na kpaci ya nase a boyɛ jibe . Oko boa abala na moto omokɔbɛlɛ bo , Angɔ , tomba litɔkɔ liwɛ ; yana a ndako ewe .
40009007	Moto omokɔbɛlɛ angɔ oko bongɔ , na ayana a ndako ende .
40009008	Yana anɛ bimumu bibato mojɔ momina , badaka oko na bɔ , na bakumeja Njambe yona opa kpaci emina ai bato .
40009009	Yana adonga Yesu a esika emina , anɛ okina moto a bilo ende etako , kombe ende Matayo . Yesu abala na nde bo , Cingama na mbi . Iyo angɔ na acingama na nde .
40009010	Adaka Yesu a mesa a ndako tei , bato banɛnɛ badoa a boda na nde na bacingami bande a mesa , baputeja batako , na bato bagala ebe .
40009011	Bakina BaPalusi baya babanɛ babala na bacingami bande bo , Mokoja onu ayakaka na baputeja batako na bato babe mojɔ moye ?
40009012	Yesu ko aka ekenge emina , na yo abala na bu bo , Babwani na monganga oko baya bapekaka , te baya badi baniilake .
40009013	Kɛni adukeni cina eekenge yeye , Mojɔ mopalaka mbi modi wa , te tito bamasiko . Mojɔ bo mbi nadoi a bobea bato babe , te bato bapele .
40009014	Bacingami baYoane badoa ai Yesu , na bamohɔjɔ bo , Iso na BaPalusi bodi na bikia binɛnɛ ; bacingami bawɛ ko te bakiake mojɔ moye ?
40009015	Yesu abasɔmbeja bo , Isa momi obolongana adi na bina ’ nde a lihango , badi boyea bio ? Badi bokia ko a masu mangɔngɔ , oko momi obolongana amaka donga .
40009016	Moto t’abambake kasaka eyou na ebolo eyene . Mojɔ bo ebolo eyene edi bodonga , na edi bohɛje lipose oko bohɛjɛ .
40009017	Bato te balumejake bikutu bibiobo biyou na vino eyene . Bakakɔ boa , badi bobatoja bikutu ; vino edi bosopea , na bikutu bidi bobeha . Bahangojaka vino eyene oko a bikutu biyene . Oko boa badi bobanea bikutu na vino pongono .
40009018	Amaka yo bala ngando jiji , okina kumu adoa oko ai yo , asumana a boso bonde na abala bo , Mwana’mbi mwali agwi oko edɛye mɛnɛ ; wɛ ko doa omobakee ebɔ ewɛ nongo ahele koko .
40009019	Yesu angɔ , akɛ na nde , na bacingami bande pongono .
40009020	Okina mwali yona oma peka na ekia bianga domi-na-bibae , adoa ngɔngɔ jinde na abɛnjɛ gbomba ekasaka ende na ebɔ .
40009021	Mwali omina alɛ bo , Mbi nakabakea ebɔ embi a kasaka ende , nadi bohela a yogo embi .
40009022	Yesu ahekoa , amonɛ , na abala na nde bo , Mwana , titeja molema mowɛ . Ejimeli ewɛ ehelejai wɛ . Na mwali ahela oko bohela a yogo ende a ehole emina .
40009023	Amea Yesu a ndako ekumu omina , anɛ bato bapoolo , na emumu ebato baya badaka na daka enɛnɛ .
40009024	Abala bo , Yanani ; mwamwali aditi nongo mogo ; ahwɛkɛ oko hiɔ pɛ . Ibo ko bamosɛkɛ oko bosɛkɛ .
40009025	Ama bo meja emumu ebato sokolu , Yesu ami kwea oko a ndako . Apea ebɔ emwamwali , na yo angɔ oko bongɔ .
40009026	Na bananganeja mwako momojɔ momina a likota dia lisusu .
40009027	Yana adonga Yesu a esika emina , bami babae bamokimana . Badaka na miso mago , na babekoa bo , Wɛ Mwana ’ Dawidi , ikea so wa !
40009028	Yesu akwea a ndako , na bami bamiso mago badoa ai yo . Yesu abala na bu bo , Ojimakani bo mbi nabwani bokɔ mojɔ mu ? Bamosɔmbeja bo , Ee Kumu .
40009029	Yesu abɛnjɛ miso mabu na ebɔ ende , na abala bo , Yɛ modae na nu boa cina eejimeli enu .
40009030	Miso mabu masɔ njɛnɛ , na Yesu abaleha na bopipo bo batatɔndɔ bato mojɔ momina .
40009031	Ibo ko bayana na batundeja gala epele eYesu a likota dia lisusu .
40009032	Yana amanaka bo , bato badoa na okina momi , emimi , yona odaka na mwembo mobe .
40009033	Yana ameja Yesu mwembo mobe , momi abala oko bobala , na bato basusu bakamoa bou mɛnɛ . Bajɔ bo , Iso boipaka ne mokina mojɔ boa a Yisalaele .
40009034	BaPalusi ko babala bo , Iyo amejaka miembo mibe oko na kpaci ekumu omiembo mibe .
40009035	Yesu akɛ akadale a ngando jisusu jinɛnɛnɛ na jikɛkɛ . Akoja a sinagoge jibu , Atɔndɔ Mwako Mopele moBokumu , na aheleja bato a bego bisusu na biɛmɛ bisusu .
40009036	Yana anɛkɛ yo bimumu bibato , aba’keaka wa . Mojɔ bo badaka na mokakwano na bwɛmbu , o ekɔmɛli ebata baya bapeliti mobanei .
40009037	Oko boa Yesu abala na bacingami bande bo , Ejueli edi enɛnɛ ; basali ko badi oko baleka pe .
40009038	A mojɔ momina , ingani Kumu oejueli bo alome basali a bojua .
40010001	Yesu abolea bacingami bande domi-na-babae . Abapa kpaci a bomeja miembo mibe , na a bosengoa bego na biɛmɛ bisusu .
40010002	Kombe jibabwɛnji domi-na-babae oko jiji ; yona oboso oko Simona yona odi na kombe Pɛtɛlo , na mwangwa’nde Andalea ; Yakobo mwana ’ Sebede , na mwangwa’nde Yoane ;
40010003	Pilipo na Balatelemi , Toma na Matayo moputeja otako ; Yakobo mwana oAlapayo , na Tadayo ;
40010004	Simona oKanana , na Yuda Iskalio yona omokaba .
40010005	Yesu abaloma , domi-na-babae , oko na eleho ye , Pɛ bokɛni a njea ebapakano , isa a ngando jiSamalia .
40010006	Kɛni oko ai bata babungake badenga diYisalaele .
40010007	Kɛni atɔndɔeni mwako bo , Bokumu boDiko bobengi bomea .
40010008	Helejani baya badi na bego . Angɔjɔni bagwake . Sɛnojani bato bamaba , na imejani miembo mibe . Ino osini bosɔ , pɛ nongo bosomba ; pani koko boa .
40010009	Pɛ botombani likonia liwɔlɔ , isa palata , isa flanka a mabenga manu ;
40010010	pepɛ nongo litɔngi a mojɔ momɔngɔ monu , isa kasaka jibae , isa sapata , isa pango ; cina bo mosali abwani bosɔ dia dinde .
40010011	Okameani a ekina ngando , isa cnɛnɛ isa ekɛkɛ , dukani moto oesako epele , na yeyoani a ndako ende oko a ehole enu eboyana .
40010012	Okakweani a ekina ndako , abɛjɛni njɛbɛ .
40010013	Ndako emina ekabɔngɔ , kinani bowi bonu bodae ena . Emiti bɔngɔ ko , kinani bowi bonu bohule ai no .
40010014	Bamiti sɔ no bopele , na bamiti hokea mwako monu , kinani ndako emina , isa ngando emina , na hakoani dutu libibota binu .
40010015	Na esambi eSɔdɔmɔ na Gomola , na esambi engando emina , mbi natɔndɔkɔ no bo esambi engando emina enɔbí na bopipo a busa boEsambi .
40010016	Hokeani ; mbi nalomaka no o bata baya bahikami na swa . A mojɔ momina , toma dani na bopasa bonjɔ na bowi bosungu .
40010017	Anganjamani ko na bato ; mojɔ bo badi bogbula no a bisambi , na bâtua no a sinagoge .
40010018	Bâlinda no a boso bobakumu na bakonji a mojɔ mombi , bo odaeni batati bambi ai bo na ai bapakano .
40010019	Bakapea no , t’odaeni oko na mokakwano a mojɔ mokɔpi enu na ebaeli enu ; mojɔ bo ôsɔni bikenge bibobala a ehole emina .
40010020	Mwembo moSangwa’nu a tei enu modi bobala , te no bɛnɛ .
40010021	Moto adi bokaba mwananango bo agwɛ . Sange’moto âkaba mwana’nde . Bana bâna na baboti , na bâbaweja .
40010022	Bato basusu bâlona no a mojɔ mokombe embi . Yona ko ôda mombilimake oko a suka , yo âhela .
40010023	Bakanɔngeja no a ngando emɔci , ciani a ngando etongo . Mojɔ bo mbi natɔndɔkɔ no na soti mɛnɛ bo Mwana ’ Moto adi bodoa oko omeakinini a ngando jisusu jiYisalaele .
40010024	Moto yona okoaka t’anɔke mokoja onde . Mokɔmɛli t’anɔke moswa ’ nde .
40010025	Libondo limokoja libwani koko na yona okoaka , na lia limoswa libwani na mokɔmɛli . Bakabakea moswa ondako kombe Balasebuba , esingaiti bakɔmɛli bande !
40010026	Yɛni ko bobanga bato bamina ; mojɔ bo ngando jisusu jia jikundami jîkundoama , na jia jibombami jîboloa .
40010027	Tɔndɔni a bohu ngando jibalaka mbi na nu a modidi ; bekoani a diko dibitondo jia jikaka no na polipoli .
40010028	Yeni bobanga baya bawaka mokuku , mojɔ bo te bahɔnɔke bowa mwembo . Odini bobanga oko yona odi na ngulu a bowa mokuku na mwembo pongono a Gehena .
40010029	Dɛkɛ babae batakwaka likota limɔci ? Pɛpɛ nongo omɔci ko odi bokwa nase , na Sangwa’nu pɛ bojeba .
40010030	Iyo ko ajebaka etango eswe jimelo minu .
40010031	A mojɔ momina , ino obwanitini bobanga , Ino na dɛkɛ , banɔi na bobuno ada , te no ?
40010032	Moto akajima bo adi moto ombi a boso bobato , mbi nadi bojima moto omina a boso boSangwa’mbi yona odi oho Diko .
40010033	Moto ko aka’ngana a boso bobato bo adi moto ombi , mbi nadi bongana moto omina a boso boSangwa’mbi yona odi oho Diko .
40010034	T’olɛeni oko bo mbi nadoi a bopa ngondo bowi ; pɛpɛ nongo mweka . Mibi nadoi , te a bopa bowi ; nadoi oko na mopamba .
40010035	Nadoi a bobɔteja moto na sangwa’nde , mwamwali na ngwa’nde , na mwali na bokio bonde mwali .
40010036	Soki ilmoto jîda oko bato badenga dinde mɛnɛ .
40010037	Epaeli emoto ai sangwa’nde isa ai ngwa’nde ekanɔ epaeli ende ai mbi , moto omina abɔngiti na mbi .
40010038	Moto amiti tomba mole-mobokea monde a bocingaraa na mbi , abɔngiti na mbi .
40010039	Yona obaneaka mohelo monde âmobungeja , na yona obungejaka mohelo monde a mojɔ mombi , âmobanea .
40010040	Moto akasɔ no , asɔkɔ mbi ; na yona osɔkɔ mbi , asɔkɔ yona olomani .
40010041	Moto akasɔ motɔndɔi mojɔ bo adi motɔndɔi , âsɔ ndese emotɔndɔi . Akasɔ moto obodongo mojɔ bo adi moto obodongo , âsɔ ndese emoto obodongo .
40010042	Moto akapa kɔpɔ emadiba ai okina obana ba bakɛkɛ mojɔ bo adi mocingami ombi , mbi natɔndɔkɔ no na soti bo atataka bosɔ ndese ende .
40011001	Yana asieja Yesu bileho bimina ai bacingami bande domi-na-babae , adonga a esika emina bo akojae na atɔndɔe mwako a ngando jibu .
40011002	Yana aka Yoane a blɔkɔ mojɔ mobilomu biMasiya , amolomea monɔkɔ na bacingami bande mɛne .
40011003	Amohɔjɔ bo , We odi yona odi na sako ebodoa , isa bodi bomba okina otongo ?
40011004	Yesu abasɔmbeja bo , Sɔmbɔni ai Yoane ; mojebejani ngando jikaka no na jinɛkɛ no .
40011005	Baya bagwa miso basɔkɔ njɛnɛ ebu . Bato bamitɛngu badalaka . Bato bamaba bahelaka . Bato babohoka badi na njoki , Bagwake bangɔi , na bato babokwali bakaka Mwako Mopele .
40011006	Bojongoa ai moto yona otabunga mojɔ mombi .
40011007	Ama bo yana , Yesu ami bala oko na emumu ebato a mojɔ moYoane . Abala bo , Ekɛ no oho a lisobe a bonja ndani ? mongongo mokakumane na pwea ?
40011008	Ee , eke no oho a bonja ndani ? moto yona olwaka bisenja bibopɛtɛpɛtɛ ? Ikani ! baya balwaka bisenja bibopetɛpetɛ badi oko a ndako jibakumu .
40011009	Ekɛ no oho mojɔ moye ? — a bonja motɔndɔi ? Ee , mbi natɔndɔkɔ no bo yo anɔi motɔndɔi .
40011010	Mojɔ mu mosɔnɔmɔ a mojɔ monde bo , Anjani , mbi nalomi obwɛnji ombi a boso bowɛ ; Iyo âsɛlingoa njea a boso bowɛ .
40011011	Mbi nabalaka na nu na soti mɛnɛ bo pɛpɛ nongo moto omɔci yona obotama na mwali onɔi Yoane Mobatisi Endele ko , yona odi ngɔngɔ mɛnɛ a Bokumu boDiko adi boso bonde .
40011012	Bato babanga bokwea a Bokumu boDiko na bopipo a masu maYoane Mobatisi , na edɛye pongono , bato babotepeli bakweaka ena na bopipo .
40011013	Batɔndɔi basusu , na Mibeko pongono , batɔndɔ ngando jia jidi bokwa ngɔngɔ , oko a ehole eYoane .
40011014	Isa ejimeli enu ebwani na mojɔ mumu — Yoane adi oko Elia yona odaka na sako ebodoa .
40011015	Isa moto adi na matoi manjoki , yɛ ahokee .
40011016	Mbi nadi bonge elulu ye na ye ? Babwani oko na bɛngɛ baya batitani a ndɔngɔ , na babekoaka ai bina’bu bo ,
40011017	Iso bobomi ebumba , ino ko pɛ bobua ngɔmɔ , Bobomi lingondo , ino ko pɛ boyea kɔndɔ .
40011018	Mojɔ bo Yoane adoiti na eyakeli na emwakeli , na babala ka bo adi na mwembo mobe .
40011019	Mwana ’ Moto ko adoi , akayake na akamwake , na babalaka bo , Anjani moto omogbuko na molangoi ; apanganaka na baputeja batako na bato babe . Bowɛi bodi bolonga oko na bilomu bibowɛi .
40011020	Yesu abanga bolemoa na bato a ngando jikɔkɔ yo mindumba minde minɛnɛ , cina bo baihekoja milema mibu .
40011021	Abala bo , Monɔngɔ ai ho Kolasina ! Monɔngɔ ai no Betesaida ! Akɔkɔ bo nɛ mindumba minɛkɛ no oho Tula na Sidona , ka bahekoja milema mibu eyou , na balwa bipupu , na basasuoa mihulu .
40011022	Mbi natɔndɔkɔ no bo bodingoa bonu bonɔbí bua boTula na Sidona a busa boEsambi .
40011023	Ino Kapalanauma — obakini diko ? Pɛpɛ , otitabíni nase oko a Gehena , Nongo Sɔdɔmɔ , akɔkɔ bo nɛ mindumba minɛkɛ no , ka badi oko busa bu .
40011024	A mojɔ momina , mbi nabalaka na nu bo esambi enu enɔbí yena eSɔdɔmɔ na bopipo a busa boEsambi .
40011025	A ehole emina , Yesu abala bo , Sesa , Kumu oDiko na nase , mbi nasakoaka wɛ cina bo obomba ngando jiji ai bato babowɛi , ai bato baya bacingeaka mijɔ , na ojibolojai ai bana bakɛkɛ .
40011026	Ee Sesa ; bolulea bowɛ bopele bodaka boa .
40011027	Sangwa’mbi apani kpaci a ngando jisusu . Pɛpe nongo moto ojebaka Mwana . Edi oko Sango pɛ yona omojebaka . Pɛpɛ nongo moto ojebaka Sango . Edi oko Mwana pɛ yona omojebaka , Na Mwana akajima , amobolojaka ai bato bo bamojebe .
40011028	Doani ai mbi , ino basusu baya bangwai , na baya ba’mbi na mina , bo mbi nahemejae no .
40011029	Tombani mosongo mombi . Ikoani na mbi , mojɔ bo mbi nadi na molema motitake .
40011030	Mosongo mombi moditi na kpɔkɔsɔ , na muna mombi modi mohahanake .
40012001	Ekina ndɔndɔ , Yesu adala a busa boSabata , na alena njea egbie jibsɔ . Bacingami bande batwa jikina ngbɛlɛnga jibsɔ na bajiyaka , mojɔ bo badaka na nja .
40012002	BaPalusi ko babanɛ , na babala na Yesu bo , Anja bacingami bawɛ ! Akɔkɔ bo boa , basopaka mobeko moSabata . Yesu abasɔmbeja bo ,
40012003	Ino olangakinini mojɔ mokɔ Dawidi yana akaka yo nja , yo mɛnɛ na bato bande ?
40012004	Iyo akwea a ndako eNjambe na ayaka milɛmbɛ mimokako . Midaka oko a mojɔ mobo’nja pɛ ; mihɛngɛmɛ oko ai nganga pɛ , na eibɔngɔ bo yo ayake isa bato bande .
40012005	Olangakinini a Mibeko bo nganga batempelo basopaka mobeko moSabata a tei etempelo a busa boSabata , na baditi na lindo ?
40012006	Mbi nabalaka na nu bo mokina mojɔ modi jɔno mua monɔi tempelo .
40012007	Akɔki no cingea ekenge yeye , ka odumbitini baya baditi nongo na mojɔ ; Mbi nasepaka oko na wa , te tito bamasiko .
40012008	Mojɔ bo Mwana ’ Moto adi Kumu oSabata .
40012009	Adonga yo a esika emina , Yesu akwea a sinagoge ebu .
40012010	Okina momi adaka ena yona odaka na ebɔ endɔke , Bakina bahɔjɔ Yesu bo , Elomu esengo ebɔngi a busa boSabata ? Babala boa cina bo badukaka na nde mojɔ .
40012011	Yesu abasɔmbeja bo , Isa okina onu adi na bata omɔci , na yo akakwa ta mombɔndɔ a busa boSabata , otamopea bo omohwɛ a mombɔndɔ ?
40012012	Na moto , na bata , onɔi na bobuno nda , te moto ? Oko boa , ebɔngi bo moto akɔe bopele a busa boSabata .
40012013	Asi ko abali na momi bo , Ninoja ebɔ . Iyo aninoja ebɔ , na ebɔ ende esɔ nguli , na ebwana na ebɔ etongo .
40012014	BaPalusi bamana , na babolea likita a bodumba ndungu bo bamowoe .
40012015	Yesu ko ajeba mojɔ momina , na adonga a esika emina . Bato banenɛ bamosusa a njea , na abaheleja basusu a bego .
40012016	Iyo ko abalemba na bopipo bo batameja mojɔ monde a bohu .
40012017	Akɔ boa a bongameja ekenge ema bala motɔndɔi Yisaya bo ,
40012018	Anjani mokɔmɛli ombi . Mbi namohɔi ; Nadi na nde ngɛnjɔ . Molema mombi mosepaka na nde , Mbi nâmolwaja Mwembo mombi . Iyo âjebeja makota mangondo mojɔ mobodongo .
40012019	Ataswiana na moto ; atabekoa na bopipo . Pɛpɛ nongo moto odi boka monɔkɔ monde a licilinga .
40012020	Atabuka hongo mongongo mua mokwei pola , Na atadima nongo motanda momodidi , Oko adi yo pɛ bopeta gbokeja na bodongo .
40012021	Na makota mangondo mâda na njingo a kombe ende .
40012022	Badoa ai yo na moto yona odaka na mwembo mobe ; agwa miso , na adaka koko emimi . Yesu amoheleja ; emimi abala na asɔ njɛnɛ ende .
40012023	Bato basusu bakamoa bou ; babala bo , Iyoyo , te Mwana oDawidi ?
40012024	BaPalusi ko , yana aka bo mojɔ momina , babala bo , Moto yo amejaka miembo mibe oko na kpaci eBalasebuba , kumu omiembo mibe .
40012025	Yesu acingea bilɛli bibu , na abala na bu bo , Bokumu bokada na bobɔtɔ , bodi bobeha ; na ngando ekada na bobɔtɔ , etayeyoa nongo .
40012026	Oko boa , Satana aka’na na Satana , adi na bobɔtɔ , na bokumu bonde bodi boyeyoa na ye ?
40012027	Isa mbi namejaka miembo mibe na kpaci eBalasebuba , bana banu bamimejaka na kpaci enda ?
40012028	Isa mbi ko namejaka miembo mibe na ngulu eMwembo moNjambe , Bokumu boNjambe bodoi ai no .
40012029	Moto amiti kanda moto mopipo mbɔci , adi bokwea a ndako emoto mopipo a bobeja leka londe ? Akakɔ boa abwani bobeja leka londako ende .
40012030	Moto yona oditi a dɔngɔ dimbi aloni mbi . Moto amiti kɔmeja mbi a bondoa , ananganejaka oko bonanganeja .
40012031	A mojɔ momina , mbi nabalaka na nu bo boye bodi a mojɔ mojibe jisusu na matangola masusu . Moto ko akatangola Mwembo Mosenɔke , boye boditi nongo .
40012032	Moto akadɔ Mwana ’ Moto abwani bosɔ boye . Moto ko akadɔ Mwembo Mosɛnɔke , atasɔ nongo boyɛ , isa a ehole ye , isa a ehole yena ekadoe .
40012033	Balani bo mole modi mopele , na mbuma jimole jidi koko jipele ; isa bo mole modi mobe , na mbuma jimole jidi koko jibe . Ombeteakani mole oko na mbuma .
40012034	Ino bana banjɔ ! Adi no bato babe , odini bobala mijɔ mipele na ye ? Mojɔ bo monɔkɔ mobalaka oko mijɔ mia minɛngi a molema ,
40012035	Moto mopele amejaka mijɔ mipele a ebombei ende epele , na moto mobe amejaka mijɔ mibe a ebombei ende ebe .
40012036	Mbi natɔndɔkɔ no bo bato basambabí a busa boEsambi a mojɔ mobikenge bibu bisusu bibibalabala .
40012037	Odi bolonga a mojɔ mobikenge biwɛ , na bikenge biwɛ bidi bodumba wɛ pongono .
40012038	Bakina basɔni na BaPalusi babala na Yesu bo , Mokoja , iso bopalaka bo onejae so ekina embete .
40012039	Yesu abasɔmbeja bo , Bato baelulu ye badi na posa a bonɛ embete ; elulu ebe , elulu ebɔɔli ! Batanɛ ko ekina embete etongo , oko embete eJona pɛ .
40012040	Jona adaka a sɔpɔ jiswi monɛnɛ masu masato . Oko boa pongono , Mwana ’ Moto âda masu masato a tei ekpɔtɔ .
40012041	Bato baNinewe badi bo’ma a Esambi na elulu ye , na badumbabí elulu ye . Mojɔ bo , ibo bahekoja milema mibu a mojɔ momwako motɔndɔ Jona ; okina ko yona onɔi Jona adi yaya .
40012042	Kumu-mwali odɔngɔ disudo adi bo’ma koko na bato baelulu ye a Esambi , na abadumbabí . Mojɔ bo , yo adonga a suka engondo a bohokea bowɛi boSɔlɔmɔ ; okina ko yona onɔi Sɔbmɔ adi yaya .
40012043	Mwembo mobe mokamana ai moto , mokɛke adale lebaleba a bisika bikakanake a boduka bowi , pɛ ko botana bowi .
40012044	Oko boa , modi bobala bo , Yɛ nasɔmbe a ndako ekini mbi . Mokamea ena , monɛke bo ndako edi ngasa , na edi embɔke na engebenɛke .
40012045	A mojɔ momina , mwembo mobe mokɛke a boduka miembo mitongo sambo mia minɔi yo na bobe , na mikweaka a boda ena . Oko boa , moda mongɔngɔ momoto omina modi bonɔ moda monde moboso na bobe . Mojɔ moelulu ye modi koko boa .
40012046	Nange eYesu na bananango bamea na ba’ma a sokolu yana abalaka yo na bato , na baduka njea bo babale na nde .
40012047	Okina moto abala na Yesu bo , Ngwao na banangwao badi oho sokolu na bapalaka bobala na wɛ .
40012048	Yesu amosɔmbeja bo , Ngwa’mbi nda ? Banangwa’mbi banda ?
40012049	Aninoja ebɔ ende a dɔngɔ dibacingami bande , na abala bo , Anjani ngwa’mbi na banangwa’mbi !
40012050	Mojɔ bo , moto na moto yona okɔkɔ bolulea boSangwa’mbi yona odi oho Diko , yo adi mwangwa’mbi , na ngɛnɛ embi , na ngwa’mbi .
40013001	Yesu amana a ndako a busa bomina , na akɛ akadae a mbongu .
40013002	Bato batitana ai yo banɛnɛ mɛnɛ , na bamohika . A mojɔ momina , yo atamba a bokina bwato bo adae ena , na bato basusu ba’ma oko a mbongu .
40013003	Iyo abala na bu mijɔ minɛnɛ oko na mindɛ . Abala bo , Okina moto akɛ a bomɛsɛ ngua ta gbie .
40013004	Yana amɛsɛkɛ yo , jikina ngua jikwa a dɔngɔ dinjea ; mbulu badoa na bayaka ngua jimina .
40013005	Jikina ngua jitongo jikwa a bisika bidaka matai , pɛpɛ kpɔtɔ jinɛnɛ . Ngua jimina jiiyeyoa na bo’tɔ , cina bo kpɔtɔ jidaka oko mweka pɛ .
40013006	Ama mana mo ko , jimi wɔsɔsɔ oko bowɔsɔsɔ , na jigwa , mojɔ bo njeli jiidaka na ndinda .
40013007	Jikina ngua jitongo jikwa a bisika bidaka njani ; njani jidaka na bohohu , na jidimoja ngua .
40013008	Jikina ngua jitongo jikwa a kpɔtɔ jipele . Ngua jimina jibota , jikina mokama , jikina jitongo macinda masato , na jitongo koko licinda-na-domi .
40013009	Isa moto adi na matoi manjoki , yɛ ahokee .
40013010	Bacingami badoa na babala na nde bo , Obatɔndɔkɔ oko minde pɛ mojɔ moye ?
40013011	Yesu abasɔmbeja bo , Ino osini bocingea a bojeba ngando jibombamake jiBokumu boDiko ; ibo ko basiti bocingea .
40013012	Yona opeli , asɔ koko libondo bo adae na lituna . Moto ko yona odi oko ngasa , — badi bokatoa yena epeli yo .
40013013	A mojɔ momina , mbi nabatɔndɔkɔ oko mindɛ pɛ ; mojɔ bo , nongo adi bo na miso , batanɛkɛ eka na miso ; adi bo na matoi , te bakake nongo .
40013014	Eseko epa motɔndɔi Yisaya engami soti na bato bamina . Iyo abala bo , Ô’kani na matoi , na otacingeani nongo . Ôajani na miso , na otanɛni nongo .
40013015	Mojɔ bo milema mibato ba midi na bondanga . Matoi mabu madi na bohoka . Badipi miso mabu oko bodipa , Bo bata’nɛ na miso , na bata’ka na matoi , Na batacingea na milema , Basaka hekoa ai mbi bo nabahelejae .
40013016	Ino odini na bojongoa , mojɔ bo miso manu madi na njɛnɛ , na matoi manu madi na njoki .
40013017	Mbi najebejaka no na soti bo batɔndɔi na bato babodongo banɛnɛ badaka na posa a bonɛ ngando jinɛkɛ no , na a boka ngando jikaka no ; baijinɛ ko , na baijika .
40013018	Hokeani ko cina emonde momomɛsei ongua .
40013019	Moto aka’ka mwako moBokumu , na yo pɛ bocingea , yona Mobe adoaka a bocinoa mua momɛsɛmi a molema monde . Mojɔ monde modi o ngua jia jikwa a dɔngɔ dinjea .
40013020	A mojɔ mongua jia jikwa a bisika bidaka matai ; jidi oko mwako mokaka moto yona osɔkɔ mwako momina na sepi .
40013021	Iyo ko apeliti njeli a tei ende , na t’ayeyoake nongo ekoka . Mokina monɔngɔ mokadoa , isa jɔɔlɔ , a mojɔ moEbaeli , adi bongwa oko bongwa .
40013022	Ngua jia jikwa a bisika bidaka njani jidi oko mwako mokaka moto , Mwako ko mogbokaka oko na mikakwano a mojɔ mongando jingondo ye , a mojɔ mobokosea bomakonja , na motabotaka nongo .
40013023	Ngua jia jikwa a kpɔtɔ jipele jidi oko mwako mokaka moto na bocingea . Iyo abotaka soti ; ngua emɔci ebotaka mokama , etongo macinda masato , na etongo koko licinda-na-domi .
40013024	Abatɔndɔ mokina mondɛ motongo . Abala bo , Bokumu boDiko bodi o moto yona ona ngua jipele a gbie ende .
40013025	Yana ko adaka bato bahwɛli , soki ende adoa . Iyo ana ngua jinjani a esika edaka lɔsɔ , na ayana .
40013026	Yana atɔ ngua na jikwea , ngua jitongo jitɔ pongono .
40013027	Basali bakɛ ai moswa’bu na bamohɔjɔ bo , Kumu , wɛ oina ngua jipele a gbie ewɛ ? Oko boa njani jia jitɔi ena jihuli jɔ ?
40013028	Iyo abasɔmbeja bo , Okina moto yona odi na mbi soki akɔi mojɔ mu . Basali babala na nde bo , Opalaka bo so bokɛe bojibikoe ?
40013029	Iyo abasɔmbeja bo , Pɛpɛ , osaka bikoani bsɔ pongono yana abikoaka no njani .
40013030	Kinani tungu jisusu jibae jikpɛlɔe oko a ehole ebojua . Ehole ebojua ekamea , nadi botɔndɔ basali baya bajuaka bo , Peta ndoani njani na jikandani mobɔmbɔ mobɔmbɔ a mojɔ raobotumba . Boleani ko bsɔ a magasini mambi .
40013031	Abatɔndɔ koko mokina mondɛ motongo . Abala bo , Bokumu boDiko bodi o mongua mosinape . Moto amotomba na amona a gbie ende .
40013032	Mongua momina monɔi ngua jisusu na bojio . Mokatɔ ko , modi bokaa monɛnɛ , na mônɔ njua jisusu na buke ; modi mole mɛnɛ , na mbulu badiko badi bodoa a boyoa mobo mabu a bitape bimole momina .
40013033	Mondɛ motongo mobala yo na bu oko mu ; — Bokumu boDiko bodi o lipetu litomba mwali ; ali’sa a mitɛke mindongo , saani jisato ; na mitɛkɛ misusu mipetoa .
40013034	Yesu abala na bimumu bibato ngando ji jisusu na mindɛ , Aibala na bu mijɔ mitongo , oko mindɛ pɛ ,
40013035	bo angamejae ekenge ebala motɔndɔi bo , Mbi nâdipoa monɔkɔ mombi a bobala mindɛ . Nâbala mijɔ mia midaka mibombamake oko a libangake lingondo .
40013036	Yesu ayaneja bato na akwea a ndako , Bacingami bande badoa ai yo na babala bo , Cingea so mondɛ mongua jinjani a gbie .
40013037	Iyo abasɔmbeja bo , Yona cnaka ngua jipele adi oko Mwana ’ Moto .
40013038	Gbie edi ngondo . Ngua jipele jidi bana baBokumu . Njani jidi bana bayona Mobe . Soki yona oji’na adi oko Satana .
40013039	Ehole ebojua edi oko suka eehole ye ; na bato babojua badi babwɛnji-baDiko .
40013040	Bandoaka na batumbaka njani , na modabí koko boa a suka eehole ye .
40013041	Mwana ’ Moto alomabi babwɛnji bande baya badi bodongeja ngando jisusu jibe a Bokumu bonde , na bato basusu baya bakɔkɔ bobe ,
40013042	na babadumbamabí a libulumeja limosa . Badabí oho oko na bio na bokpɛkpɛnɛ bomino .
40013043	A ehole emina ko , bato babodongo badabi na bohu bomodika-busa a Bokumu boSangwa’mbi . Yona odi na matoi manjoki , yɛ ahokee .
40013044	Bokumu boDiko bodi o leka loyumu lua lobombama a ekina gbie . Moto aboloja leka lomina , alokunda koko , na akɛ a bongɛjɛ leka londe losusu bo asombe gbie emina .
40013045	Bokumu boDiko bodi koko o moto obwasa yona odukaka matai mayumu .
40013046	Akaboloja litai limɔci libobuno bonɛnɛ , adi bokɛ a bongɛjɛ leka londe losusu bo alisombe .
40013047	Bokumu boDiko bodi koko o eyoma edumabama a madiba , na edinga swi tungu na tungu ,
40013048	Eluma na swi , na badukeli baegbula a mbongu . Basa swi bapele a mitongo , na badumba swi babe .
40013049	Ehole ye ekasia , edabí koko boa . Babwɛnji baDiko bamanabí a bobɔteja babe na bapele .
40013050	Badumbabí babe a libulumeja limosa , na badabí oho oko na bio na bokpɛkpɛne bomino .
40013051	Ino ocingeini mijɔ mi misusu ? Ibo bajima , Ee .
40013052	Yesu abala na bu bo , Mosɔni yona ocingeaka ngando jiBokumu boDiko adi o moto yona odi na ndako , na amejaka leka loyene na leka loyou a edejai ende .
40013053	Asieja yo mindɛ mi , Yesu angɔ ,
40013054	asɔmbɔ a likota linde mɛnɛ , na akoja a sinagoge ebu . Bato bakamoa bou mɛnɛ na babala bo , Iyo asi bowɛi bomina jɔ , na ngulu a bokɔ mindumba mimina pongono ?
40013055	Iyo , te mwana osapante ? Ngwa’nde te Malia ? Bananango , te baYakobo , Yosepa , Simona na Yuda ?
40013056	Na ngɛnɛ jinde jisusu jiditi na su ya pongono ? Oko boa , yo asi ngando jiji jɔ ?
40013057	Na bamolona oko bolona . Yesu ko abala na bu bo , Motɔndɔi adi o motongasa oko a ngando ende mɛnɛ pɛ , na a ndako ende mɛnɛ pɛ .
40013058	Aikɔ bimbete binɛnɛ bingulu oho , cina epɛndɔ ebu .
40014001	Kumu Elode aka gala eYesu a masu mamina
40014002	na abala na bakɔmɛli bande bo , Iyo adi Yoane Mobatisi . Ahuli a bogwa , na akɔkɔ mindumba mimina .
40014003	Mojɔ bo , Elode apea Yoane , amokanda mbɔci , na amosa ta blɔkɔ a mojɔ moElodia mwali oPilipo yona odaka mwanange ’ Elode ,
40014004	Mojɔ bo , Yoane abala na Elode bo , Mobeko molembaka wɛ bo otasɔ mwali mina .
40014005	Elode adaka na posa bo awoe Yoane ; yo ko abangaka bato bangando , mojɔ bo , ibo banjaka Yoane o motɔndɔi .
40014006	Iyana ko adaka bo na yenga enɛnɛ a mojɔ mobusa bobobotama boElode , mwamwali oElodia abua ngɔmɔ a boso bobato babea yo , na asepeja Elode .
40014007	A mojɔ momina , Elode ajima na bɛli bo mwamwali omina aka’nga ekina eka , adi bomopa eka emina .
40014008	Ngwa’nde asa a molema monde bo abale bo , Pani molo moYoane a esei .
40014009	Elode ajasa dosa . A mojɔ mobɛli ende ko , na bato babea yo , abekea bo bamopɛ .
40014010	Aloma monɔkɔ bo batɛndɔe molo moYoane a blɔkɔ .
40014011	Badoa na molo monde a esei . Bamopa ai moseka omina ; iyo akɛ na mu ai nango na amopa .
40014012	Bacingami baYoane badoa a botomba njemba ende na baepusea . Ngɔngɔ jimina , bakɛ a bojebeja Yesu .
40014013	Iyana aka Yesu mojɔ momina , atamba a bwato , na adonga ena a bokɛ a ekina esika ebowi a lisobe . Bato ko , ama bo jeba , ba’mi donga oko a ngando na ngando , na bamokimana a njea engondo .
40014014	Oko boa , yana aduboa yo a bwato , anɛ bato banɛnɛ , kanga emumu mɛnɛ . Aba’kea wa , na aheleja bato babu baya badaka na bego .
40014015	Iyana adipa busa , bacingami bande badoa , babala na nde bo , Iso bodi ya a esika , na busa bodipi . Yaneja bato bo bakaduke milɛmbɛ a ngando .
40014016	Yesu ko abala bo , Ebɔngiti bo bayane . Bapani dia no bɛnɛ .
40014017	Ibo bajɔ na nde bo , Bodi ya oko na milɛmbɛ mitano pɛ , na swi babae .
40014018	Iyo abala bo , Panini ke leka lomina .
40014019	Apa monɔkɔ bo bato badae na mbondo a njienjie . Atomba milɛmbɛ mitano na swi babae . Akahoa miso diko , na ajongoa , Abuka milɛmbɛ na swi , amipa ai bacingami , na bacingami bamipa ai bato .
40014020	Bato bayaka kanga basusu mɛnɛ , na bagola . Bandoa koko bikenge bia bidika , na balumeja sanga domi-na-jibae .
40014021	Bami baya bayaka badaka koto jitano na dea , pɛ bolanga etango ebali na bana .
40014022	Yesu atambeja bacingami bande a bwato bo balekele a ngunda etongo , na yo adika a bosɔmbeja bimumu bibato .
40014023	Ama yo sɔmbeja bato , ami kɛ oko a mokina mono monɛnɛ yo buki a mojɔ mobo’nga , na adaka oho yo buki pɛ a ehole emɔkɔmɔkɔ .
40014024	Bwato ko bopɛkɛpɛkɛkɛ a boliko a mojɔ momula , cina bo pwea edongaka a ngunda ekɛkɛ bo .
40014025	Yesu akɛ oho ai bo a ehole emojukakeli , akadale a diko dimadiba .
40014026	Bacingami , ama bo monɛ akadale a diko dimadiba , ba’mi ko banga oko bobanga . Bajɔ bo , Edi oko mongɔli ! na balebɔ na bɔ .
40014027	Yesu ko abala na bu bokpa bo , Titejani milema minu ; mbi yoyo , t’obangeni oko !
40014028	Pɛtɛlo amosɔmbeja bo , Kumu , isa edi wɛ soti , beani oho adi wɛ a diko dimadiba .
40014029	Yesu abala bo , Doa . Pɛtelo amana a bwato , na adala a diko dimadiba bo akɛe ai Yesu .
40014030	Pɛtɛlo ko , yana anja yo mopomba , adaka na bɔ , na abanga bodinda . Abekoa bo , Kumu , helejani !
40014031	Yesu aninoja ebɔ ende bokpa , amopea , na abala na nde bo , Ejimeli etaki na wɛ . Odaki na mokakwano mojɔ moye ?
40014032	Batamba a bwato , na pwea eyɛyɔ oko boyɛyɔ .
40014033	Baya badaka a bwato basakoa Yesu na babala bo , Wɛ odi Mwana oNjambe soti ,
40014034	Asɛmɛ bo a mbongu , baduboa a likota liGenesaleta .
40014035	Bato baesika emina bambetea Yesu , na baloma ndɔsɔ ebato basusu baya badaka na bego a likota libu lisusu , na badoa na bu ai Yesu ,
40014036	Bamongɔɔnɔ bo babɛnjɛe oko linyanga likasaka ende , na baya bakɔ boa bahela a bego bibu .
40015001	Bakina BaPalusi na basɔni baYelusalema badoa ai Yesu a ehole emina , na bamohɔjɔ bo ,
40015002	Bacingami bawɛ batasumaka mijɔ mibatata cina eye ? Te basosake nongo mɔmɔ mabu a mojɔ mobo yaka .
40015003	Iyo abasɔmbeja bo , Ino bɛnɛ osopakani Mobeko moNjambe a mojɔ mongando jibatata mojɔ moye ?
40015004	Mojɔ bo Njambe adumba mobeko bo , Toma suma sangwao na ngwao ; na moto akasinga sangwa’nde isa ngwa’nde , abwani oko na bogwa .
40015005	Moto ko akabala na sangwa’nde isa ngwa’nde bo , Mbi nabwani bopa no eka yeye , naedikejai ko ai Njambe ; ino obalakani bo moto omina aditi koko na ekina nongo ai sangwa’nde isa ai ngwa’nde .
40015006	Oko boa osɛtojakani Ebaeli eNjambe cina engando jibatata .
40015007	Ino bakosei ! Ekenge ebala Yisaya ebwani na nu soti . Iyo abala bo ,
40015008	Bato ba basumaka mbi na monɔkɔ . Milema mibu ko midi na mbi bohali .
40015009	Basakoaka mbi oko esakoasakoa ; Mijɔ mikojaka bo midi oko mibeko mibato pɛ .
40015010	Yesu abea bato banɛnɛ ai yo na abala na bu bo , Hokeani na cingeani mojɔ mu .
40015011	Moto t’abehake a mojɔ moeka yena ekweaka ta monɔkɔ monde . Modi oko mojɔ mua momanaka a monɔkɔ momoto mua momobejaka .
40015012	Bacingami bande badoa ai yo , na babala na nde bo , Ojebaka bo BaPalusi basuboaka a mojɔ mobikenge bimi wɛ bala ?
40015013	Iyo abasɔmbeja bo , Mele misusu midi Sangwa’mbi pɛ bona , mîpikoama oko bopikoama .
40015014	Kinani badae . Bagwa miso , na banejaka bato njea baya bagwa koko miso . Moto yona ogwa miso akaneja moto njea yona ogwa koko miso , bo basusu babae badi bokwa a libɛngɛ .
40015015	Petɛlo amosɔmbeja bo , Cingea so monde momina .
40015016	Yesu abala bo , Ino omanakinini a libumi ?
40015017	Otacingeakani bo eka ekakwea ta monɔkɔ , enɔkɔ a sɔpɔ na emanaka a njima .
40015018	Mojɔ mua momanaka a monɔkɔ ko modongaka a molema ; mua mobejaka moto oko mu .
40015019	Bileli bibe bimanaka a molema , na bowa , na bɔɔli , na lisɔngi , na liba , na bokosea , na minango .
40015020	Ngando jia jibejaka moto oko ji . Moto ko akayaka , pe bopeta sosa mɔmɔ , mojɔ momina motamobejaka nongo mweka .
40015021	Yesu adonga ena na akɛ a makota maTula na Sidona .
40015022	Okina mwali oKanana yona odaka a esika emina , amana na abekoa bo , Kumu , Mwana ’ Dawidi , ikeani wa ! Mwana’mbi mwali adi na monɔngo monɛnɛ a mojɔ momwembo mobe .
40015023	Yesu ko aisɔmbeja nongo ekenge . Bacingami bande badoa ai yo na bamongɔɔnɔ bo , Moyaneja , mojɔ bo asusaka so na abekoakadea .
40015024	Iyo ko asɔmbeja bo , Mbi nalomami oko ai bata babungake badenga diYisalaele .
40015025	Mwali ko adoa , asumana ai yo , abala bo , Kumu , kɔmejani !
40015026	Yesu amosɔmbeja bo , Ebɔngiti bo batombe milembe raibana bakɛkɛ bo bamidumbe ai bana-mbwa .
40015027	Mwali ko abala bo , Ee , Kumu ; bana-mbwa ko bayakaka mbumbu jimolɛmbɛ jia jikwaka a mesa mamoswa’bu .
40015028	Yesu amosɔmbeja bo , Mwali , ejimeli ewe edi enene . Yɛ modae na we o apalaka wɛ , Na mwana’nde ahela oko a ehole emina .
40015029	Yesu adonga ena , ahula koko a libale liGalile , na akɛ akadae a mokina mono .
40015030	Bato badoa ai yo banɛnɛ mɛne . Ibo badoa koko na bato bamitɛngu , bato baya bagwa miso , na bimimi , na babiɛmɛ , na batongo koko banɛnɛ . Babasambea a boso bonde na abaheleja .
40015031	Bato baemumu bakamoa bou yana anɛ bo bimimi bakabale , bo babiɛmɛ bahela , bamitɛngu bakadale , bato baya bama gwa miso basɔ njɛnɛ , na bakumeja Njambe oYisalaele .
40015032	Yesu abea bacingami bande na abala na bu bo , Mbi nadi na wa a mojɔ mobato ba banɛne . Bayeyoi na mbi edɛye masu masato , na bapeliti eka eboyaka . Nitapalaka bo nabayanejae boa na nja , basaka kwa limama a njea .
40015033	Bacingami bamohɔjɔ bo , Adi so ya a esika , iso bodi boboloja milɛmbɛ iɔ , mia mibwani na bato ba banɛnɛ ?
40015034	Yesu abahɔjɔ bo , Odini na milɛmbɛ meka ? Ibo bɛ bo , Sambo , na bakina swi babojio .
40015035	Oko boa Yesu apa monɔkɔ bo bato badae na mbondo .
40015036	Atomba milɛmbɛ sambo na swi . Ajongoa , abuka milɛmbɛ na swi , apa bacingami bande , na bacingami bapa milɛmbɛ na swi ai bato baemumu .
40015037	Ibo basusu bayaka na bagola . Bandoa koko bikenge bia bidika , na balumeja sanga sambo .
40015038	Baya bayaka badaka bato bami koto iinɛi , pɛ bolanga bali na bɛngɛ pongono .
40015039	Ngɔngɔ iimina , Yesu ayaneja bato , atamba a bwato , na akɛ a dɔngɔ diMagadala .
40016001	BaPalusi na BaSadoki badoa ai Yesu bo bamodingee , Bamo’nga bo abanejae ekina embete eDiko .
40016002	Yesu abasɔmbeja bo , Isa biyembi bidi bikpetu a ehole edipaka busa , obalakani bo , Busa bôbɔngɔ puma .
40016003	Ehumahuma ko , isa biyembi bidi bikpetu , na isa busa bohindi , obalakani bo , Mbua âkwa busa bu . Ojebakani bocingea bimbete bibusa , pɛ ko bombetea embete eehole yena ebwani .
40016004	Bato baelulu ebe na elulu ebɔɔli bapalaka bonɛ eikina embete ; batanɛ nongo embete , oko embete eJona pɛ . Yesu abakina boa , na adonga a esika emina .
40016005	Yana alekela bacingami a dɔngɔ ditongo , babosa milɛmbɛ botomba .
40016006	Yesu abala na bu bo , Nganjamani bopele a mojɔ molipetu liBaPalusi na BaSadoki .
40016007	Bacingami babomana kitɛ a mojɔ momina , na bajɔ bo , Edi mojɔ bo botombiti milɛmbɛ .
40016008	Yesu , yana anɛ yo mojɔ momina , abala na bu bo , Obomakani kitɛ mojɔ bo opelitini molɛmbɛ cina eye ? Ejimeli enu edoni ?
40016009	Ocingeakinini mojɔ ? Obosaini mojɔ momilɛmbɛ mitano na bato koto jitano , na etango esanga jilumejai no ?
40016010	na mojɔ momilɛmbɛ sambo na bato koto jinɛi , na etango esanga jilumejai no ?
40016011	Otacingeakani mojɔ ? Abali mbi na nu bo onganjameni a mojɔ molipetu liBaPalusi na BaSadoki , nabaliti a mojɔ momolɛmbɛ .
40016012	Oko boa bacingea bo abalɛjɛkɛ a mojɔ mobokoja boBaPalusi na BaSadoki , te nongo a mojɔ molipetu limolɛmbɛ .
40016013	Iyana amea Yesu a likota liKaisalia-Pilipo , ahɔjɔ bacingami bande bo , Bato babalaka bo Mwana ’ Moto adi nda ?
40016014	Ibo bɛ bo , Bakina babalaka bo odi Yoane Mobatisi . Batongo babalaka bo odi Elia ; na batongo koko babalaka bo odi Yelemaya , isa okina motɔndɔi otongo .
40016015	Yesu abahɔjɔ bo , Ino bɛnɛ ko obalakani bo ? Nadi nda ?
40016016	Simona Pɛtɛlo amosɔmbeja bo , Wɛ odi Masiya , Mwana ’ Njambe obomɔ .
40016017	Yesu amosɔmbeja bo , Odi na bojongoa , wɛ Simona mwana ’ Yona . Cina bo obolojaiti nongo mojɔ momina na bowɛi bomoto . Sangwa’mbi ko yona odi oho Diko amobolojai ai wɛ .
40016018	Mbi natɔndɔkɔ wɛ bo , Wɛ odi Pɛtɛlo , na mbi nâyoa Denga dimbi a diko dilitai di ; na ngulu eGehena etabwana boedumba .
40016019	Mbi nadi bopa wɛ sabe jiBokumu boDiko . Okakanda ekina eka ya nase , êda ekandamake oho Diko . Na okacingoa ekina eka ya nase , êda ecingoamake oho Diko .
40016020	Yesu asi ko alehi bacingami bande bo batatɔndɔ nongo moto bo yo adi Masiya .
40016021	Yesu abanga bojebeja bacingami bande a ehole emina bo adi bokɛ a Yelusalema , bo basuku bangando , na nganga , na basɔni , badi bomodingoja bou mɛnɛ , bo badi bomowa , na bo adi bongɔ koko a busa bomasato ,
40016022	Pɛtɛlo amohɛngɛ a dɔngɔ dimɔci , na abanga bolemoa na nde . Abala bo , Kumu , yɛ bobala boa ! Mojɔ momina motakwa nongo na wɛ .
40016023	Yesu ahekoa , abala na Pɛtɛlo bo , Donga ya Satana ; ngɔngɔ jimbi ! Odi oko libaku a njea embi . Mijɔ milɛkɛ wɛ midi oko mibato pɛ , te nongo miNjambe .
40016024	Yesu abala na bacingami bande bo , Isa moto apalaka bocingaraa na mbi , adi bosalona yo mɛnɛ , adi botomba mole-mobokea monde bo asuse mbi .
40016025	Mojɔ bo , yona opalaka bobanea mohelo monde âmobungeja , na yona obungejaka mohelo monde a mojɔ mombi , âmoboloja .
40016026	Nongo moto akakonja ngondo esusu mɛne , na akabungeja mohelo monde , adi bobɔngɔ na ye ? Moto adi bosikoa mohelo monde na ye ?
40016027	Mojɔ bo , Mwana ’ Moto adi bodoa na babwɛnji bande a ekumu eSangwa’nde , na adi bokaba ai moto na moto libondo lia libwani na bikɔmɛli binde a ehole emina .
40016028	Mbi natɔndɔkɔ no na soti bo bakina ba’mi yaya baya batagwa oko banɛkini Mwana ’ Moto akadoe a Bokumu bonde .
40017001	Yana ano masu masamano , Yesu abea Petɛlo , na Yakobo , na Yoane mwanange eYakobo . Akɛ na bu a diko dimono monɛne , oko bo buki pɛ .
40017002	Iyo akindoa elimo etongo a boso bobu . Boso bonde bodaka na bolailai bomodika-busa . Bisenja binde bipua kanga bopɛɛ mɛnɛ .
40017003	Mose na Elia basaboloja a boso bobu , na basola na Yesu .
40017004	Pɛtɛlo abala na Yesu bo , Kumu , modi mojɔ mopele bo so bodae ya . Okapala , kina napike maako masato ; dikina diwɛ , ditongo diMose , na ditongo koko diElia .
40017005	Yana abalaka yo boa , eyembi ebolailai ebahua oko bohua . Na kɔpi emana a eyembi bo , Iyo adi Mwana ’ mbi ongɛnjɔ ; nadi na nde sepi . Mohokeani .
40017006	Aka bo kɔpi emina , bacingami bakwa nase , maso mabu a kpɔtɔ , na baluluma na bɔ .
40017007	Yesu ko adoa , ababanda , na abala na bu bo , Angɔni ; t’odaeni oko na bɔ .
40017008	Yana adipoa bo miso , banɛ oko Yesu yo buki pɛ , pɛpɛ okina otongo .
40017009	Yana atitaka bo a mono , Yesu ababekea bo , Yɛni botɔndɔ moto mojɔ mo’mi no nɛ , oko adi Mwana ’ Moto pɛ bopeta ngɔ a bogwa .
40017010	Bacingami bamohɔjɔ bo , Basɔni babalaka bo Elia adi bopeta doa mojɔ moye ?
40017011	Yesu abasɔmbeja bo , Elia abwani bodoa soti a bobɔngeja ngando jisusu .
40017012	Mbi ko natɔndɔkɔ no bo Elia adoa ehele , bato ko baimombetea , na bakɔ ai yo o apalaka bo . Bâdingoja Mwana ’ Moto koko boa .
40017013	Oko boa bacingami bacingea bo abalaka na bu a mojɔ moYoane Mobatisi .
40017014	Amea bo a esika edaka emumu ebato , okina momi adoa ai Yesu , atita na magbunda a boso bonde na abala bo ,
40017015	Kumu , ikea mwamomi ombi wa . Apekaka na lisiesie , na adi na jɔɔlɔ enɛnɛ , Akwaka ta mosa na madiba mandɛli-mandɛli .
40017016	Mbi nadoi na nde ai bacingami bawɛ , ibo ko pɛ bobwana bomoheleja a yogo .
40017017	Yesu amosɔmbeja bo , Elulu ye epeliti ejimeli , na edi elaboake . Mbi nadi boyeyoa na nu ekoka ? Nadi bohɔnɔ mijɔ minu ekoka ? Doani na mwana ai mbi .
40017018	Yesu alemoa na mwembo mobe , na momana ai yo ; na mwamomi ahela oko bohela .
40017019	Yana adaka Yesu yo buki , bacingami bande badoa ai yo na bamohɔjɔ bo , Iso bobwaniti bomeja mwembo mobe cina eye ?
40017020	Yesu abala na bu bo , Cina bo ejimeli enu ehɛliti . Mbi nabalaka na no bo , Akɔki no da na ejimeli o adi mongua mosinape , ka obwanini bobala na mono mu bo modonge ya a bokɛ a esika etongo , na modi bodonga ; na odini bohɔnɔ ngando jisusu .
40017021	Elimo ye emwembo ko edi bomana oko a mojɔ mobo’nga na ekia edia .
40017022	Iyana adalaka bo a Galile , Yesu abala na bu bo , Badi bokaba Mwana ’ Moto a mɔmɔ mabato babe .
40017023	Badi bomowa , iyo ko ângɔ a busa bomasato , Ibo badaka na wa enɛnɛ a mojɔ momina .
40017024	Amea bo a Kapalanauma , baputeja batako etempelo badoa ai Pɛtɛlo na bamohɔjɔ bo , Mokoja onu aputaka tako etempelo ?
40017025	Iyo ajima , Ee . Yana akwea yo a ndako , Yesu ajeba mojɔ mua modaka a molema monde , na abala bo , Simona , wɛ olɛkɛ bo ? Bakumu bangondo ye baputejaka bana babu bɛnɛ tako , isa midoa ?
40017026	Pɛtɛlo amosɔmbeja bo , Oko midoa . Yesu abala na nde bo , Isa edi boa , bana bataputa .
40017027	Pe mojɔ , botapalaka bo bobakejae kɛlɛ . Kɛ adumbe bobɔ a madiba , osa ko owoe swi omɔci . Okamohwa a madiba , dipoa monɔkɔ monde na ônɛ ekenge elikonja ena . Tomba du na ôbapa a mojɔ mosu na wɛ .
40018001	Bacingami baYesu badoa ai yo a ehole emina na bamohɔjɔ bo , Odi boso a Bokumu boDiko nda ?
40018002	Yesu abea okina mwana mokɛkɛlekɛ , amodeja a ndanda ebu ,
40018003	na abala bo , Mbi natɔndɔkɔ no na soti bo omiti kindoani , bo odaeni o bana bakɛkɛlɛkɛ , otakweani nongo a Bokumu boDiko .
40018004	Moto akasatiteja bo adae o adi mwana yoyo , yo âda boso a Bokumu boDiko .
40018005	Iyona osɔkɔ okina mwana mokɛkɛlɛkɛ o adi yo , a kombe embi , asɔkɔ mbi mɛnɛ .
40018006	Moto ko akasakeja okina obu bakɛkɛlɛke baya bajimeaka mbi , bopele bo bacingee litai linɛnɛ a dɔli linde , na bamodumbe a madiba mandinda .
40018007	Monɔngɔ a ngondo a mojɔ momabaku ! Mabaku madi boda soti . Monɔngɔ ko ai moto yona osakejaka batongo .
40018008	Ebɔ ewɛ isa ebota ewɛ ekasakeja wɛ , tɛndɔ , na dumba ebɔ emina , isa ebota emina . Na bokwea a bomɔ na eyɛmɛ , isa na motɛngu , na bodumbama na mɔmɔ mabae , sa bibota bibae , a mosa mua modi na bosusu , enɔi na bopele bo moto akwee a bomɔ na eyɛmɛ na motɛngu .
40018009	Okakɔ bobe a mojɔ modiso diwɛ , ihwa na dumba diso dimina . Na bokwea a bomɔ na diso limɔci , na bodumbama a mosa moGehena na miso mabae , enɔi na bopele bo moto akwee a bomɔ na diso limɔci .
40018010	Nganjamani bo otasɛtojani okina obana ba bakɛkɛlɛkɛ . Mbi natɔndɔkɔ no bo babwɛnji babu oho Diko banjaka boso boSangwa’mbi yona odi oho Diko .
40018011	Mwana’Moto adoi a boheleja yona odaka mobungake .
40018012	Ino olɛkɛni bo ? Isa moto adi na bata mokama , na okina obu akalaboa , moto omina atakina bata domi-libwa na libwa a meno , bo akɛe a boduka yona omɔci molaboake ?
40018013	Na akamoboloja , mbi natɔndɔkɔ no na soti bo , sepi ende a mojɔ mobata yona omɔci , edi bonɔ sepi ende a mojɔ mobata domi-libwa na libwa baya balaboiti .
40018014	Oko boa pongono , Sangwa’mbi yona odi oho Diko atapalaka bo okina obu bakekɛlɛke abunge .
40018015	Mwangwao akakɔ wɛ bobe , ke abale na nde mojɔ momina oko no babae pɛ , Akahokea wɛ , oko boa osii mwangwao bosiili .
40018016	Amiti hokea wɛ ko , bea bakina bato batongo , omɔci isa babae na dea , a bolena mojɔ na ebaeli ebanjɛnɛki babae isa basato .
40018017	Akalona bobahokea , jebeja Denga mojɔ momina . Akalona koko bohokea Denga , yɛ adae o mopakano na moputejai otako a miso mawɛ .
40018018	Mbi natɔndɔkɔ no na soti bo leka losusu lokandaka no ya nase , lôkandama oho Diko . Na okalolojani leka ya nase , lôlolojama oho Diko .
40018019	Natɔndɔkɔ no koko bo , bakina banu babae bakada na molema momɔci ya nase a bonga mokina mojɔ , Sangwa’mbi yona odi oho Diko âkɔ mojɔ momina ai bo .
40018020	Mojɔ bo , bato babae isa basato bakatitana a kombe embi , mbi mɛne nadi ena a ndanda ebu .
40018021	Pɛtɛlo adoa ai yo na amohɔjɔ bo , Kumu , mwangwa’mbi akakɔ mbi bobe , nabwani bomoye bihole beka ? Oko bihole sambo ?
40018022	Yesu abala na nde bo , Mbi nabalaka na we bo , Te nongo bihole sambo , oko bihole domi-sambo-sambo .
40018023	Bokumu boDiko bodi o kumu omɔci yona opala bokokeleja mikanda mibakɔmɛli bande .
40018024	Abanga yo bokokeleja , badoa ai yo na okina yona odaka na nongo ai yo , talenta koto domi .
40018025	Iyo ko aidaka na likonia a bosieja nongo ende . Kumu onde ajima bo bangɛjɛe moto omina , na mwali onde , na bana bande , na leka londe losusu mɛnɛ , a mojɔ mobo’ta nongo .
40018026	Mokɔmɛli omina atita na magbunda , na amongɔɔnɔ bo , Kumu , ambɛjɛ molema a mojɔ mombi . Nadi bo’ta kanga esusu mɛnɛ .
40018027	Kumu omokɔmɛli omina amokea wa ; amocingoa , na amokinea nongo emina .
40018028	Mokɔmɛli omina ko , yana amana yo , asongana na okina mokɔmɛli otongo , yona odaka na nongo ai yo , flanka mokama . Amopea a ekoolo na abala na nde bo , Seja nongo ewɛ !
40018029	Mokɔmɛli omina atita na magbunda na amo’nga bo , Ambɛjɛ molema a mojɔ mombi . Nadi bo’ta kanga esusu menɛ .
40018030	Iyo ko aijima ; akɛ na amosa ta blɔkɔ bo asiejae nongo .
40018031	Yana anɛ bina’nde bakɔmɛli mojɔ momina , badaka na wa enɛnɛ , na bake a botɔndɔ kumu obu mojɔ mosusu .
40018032	Kumu onde amolomeja , na abala na nde bo , Wɛ mokɔmɛli mobe ! Mbi nakinei we nongo ewɛ esusu cina bo ongɔɔni mbi .
40018033	Oko boa wɛ obwani bokea minao mokɔmɛli wa pongono , o akei mbi wɛ wa .
40018034	Kumu onde aka kɛlɛ enɛnɛ , na amopa a mɔmɔ mabato bablɔkɔ oko adi yo pɛ bopeta sieja nongo ende esusu .
40018035	Sangwa’mbi yona odi oho Diko adi bokɔ na nu koko boa , omiti yɛni moto na moto mwangwa’nde na molema monde mosusu .
40019001	Yana asieja Yesu bobala ngando jimina , adonga a Galile . Aleka Yoladene , na amea a ngunda eYuda a dɔngɔ dia .
40019002	Bato bamosusa oho kanga banɛnɛ menɛ , na abaheleja a bego oho .
40019003	BaPalusi badoa ai yo bo bamomeke na lihɔjɔ bo , Mwali omoto akada na mokina mojɔ , momi abwani bomoyaneja ?
40019004	Iyo abasɔmbeja bo , Ino olangakinini bo yona obakɔ a bobanga , abakɔ momi na mwali ,
40019005	na yo abala bo , A mojɔ momina , momi adi bokina baboti bande bo alongane na mwali onde , bo ibo babae badae oko omɔci pɛ .
40019006	Oko boa baditi koko babae ; badi oko omɔci pɛ . A mojɔ momina , Njambe akakataneja bato , t’okine oko moto ababɔtejae .
40019007	Ibo babala na Yesu bo , Isa modi boa , Mose abekea bo bapɛ mwali mokanda mobobɔtɔnɔ bo bamoyanejae mojɔ moye ?
40019008	Yesu abasɔmbeja bo , Mose ajima bo oyanejaeni bali banu oko a mojɔ momilema minu mipingamake . Moidaka nongo boa a bobanga ,
40019009	Mbi ko natɔndɔkɔ no bo , Moto akayaneja mwali onde — emiti da cina ebɔɔli — na akasɔ mwali otongo , angɛkɛ na nde oko bɔɔli . Na moto akasɔ mwali oma yo yaneja , angɛkɛ na nde bɔɔli pongono .
40019010	Bacingami bande babala na nde bo , Isa mojɔ momomi na mwali modi boa , enɔi na bopele bo moto atasɔ nongo mwali .
40019011	Iyo ko abasɔmbeja bo , Babwani bosɔ mojɔ momina , te nongo bato basusu , oko baya basi mojɔ momina o epeeli .
40019012	Bakina babotama oko batete . Batongo badi boa mojɔ bo balenama na bato . Batongo koko badi boa baya basalena bo bɛnɛ a mojɔ moBokumu boDiko . Moto akahɔnɔ , yɛ asɛ mojɔ momina .
40019013	Badoa na bakina bana bakɛkɛ ai Yesu bo abakee mɔmɔ mande ai bo , na bo ange a mojɔ mobu . Bacingami ko balemoa na bu .
40019014	Yesu ko abala bo , Kinani bana ba bakɛkɛ ; yɛni badoe ai mbi , mojɔ bo Bokumu boDiko bodi oko ai bo .
40019015	Abakea mɔmɔ mande ai bo na adonga ena .
40019016	Okina moto adoa ai Yesu , na abala na nde bo , Mokoja , mojɔ mopele môkɔ mbi nda bo nasɛ bomɔ bua botasia ?
40019017	Yesu amosɔmbeja bo , Ohɔjɔkɔ mbi a mojɔ mobopele cina eye ? Omɔci pɛ adi mopele . Wɛ ko , isa opalaka bo okwee a bomɔ , toma suma mibeko .
40019018	Iyo ahɔjɔ bo , Mibeko nda ? Yesu amosɔmbeja bo , T’owoe oko moto . T’ongɛe oko bɔɔli . T’obe oko .
40019019	T’otate oko tati ebokosea . Suma sangwao na ngwao , na toma pala motuteano mowɛ o asapalaka wɛ mɛnɛ .
40019020	Mwenga omina abala na nde bo , Mbi namisumaka misusu . Mojɔ motongo motaki na mbi nda ?
40019021	Yesu amosɔmbeja bo , Isa opalaka bobɔngɔ na soti mɛnɛ , kɛ angɛjɛe leka lowɛ losusu , na kaba na bato babokwali , nongo odae na likonja liyumu oho Diko ; osa ko odoe a bocingama na mbi .
40019022	Yana aka yo ekenge emina , mwenga omina ayana na wa a molema monde , cina bo adaka na makonja manɛnɛ mɛnɛ .
40019023	Yesu abala na bacingami bande bo , Mbi natɔndɔkɔ no na soti bo moto yona opeli likonja linɛnɛ adi bokwea a Bokumu boDiko oko na kpɔkɔsɔ .
40019024	Ee , natɔndɔkɔ no koko bo , Bonɔ bokamela a diso litonga , na bokwea bomoto olikonja linɛnɛ a Bokumu boDiko , bokwea bomoto olikonja linɛnɛ a Bokumu boDiko bonɔi na kpɔkɔsɔ .
40019025	Yana aka bacingami ekenge emina , bakamoa bou mɛnɛ , na babala bo , Ekada boa , odi bohela nda ?
40019026	Yesu abanja linjenje , na ajɔ na bu bo , Bato te babwanake na mojɔ mu . Njambe ko abwani bokɔ ngando iisusu .
40019027	Pɛtɛlo amosɔmbeja bo , Ika ; iso bokini leka losusu a bocingama na wɛ . Êsɔ so ndeni ?
40019028	Yesu abala na bu bo , Mbi natɔndɔkɔ no na soti bo Mwana ’ Moto akadabí a ngɛndɛ eekumu ende a ngondo eyene , ino baya bacingami na mbi odabíni a mingbɛlɛngɔ domi-na-mibae a bosambeja makota maYisalaele domi-na-mabae .
40019029	Moto akakina ndako , isa bananango , isa ngɛnɛ , isa sango , isa nango , isa bana , isa gbie , a mojɔ mokombe embi , adi bosɔ libondo lia linɔi na bonɛnɛ , na adi bosangoa bomɔ bua bodi na bosusu ,
40019030	Banɛnɛ ko baya badi saboso badi boda sanɔngɔ , na banɛnɛ baya badi sanɔngɔ badi boda saboso .
40020001	Mojɔ bo Bokumu boDiko bodi o moswa ’ elomu yona omana ehuma a boduka basali a mojɔ moelomu egbie ende .
40020002	Ajima na bu bo abapɛ tu busa pata emɔci-emɔci , na abaloma a gbie ende .
40020003	Amana koko a ngonga eneuf heures , na atana bakina batongo baya badaka ba’mi oko ema’ma a jando .
40020004	Ajɔ na bu bo , Ino pongono , kɛni a gbie embi , na nâpa no likonia lia libwani . Oko boa bakɛ .
40020005	Amana koko a midi na trois heures , na akɔ koko boa .
40020006	Amana yo a cinq heures , atana bakina batongo baya badaka oko ba’mi ema’ma ; abala na bu bo , Ino odini ya busa bosusu edada mojɔ moye ?
40020007	Ibo bamosɔmbeja bo , Mojɔ bo moto abeiti so a elomu . Iyo abala na bu bo , Ino pongono , kɛni a gbie embi .
40020008	Yana adipa busa , moswa ’ gbie abala na kapita onde bo , Bea basali na bapa likonja libu . Banga na yona osuka , na sukeja na yona oboso .
40020009	Adoa basali baya bakwea a elomu a cinq heures , basɔ tu moto pata-pata .
40020010	Adoa ko basali baboso , ibo badaka na njingo bo likonja libu lidi bohɛ . Ibo ko basɔ koko pata-pata .
40020011	Asɔ bo likonja limina , bahima moswa ogbie
40020012	na babala bo , Iso bokɔi elomu busa bosusu na moi mopipo ; ibo ko bangɔngɔ bakɔi elomu oko heure emɔci pɛ , na obabwanejai na su amɛci .
40020013	Iyo asɔmbeja okina obu bo , Moninga , mbi nitakɔkɔ wɛ bobe . Iso na wɛ bojimiti bo napɛ we pata emɔci ?
40020014	Tomba libondo liwɛ na yana . Mbi najimaka bo napɛ moto osuka oko na mwɛngi mowɛ .
40020015	Nakapala bokɔ na likonja limbi boa , modi mojɔ mombi mɛnɛ . Odi na mbi lipɔle mojɔ bo nadi na likabo ?
40020016	Oko boa baya basuka badi boda boso , na baya baboso badi boda oko a suka .
40020017	Iyana adaka Yesu a njea bo akɛe a Yelusalema , abea bacingami domi-na-babae a dɔngɔ dimɔci , na abala na bu a njea bo ,
40020018	Hokeani ; iso bokɛkɛ a Yelusalema , na Mwana ’ Moto âkabama ai basuku banganga na basɔni , baya bâjima bo agwɛ .
40020019	Ibo bâmopa a mɔmɔ mabapakano bo bamopɔmbejae , bo bamotue na bamowoe a molemobokea ; iyo ko ângɔ koko a busa bomasato .
40020020	Nange ebana-bami baSebede adoa na bana bande ai Yesu , atita na magbunda a boso bonde a bomo’nga mokina mojɔ .
40020021	Yesu abala na nde bo , Epalaka wɛ ndeni ? Asɔmbeja Yesu bo , Jima bo bana-bami ba bambi babae badae a bidie a Bokumu bowɛ , okina a ebɔ ewɛ ebami , na otongo a ebɔ ewɛ ebali .
40020022	Yesu asɔmbeja bo , Otacingakani mua mongaka no . Ino obwanini bomwa kɔpɔ ekɛkɛ mbi bomwa ? Bamosɔmbeja bo , Bobwani .
40020023	Yesu abala na bu bo , Odini bomwa kɔpɔ embi soti ; mojɔ moboda ko a bidie a ebɔ embi ebami , na a ebɔ embi ebali , mocingiti na mbi . Modi mojɔ moSangwa’mbi yona obihɛngɛ ai bato bahɔ yo .
40020024	Bacingami batongo domi , yana aka bo mojɔ momina , bakɛnjɔ na bananango babae .
40020025	Yesu ko ababea ai yo na abala na bu bo , Ino ojebakani bo bakumu bamakota basakumejaka a boso bobato babu , na basuku babu badi na kpaci ai bo .
40020026	Motada nongo boa a tei enu . Isa okina apalaka bo adae moto monɛnɛ a tei enu , yɛ adae mokɔmɛli onu .
40020027	Isa okina apalaka bo adae kumu onu , yɛ adae oko mobuli onu ,
40020028	o adi Mwana ’ Moto yona odoa bo apɛ mohelo monde o lisiko libato banɛnɛ , te bo bato badi bomokɔmɛ .
40020029	Adongaka bo a Yeliko , bato badaka bacingi ngɔngɔ jinde banɛnɛ mɛnɛ .
40020030	Bakina bami babae baya bagwa miso badaka na mbondo a dɔngɔ dinjea . Yana aka ’ bo bo Yesu akanɔe , babekoa bo , Kumu , Mwana ’ Dawidi , ikea so wa !
40020031	Bato ko balemoa na bu , na babatɔndɔ bo badae bogo . Ibo ko bahɛjɛ bingi , na babekoa na bopipo mɛnɛ bo , Kumu , Mwana ’ Dawidi , ikea so wa !
40020032	Yesu ama , ababea na abala bo , Epalaka no bo nakɔe ai no ndeni ?
40020033	Bamosɔmbeja bo , Kumu , yɛ bosɛ njɛnɛ esu .
40020034	Yesu aba’kea wa , abɛnjɛ miso mabu , na basɔ njɛnɛ ebu bokpa , na bacingama na nde .
40021001	Babenga bomea a Yelusalema , na yana amea bo a Betepage , oko a Mono moOlive , Yesu aloma bacingami bande babae na bwɛnji .
40021002	Abala na bu bo , Suani boso a ngando yena oho ; ônɛni bokpa okina punda acingi , na mwana’nde pongono . Bacingoani , na doani na bu ai mbi .
40021003	Moto akabala na nu a mojɔ momina , balani oko bo Kumu ababeaka ; na adi bobaloma bokpa .
40021004	Modaka boa a bongameja ekenge ebala motɔndɔi bo ,
40021005	Balani na mwamwali oSiona bo , Anja , Kumu owɛ akɛkɛ adoe ai wɛ . Adi na monganji ; adi abaki a punda , Na a mwana-punda .
40021006	Bacingami bakɛ , na bakɔ o ama bala Yesu na bu .
40021007	Bahula na punda na mwana’nde . Babakea bisenja bibu ai bo na Yesu akonda .
40021008	Bato banɛnɛ baemumu batanda bisenia bibu a njea , na batongo balena mandɛndɛ na bamasambea a njea .
40021009	Lindundu libato bayai badalaka a boso bonde na ngɔngɔ ende babekoa bo , Osana ai Mwanai ’ Dawidi ! Bojongoa ai yona odoaka a kombe eKumu ! Osana oho Diko !
40021010	Amea yo a Yelusalema , ngando esusu edaka na wokowoko . Bato babala bo , Iyo moto ndani ?
40021011	Bato baya badaka bacingi na nde basɔmbeja bo , Iyo adi motɔndɔi , Yesu oNasaleta oho Galile .
40021012	Yesu akwea a tempelo eNjambe , na abengana bato basusu baya bakɔkɔ bwasa a tempelo , Akukea mesa mabasɔmbɔtɔni balikonja , na bidie bibato baya bangɛjɛkɛ sungu .
40021013	Abala na bu bo , Mosɔnɔmɔ bo , Ndako embi êda na kombe Ndako ebo’nga . Ino ko oehekojaini bo edae esika etitanaka mibengo .
40021014	Bato baya bagwa miso , na bato bamitɛngu , badoa ai yo a tei etempelo , na abaheleja oko ena .
40021015	Basuku banganga na basɔni bakɛnjɔ oko bokɛnjɔ yana anɛ bo mindumba mikɔkɔ yo , na yana aka bo bɛngɛ bakabekoe a tempelo bo , Osana ai Mwana oDawidi !
40021016	Babala na Yesu bo , Okakadea mojɔ mobalaka bo ? Iyo abasɔmbeja bo , Ee ; ino ko olangakinini ekenge yeye ? Obɔngejai njembo jibosakoa a minɔkɔ mibana bakɛkɛ na bana bamabɛi .
40021017	Abakina boa na adonga a ngando bo akee a Betania , na ahwe oko oho .
40021018	Yana ahulaka Yesu a Yelusalema ehuma , aka nja .
40021019	Anɛ mokina mole a dɔngɔ dinjea , na akɛ oko a mole momina , pɛ ko bonɛ nongo mbuma , oko kasa pɛ . Abala na mole bo , Otabota koko mbuma na ikina . Na mole mohɔlɔngɔnɔ bokpa .
40021020	Yana anɛ bacingami mojɔ momina , bakamoa bou mɛnɛ , na babala bo , Mole mohɔlɔngɔni bokpa boa na ye ?
40021021	Yesu abasɔmbeja bo , Mbi natɔndɔkɔ no na soti bo okadani na ejimeli , pɛpɛ nongo boboma kitɛ , otakɔni oko mojɔ mo’mi mbi kɔ a mole pɛ ; odini bobala na mono mu bo modonge ena a bokwa a madiba-mamukwa , na modi bokɔ boa .
40021022	Oka’ngani na ejimeli a bo’nga bonu , odini bosɔ ngando jisusu jingaka no .
40021023	Yesu akwea a tempelo , na yana akojaka yo ena , basuku banganga na basuku bangando badoa na bamohɔjɔ bo , Wɛ okɔkɔ ngando jiji na kpaci enda ?
40021024	Yesu abasɔmbeja bo , Mbi nadi koko ha lihɔjɔ a bohɔjɔ no . Okasɔmbejani , mbi nadi bojebeja no yona opani kpaci ebokɔ na ngando jiji .
40021025	Batisimo eYoane ehula jɔ ? Edi mojɔ moDiko isa mobato ? Ibo babomana kitɛ , na babalana bo , Bokabala bo ehula Diko , yo adi bohɔjɔ so bo , Oko boa , oimojimeani mojɔ moye ?
40021026	Bokabala bo edi mojɔ momoto pɛ , bodi na bɔ a mojɔ mobato bangando , cina bo bajimaka bo basusu bo Yoane adaka motɔndɔi .
40021027	Oko boa , basɔmbeja Yesu bo , Botajebakadea . Na Yesu abala na bu bo , Mbi koko boa , nitajebeja no yona opani kpaci ebokɔ na ngando jiji .
40021028	Ino olɛkɛni bo ? Okina momi adaka na bana-bami babae . Akɛ ai mosuku na abala na nde bo , Mwana’mbi , kɛ akɔe elomu a gbie busa bu .
40021029	Iyo asɔmbeja bo , Mbi naloni . Ambejɛ ko molema ngɔngɔ , na akɛ .
40021030	Abala na mwana otongo koko boa . Mwana omina asɔmbeja bo , Ee sesa , najimi . Iyo ko aikɛ .
40021031	Obu babae , yona okɔ bolulea bosangwa’nde nda ? Ibo bɛ bo , Oko yona oboso . Yesu abala na bu bo , Mbi natɔndɔkɔ no na soti bo baputeja batako , na bato babɔɔli , badi bonɔ boso bonu a njea eBokumu boNjambe .
40021032	Mojɔ bo Yoane adoa ai no a njea ebodongo , ino ko oimojimeani . Baputeja batako ko na bato babɔɔli bamojimea . Ino ko , nongo yana anɛ no mojɔ momina , oihekojani milema minu ngɔngɔ bo omojimeni .
40021033	Hokeani mondɛ mosusu . Okina momi adaka na ndako , na ana gbie evine . Aehika na mongba , na asɛlingoa eboka a bonda mbuma . Apika ndako esinjili , akina gbie a mɔmɔ mabasali , na akɛ mokina mɔngɔ .
40021034	Yana amea ehole ebobisa mbuma , yo aloma bakɔmɛli bande ai basali bo basɛ libondo linde .
40021035	Basali bagbie ko bapea bakɔmɛli bande . Eatua okina , bawa otongo , na ba’la okina otongo matai .
40021036	Aloma koko bakina bakɔmeli batongo ; etango ebu enɔ baya baboso ; na bakɔ na bu koko boa .
40021037	Suka mɛnɛ , aloma mwana’nde mɛnɛ ai basali . Abala bo , Badi bosuma mwaria’mbi .
40021038	Basali bagbie ko , yana anɛ bo mwana , bajɔ bo , Sangoli yona ! Kɔni bomowoe , na bokatoe lisango linde ,
40021039	Oko boa bamopea , bamodumba a sokolu egbie na bamowa .
40021040	Moswa ’ gbie akadoa , âkɔ na basali bamina bo ?
40021041	Bamosɔmbeja bo , Âwa bato ba babe na sanga , na âkina gbie ende a mɔmɔ mabato batongo baya badi bomopa libondo linde a ehole ebobisa .
40021042	Yesu abala na bu bo , Ino olangakinini bikenge bi a Misɔnɔ ? Litai lidumbi bayoi Lidi edɛye litai limogbukusu . Njambe akɔi mojɔ mu , Na modi mojɔ mobokamoa a miso masu .
40021043	A mojɔ momina , mbi nabalaka na nu bo , Bokumu boDiko bôka-toama ai no , na bôpama a likina likota lia libotaka mbuma jiBokumu .
40021044	Moto akasaka a litai di , âbukana na du ; likakwa ko diko dimoto , lîmominakaka oko bominakaka .
40021045	Yana aka BaPalusi na nganga mindɛ mi miYesu , basipoa bo abalaka a mojɔ mobu ,
40021046	na baduka njea bo bamopee . Badaka ko na bɔ a mojɔ mobato bangando , cina bo , ibo bajimaka bo adi motɔndɔi .
40022001	Yesu abakoja koko namindɛ .
40022002	Abala bo , Bokumu boDiko bodi o kumu omɔci yona okalea libonje lilihango limwana’nde momi ,
40022003	Aloma bakɔmɛli bande a ndɔsɔ ebato baya bama yo bea a lihango . Ibo ko balona bodoa .
40022004	Aloma koko bakɔmɛli batongo . Abala na bu bo , Jebejani bato babea mbi bo nasɛlingoi libonje lilihango . Nawoi ngɔmbɔ na bingbende bimbi bimuta . Leka losusu lobwani . Doani a libonje lilihango .
40022005	Bato bamina ko baihokea nongo bwɛnji , na bakɛ , okina a gbie ende , na otongo a elomu ende ebwasa ,
40022006	Bakina batongo bapea bakɔmɛli bande , babasamboja , na babawa .
40022007	Kumu agbilimwana kɛnjɔ . Aloma basoda bande a bowa bawoi bamina , na batumba ngando ebu .
40022008	Abala koko na bakɔmɛli bande bo , Libonje lilihango libwani , Bato ko babea mbi babɔngiti .
40022009	Oko boa , toma kɛni a mɛlɛ manjea , na beani bato basusu bâtana no oho bo badoe a libonje lilihango .
40022010	Bakɔmɛli bamina bamana , bakɛ a macilinga , na batitaneja bato basusu batana bo oho , na babe na bapele pongono , Ndako elibonje eluma na bato botɔ .
40022011	Yana akwea kumu a bonja bato , anɛ momi omɔci yona oidaka na molilo molibonje lilihango .
40022012	Abala na nde bo , Moninga , okwei jɔno , pɛ bopeta lwa molilo molihango mojɔ moye ? Moto omina aidipoa nongo monɔkɔ .
40022013	Kumu abala na bakɔmɛli bande bo , Mokandani mɔmɔ na mako , na modumbani sokolu a modidi , a esika êda bio na bokpɛkpɛnɛ bomino .
40022014	Mojɔ bo , bato banɛnɛ babeamaka , baya bahɔmɔkɔ ko badi oko baleka pɛ .
40022015	Ngɔngɔ jimina , BaPalusi bakɛ na badumba ndungu bo badumbe Yesu na poloso a mojɔ moebaeli ende .
40022016	Bamolomea bakina bacingami babu , na bakina bato baElode , a bohɔjɔ Yesu bo , Mokoja , iso bojebaka bo we odi moto osoti . Okojaka njea eNjambe na soti mɛnɛ . Otabangaka nongo moto , mojɔ bo ekumu emoto edi eka engasa a miso mawɛ .
40022017	Oko boa , cingea so mojɔ mu ; wɛ olɛkɛ bo ? Ebɔngi bo bopute tako ai Kaisala , isa ebɔngiti ?
40022018	Yesu ko acingea ndungu ebu ebe , na abala bo , Ino bakosei , odingeakani mbi mojɔ moye ?
40022019	Anejani mbi ekenge elikonja liputaka no na tako , Bamopeja flanka ,
40022020	na yo abahɔjɔ bo , Elimo ye na mosɔnɔ mu monda ?
40022021	Bamosɔmbeja bo , Oko moKaisala . Iyo abala na bu bo , Kabani ai Kaisala libondo liKaisala , ai Njambe ko , libondo liNjambe .
40022022	Yana aka bo ekenge emina bakamoa oko bokamoa ; bamokina boa na bayana .
40022023	BaSadoki badoa koko ai yo a busa bomina . Ibo te bajimake bo bato badi bongɔ a bogwa ,
40022024	Bahɔjɔ Yesu bo , Mokoja , Mose abala bo moto akagwa , pɛ bokina bana , mwangwa’nde adi bosɔ mwali onde bo abote na nde bana a mojɔ momwa’nango .
40022025	Oko boa so bodaka na bato bami sambo a ngando esu , bana banange emɔci . Yona oboso aso mwali , na agwa , pɛ bobota nongo bana . Mbakeli onde adika na mwali onde .
40022026	Iyo ko agwa koko boa , na yona obasato pongono , na bo basusu sambo .
40022027	Suka mɛnɛ , mwali agwa pongono .
40022028	Oko boa , bagwake bakangɔ , mwali omina adi boda mwali onda ? Mojɔ bo , ibo basusu sambo bamosɔ .
40022029	Yesu abasɔmbeja bo , Odini na libunga , mojɔ bo otacingeakani Misɔnɔ na ngulu eNjambe .
40022030	Bagwake bakangɔ , batasɔ nongo bali , na batahanga bali ta meki . Bâda o babwɛnji baNjambe .
40022031	Ino olangakinini ekenge ebala Njambe na nu a mojɔ mo bongɔ bobagwake ? Iyo abala bo ,
40022032	Mbi nadi Njambe oAbalayama , Njambe oIsaka , na Njambe oYakobo . Njambe aditi Njambe obagwake . Adi oko Njambe obato baya badi mɔ .
40022033	Bato baemumu baka ekenge emina , na bakamoa a mojɔ mobokoja bonde .
40022034	Iyana aka BaPalusi bo Yesu ama gbokeja BaSadoki , ibo batitana ai yo ;
40022035	na okina obu , mokoja oMibeko , amomeka na lihɔjɔ bo ,
40022036	Mokoja , mobeko mua modi boso bomibeko misusu mitongo modi bo ?
40022037	Yesu amosɔmbeja bo , Toma pala Kumu Njambe owɛ na molema mowɛ mosusu , na mwembo mowɛ mosusu , na bolɛ bowɛ bosusu .
40022038	Mobeko moboso , mobeko mua monɔi misusu mitongo oko mobeko momina .
40022039	Mobeko momibae modi koko boa , Toma pala motuteano mowɛ o asapalaka wɛ mɛnɛ .
40022040	Alibeko misusu , na misɔnɔ misusu mibatɔndɔi , micingi oko na mibeko mi mibae .
40022041	Adaka BaPalusi baboli boa , Yesu abahɔjɔ lihɔjɔ pongono .
40022042	Abala bo , Ino olɛkɛni bo a mojɔ moMasiya ? Adi Mwana onda ? Ibo bɛ bo , Mwana oDawidi .
40022043	Yesu abala na bu bo , Oko boa , yana adaka Dawidi a Mwembo , yo amobea Kumu mojɔ moye ? Iyo abala bo ,
40022044	Kumu abali na Kumu ombi bo , Da ya a ebɔ embi ebami , Oko a ehole êdumba mbi soki jiwɛ a cina jibibota biwɛ .
40022045	Isa Dawidi amobeaka Kumu , adi boda koko Mwana onde o bo ?
40022046	Ibo basusu bahogoga bogo , pɛ bomosɔmbeja nongo ekenge . Donga oko a busa bomina , badaka na bɔ a bomohɔjɔ koko mahɔjɔ .
40023001	Yesu aleha bato na bacingami bande a ehole emina .
40023002	Abala bo , Basɔni na BaPalusi badi a mongbɛlɛngɔ moMose .
40023003	Oko boa sumani na kɔni ngando jisusu jikojaka bo no . Pɛ ko bokoanani na bikɔmɛli bibu , cina bo bikɔmɛli bibu na bibaeli bibu bisangiti .
40023004	Bakandaka mina mimanji mia midi na kpɔkɔsɔ a botomba , na bamilwajaka a malɔkubku mabato , bo bɛnɛ ko pe bongɔjɔ nongo mosapi a bokɔmeja ,
40023005	Bilomu bibu bisusu bidi oko na njingo bo bato babanɛe . Balwaka misɔnɔ minɛnɛnɛ a macinga mambanda , na kasaka jibu jidi na manyanga manɛnɛnɛ .
40023006	Bapalaka bisika biekumu a mabonje , na bidie biboso a matitana .
40023007	Bapalaka bo bato bababɛjɛe njɛbɛ a esanjo , na bo bababee Labi .
40023008	Ino ko , t’ojimeni oko bo bato babee no na kombe Labi ; mojɔ bo mokoja onu adi , na odini baninga no bɛnɛ .
40023009	T’obeeni oko moto ya nase sangwa’nu ; mojɔ bo odini na Sangwa’nu oko omɔci , na yo adi a Diko .
40023010	T’ojimeni oko bo bato babee no baswa’bu ; mojɔ bo , ino bɛnɛ odini na Moswa’nu omɔci , oko Masiya .
40023011	Okina onu akada monɛne a tei enu , yɛ adae mokɔmɛli onu .
40023012	Moto akasakumeja , adi bosamboa ; na moto akasatiteja yo mɛnɛ , adi bosɔ ekumu .
40023013	Monɔngɔ ai no basɔni na BaPalusi , no bakosei ! Mojɔ bo odipakani njea eBokumu boDiko ai bato . Otakweakani ena no bɛne , na otapakani njea ebokwea ai bato baya bapalaka bokwea .
40023014	Monɔngɔ ai no basɔni na BaPalusi , no bakosei ! Okatoakani ndako jibali-babogwa , na okoseakani mojɔ na bingeeli binu biyaibiyai . Mokindo monu mônɔ na bopipo a mojɔ momina .
40023015	Monɔngɔ ai no basɔni na BaPalusi , no bakosei ! Odini boleka madiba na bokɛ mɔngɔ moyai a ngondo , a bohekoja mopakano omɔci a dɔngɔ dinu . Akahekoa ko , okɔkɔni bo adae mwana oGehena , na bo anɔe no bɛnɛ na bobe .
40023016	Monɔngɔ ai no baya bagwa miso na onejakani bato batongo njea ! Obalakani bo moto akabɛlɛ bɛli na tempelo , edi bɛli engasa ; na akabɛlɛ bɛli na wɔlɔ etempelo , bɛli ende edi epipo .
40023017	Ino bigegele baya bagwa miso ! Edi boso nde ? isa wɔlɔ etempelo ? isa tempelo mɛnɛ yena ekɔkɔ bo wɔlɔ emina edae ehɛngɛmɛke ai Njambe ?
40023018	Obalakani koko bo moto akabɛlɛ bɛli na litumbu litempelo , edi eka engasa ; na akabɛlɛ bɛli na epeeli yena edi a litumbu , bɛli ende edi epipo .
40023019	Ino bato bamiso mago ! Edi boso nde ? isa epeeli ? isa litumbu lia lihɛngɛkɛ epeeli ai Njambe ?
40023020	Moto akabɛlɛ bɛli na litumbu , abɛlɛkɛ bɛli na leka losusu lua lodi a litumbu .
40023021	Moto akabɛlɛ bɛli na tempelo , abɛlɛkɛ bɛli na tempelo , na Yona odi a tei etempelo pongono .
40023022	Moto akabɛlɛ bɛli na Diko , abɛlɛkɛ bɛli na mongbɛlɛngɔ moNjambe , na Yona odi a mongbelɛngɔ pongono .
40023023	Monɔngɔ ai no basɔni na Bapalusi , no bakosei ! Opakani bipeeli ai Njambe , libondo lidomi limondumbamba , na aneto , na kumini . Obosakani ko mijɔ minɛnɛne miMibeko , bodongo , na wa , na ejimeli , Obwanini bokɔ ngando jiji , na obwanitini bobosa ngando jia jitongo .
40023024	Odini na miso mago , na onejakani bato batongo njea . Okangoakani mongi , na omeakani kamela !
40023025	Monɔngɔ ai no basɔni na BaPalusi , no bakosei ! Osɛnojakani kɔpɔ na saani oko a sokolu ; jilumi ko a tei oko na liba na lisɔngi .
40023026	Wɛ MoPalusi yona ogwa miso ! Peta sosa saani na kɔpɔ a tei , osa ko osose sokolu pongono .
40023027	Monɔngɔ ai no basɔni na BaPalusi , no bakosei ! Odini o bisɛmɔ bia bidi na pɛmbɛ , bia bidi na esɛngɔ a sokolu ; bilumi ko a tei oko na kua , na njemba jibato , na tungu jisusu jibikuulu .
40023028	Ino odini koko boa . Bato bakanja no a sokolu , badi bolɛ bo odini bato bapele . A tei enu ko , olumini oko na bokosea , na bobe oko botɔ .
40023029	Monɔngɔ ai no basɔni na BaPalusi , no bakosei ! Okɔkɔni raiboku mimatai a bisɛmɔ bibatɔndɔi ; obɔngejakani bisɛmɔ bibato babodongo ;
40023030	obalakani bo , Akɔkɔ so da a masu mabasangwa’su , ka so boicingama na bu a bowa batɔndɔi .
40023031	A mojɔ momina , onejakani no bɛnɛ bo odini bana babato baya bawa batɔndɔi .
40023032	Sejani ko elomu ebanga basangwa’nu .
40023033	Ino njɔ ! Ino bana bababate ! Njea enu ebohela a mokindo moGehena edi jɔ ?
40023034	A mojɔ momina , mbi nalomeaka no batɔndɔi , na bawɛi , na basɔni . Ôwani na ôbakeani bakina babu a mele-mibokea . Ôtuani batongo a sinagoge , na ôbabenganani a ngando na ngando .
40023035	A mojɔ momina , lindo jimakia mabato basusu babodongo , maya masopea a ngondo , jîda oko ai no ; makia maAbela , moto obodongo boso ; suka oko makia maSekalaya , mwana oBalakia , moto oweja no a sibano etempelo na litumbu .
40023036	Mbi nabalaka na nu soti bo mijɔ mi misusu midi bokwa na elulu ye .
40023037	Ee , Yelusalema . Yelusalema ! Ino owakani batɔndɔi , na o’lakani bato matai baya badoa na bwɛnji ai no . Mbi nadaka na posa bihole binɛnɛ bo nabolee bana banu , o aboleaka kɔkɔ bana bande cina jimapapulapu mande ; ino ko oipalani nongo .
40023038	Ndako enu edikai ngasa edɛye o mopɔtu .
40023039	Mbi natɔndɔkɔ no bo otanɛni mbi koko , oko adi no pɛ bopeta bala bo , Bojongoa ai yona odoaka a kombe eKumu .
40024001	Yesu amana a tempelo , na yana adaka yo a njea eboyana , bacingami bande badoa bo bamonejae eyoeli etempelo .
40024002	Iyo ko abasɔmbeja bo , Onɛkɛni leka lu losusu ? Mbi natɔndɔkɔ no na soti bo pepe nongo litai limɔci lidi bodika diko dilitai litongo a esika ye ; mâdumbama masusu .
40024003	Yana adaka Yesu yo buki a Mono moOlive , bacingami badoa ai yo , na babala na nde bo , Mojɔ momina môda a ehole eni ? Embete ebodoa bowɛ na esuka engondo edi boda bo ?
40024004	Yesu abasɔmbeja bo , Anganjamani na bato , bo basaka laboja no .
40024005	Mojɔ bo bato badi bodoa banɛnɛ a bobala bo , Mbi nadi Masiya ; na badi bolaboja bato bou mɛnɛ .
40024006	Ô’kani koko mojɔ mobila na bijoki bibila ; pɛ ko bodani na mokakwano , mojɔ bo ngando ji jibwani bodoa . Suka engondo ko êda oko ngɔngɔ , te a ehole emina .
40024007	Mojɔ bo likota lidi bona na likota ; bokumu bodi bona na bokumu ; manjale na majonga mangondo mâda a bikina bisika .
40024008	Ngando jimina ko jîda oko bobanga bomonɔngɔ .
40024009	A ehole emina , bâsɛnjoja no bo badingojae no , bâweja no , na bato bamakota masusu bâlona no a mojɔ mokombe embi .
40024010	Bato banɛnɛ bâsaka libaku a ehole emina , bâkambana na bâlonana .
40024011	Batɔndɔi babokosea bâdoa na bâlaboja bato banɛnɛ .
40024012	Epaeli ebato banɛnɛ êda etitamake , mojɔ bo bobe bodi bogbasoa .
40024013	Moto ko akada na lingbangba oko a suka , moto omina âhela .
40024014	Mwako mu moBokumu môpeta tɔndɔmɔ a ngondo esusu , bo makota masusu majebe ; suka esa ko edoe .
40024015	Oko boa , yana ânɛ no eka yena emaneene a esika yena ehɛngɛmɛ ai Njambe , o abala motɔndɔi Daniele , ( yona olangaka , ye acingee )
40024016	baya badi a Yuda ehole emina badi bocia a meno ,
40024017	Moto yona odi a diko dietondo abwaniti botita a botomba leka londe a ndako tei .
40024018	Moto yona odi a gbie abwaniti bosɔmbɔ a botomba kasaka ende .
40024019	Bali baya badi na memi , na baya banungejaka bana , bâda na monɔngɔ a masu mamina .
40024020	Ingakani Njambe bo ehole enu ebocia etada a edidi epio , isa a busa boSabata .
40024021	Mojɔ bo bodingoa bodi bogbasoa a ehole emina ; tungu emina eipaka da , nongo a bobanga bongondo , suka oko busa bu , na botaya da boa .
40024022	Masu mamina makayeyoa , pɛpɛ nongo moto omɔci odi bohela ; matada ko manɛnɛ , a mojɔ mobato bahɔ Njambe .
40024023	Moto akabala na nu a ehole emina bo , Anjani , Masiya adi yaya ! isa , Adi bobo ! t’ojimeni oko .
40024024	Mojɔ bo BaMasiya babokosea bâdoa banɛnɛ a masu mamina . Bâneja bimbete na mindumba mibokamoa , na êdika mweka pɛ bo balabojae bahɔmɔke baNjambe .
40024025	Hokeani bopele . Mbi najebejaka no yana adi mijɔ mimina pɛ bopeta doa .
40024026	Bakabala na nu bo , Anjani , adi oho ta esika ! t’okɛeni oko oho . Na bakabala bo , Anjani , adi a ndako tei ! t’ojimeni oko .
40024027	Mojɔ bo bodoa boMwana ’ Moto bôda o mokalimo . Mohulaka a dɔngɔ diɛsɛta , na mokɔkɔ njɛɛ oko a wɛsɛta .
40024028	Miambenga badi botitana oko a esika edi ekuulu .
40024029	Minɔngɔ mimasu mamina mikasia , modika-busa môhinda bokpa , na songe atada na monjolo . Njɔtɔ badiko bâkwa nase , na ngulu jibusa jidi bombɛ .
40024030	Embete eMwana ’ Moto êmana oho Diko a ehole emina . Makota masusu mangondo mâyea bio , na bânɛ Mwana ’ Moto akadoe a biyembi bidiko na kpaci na ekumu enɛnɛ .
40024031	Iyo aloma babwɛnji bande a bohuea mondule na doi linɛnɛ , na bâbolea bahɔmɔke bande a pamba jisusu jinɛi , a suka ebusa emɔci , oko a suka etongo .
40024032	Ikoani na mondɛ momole mofiguier . Bitape bika’mbɛ , na bisanga biyene bikatɔ , ojebakani bo yanga esii .
40024033	Oko boa pongono , okanɛni ngando ji jisusu , ôjebani bo yo adi hulelu , adi oko a modipe mɛnɛ .
40024034	Mbi natɔndɔkɔ no bo ngando ji jisusu jidi bodoa oko elulu ye esiakini .
40024035	Busa bodi bogwa , na ngondo edi bodimoa , bikenge bimbi ko bitakputoa .
40024036	Pɛpɛ nongo moto omɔci ko ojebaka busa bomina na ehole emina , nongo babwɛnji baDiko isa Mwana ; ojebaka oko Sango pɛ .
40024037	Bodoa boMwana ’ Moto bodi boda o adaka masu maNoa .
40024038	A masu mamina , adaka pela eelalo pɛ bopeta doa , bayakaka na bamwakaka , basɔkɔ bali na bahangaka bali ta meki , oko a busa botamba Noa a masua .
40024039	Baijeba nongo , oko a ehole edoa pela eelalo na ebadongeja basusu . Bodoa boMwana ’ Moto bôda koko boa .
40024040	Bami babae badi boda a gbie a ehole emina ; okina obu âtombama , na otongo âdika .
40024041	Bali babae bâda a elomu endongo bonda ; okina obu âtombama , na otongo âdika .
40024042	A mojɔ momina , toma kɛngɛlɛni , mojɔ bo otajebakani busa bohulaka Kumu onu .
40024043	Pɛ ko bobosani mojɔ mumu ; akɔki yo jeba ehole edoaki mobi na bulu , ka moswa ’ ndako amosei , na ajimiti bo aluse ndako ende .
40024044	Ino pongono , toma dani na mosɛlingo boa , cina bo Mwana ’ Moto âdoa a ehole edi no pɛ bolɛ .
40024045	Mokɔmɛli olisuma na bopasa adi jɔ , yona obwani bosɔ kpaci ai moswa’nde a bobanea ndako ende , na a bopa bato mia a ehole eboyaka ?
40024046	Moswa’nde akahula , na akamotana a elomu , adi bosepa na mokɔmɛli omina .
40024047	Mbi natɔndɔkɔ no na soti bo adi bokina leka londe losusu a mɔmɔ mande .
40024048	Mokɔmɛli omina ko akada mobe , na akalɛ a molema monde bo , Kumu ombi atahula bwango ;
40024049	na akabanga botua bina’nde , na akayaka na akalangoa na balangoi ,
40024050	moswa omokɔmɛli omina adi bohula bokina busa yana adi yo pɛ bolɛ , na a ehole edi yo pɛ bojeba .
40024051	Âmodingoja , na âmo’sa ta libondo libakosei , a esika ebio na bokpɛkpɛnɛ bomino .
40025001	A ehola emina , Bokumu boDiko bôda obaseka domi . Ibo batomba paka jibu , na bakɛ a bolenoana momi obolongana .
40025002	Ba’bu batano badaka na bondanga , na batano koko badaka na bowɛi .
40025003	Bindanga batomba paka jibu ngasa , pɛ botomba nongo munɛ .
40025004	Baya badaka na bowɛi batomba paka jibu na milangi mimunɛ pongono .
40025005	Yana ayeyoa momi obolongana a njea , ibo basusu bapɔngɔpɔngɔ na hiɔ , na bahwɛ oko bohwɛ .
40025006	Na bulu tei , moto abekoa bo , Momi obolongana akɛkɛ adoe . Kɛni a bomolenoana .
40025007	Baseka bamina basisoa basusu , na basɛlingoa paka jibu .
40025008	Bindanga babala na baseka babowɛi bo , Pani so ekenge emunɛ monu , mojɔ bo paka jisu jibengi bodimoa .
40025009	Babowɛi ko babasɔmbeja bo , Pɛpɛ , motabwana na su na nu pongono . Kɛni ai bato babwasa , okasombeni a mojɔ monu bɛnɛ .
40025010	Ama bo kɛ a bosomba munɛ , momi obolongana ami mea oko bomea ; baya badaka na mosɛlingo bakwea na nde a libonje lilihango , na modipe modipama .
40025011	Baseka batongo badoa ngɔngɔ , na babala bo , Kumu , kumu , kina so bokwee .
40025012	Iyo ko abasɔmbeja bo , Mbi natɔndɔkɔ no na soti bo nitajebaka no .
40025013	A mojɔ momina , toma sɛnjɛlɛni , mojɔ bo otajebakani busa na ehole .
40025014	Mojɔ momina modi koko o moto yona okɛ mokina mɔngɔ . Abea bakɔmɛli bande , na akaba na bu likonja linde .
40025015	Apa okina talenta jitano , yona otongo talenta jibae , na otongo koko talenta emɔci . Angɛ oko na mwɛngi mua mobwana na moto na moto , na akɛ a mɔngɔ monde .
40025016	Moto yona osɔ talenta jitano , akɛ a bokɔ bwasa na likonja , na ahɛjɛ likonja limina na talenta jitongo jitano .
40025017	Oko boa koko , yona osɔ talenta jibae akɛ na akɔ bwasa na likonja , na ahɛjɛ likonja limina na talenta jibae jitongo .
40025018	Yona ko asɔ talenta emɔci akɛ a bolonga mombɔndɔ , na abomba likonja limoswa’nde oko ena .
40025019	Moswa obakɔmɛli bamina ayeyoa ekoka . Yana ahula yo , akokeleja elomu ebu ebwasa .
40025020	Yona osɔ talenta jitano adoa na likonja limina , na abakea koko talenta jitano . Abala bo , Moswa’mbi , opani talenta jitano ; anja edɛyɛ ; nabolojai litomba , talenta jitano .
40025021	Moswa ’ nde abala na nde bo , Bopele ! wɛ odi mokɔmɛli mopele ; obɔngi . Alongi wɛ na libondo likɛkɛ , nadi bokina leka lonɛnɛ a mɔmɔ mawɛ . Doa a bosepa na moswa’wɛ .
40025022	Yona osɔ talenta jibae adoa , na abala bo , Moswa’mbi , opani talenta jibae . Anja edɛyɛ ; nabakei diko talenta jibae jitongo ,
40025023	Moswa’nde abala na nde bo , Bopele ! wɛ odi mokɔmɛli mopele ; obɔngi . Alongi wɛ na libondo likɛkɛ , nadi bokina leka lonɛnɛ a mɔmɔ mawɛ . Doa a bosepa na moswa’wɛ .
40025024	Yona oso oko talenta emɔci pɛ adoa pongono . Iyo abala bo , Moswa’mbi , najebaka bo wɛ odi moto mopipo . Obukaka ndongo a esika edi wɛ pɛ bona , Otombaka a esika edi wɛ pɛ bohɛhɛ .
40025025	A mojɔ momina , mbi nadaka na bɔ , Nakɛ , nabomba likonja liwɛ a kpɔtɔ . Anja , likonja liwɛ didi .
40025026	Moswa’nde amosɔmbeja bo , Wɛ mokɔmɛli mobe , mokɔmɛli obomɛli ! Isa ojebaka bo mbi nabukaka ndongo a esika edi mbi pe bona , na bo natombaka a esika edi mbi pɛ bohehɛ ,
40025027	oikɔ bwasa na likonja limbi mojɔ moye , bo nasɛ likonja limbi a lihule limbi , na litomba pongono ?
40025028	Katoani likonja limina ai yo , na pani ai yona odi na talenta domi .
40025029	Mojɔ bo , yona opeli asɔ koko , bo adae na lituna . Moto ko akada ngasa , badi bokatoa oko eka epeli yo .
40025030	Dumbani mokɔmɛli omina yona odi edada sokolu a modidi , a esika ebio na bokpɛkpɛnɛ bomino .
40025031	Mwana ’ Moto akadoa na babwɛnji bande basusu a ekumu ende , adi boda a ngɛndɛ eekumu ende .
40025032	Âbolea makota masusu a boso bonde , Âbabɔteja , o abɔtejaka mobanei bata na kambɛli .
40025033	Âkaba bata a dɔngɔ diebɔ ende ebami , kambɛli ko a dɔngɔ diebɔ ende ebali .
40025034	A ehole emina , Kumu âbala na bato a dɔngɔ diebɔ ende ebami bo , Doani . Bojongoa boSangwa’mbi bodi ai no , Sangoani Bokumu bua bosɛlingoama a mojɔ monu oko a bobanga bongondo .
40025035	Mojɔ bo , adaka mbi na nja , ino opakani mia . Ekangola ekɔkɔni , na onusakani madiba . Adaka mbi mokɛndɛli , ino osɔni mbi a ndako jinu .
40025036	Adaka mbi oko mbundu , ino olwajakani mbi . Adaka mbi nasambi na yogo , ino obaneakani mbi . Nadaka a blɔkɔ , na odoakani a bonja mbi .
40025037	Bato babodongo ko badi bomosɔmbeja bo , Kumu , Iso bonɛ wɛ na nja , na bopa wɛ mia a ehole eni ? Bonɛ wɛ na ekangola , na bonusa wɛ madiba a ehole eni ?
40025038	Iso botana wɛ mokɛndɛli , na bosɔ wɛ a ndako jisu a ehole eni ? Botana wɛ mbundu na bolwaja wɛ a ehole eni ?
40025039	Iso bonɛ wɛ osambi na yogo , isa a blɔkɔ , na bokɛ a bonja we a ehole eni ?
40025040	Kumu ko âbasɔmbeja bo , Mbi nabalaka na nu na soti bo , Bihole bisusu bikɔ no boa ai okina obaninga bambi yona onɔi na bokɛkɛ , okɔni ai mbi mɛnɛ .
40025041	Adi bobala na bato baebɔ ebali bo , Dongani ai mbi , ino bato bandakeja . Kɛni oko a mosa mua motadimea , mua mohɛngɛmɛ ai Satana na babwɛnji bande .
40025042	Mojɔ bo , yana adaka mbi na nja , oipakani nongo dia diboyaka . Adaka mbi na ekangola , oinusani mbi madiba .
40025043	Adaka mbi mokɛndɛli , oisɔni nongo mbi a ndako jinu . Adaka mbi mbundu , oilwajani mbi , Adaka mbi nasambi na yogo na a blɔkɔ , oidoani a bonja mbi .
40025044	Ibo koko bâmosɔmbeja bo , Kumu , ehole enɛ so wɛ na nja , isa na ekangola , isa mbundu , isa na yogo , isa a blɔkɔ , na so pɛ bokɔmeja we , ehole eni ?
40025045	Iyo âbasɔmbeja na âbala bo , Mbi natɔndɔkɔ no na soti bo , Oikɔmejani nongo okina mokɛkɛ obaninga bambi ; oko boa oikɔmejani mbi .
40025046	Bato bamina badi bokɛ oko a bodingoa bua bopeliti nongo suka . Bato balilonga ko badi bokɛ oko a bomɔ , oko na bosusu .
40026001	Iyana asieja Yesu bikenge bi bisusu bobala , abala na bacingami bande bo ,
40026002	Ojebakani bo Kola eBonɔ edikai oko masu mabae pɛ , na badi bopea Mwana ’ Moto bo bamowoe a mole-mobokea .
40026003	Basuku banganga na basuku bangando batitana a ehole emina , a ndɔngɔ enganga monɛne , kombe ende Kayapa .
40026004	Badumba ndungu a bopea Yesu na poloso bo bamowoe .
40026005	Endele ko , babala bo , Te a ehole eKola bo bato basaka’ngɔ na dane .
40026006	Yesu adaka a ndako eSimona , moto omaba , a ngando kombe Betania .
40026007	Okina mwali adoa ai yo na molangi momalasi mabobuno bonɛnɛ mɛnɛ , na asopa malasi mamina a molo moYesu yana adaka yo a mesa .
40026008	Bacingami bande , yana anɛ bo mojɔ momina , bakɛniɔ oko bokeniɔ . Babala bo , Eka emina enami boa mojɔ moye ?
40026009	Akɔki so ngɛlɛ malasi mamina , ka bosi likonia linɛnɛ a bokaba na bato babokwali .
40026010	Yesu ko acingea mojɔ , na abala na bu bo , Opukejakani mwali yo mojɔ moye ? Akɔi mojɔ mopele mɛnɛ ai mbi .
40026011	Bato babokwali badi na nu na bosusu ; mbi ko naditi na nu na bosusu .
40026012	Asopi yo malasi mamina a mokuku mombi , akɔi boa a mojɔ mobopusea bombi .
40026013	Mbi natɔndɔkɔ no na soti bo badi botundeja gala emwali yo a bisika bisusu bitɔndɔkɔ bo Mwako mu Mopele a ngondo esusu , cina emojɔ mokɔi yo .
40026014	Okina obu Domi-na-babae , kombe ende Yuda Iskalio , akɛ ai basuku banganga .
40026015	Abala na bu bo , Nakamokaba ai no , êpa no mbi nde ? Bamopa pata domi-isato .
40026016	Oko boa yo abanga boduka njea a ehole emina bo akabe Yesu .
40026017	Bacingami badoa ai Yesu a busa boboso boMolɛmbɛ mua mopeliti lipetu . Bamohɔjɔ bo , Opalaka bo bosɛlingoe jɔ a boyaka Kola-eBonɔ ?
40026018	Iyo abasɔmbeja bo , Kɛni boso Songolo oho a ngando . Mojebejani boMokoja abali bo , Ehole embi edikai oko mweka pɛ . Napalaka nayake Kole-eBonɔ a ndako ewɛ , oko mbi menɛ na bacingami bambi .
40026019	Bacingami bakɔ o ama bala Yesu , na basɛlingoa Kola-eBonɔ .
40026020	Yesu adaka na bacingami bande domi-na-babae a mesa a ehole emɔkɔmɔkɔ .
40026021	Yana ayakaka bo , Yesu abala bo , Mbi natɔndɔkɔ no na soti bo okina onu adi bokaba mbi .
40026022	Ibo badaka na mobimba mɛnɛ a mojɔ momina , na babanga bomohɔjɔ moto na moto bo , Kumu , moto nda ? Isa mbi ?
40026023	Iyo abasɔmbeja bo , Okina yona oyaki na mbi a saani emɔci adi bokaba mbi ,
40026024	Mwana’Moto bodonga ya soti a njea ejebejaka Misɔnɔ a mojɔ monde . Monɔngɔ ko ai yona odi bokaba Mwana ’ Moto ! Moto omina , akɔki ya da pɛ bobotama nongo , ka enɔi na bopele a mojɔ monde ,
40026025	Yuda , mokabi onde , abala bo , Labi , moto nda ? Isa mbi ? Yesu abala na nde bo , O abali wɛ .
40026026	Adaka bo bakayake , Yesu atomba molɛmbɛ . Ajongoa na abuka molɛmbɛ momina ; amopa ai bacingami , na abala bo , Asɔni , yakani ; imu modi mokuku mombi .
40026027	Atomba koko kɔpɔ ; ajongoa na abapa . Abala bo , Mwakani no basusu .
40026028	Mojɔ bo kɔpɔ ye edi makia mambi maMokongo , maya masopei a mojɔ mobato banɛnɛ , a bobacingoa a jibe .
40026029	Mbi natɔndɔkɔ no bo nitamwaka koko muswa mu mombuma jivine , oko a busa bomwakabi mbi koko na nu a Bokumu boSangwa’mbi .
40026030	Aseja bo yembo bo’mba , bakɛ a Mono moOlive .
40026031	Yesu abala koko na bu bo , Ôsakani libaku ino basusu na bulu bu a mojɔ mombi . Cina bo , mosɔnɔmɔ bo , Nâboma mobanei , na bwela bobata bônangana .
40026032	Mbi ko nadi bongɔ a bogwa , na nâkɛ boso bonu a Galile .
40026033	Pɛtɛlo ko amosɔmbeja na abala bo , Nongo ibo basusu bakasaka libaku a mojɔ mowɛ , mbi nitasaka nongo libaku .
40026034	Yesu abala na nde bo , Mbi natɔndɔkɔ wɛ na soti bo odi bongana mbi ngana jisato na bulu bubu , oko kɔkɔ abelekoakini .
40026035	Pɛtɛlo amosɔmbeja bo , Nongo nakagwa na wɛ , nitangana wɛ ! Bacingami basusu bajima koko boa .
40026036	Yesu amea na bu a ekina esika yena edi na kombe Gɛtɛsemane . Abala na bacingaimi bo , Ino dikani yaya ; mbi nakɛkɛ bobo a mojɔ mobo’nga .
40026037	Abea oko Pɛtɛlo na babami babae baSebede bo bamopakae , na abanga boda na wa na molɔbɔ .
40026038	Abala na bu bo , Molema mombi modi na wa te’pele , oko yogo mɛne . Ambani ya a bokɛngɛlɛ na mbi .
40026039	Akɛ koko boso mweka , asadumba nase , boso bonde oko a kpɔtɔ , na angɔɔnɔ bo , Sesa , kina kɔpɔ ye enɔe mbi isa njea edi . Endele ko , te mojɔ mopalaka mbi , oko mojɔ mopalaka wɛ .
40026040	Ahula ai bacingami na abatana bahwɛli . Abala na Pɛtɛlo bo , Boni ! Ino otahɔnɔkɔni boda misu na mbi nongo heure emɔci ?
40026041	Kɛngɛlɛni ; ingakani bo otakweani a bomeka . Mwembo modi na mokano soti , mokuku ko modi na bwɛmbu .
40026042	Asɔmbɔ koko na angɔɔnɔ bo , Sesa , isa njea editi bo kɔpɔ ye enɔe mbi , oko adi mbi pe bopeta mwaka , yɛ modae o apalaka wɛ .
40026043	Ahula koko ai bacingami na abatana bahwɛli , mojɔ bo bangbɔngɔkɔ na hiɔ .
40026044	Oko boa abakina , asɔmbɔ koko na angɔɔnɔ ngɔɔnɔ ejisato , o ama yo ngɔɔnɔ boso .
40026045	Ahula koko ai bacingami , na abala na bu bo , Ino ohwɛkɛni oko hiɔ ? Ohemakani ? Hokeani ; edikai mweka pɛ , na Mwana’Moto âkabama a mɔmɔ mabato babe .
40026046	Angɔni so bokɛe ! Anjani , mokabi ombi akɛkɛ adoe .
40026047	Iyana abalaka Yesu boa , Yuda , okina obu Domi-na-babae , adoa na lindundu libato baya bapeaka babɛnɛ na pɛngu . Basuku banganga na basuku bangando babaloma .
40026048	Mokabi onde ama pa bato bamina ekina embete . Abajebeja bo , Mbi nakahia okina obu , mopeani ; edi oko yo .
40026049	Iyo adoa ai Yesu bokpa na amobɛjɛ bo , Labi , mbalea ! Na amohia .
40026050	Yesu abala na nde bo , Moninga , odoi mojɔ ? Kɔ mojɔ momina . Bato badoa a ehole emina na bapea Yesu oko bopea .
40026051	Okina obu baya badaka bacingi na Yesu ahwa abɛnɛ onde , akwɛle mobuli onganga monɛnɛ pola , na amolena litoi .
40026052	Yesu ko abala na nde bo , Sɔmbeja abɛnɛ owɛ ta ligbogbo ; cina bo bato basusu baya batombaka abɛnɛ , yogo ebu oko abɛnɛ .
40026053	Otajebaka bo mbi nakabea mbuni ai Sangwa’mbi , abwani bolomeani babwɛnji-baDiko , mandundu domi-na-mabae ?
40026054	Mbi ko nakakɔ boa , Misɔnɔ midi bongama na ye , mia mitɔndɔkɔ bo mojɔ mumu modi boda boa ?
40026055	Yesu abala na lindundu libato a ehole emina bo , Odoini na babɛnɛ na pɛngu a bopea mbi ; adi mbi mobengo ? Mbi nadaka na mobondo a bokoja a tei etempelo busa na busa , na oipeani mbi .
40026056	Mojɔ mu mosusu ko modi boa a bongameja misɔnɔ mibatɔndɔi . Bacingami basusu bamokina a ehole emina , na bacia oko bocia .
40026057	Yana apea bo Yesu , bakɛ na nde a ndako eKayapa yona odaka nganga monɛnɛ . Basɔni na basuku bangando bama titana oko ena .
40026058	Pɛtɛlo asusa Yesu bohali mweka , oko a lopango longanga monɛnɛ . Akwea a tei elopango , na ada na mobondo a esika edaka bapolisi , bo anɛe suka emojɔ .
40026059	Basuku banganga , na likita lisusu libajuji , baduka mokina mojɔ mobokosea a bodumba Yesu , bo bamowoe .
40026060	Bakina bato badoa a botata , pɛ ko mojɔ boboloa .
40026061	Bakina babae ko badoa ngɔngɔ na babala bo , Moto yoyo abali bo , Mbi nabwani bobuka tempelo eNjambe na boeyoa koko na masu masato .
40026062	Nganga monɛnɛ angɔ na abala bo , Otasɔmbejaka nongo ekenge ? Cina etati ebato bamina a mojɔ mowɛ edi bo ?
40026063	Yesu ko ahogoga oko bogo , Oko boa nganga monɛnɛ abala na nde koko bo , Mbi nabekeaka wɛ a kombe eNjambe obomɔ ; tɔndɔ so isa we odi Masiya , Mwana oNjambe .
40026064	Yesu amosɔmbeja bo , O abali wɛ . Mbi ko natɔndɔkɔ no bo odini bonɛ Mwana ’ Moto na mobondo a dɔngɔ diebɔ ebami eNdangasa , na akadoe a diko dibiyembi biDiko .
40026065	Nganga monɛnɛ ala bisenja binde oko bo’la , na abala bo , Iyo atangolaka Njambe , Bodi boduka banjɛnɛki batongo mojɔ moye ? O’kini no bɛnɛ bo atangoli Njambe .
40026066	Ino olɛkɛni bo ? Bamosɔmbeja bo , Mokindo monde oko bogwa !
40026067	Bamotwea masɔi a boso bonde ; bamonda bibɔtu , bamola bipapata ,
40026068	na babala bo , We , Masiya ! Tɔndɔ so ; obomi wɛ nda ?
40026069	Pɛtɛlo adaka na mobondo a sokolu , oko a lopango . Okina moseka adoa ai yo na abala na nde bo , Wɛ odaki koko na Yesu oGalile .
40026070	Iyo angana a boso bobu basusu ; abala bo , Nitacingeaka mojɔ mobalaka wɛ .
40026071	Akɛkɛ yo amane a dɔngɔ dimonɔkɔ molopango , moseka otongo amonɛ , na yo abala na bato baya badaka baboli ena bo , Moto yoyo adaki na Yesu oNasaleta .
40026072	Pɛtɛlo angana koko na abɛlɛ bɛli bo , Nitajebaka moto omina .
40026073	Ngɔngɔ mweka , bakina baya badaka hulelu badoa ai Pɛtɛlo na babala na nde bo , Wɛ odi okina obu soti . Bombeteaka we na likɛkɔ liwɛ likɔpi .
40026074	Iyo ko abanga bosinga , na abɛlɛ bɛli bo , Nitajebaka moto omina . Oko aehole emina , kɔkɔ abelekoa oko bobelekoa .
40026075	Pɛtɛlo asi ko alɛi ekenge ema bala Yesu bo , Wɛ ôngana mbi ngana jisato oko kɔkɔ abelekoakini . Na amana sokolu na ayea bio na molɔbɔ mɛnɛ .
40027001	Iyana ahoa busa , basuku banganga basusu na basuku bangando babalana bo baduke njea eboweja na Yesu .
40027002	Bamokanda mbɔci , bakɛ na nde , na bamokina a mɔmɔ maPontio Pilato yona odaka gouveneur .
40027003	Yana anɛ Yuda , mokabi onde , bo bama dumba Yesu , yo ajasa dosa , na asɔmbɔ na pata domi-isato ai basuku banganga na basuku bangando .
40027004	Abala na bu bo , Mbi nakɔi mojɔ mobe . Nakabi mopindea . Bamosɔmbeja bo , Mojɔ mowɛ mɛnɛ , te mosu !
40027005	Iyo adumba likonja lisusu a tei etempelo , amana , akɛ na asa’wa yo mɛnɛ na likimba .
40027006	Basuku banganga bandoa likonja limina , na babala bo , Ebɔngiti bo bose likonja didi a nguku ebipeeli bitempelo , mojɔ bo lidi likonja limakia .
40027007	Babalana mojɔ momina , na basomba mokpɔtɔ momobomi-oteni na likonja , bo bapusee bakɛndɛli a esika emina .
40027008	A mojɔ momina , esika emina edi na kombe Mokpotɔ-momakia oko busa bu .
40027009	Ekenge ebala motɔndɔi Yisaya engama na mojɔ momina . Iyo abala bo , Batombi pata domi-isato ; bamobuni oko na bobuno bomina . Bana baYisalaele bajimi bobuno bomina a mojɔ monde ;
40027010	Na bapi likonja limina a mojɔ momokpɔtɔ momobomi oteni , O abali Kumu na mbi .
40027011	Yesu adaka ami a boso bogouvemeur , na yo ahɔjɔ Yesu bo , Wɛ odi Kumu oBaYuda ? Yesu amosɔmbeja bo , O abali wɛ .
40027012	Yana ko abala basuku banganga , na basuku bangando mojɔ monde , Yesu aisɔmbeja nongo ekenge .
40027013	Oko boa Pilato abala na nde bo , Wɛ t’okake ngando ji jinɛnɛ jibalaka bo a mojɔ mowɛ ?
40027014	Yesu ko aimosɔmbeja nongo ekenge , na gouverneur akamoa bou mɛnɛ a mojɔ momina .
40027015	Gouverneur adaka na ekina ekɔmɛli a kola emina , bihole bisusu . Acingoaka moto omɔci a blɔkɔ , oko moto ojimaka bato bangando .
40027016	Okina moto ogala ebe adaka a blɔkɔ a ehole emina , kombe ende Balaba .
40027017	Oko boa , yana adaka bo baboli , Pilato abahɔjɔ bo , Opalakani bo nacingoe nda ? Balaba , isa Yesu yona odi na kombe Masiya ?
40027018	Mojɔ bo Pilato ajeba bo bama pea Yesu oko cina elisoki .
40027019	Yana adaka Pilato a mongbɛlɛngɔ moesambi , mwali onde amolomea monɔkɔ bo , Pɛ bokɔ nongo mojɔ ai moto yona obodongo ; mojɔ bo mbi nati njɔti a mojɔ monde , na nadi na monɔngɔ monenɛ a mojɔ momina busa bu .
40027020	Basuku banganga ko , na basuku bangando bajimeja likita libato bo babee oko Balaba , na bo Yesu agwɛ .
40027021	Gouverneur abahɔjɔ koko bo , Obu babae , opalakani bo nacingoe nda ? Ibo bamosɔmbeja bo , Balaba .
40027022	Pilato abala na bu bo , Oko boa êkɔ mbi ndeni na Yesu yona odi na kombe Masiya ? Ibo basusu basɔmbeja bo , Yɛ agwɛ a mole-mobokea !
40027023	Iyo abala bo , Boni ; mojɔ mobe mokɔi yo nda ? Ibo ko babekoa na bopipo bo , Yɛ agwɛ a mole-mobokea !
40027024	Pilato anɛ bo mojɔ mobeha , na bo wokowoko ekɛke oko bohɛ . Oko boa yo atomba madiba , asosa mɔmɔ mande a boso bolikita , na abala bo , Lindo jimakia mamoto yo obodongo jiditi nongo ai mbi . Edi oko mojɔ monu .
40027025	Bato basusu bamosɔmbeja bo , Yɛ makia mande madae ai so na bana basu .
40027026	Oko boa yo acingoa Balaba ai bo . Atueja Yesu ko , na araopeja a mɔmɔ mabu bo bamobakee a mole-mobokea .
40027027	Basoda bagouvemeur bakwea na Yesu a ndako eesambi , na babea basoda batongo bapɔlɔtɔ .
40027028	Bahwa bisenja binde , na bamolwaja kasaka eyai ekpetu .
40027029	Badinga likongo linjubɛ , na balibakea a molo monde . Basa koko mongendu a ebɔ ende ebami ; batita na magbunda a boso bonde na bamopɔmbeja bo , Mbalea ! Kumu oBaYuda !
40027030	Bamotwea masɔi , bamokatoa mongendu , na bamobimboa ta molo .
40027031	Aseja bo bomoko pɔmbɔli , bamohwa kasaka eyai , bamolwaja bisenja binde mɛnɛ , na bakɛ na nde bo bamobakee a mole-mobokea .
40027032	Ama bo mana , ba’mi songana oko na moto omɔci oKulene , kombe ende Simona , na bamopea bo bamotombejae mole-mobokea moYesu .
40027033	Amea bo a esika yena edi na kombe Gɔlɔgɔta , ( cina emina edi Esika eEbebele )
40027034	bamonusa vino yena eputoana na njɔngɔ . Iyo ko , yana alɛlɛ yo , alona bomwa .
40027035	Bamobakea a molemobokea , baboma jonga a mojɔ mobisenja binde , na babikabana .
40027036	Ngɔngɔ jimina , bada na mbondo oko ena bo bamonje .
40027037	Babakea koko mosɔnɔ mu a diko dimolo monde a bojebeja mojɔ monde ; IYO ADI YESU KUMU OBAYUDA .
40027038	Babakea koko mibengo mibae a mele-mibokea a dɔngɔ dinde , okina a dɔngɔ diebɔ ebami , yona otongo a dɔngɔ diebɔ ebali .
40027039	Bato baya badaka bakanɔe bamokotoa na bosɛtɔ . Babala bo ,
40027040	Saheleja wɛ mɛnɛ , wɛ yona obwani bobuka tempelo na boengɔjɔ koko na masu masato ! Isa odi Mwana oNjambe , donga a mole-mobokea , na tita ya .
40027041	Basuku banganga , na basɔni , na basuku bangando pongono , bamosɛkɛ oko bosɛkɛ .
40027042	Babala bo , Iyo aheleja bato batongo ; atahɔnɔkɔ ko bo asahelejae yo mɛnɛ . Isa adi Kumu oYisalaele , ye atite cdɛye a molemobokea bo bomojimee .
40027043	Adaka na ejimeli ai Njambe . Isa Njambe amopalaka , yɛ amohelejae edɛye ; mojɔ bo abali bo , Mbi nadi Mwana oNjambe .
40027044	Mibengo pongono , baya badaka na nde a mele-mibokea , bamololea koko boa .
40027045	Modidi modoa a ngondo esusu a ehole emidi , na moyeyoa oko a trois heures .
40027046	Yesu abekoa na bopipo a ehole etrois heures bo , Eli , Eli , lama sabakatani ? Cina emina edi , Njambe ombi , Njambe ombi , obulɛi mbi mojɔ moye ?
40027047	Bakina baya badaka ba’mi ena babala bo , Abeaka Elia .
40027048	Oko boa okina obu apota bokpa , atomba limbusu , aligbɔmeja na vino ekpo , alihangea a mongendu , na amonusa .
40027049	Batongo ko babala bo , Kina , bonje isa Elia adi bodoa a bomoheleja .
40027050	Yesu ko abekoa koko na bopipo , na ameja mwembo monde .
40027051	A ehole emina , esenja enɛnɛ yena ekabaka tempelo a tei o ekɔmɛli engbungbu , elea oko bo’lea , bikenge bibae , diko oko a nase . Ngondo ejonga pongono ; matai manɛnɛnɛ malea ;
40027052	bisɛmɔ bidipoama , na mikuku mibasɛnɔke baya bama hwɛ mingɔ oko bongɔ .
40027053	Bamana a bisɛmɔ yana angɔ Yesu a bogwa , bake a ngando esɛnɔke , na ba’nenɛ na bato banenɛ .
40027054	Kapitɛni obasoda , na baya badaka na nde a bokɛngɛlɛ Yesu , yana anɛ bo bojonga bongondo , na mijɔ mia mitongo , bangbɛngbɛmɛ na bɔ . Babala bo , Moto yoyo adaki Mwana oNjambe soti !
40027055	Bali banɛnɛ badaka ena pongono , oko bohali mweka a bonja , oko bali baya badonga na Yesu a Galile bo bamokɔmɛe .
40027056	Bakina babu oko ba , Malia oMagadala , Malia nange eYakobo na Yosepa , na nange ebana baSebede .
40027057	Iyana adipa busa , okina moto oAlimate amea , kombe ende Yosepa . Iyo adaka konji . Adaka koko mocingami oYesu .
40027058	Iyo akɛ ai Pilato , na amonga mokuku moYesu . Pilato apa monɔkɔ bo bamopɛ ai yo .
40027059	Oko boa Yosepa atomba mokuku , amobulaka na esenja eyai epu ,
40027060	na amosa ta esɛmɔ ende eyene , oko esɛmɔ ema yo tɔ a litai limono . Ahilingoja litai linɛnɛnɛ a monɔkɔ moesɛmɔ , na ayana .
40027061	Malia oMagadala , na Malia yona otongo badika ko , na badaka bayɛli esɛmɔ .
40027062	Ahua busa , oko yana asia busa boMosɛlingo , basuku banganga , na BaPalusi , bakɛ engbanga ai Pilato .
40027063	Babala na nde bo , Kumu , iso bolɛkɛ mojɔ mobala mokosei yona , oko apetakini gwa . Abala bo , masu makasia masato , mbi nadi bongɔ koko .
40027064	A mojɔ momina , bekea bo basɛnjɛle esɛmɔ na bopele mɛnɛ masu masato , bo bacingami bande batadoa a bomoba , na bâtɔndɔ bato bo angɔi a bogwa . Ekada boa , bokosea bongɔngɔ bodi bonɔ bokosea boboso na bobe .
40027065	Pilato abasɔmbeja bo , Odini na basoda a bosɛniɛlɛ . Yanani ; kɔni bo basɛnjɛle na tɔopele mɛnɛ .
40027066	Oko boa bakɛ , badipa esɛmɔ na bopipo , babakea embete a diko dilitai , na bakina basoda ena a bosɛnjɛlɛ .
40028001	Malia oMagadala na Malia yona otongo , bakɛ a bonja esɛmɔ a ehole emojukakeli a busa boboso , yana asia busa boSabata .
40028002	Ngondo ejonga a ehole emina , bojonga bonɛnɛ ; cina bo okina obwɛnji oKumu adonga oho Diko , atita ya nase , ahilingoja litai , na ada na mobondo a diko dilitai .
40028003	Elimo ende edaka o mokalimo , na bisenia binde bidaka bipu bopɛɛ o makambule .
40028004	Basoda baya basɛnjɛlɛkɛ baluluma na bɔ a mojɔ momina ; badaka o bagwake mɛnɛ .
40028005	Obwɛnji ko abala na bali bo , Ino , yɛni bobanga ! Najebaka bo odukakani Yesu yona okaalejamabi a mole-mobokea .
40028006	Aditi nongo ya , mojɔ bo angɔi o abala yo . Doani onjeni esika edaka yo asambi .
40028007	Na kɛni mbango a botɔndɔ bacingami bande bo angɔi a bogwa . Hokeani ko ; iyo akɛkɛ boso bonu a Galile . Odini bomonɛ oko oho . Mojɔ mobali mbi mosi
40028008	Oko boa badonga a esɛmɔ bokpa , oko na bɔ na sepi enɛnɛ , na bapota mbango a bojebeja bacingami bande mojɔ momina .
40028009	Yesu ko asongana na bu , na abala bo , Niɛbɛ ! Ibo babatama na nde , bamopea a bibota , na batita na magbunda a boso bonde .
40028010	Yesu abala na bu bo , Yɛni bobanga ! Kɛni atɔndɔeni baninga bambi bo bakɛe a Galile . Badi botana mbi oko oho .
40028011	Adaka bo a njea eboyana , bakina basoda pongono bakɛ a ngando , na batɔndɔ basuku banganga mijɔ mi misusu .
40028012	Ibo babolea likita libasuku bangando a bobalana mojɔ momina . Bapa basoda likonja linɛnɛ .
40028013	Babala na bu bo , Balani bo bacingami bande badoi na bulu , na bamobi yana ahwɛki so hiɔ .
40028014	Gouverneur aka’ka mojɔ momina , iso bodi bokolea mojɔ na nde a boheleja no .
40028015	Oko boa basoda batomba likonja limina , na bakɔ o ama bo sɔ eleho . Mwako momina monangana a tei eBaYuda , na babalaka mojɔ momina oko busa bu .
40028016	Bacingami domi-na-omɔci bakɛ a Galile , a mokina mono , o ama bala Yesu na bu .
40028017	Yana ane bo Yesu , basumana ai yo , Bakina babu ko badaka na kitɛ .
40028018	Yesu abatama na bu , na abala na bu bo , Kpaci esusu epami ai mbi oho Diko na ya nase .
40028019	A mojɔ momina , kɛni , kɔni bacingami a makota masusu , na babatisani a kombe eSango na Mwana na Mwembo Mosɛnɔke .
40028020	Bakojani bo bakɔe ngando jisusu iikoja mbi no , na mbi nâda na nu oko na bosusu .
41001001	Bobanga boMwako Mopele moYesu Masiya , Mwana oNjambe .
41001002	Mosɔnɔmɔ a mokanda momotɔndɔi Yisaya bo , Mbi nalomaka obwɛnji ombi a boso bowɛ . Iyo âsɛlingoa njea ewɛ .
41001003	Kɔpi emoto yona obekoaka a lisobe bo , Sɛlingoani njea emokɛngɛ moKumu ; Tangbojani njea iinde .
41001004	Yoane Mobatisi amana na akɛ a lisobe a botɔndɔ mwako bo bato bahekojae milema mibu a mojɔ moboyɛ bojibe , na a mojɔ mobatisimo .
41001005	Bato badonga a makota masusu maYuda na Yelusalema a bokɛ ai yo . Baboloja jibe jibu , na yo ababatisa a dua yena edi na kombe Yoladene .
41001006	Yoane alwaka bisenja bia biyoama na ngungi jikamela . Asadinga na ekpoka eyobo etito a bongo bonde . Mia mande madaka oko bapaala na pɔki eesika .
41001007	Bwɛnji bonde bodaka oko bu , — Okina akɛkɛ adoe ngɔngɔ jimbi yona onɔi mbi na ngulu . Mbi nabɔngiti bo nasumane a bocingoa mokɔ li mosapata jinde .
41001008	Mbi nabatisi no a madiba . Iyo ko âbatisa no a Mwembo Mosenɔke .
41001009	Yesu adonga a Nasaleta , ngando eGalile , a masu mamina , na Yoane amobatisa a Yoladene .
41001010	Yana aduboaka yo a madiba , Yesu anɛ bokpa bo Diko didipoama , na anɛ Mwembo mokatite ai yo o ekɔmɛli esungu .
41001011	Kɔpi emana koko oho Diko bo , Wɛ odi Mwana ’ mbi ongɛnjɔ ; sepi embi esusu edi ai wɛ .
41001012	Mwembo momolindea bokpa a lisobe ,
41001013	Ayeyoa masu domi-inɛi a lisobe , na Satana amomeka a masu mvinaigre . amina . Adaka oho na tito baesika , na babwɛnji baDiko bamokɔmɛ .
41001014	Iyana asa bo Yoane a blɔkɔ , Yesu akɛ a Galile a botɔndɔ Mwako Mopele moNjambe .
41001015	Abala bo , Ehole ebwani . Bokumu boNjambe bobengi bodoa . Hekojani milema minu . Jimani Mwako Mopele .
41001016	Adaka Yesu akadale a mbongu elibale liGalile , anɛ Simona , na Andalea mwanange ’ Simona , bakasope biyoma bibu ta madiba , mojɔ bo badaka badukeli baswi .
41001017	Yesu abala na bu bo , Doani , cingamani na mbi , na mbi nâkɔ no badukeli babato .
41001018	Ibo bakina bwato bobu bokpa mɛnɛ , na bacingama na nde .
41001019	Anɔ yo koko mweka , ane Yakobo mwana oSebede , na mwangwa’nde Yoane . Ibo badaka koko a bwato bobu , na batataka biyoma bibu .
41001020	Yesu ababea bokpa , na bakina sangwa’bu Sebede na basali a bwato a bocingama na nde .
41001021	Bakɛ a Kapalanauma . Yana ahoa busa a busa boSabata , Yesu akwea a sinagoge a bokoja .
41001022	Bato bakamoa a mojɔ mobokoja bonde , cina bo abakoja na kpaci , te nongo na ekɔmɛli ebasɔni .
41001023	Okina moto yona odaka na mwembo mobe adaka a sinagoge ebu a ehole emina .
41001024	Iyo abekoa bo , Wɛ , Yesu oNasaleta ; mojɔ mosu na wɛ modi bo ? Odoi a bowa so ? Mbi najebaka wɛ . Odi yona Mosɛ nɔke oNjambe .
41001025	Yesu amosia . Abala na nde bo , Da bogo ; imana ai yo .
41001026	Mwembo mobe momolulumeja , na momana ai yo na bobekoa bopipo .
41001027	Bato basusu bakamoa bou . Bahɔjɔnɔ bo , Iye ndeni ? Bokina bokoja boyene ? Iyo adi na kpaci . Nongo abekeaka yo miembo mibe , mimosumaka .
41001028	A mojɔ momina , gala ende enangana bokpa a likota lisusu liGalile .
41001029	Amana Yesu a sinagoge , akɛ na Yakobo na Yoane a ndako eSimona na Andalea .
41001030	Bokio boSimona adaka asambi na yogo , na batɔndɔ Yesu bokpa mojɔ monde .
41001031	Iyo akɛ ai yo , apea ebɔ ende , na amongɔjɔ . Mɔɔlɔ monde mosia bokpa boa , na yo abanga bobakɔmɛ .
41001032	Yana adipa busa a ehole emɔkɔ , badoa ai yo na bato basusu baya badaka na bego , na bato baya badaka na Iniembo mibe .
41001033	Bato basusu bangando batitana a boso bondako .
41001034	Iyo aheleja bato banɛnɛ baya badaka na bego tungu na tungu . Ameja miembo mibe minɛnɛ , na aijima bo miembo mibe mibale , cina bo miembo milɔe mimojebaka .
41001035	Yesu asisoa a ehole emojukakeli , oko yana adaka busa pɛ bopeta hoa . Amana na akɛ a ekina esika a lisobe a bonga oho .
41001036	Simona na batongo baya badaka na nde bamosusa oho .
41001037	Iyana aholoja lɔo Yesu , babala na nde bo , Bato basusu badukaka wɛ .
41001038	Iyo abasɔmbeja bo , Kinani bokɛe a ngando jitongo jia jidi hulelu , ho natɔndɔe mwako oho pongono . Mbi nadoi oko a mojɔ momina .
41001039	Oko boa adala a likota lisusu liGalile , akatɔndɔe mwako a sinagoge jibu na akamejae miembo mibe .
41001040	Okina moto omaba adoa ai Yesu , atita na magbunda a boso bonde , na amongɔɔnɔ bo , Wɛ okapala , odi boheleja mbi .
41001041	Yesu amokea wa enɛnɛ , aninoja ebɔ , na amobɛnjɛ oko bobɛnjɛ . Abala na nde bo , Mbi najimi ; hela oko bohela .
41001042	Maba mande masia bokba mɛnɛ , na asɛnoa oko bosɛnoa .
41001043	Yesu amoyaneja bokpa na eleho epipo .
41001044	Abala na nde bo , Yɛ bobala na moto . Kɛ ko , saneja ai nganga , na pa epeeli ebekea Mose a mojɔ mobohela bowɛ , bo bato bajebe .
41001045	Iyo ko akɛ , abanga botɔndɔ bato mojɔ momina , na ananganeja mwako momina . Oko boa , Yesu aihɔnɔ bokwea koko a ngando a bohu . Ayeyoa oko a esika , na bato badonga a ngando jisusu bo badoe ai yo .
41002001	Yana anɔ makina masu , Yesu asɔmbɔ koko a Kapalanauma . Mwako monangana bo adaka andako ,
41002002	na bato batitana banɛnɛ mɛnɛ . Ndako embambama ; pɛpɛ nongo pokiso edika , nongo a monɔkɔ mondako , yana atɔndɔkɔ yo mwako .
41002003	Bakina bato badoa ai yo na moto omokɔbɛlɛ , na bato banɛi bamosongaka .
41002004	Ibo ko bainɛ nongo njea a bobatama na nde a mojɔ moembamba ebato . Oko boa , bahoja njea a mwanja mondako edaka Yesu ; basoloja esambe oko a lipose limina , na moto omokɔbɛlɛ adaka asambi ena .
41002005	Iyana anɛ Yesu ejimeli ebu , abala na moto omokɔbɛlɛ bo , Mwana , jibe jiwɛ jikinami .
41002006	Bakina basɔni ko badaka ena baya basahɔjɔkɔ a milema mibu bo ,
41002007	Moto yoyo abalaka boa mojɔ moye ? Atangolaka Njambe . Odi bokina jibe nda , te Njambe pɛ ?
41002008	Yesu ajeba a mwembo monde bo badi na mahɔjɔ mamina a milema mibu , na abala na bu bokpa bo , Ino odini na mahɔjɔ mamina a milema minu mojɔ moye ?
41002009	Mojɔ monɔi na bopipo nda ? A bobala na moto omokɔbɛlɛ bo , Jibe jiwɛ jikinami ; isa , Angɔ , tomba esambe ewɛ na dala ?
41002010	Ino ko odini bojeba bo Mwana ’ Moto adi na kpaci ya nase a bokina jibe . Oko boa abala na moto omokɔbɛlɛ bo ,
41002011	Mbi nabalaka na wɛ ; Angɔ , tomba esambe ewɛ , yana a ndako ewɛ .
41002012	Iyo angɔ , atomba esambe ende bokpa , na amana a boso bobu basusu . Ibo basusu bakamoa a mojɔ momina , bakumeja Njambe , na babala bo , Iso bopakiti nɛ mokina mojɔ boa .
41002013	Yesu akɛ koko a dɔngɔ dimbongu elibale . Bato basusu badoa ai yo na abakoja .
41002014	Yana adalaka yo a njea , anɛ Lewi , mwana oAlapayo ; adaka na mobondo a bilo etako , na abala na nde bo , Gingama na mbi . Iyo angɔ oko bongɔ , na acingama na Yesu .
41002015	Adaka Yesu a mesa a ndako eLewi , baputeja batako , na bato bagala ebe banɛnɛ , badaka na Yesu na bacingami bande a mesa , mojɔ bo banɛnɛ babu bamosusaka .
41002016	Yana anɛ Basɔni na BaPalusi bo Yesu ayakaka na bato bagala ebe na baputeja batako , babala na bacingami bande bo , Iyo ayakaka na baputeja batako na bato bagala ebe mojɔ moye ?
41002017	Aka Yesu mojɔ momina , abala na bu bo , Bato banjilake babwaniti na monganga , oko baya bapekaka . Mbi nadoiti a bobea bato babodongo , nadoi oko a bobea bato babe .
41002018	Bacingami baYoane na BaPalusi badaka na bikia . Bato badoa ai Yesu na babala na nde bo , Bacingami baYoane na bacingami baBaPalusi badi na bikia . Bacingami bawɛ ko te bakiake mojɔ moye ?
41002019	Yesu abala na bu bo , Bato badi bokia mia a lihango yana adi bo a dɔngɔ dimomi obolongana ? Babwaniti bokia nongo eka yana adi momi obolongana a tei ebu .
41002020	Endele ko , momi obolongana adi bobakina a masu mangɔngɔ . Badi bokia a busa bomina .
41002021	Pɛpɛ nongo moto obambaka kasaka eyou na ebolo eyene . Akakɔ boa , ebolo eyene edi bodonga , na edi bohɛjɛ lipose oko bohɛjɛ .
41002022	Pɛpɛ nongo moto olumejaka bikutu biyou na vino eyene . Akakɔ boa , vino eyene edi bobatoja bikutu . Vino edi bonama , na bikutu pongono . Vino eyene ebwani oko na bikutu biyene .
41002023	Yesu alena njea egbie jilɔsɔ bokina busa boSabata . Yana adalaka bo a njea , bacingami bande babanga botwa jikina ngbɛlɛnga jilɔsɔ .
41002024	BaPalusi ko babala na nde bo , Anja ; ibo bakɔkɔ boa , na basopaka mobeko moSabata mojɔ moye ?
41002025	Yesu abasɔmbeja bo , Ino olangakinini mojɔ mokɔ Dawidi ? Yana adaka yo na nja na taka , yo mɛnɛ na bato bande ,
41002026	akwea a ndako eNjambe a ehole edaka Abiatale nganga otempelo ; ayaka milɛmbɛ mimokako na amikaba na bato baya badaka na nde , oko milɛmbɛ mia mihɛngɛmɛ ai nganga pɛ .
41002027	Yesu abala na bu bo , Busa boSabata bodi a mojɔ mobato ; bato ko baikɔɔmɔ a mojɔ moSabata .
41002028	Oko boa , Mwana ’ Moto adi Kumu oSabata .
41003001	Yesu akwea koko a sinagoge , na moto yona odaka na ebɔ endɔke adaka ena .
41003002	Bato badoa kɛngi a bonja isa yo adi bomosengoa a busa boSabata , bo bamodumbe na mojɔ .
41003003	Yesu abala na moto yona odaka na ebɔ endɔke bo , Imana ya ; ima a boso bobu .
41003004	Abala na bato bamina bo , A busa boSabata bobwani bokɔ bopele isa bobe ? Bobwani boheleja moto isa bomowa ? Ibo ko baisɔmbeja nongo ekenge .
41003005	Yesu abanja na kɛlɛ , na adaka koko na wa , mojɔ bo milema mibu midaka Inipipo . Abala na moto omina bo , Ninoja ebɔ . Iyo aninoja ebɔ ende , na yogo eebɔ ende esia oko bosia .
41003006	BaPalusi basi ko bamani , na badumba ndungu na bato baElode bo bawoe Yesu .
41003007	Yesu akɛ na bacingami bande a dɔngɔ di madiba . Bato banɛnɛ mɛnɛ bamosusa oho ; bato baGalile , na Yuda ,
41003008	na Yelusalema , na Bdome ; bato badongo ditongo diYoladene , na lɔato baTula na Sidona pongono , bato kanga banɛnɛ mɛnɛ . Badoa ai yo mojɔ bo ba’kaka mwako mongando iikɔkɔ yo .
41003009	Yesu ajebeja bacingami bande bo basɛlingoe bwato , bo atabambama na bato , mojɔ bo badaka bato banɛnɛ mɛnɛ .
41003010	Iyo aheleja bato banɛnɛ a bego bibu . A mojɔ momina , bato basusu baya bapekaka baswianaka a bomea ai yo , bo bamobɛnjɛe na mɔmɔ .
41003011	Yana anɛ miembo mibe Yesu , mikwa a boso bonde , na mibekoa bo , Wɛ odi Mwana oNjambe !
41003012	Iyo ko abaleha na bopipo bo batajebeja bato mojɔ monde .
41003013	Yesu awea a mokina mono monɛnɛ . Abea ai yo bato bajimaka yo mɛnɛ , na bakɛ ai yo .
41003014	Abɔ domi-na-babae a boyeyoa na nde , bo abalome a botɔndɔ mwako ,
41003015	na bo badae na kpaci a bomeja miembo mibe . Ahɔ domi-na-babae , oko ihaba ;
41003016	Simona ; amobakea kombe etongo , Pɛtɛlo ;
41003017	Yakobo mwana oSebede , na Yoane mwananango ; ababakea kombe etongo , oko Boanajisi . Cina ekombe emina edi Bana baBɛi .
41003018	Andalea na Pilipo , Ealatelemi na Matayo , Toma ha Yakobo mwana oAlapayo , Tadayo na Simona moto oKanana ,
41003019	na Yuda Iskalio yona omokaba .
41003020	Yesu ahula a ndako , na bato batitana koko banɛnɛ mɛnɛ . A mojɔ momina bainɛ nongo pokiso a mojɔ moboyaka .
41003021	Yana aka bato badenga dinde mɛnɛ mojɔ momina , badoa bo bamopee ; mojɔ bo , babala bo , Iyo adi na lilale !
41003022	Basɔni baya badonga a Yelusalema babala bo , Iyo adi na Balasebuba a tei ende . Amejaka miembo mibe oko na kpaci ekumu omiembo mibe .
41003023	Yesu ababea ai yo , abala na bu na mindɛ bo , Satana adi bodumba Satana ?
41003024	Bokina bokumu bokada na bobɔtɔ , bokumu bomina botayeyoa .
41003025	Oenga dikada na bobɔtɔ , denga dimina ditayeyoa .
41003026	Satana aka’na bila na yo mɛnɛ , na akada na lisoki ai yo mɛnɛ , atayeyoa nongo ; na mojɔ monde modi bosia .
41003027	Pɛpɛ nongo moto odi bokwea a ndako emoto mopipo a boba leka londe ; adi bopeta gbokeja moto mopipo , asa ko abe leka londako emoto omina .
41003028	Mbi natɔndɔkɔ no na soti bo jibe jisusu jibana babato jîkinama , na bibaeli bibu bisusu bibosambolu pongono .
41003029	Moto ko akatangola Mwembo Mosɛnɔke , atakinama nongo . Lindo jibobe bonde jidi oko na bosusu .
41003030	Yesu abala boa cina bo bama bala bo , Iyo adi na mwembo mobe a tei ende .
41003031	Nange ’ Yesu adoa na bananango . Bama oko sokolu na bamolomea monɔkɔ bo amane .
41003032	Bato banɛnɛ badaka ena na bamohikaka . Bakina babala na nde bo , Ngwao na banangwao badi oho sokolu , na babeaka wɛ .
41003033	Iyo abasɔmbeja bo , Ngwa’mbi na banangwa’mbi banda ?
41003034	Ahekoja miso mande a dɔngɔ na dɔngɔ a bonja bato baya bamohikaka , na abala bo , Anjani , ngwa’mbi na banangwa’mbi oko ba .
41003035	Moto yona okɔkɔ bolulea boNjambe , yo adi mwangwa ’ mbi na ngɛnɛ embi na ngwa’mbi .
41004001	Abanga koko lɔokoja a mbongu ehbale . Bato batitana ai yo kanga banɛnɛ mɛnɛ . Oko boa yo atamba na ada a bokina bwato a madiba , na bato basusu badaka oko a mbongu .
41004002	Abakoja ngando jinɛnɛ na mindɛ . Yana akojaka yo , abala na bu bo ,
41004003	Hokeani ! Okina moto akɛ a bomɛsɛ ngua a gbie .
41004004	Yana amɛsɛkɛ yo , jikia ngua jikwa a dɔngɔ dinjea . Mbulu badoa na bakoma ngua jimina .
41004005	Ngua jitongo jikwa a kpɔtɔ jia jidaka na matai Inanɛnɛ , kpɔtɔ mɛnɛ oko mweka pɛ . Ngua jimina jitɔ lɔokpa , mojɔ bo kpɔtɔ jidaka oko mweka pɛ .
41004006	Akonda ko modika-busa , jiwɔsɔsɔ na jihɔlɔngɔnɔ , cina bo jitaka njeli .
41004007	Jikina ngua jitongo jikwa a tei enjani . Njani jidaka na bohohu , na jidimoja ngua , na jiibota nongo .
41004008	Jikina ngua jitongo jikwa a kpɔtɔ jipele . Ngua jimina jitɔ , jihɛ , na jibota , jikina domi-isato , jitongo domi-isamano , na jitongo koko mokama .
41004009	Yesu abala na bu koko bo , Isa moto adi na matoi manjoki , yɛ ahokee .
41004010	Yana adaka Yesu yo buki , bacingami domi-na-babae , na batongo baya badaka na nde , bamohɔjɔ cina emondɛ momina .
41004011	Iyo abasɔmbeja bo , Mojɔ moBokumu boNjambe mua modaka mobo-mbamake , modi oko bohu ai no . Baya badi sokolu ko basɔkɔ ngando jimina na mindɛ .
41004012	Oko boa , yana anjaka bo , banjaka pɛ ko bonɛ . Yana akaka bo na matoi , bakakadea , pɛ ko bocingea , bo basaka hekoa , na iihe iibu iisaka kinama .
41004013	Abala na bu koko bo , Otaci-ngeakani mondɛ momina Ekada boa , odini bocingea mindɛ mitongo na ye ?
41004014	Iyona omɛsɛkɛ ngua , amɛsɛkɛ oko Ebaeli .
41004015	Bakina badi a dɔngɔ disanjea , esika ekwaka ngua . Ibo baka’ka , Satana adoaka bokpa , na acinoaka Ebaeli yena emɛsɛmi a milema mibu .
41004016	Bakina batongo basɔko ngua boa a kpɔtɔ jia iidi na matai . Akaka bo Ebaeli , baesɔkɔ bokpa na sepi ;
41004017	te bayeyoake ko ekoka , mojɔ bo bapeliti nongo njeli a tei ebu . Mokina monɔngɔ mokadoa , isa bokina bodingoa a mojɔ moEbaeli , badi bongwa .
41004018	Batongo koko basɔkɔ ngua a tei eniani . Ibo badi oko bato baya bakaka Ebaeli ;
41004019	Ebaeli ko egboki , na edikaka edada , mojɔ bo minɔngɔ mingondo ye , na bokosea bolikonia , na posa engando jitongo , jikweaka a tei ebu .
41004020	Bakina batongo basɔkɔ ngua a kpɔtɔ iipele . Ibo badi oko bato baya bajimaka Ebaeli yana akaka bo , na babotaka , bakina domi-isato , batongo domi-isamano , na batongo koko mokama .
41004021	Abala na bu koko bo , Moto adi bodoa na paka bo aese a cina eteni , isa a cina egbagba Ataebakea a mesa ?
41004022	Oko boa ngando jibombamake jîkundoama kanga iisusu , na ndungu jisusu jilibombi iiboloa a bohu .
41004023	Isa moto adi na matoi manjoki , yɛ ahokee .
41004024	Ahala na bn koko bo , Toma ’ nganjamani na mijɔ mikaka no . Libondo likabaka wɛ , libondo lisɔkɔ wɛ mɛnɛ , oko libondo limina , na babakea koko diko .
41004025	Mojɔ bo yona opeli âsɔ koko ; yona odi oko ngasa kobadi bokatoa ai yo oko yena epeli yo .
41004026	Abala koko bo , Bokumu boNjambe bodi o moto yona omɛsɛ ngua a gbie .
41004027	Ngua jidi botɔ na leka lodi bokandoa , moto omina akada mosu isa akahwɛ pɛ mojɔ , na atacingea mojɔ momina .
41004028	Mojɔ ho kpɔtɔ mɛnɛ jibotaka ; boso mɛnɛ oko ekasa , mbakeli ko epapa , na ngɔngɔ ndongo mɛnɛ .
41004029	Jikakpeta , ajijuaka , mojɔ bo ehole ebojua ebwani .
41004030	Abala koko bo , Bodi bongɛ Bokumu boNjambe na ye ? Mokina mondɛ mobwani boneja so cina emina ?
41004031	Bokumu boNjambe bodi o mongua mosinape . Monɔi ngua iisusu jingondo na bojio a ehole ebomɛsɛ a gbie .
41004032	Mokamɛsɛmɛ ko , na mokatɔ , modi lɔokaa na bohobu a bonɔ njua jisusu na buke . Momejaka bitape binɛnɛnɛ , na mbulu badiko babwani bohwɛ a esie emina .
41004033	Yesu abatɔndɔ mwako na mindɛ minɛnɛ boa , o adaka bo na matoi a bohokea .
41004034	Abala na bu oko na mindɛ pɛ . Acingea ko bacingami bande mijɔ misusu yana adaka yo na bu oko bo buki pɛ .
41004035	A busa bomina , oko a ehole emɔkɔmɔkɔ , Yesu abala na bu bo , Kinani bolekele oho dɔngɔ dia .
41004036	Bakina emumu ebato , bamotambeja a bwato o adaka yo , na bakɛ na nde . Makina mato matongo makɛ koko na bu .
41004037	Mopomba monɛnɛ ko modoa . Bwato bobanga bolɛbɛbɛ a mojɔ momula , na edika mweka pɛ bo bwato bodinde .
41004038	Yesu ko adaka oko ahwɛli a esukakulu a mbolo engɔngɔ . Bamosisoja , bajɔ na nde bo , Mokoja , iso bogwi ; wɛ ko pɛ nongo mokakwano !
41004039	Iyo asisoa , alemoa na pwea , na abala na madiba bo , Yɛyɔ ; da bogo ! Mopomba mogɔlɔ oko bogɔlɔ , na bowi bodaka bowi mɛnɛ .
41004040	Iyo abala na bu bo , Odakani na bɔ mojɔ moye ? Ejimeli enu edoni ?
41004041	Ibo ko baluluma na bɔ , na babalana bo , Iyo moto ndani ? Nongo pwea na madiba mamosumaka .
41005001	Bamea a dɔngɔ ditongo dilibale , a ngunda eBaGelasa .
41005002	Ama yo duboa a bwato , okina momi ami songana oko na nde . Iyo amana a bisɛmɔ , na adaka na mwembo mobe .
41005003	Moto omina ahwɛkɛ oko a bisɛmɔ pɛ . Baihɔnɔ bomodeja bogo , nongo na minyɔlɔ .
41005004	Bamosa mikɛsɛ , na bamokanda na minyɔlɔ bihole hinɛnɛ . Iyo ko atwa minyɔlɔ , na abuka mikɛsɛ . Pɛpɛ nongo moto ohɔnɔ bomogbokeja .
41005005	Iyo abekoaka na asakwɛlɛkɛ na matai na bulu na moi , a bisɛmɔ na a meno .
41005006	Yana anɛ yo Yesu bohali , apota ebango , na asumana a boso bonde .
41005007	Abekoa na bopipo bo , Yesu , Mwana oNjambe oBonɔ , mojɔ mosu na wɛ modi bo ? Mbi nangɔɔnɔkɔ wɛ a kombe eNjambe bo otadingoja mbi .
41005008	Gina bo , Yesu ama bala na nde bo , Wɛ mwembo mobe , imana ai moto omina .
41005009	Yesu amohɔjɔ bo , Kombe ewɛ nda ? Iyo asɔmbeja bo , Kombe embi Lindundu , mojɔ bo , bodi banɛnɛ .
41005010	Angɔɔnɔ Yesu na bopipo bo atayaneja miembo a ngunda emina .
41005011	Bwela bonɛnɛ bongulube bodaka a boyaka , a dɔngɔ dimono .
41005012	Oko boa , miembo mingɔɔnɔ Yesu bo , Loma so ai ngulube bo bokwee a tei ebu .
41005013	Iyo ajima bo bakɔe boa . Miembo mibe mimana , mikwea a tei engulube , na babikoa mbango a mono , basadumba a madiba na bagwa a madiba . Ngulube badaka koto jibae na dea a bwela bomina .
41005014	Banjeli bangulube bacia , batɔndɔ mojɔ momina a ngando na a likota dia lisusu . Oko boa , bato badoa a bokokeleja mojɔ .
41005015	Yana amea bo ai Yesu , banɛ moto omiembo mibe na mobondo a esika emina . Adaka na bisenja ; adaka koko na yongi epele , oko yona odaka boso na lindundu limiembo . A mojɔ momina , badaka na bɔ .
41005016	Bato baya banɛ mojɔ babatɔndɔ mojɔ mosusu momoto omiembo tnibe , na ngulube .
41005017	Oko boa babanga bongɔɔnɔ Yesu bo adonge a ngunda ebu .
41005018	Atambaka yo a bwato , moto yona omaka da na miembo mine ami ’ ngɔɔnɔ oko Yesu njea a bokɛ na nde .
41005019	Iyo ko aijima . Abala na nde bo , Kɛ a ngando ewɛ , ai bato bawɛ mɛnɛ . Batɔndɔ mojɔ mosusu mokɔi Kumu ai wɛ , na bo aokei wa .
41005020	Oko boa ayana na abanga botɔndɔ a Dekapoli mojɔ monɛnɛ mokɔ Yesu ai yo . Bato basusu bakamoa bou a mojɔ momina .
41005021	Yesu alekela koko na bwato , na amea a ngunda etongo . Bato batitana ai yo banɛnɛ mɛnɛ yana adaka yo a mbongu .
41005022	Okina mosuku osinagoge adoa koko , kombe ende Yailo . Yana anɛ yo Yesu , atita na magbunda a boso bonde .
41005023	Amongɔɔnɔ bo , Mwamwali ombi mokɛkɛ atimbaka oko botimba . Doa omobakee mɔmɔ a boseja yogo ende bo ahele .
41005024	Yesu akɛ na nde ; bato batongo banɛnɛ badaka bacingi na nde engbanga , na bamombambamejaka .
41005025	Okina mwali omɔci apekaka na ekia bianga domi-na-bibae .
41005026	Iyo adingoa bou a mɔmɔ manganga basengo , na amaja likonja linde lisusu ; yogo ende ko eisɔkɔtɔnɔ nongo ; ehɛ oko bohɛ .
41005027	Iyo aka mojɔ moYesu , na adoa ngɔngɔ jinde a tei eemumu ebato . Abɛnjɛ kasaka ende na ebɔ ,
41005028	mojɔ bo ama bala bo , Nakabɛnjɛ oko bisenja binde na ebɔ , nadi bohela a yogo embi .
41005029	Oko boa ekia ende ekoka bokpa mɛnɛ , na aka a mokuku monde bo yogo ende esia .
41005030	Yesu ko asipoa bo ngulu emana ai yo . Ahekoa bokpa a tei ebato , na ahɔjɔ bo , Obɛnjɛi bisenja bimbi nda ?
41005031	Bacingami bande bajɔ na nde bo , Onɛkɛ bo bato bambambejaka wɛ boa na ohɔjɔkɔ bo , Obɛnjɛi bisenja bimbi nda ?
41005032	Iyo ko anja isa adi lɔonɛ moto yona omobɛnjɛ .
41005033	Mwali omina ko ajeba bo mojɔ momina mokwa oko ai yo . Oko boa amana na bɔ na mongongoma . Asadumba a boso bonde na amotɔndɔ mojɔ mosusu .
41005034	Yesu ko abala na nde bo , Mwana’mbi , ejimeli ewɛ ehelejai wɛ . Yana na bowi . Hela a monɔngɔ mowɛ .
41005035	Yana abalaka yo , bato bandako emosuku osinagoge bamea na mwako bo , Mwana’wɛ agwi . Yɛ bonɔngeja Mokoja .
41005036	Yesu ko , aka yo mojɔ momina , abala na mosuku osinagoge bo , Yɛ bobanga ; jima oko bojima .
41005037	Yesu ajima bo Pɛtɛlo na Yakobo na Yoane mwanange eYakobo bakɛe na nde , pɛpɛ moto otongo .
41005038	Yana amea bo a ndako emosuku osinagoge , Yesu anɛ oko wokowoko pɛ , na bato banɛnɛ baya bayeaka na balɛbɛkɛ .
41005039	Akwea yo a tei , abahɔjɔ bo , Mojɔ modi bo ? Oyeakani mojɔ moye ? Mwamwali agwiti , ahwɛkɛ oko hiɔ pɛ .
41005040	Ibo ko bamosɛkɛ oko bosɛkɛ . Oko boa abameja basusu sokolu . Abea sango na nango , na baya badaka na nde mɛnɛ , na akwea a ekenge endako edaka mwana .
41005041	Amopea ebɔ , na abala na nde bo , Talita kumi . Gina emina edi , Mwamwali , mbi nabalaka na wɛ ; angɔ .
41005042	Mwamwali angɔ bokpa mɛnɛ , na adala , mojɔ bo adaka na bianga domi-na-bibae . Ibo bakamoa na bokamoa bonɛnɛ .
41005043	Iyo ko abaleha na bopipo bo batajebeja bato mojɔ momina . Apa koko monɔkɔ bo bapɛ mwamwali dia diboyaka .
41006001	Yesu adonga a esika emina . Akɛ a likota linde mɛnɛ , na bacingami bande bamosusa oho .
41006002	Yana ahoa busa a busa boSabata , abanga bokoja a sinagoge . Bato banɛnɛ baya bamoka bakamoa . Bajɔ bo , Iyo moto asi ngando jimina jɔ ? Gina ebowɛi bu edi bo ? Bimbete bibokamoa bikɔkɔ yo , cina nda ?
41006003	Iyo , te sapante , mwana oMalia ? Bananango , te baYakobo , na Yose , na Yuda , na Simona ? Na ngɛnɛ jinde baditi na su ya ? Oko boa , yo adaka o libaku a njea ebu .
41006004	Yesu abala na bu bo , Batabeteaka motɔndɔi oko a ngando ende mɛnɛ , a tei ebato bande mɛnɛ , na denga dinde mɛnɛ .
41006005	Aihɔnɔ bokɔ ekina embete enɛnɛ a esika emina . Abakea oko mɔmɔ mande ai bakina bato babego pɛ , na abaheleja .
41006006	Na akamoa bou a mojɔ mokitɛ ebu . Yesu akɛ akadale a ngando na ngando a bokoja .
41006007	Abolea bacingami domi-na-babae , na abanga bobaloma babae-babae . Abapa kpaci a bomeja miembo mibe .
41006008	Abaleha bo batatomba eka a mojɔ momɔngɔ mobu , oko pango pɛ ; pɛpɛ molɛmbɛ , pɛpɛ litongi , pɛ nongo likonja a kamba jibu .
41006009	Abaleha bo balwae sapata , pɛ ko botomba kasaka jibae .
41006010	Abala koko na bu bo , Okakweani a ndako a ekina ngando , dani a ndako emina oko a ehole enu ebongɔ ena .
41006011	Batniti sɔ no bopele , na bamiti hokea no a esika emina , toma hakoani kpɔtɔ jia jicingi na bilɔota binu , yana adongaka no , o embete ai bo .
41006012	Oko boa , baltɛ na baleha bato bo bahekojae milema mibu .
41006013	Bameja miembo mibe minɛnɛ ; basuoa koko bato babego banɛnɛ munɛ na babaheleja .
41006014	Kumu Elode aka mojɔ moYesu , cina bo gala ende ekɛ bohali . Bakina babala bo , Yoane Mobatisi ahuli a hogwa . Edi oko a mojɔ momina bo adi na ngulu emina a tei ende a bokɔ ngando jimina .
41006015	Bakina batongo babala bo , Iyo adi Elia . Bakina koko babala bo , Adi motɔndɔi o adalta batɔndɔi baehelehele .
41006016	Elode ko , yana aka yo mojɔ momina , abala bo , Adi oko Yoane . Mbi namotɛndɔ molo ; yo ko ahuli a hogwa .
41006017	Mojɔ bo Elode ama loma bato a bopea Yoane , na amosa ta blɔkɔ a mojɔ moElodia , mwali omwananango . Elode asɔ mwali omina ,
41006018	na Yoane abala na Elode bo , Ebɔngiti bo osɛ mwali omwangwao .
41006019	A mojɔ momina , Elodia adaka na kɛlɛ enɛnɛ ai Yoane , na apalaka bo amowoe .
41006020	Aihɔnɔ ko , mojɔ bo Elode abangaka Yoane . Ajebaka bo adi moto obodongo , moto mosɛnɔke , na amokakela . Nongo adaka yo na mokakwano a molema yana akaka yo Yoane , amoka na sepi .
41006021	Ekina ndɔndɔ ko , yana asepaka bo a mojɔ mobusa bobobotama boElode , abea bakumu na bakapitɛni bande , na basuku baGalile , a libonje linɛnɛ .
41006022	Mwamwali oElodia akwea , abua ngɔmɔ , na asepeja Elode na bato babea yo . Kumu abala na mwamwali bo , Inga eka emungoaka wɛ ai mbi , nongo napɛ wɛ .
41006023	Amobɛlɛ bɛli bo , Nadi bopa wɛ eka engaka wɛ , nongo ekada ekenge ebokumu bombi .
41006024	Mwamwali akɛ na abala na ngwa’nde bo , Mbi nâga nde ? Iyo amosɔmbeja bo , Oko molo moYoane .
41006025	Mwamwali asɔmbɔ bokpa ebango ai kumu , na amonga bo , Mbi napalaka bo opɛni molo moYoane Mobatisi a saani , edɛye mɛnɛ .
41006026	Kumu ajasa dosa linɛnɛ . A mojɔ mobɛli ende ko , na bato babea yo , aihɔnɔ bomolona .
41006027	Oko boa aloma soda omɔci na monɔkɔ bo amolwe molo moYoane . Iyo akɛ , na atɛndɔ molo monde a blɔkɔ .
41006028	Ahula na molo monde a saani , amopa ai moseka omina , na yo amopa ai ngwa’nde .
41006029	Yana aka bacingami baYoane mojɔ momina , badoa , batomba njemba ende , na baepusea a esɛmɔ .
41006030	Babwɛnji batitana ai Yesu , na bamotɔndɔ ngando jisusu jima bo kɔ , na jima bo koja .
41006031	Iyo abasɔmbeja bo , Doani ; yɛni so bokɛe a ekina esika ebowi , a bohema mweka . Mojɔ bo bato banɛnɛ badoaka bonɔnɔ , na baidaka na pokiso , nongo a mojɔ moboyaka .
41006032	Oko boa batamba a bwato a bokɛ a ekina esika ebowi , oko bo buki pɛ .
41006033	Bato banɛnɛ ko babatana bakayane , na babambetea . Bato badonga koko a ngando jinɛnɛ , banɔ mbango a njea engondo , na bamea a esika ekɛkɛ Yesu na bacingami , oko bo bameakini .
41006034	Oko boa , yana aduboa Yesu , anɛ emumu ebato banɛnɛ . Badaka o bata baya bapeliti mobanei , na yo aba’kea wa . Abanga bobakoja , na abakoja mijɔ minɛnɛ .
41006035	Yana alɛngɛ busa , bacingami bande badoa ai yo , bajɔ na nde bo , Iso bodi ya a esika . Busa bobengi bodipa .
41006036	Yaneja bato bamina bo bakɛe a bosomba leka loboyaka a ngando jia jibati na su , na ai bato bagbie .
41006037	Yesu abasɔmbeja bo , Bapani leka loboyaka no bɛnɛ . Babala na nde bo , Iso bôkɛ a bosomba milɛmbɛ na flanka koto jibae , bo bobapɛ a boyaka ?
41006038	Abahɔjɔ bo , Odini na milɛmbɛ meka ? Kɛni anje . Balanga , na bajɔ na nde bo , Mitano , na swi babae .
41006039	Iyo abatɔndɔ bo badejae bato nase a njienjie , mongbangba-mongbanga .
41006040	Oko boa bato bada na mbondo , mongbanga-mongbanga , bakina mokama-mokama , batongo domi-itano , domi-itano .
41006041	Yesu atomba milɛmbɛ mimina mitano na swi babae . Akahoa miso a Diko , ajongoa , abuka milɛmbɛ , na amipa ai bacingami bo batnikabe na bato . Akaba koko swi babae bo basusu basɛ libondo .
41006042	Bato basusu bayaka , na bagola .
41006043	Bandoa bikenge bimilɛmbɛ na swi bia bidika , sanga domi-na-jibae botɔ .
41006044	Bato baya bayaka badaka bami koto jitano .
41006045	Yesu atambeja bacingami bande bokpa a bwato a bosua lɔoso a Betesaida , a dɔngɔ ditongo dihbale , bo ayanejae bato yo mɛnɛ .
41006046	Yana aseana yo na bato , akɛ a mokina mono a mojɔ mobo’nga .
41006047	Yana adipa busa , bwato bodaka a boliko , na Yesu adaka a ngondo yo buki .
41006048	Iyo ko anɛ bo bapukaka na kai boduka , mojɔ bo pwea ebasɔmbejaka oko bosɔmbeja . A ehole emojukakeli , yo akɛ ai bo , akadale a diko dimadiba , na akɔ bo anɔe .
41006049	Ibo ko , yana amonɛ bo akadale a diko dimadiba , balɛ bo adi oko mwembo , na balɛbɛ hulɔ .
41006050	Mojɔ bo , ibo basusu bamonɛ , na babanga , bɔ bonɛnɛ . Iyo ko abala na bu bokpa ; ajɔ bo , Titejani milema minu ; mbi yoyo ; yɛni bobanga !
41006051	Atamba yo a bwato a tei ebu , pwea egɔlɔ oko bogɔlɔ , na bakamoa na dilese .
41006052	Mojɔ bo , baipaka cingea mondumba momilɛmbɛ , na badaka oko bingingi pɛ a milema mibu .
41006053	Ama bo lekela , ba’mi sɛmɛ oko a Genesaleta , na bacingea bwato a mbongu .
41006054	Aduboa bo ko , bato bambetea Yesu bokpa .
41006055	Oko boa , banangana a likota dia lisusu , na yana aka ’ bo bo Yesu adi a ekina esika , batomba bato babego a bitambe bibu a esika emina .
41006056	Basambea bato babego a macilinga , na bamongɔɔnɔ bo babɛnjɛe gbomba ekasaka ende na mɔmɔ mabu , bisika bisusu bikɛkɛ yo , a ngando jinɛnɛnɛ na jikɛkɛ , na a bisika bigbie . Bato basusu baya bamo-bɛnjɛ boa , bahela a bego bibu .
41007001	BaPalusi na bakina basɔni badonga a Yelusalema , na badoa ai yo .
41007002	Ibo banɛ bo bakina bacingami baYesu bayakaka , pɛ ko bopeta sosa mɔmɔ , oko na mbindo .
41007003	Mojɔ bo BaPalusi na BaYuda bamiti sosa mɔmɔ na bopele mɛnɛ , batayaka nongo , cina elisuma a ngando jibatata .
41007004	Bamiti sasɛnoja a lihule lihu a jando , batayaka nongo . Basumaka koko mibeko mitongo minɛnɛ , bososa bokɔpɔ na teni na saani .
41007005	A mojɔ momina , BaPalusi na basɔni bamohɔjɔ bo , Bacingami bawɛ batasumaka ngando jibatata , na bayakaka , pɛ bopeta sosa mɔmɔ mojɔ moye ?
41007006	Iyo abala na bu bo , Yisaya alonga soti yana abala yo a mojɔ monu bakosei , o adi mosɔnɔ bo , Bato ba basumaka mbi na minɔkɔ mibu ; Milema mibu ko midi na mbi bohali .
41007007	Basakoaka mbi oko esakoasakoa ; Mijɔ mikojaka bo midi oko mibeko mibato pɛ .
41007008	Ino okinakani mobeko moNjambe na osumakani oko ngando jibato pɛ .
41007009	Abala na bu koko bo , Soti mɛnɛ , ino olonakani mobeko moNjambe bo osumeni ekɔmɛli ebatata .
41007010	Mojɔ bo , Mose abala bo , Toma suma sangwao na ngwao , na , Yona osingaka sangwa’nde Isa ngwa’nde , yɛ agwɛ oko bogwa .
41007011	Ino ko obalakani bo , Moto akabala na sangwa’nde isa ngwa’nde bo , Nabwani bopa no likonja di ; lidi ko Kɔlɔbana ; ( cina emina edi , Lilekeama ai Njambe )
41007012	ojimakani bo abwaniti bokɔmeja koko sangwa’nde isa ngwa’nde .
41007013	Oko boa , Ebaeli eNjambe mɛnɛ edi eka engasa ai no , mojɔ bo osumakani oko ekɔmɛli ebatata banu . Ngando jitongo jinɛnɛ jikɔkɔ no , jidi koko boa .
41007014	Abolea koko bato ai yo . Abala na bu bo , Ino basusu , hokeani ! Gingeani mojɔ mu .
41007015	Moto atabeha nongo na cina eeka yena ekweaka a tei ende . Abehaka oko a mojɔ mongando jia jimanaka ai yo .
41007016	Isa moto adi na matoi manjoki , yɛ ahokee .
41007017	Yana akwea yo a ndako bo akine bato , bacingami bande bamohɔjɔ cina emondɛ momina .
41007018	Iyo abasɔmbeja bo , Ino odini koko na libunga ? Otacingeakani bo eka esokolu ekakwea a moto , ebwaniti bomobeja .
41007019	Gina bo , etakweaka nongo a molema monde . Ekweaka oko a sɔpɔ , na emanaka a njima ; oko boa , mia masusu mabwani na boyaka .
41007020	Abala koko bo , Moto abehaka oko na ngando jia jimanaka ai yo .
41007021	Mojɔ bo , bilɛli bibe , ndukeli ebe , liba , bowa , bɔɔli , lisɔngi ,
41007022	lisoki , bokosea , posa iibe , mbengea , pɔmbɔli , egbo , bondanga , jimanaka oko a molema momoto a tei .
41007023	Ngando ji jisusu jibe jimanaka ai moto a tei ; jia jibejaka moto oko ji .
41007024	Adonga Yesu ena , akɛ a dɔngɔ diTula na Sidona . Akwea a ekina ndako , pɛ ko bopala bo bato bajebe bo adi ena . Iyo ko aihɔnɔ bobombama .
41007025	Okina mwali yona oka mojɔ monde adoa na asadumba a bibota binde . Mwana’nde mwali adaka na mwembo mobe .
41007026	Mwali omina adaka MoEla ; likota linde mɛnɛ lidaka Silapoinike . Iyo angɔɔnɔ Yesu bo amejae mwembo mobe ai mwana’nde .
41007027	Yesu ko abala na nde bo , Kina bana bapete gola . Ebɔngiti bo botombe milɛmbɛ mibana a bopa bana-bambwa .
41007028	Iyo amosɔmbeja bo , Ee Kumu ; bana-bambwa ko bayakaka mbumbu jimilɛmbɛ mibana a cina emesa .
41007029	Yesu abala na nde bo , Yana a ngando ewɛ . Mwembo mobe momani ai mwana’wɛ mwali a mojɔ moekenge emina .
41007030	Mwali akɛ a ndako , atana mwana’nde asambi a gbagba , na mwembo mobe moma mana .
41007031	Yesu adonga a likota liTula . Ahula a njea eSidona , na alena njea eDekapoli bo amee a libale liGalile .
41007032	Badoa ai yo na moto yona odaka na bohoka na likekuma , na bamongɔɔnɔ bo amobakee ebɔ ende .
41007033	Yesu amohɛngɛ mweka ai bato ; asa sapi a matoi mande , atwea masɔi , na abakea sapi a yemi ende .
41007034	Akahoa miso oho Diko , asopa pema , na abala na nde bo , Epapata . ( Gina emina edi , Ditoama . )
41007035	Matoi mande maditoama bokpa ; yemi ende ecingoama , na abala na bopele mɛnɛ .
41007036	Yesu ko abaleha bo batatɔndɔ nongo moto . Nongo abaleha yo na hopipo , ibo bahɛjɛ oko bingi a botɔndɔ mojɔ momina .
41007037	Bato bakamoa bou mɛnɛ . Babala bo , Ngando jikɔkɔ yo jibɔngi kanga jisusu mɛnɛ . Apaka njoki ai bato baya badi na bohoka , na kɔpi ai baya badi bimimi .
41008001	Bata batitana koko banɛnɛ mɛnɛ a ehole emina , na baidaka nongo na eka eboyaka . Yesu abea bacingami bande , abala na bu bo ,
41008002	Mbi nadi na wa a mojɔ moemumu ebato ba . Bayeyoi na mbi edɛye masu masato , na bapeliti nongo eka eboyaka .
41008003	Nakabayaneja na nja a ngando jibu , badi bokwa na limama a njea , mojɔ bo bakina babu badongi bohali .
41008004	Bacingami bande bamosɔmbeja bo , Iso bodi bogoleja bato ba na milɛmbɛ ya a esika na ye ?
41008005	Iyo abahɔjɔ bo , Odini na milɛmbɛ meka ? Ibo bajɔ bo , Sambo .
41008006	Adeja bato nase . Atomba milɛmbɛ sambo , ajongoa , abuka milɛmbɛ , na amipa ai bacingami bo bamikabe , na bamikaba na bato basusu .
41008007	Badaka na bakina swi babojio pongono . Yesu ajongoa swi na apa monɔkɔ bo bamikabe na bato .
41008008	Bayaka na bagola ; na bandoa bikenge bia bidika , sanga sambo botɔ .
41008009	Baya bayaka badaka koto jinɛi na dea .
41008010	Ngɔngɔ jimina , abayaneja , atamba na bacingami bande a bwato , na akɛ a dɔngɔ diDalamanuta .
41008011	BaPalusi badoa koko ai Yesu na babanga boboma na nde kitɛ . Bapala bo abanejae ekina embete eDiko , oko a bomodingea .
41008012	Iyo apuka a molema monde , na abala bo , Elulu ye edukaka embete mojɔ moye ? Mbi natɔndɔkɔ no na soti bo elulu ye eta’nɛ nongo embete .
41008013	Abakina boa , atamba koko a bwato , na alekela a dɔngɔ ditongo .
41008014	Bacingami ko babosa milɛmbɛ botomba . Badaka oko na molɛmbɛ momɔci pɛ a bwato .
41008015	Na Yesu abaleha bo , Toma nganjamani na mojɔ molipetu liBaPalusi , na lipetu liElode .
41008016	Bacingami babalana a tei ebu bɛnɛ ; bajɔ bo , Edi cina bo bopeleti milɛmbɛ .
41008017	Yesu ajeba mojɔ momina na abala na bu bo , Ekakwanani no bo opelitini milɛmbɛ cina eye ? Osipoakinini ? Otacingeakani mojɔ ? Milema minu midi oko mipipo ?
41008018	Adi no na miso , pɛpɛ njɛnɛ ko ? Adi no na matoi , pɛpɛ njoki ? Odini oko na libosa pɛ ?
41008019	Yana abukabi mbi milɛmbɛ mitano a mojɔ mobato koto jitano , ondoabini cikalike sanga jeka ? Bamosɔmbeja bo , Domi-na-jibae .
41008020	Abahɔjɔ koko bo , Yana abukabi mbi milɛmbɛ sambo a mojɔ mobato koto jinɛi , ondoabini cikalike sanga jeka ? Bamosɔmbeja bo , Sambo .
41008021	Abala na bu koko bo , Otacingeakani edɛye ?
41008022	Amea bo a Betesaida , bato badoa ai yo na moto omiso mago . Bamongɔɔnɔ bo abakee ebɔ ende ai yo .
41008023	Iyo apea ebɔ emoto ogwa miso , na amana na nde a ngando . Atwea masɔi a miso mande , na abakea mɔmɔ mande ai yo . Amohɔjɔ isa anɛkɛ ekina eka na miso .
41008024	Moto omina anja , na abala bo , Nanɛkɛ bato ; badi ko o mele mia midalaka .
41008025	Yesu abakea koko mɔmɔ a miso mande , na yana anja yo a boso bonde , anɛ bohu mɛnɛ na njɛnɛ ende esusu .
41008026	Yesu amoyaneja a ngando ende mɛnɛ ; abala na nde bo , Pɛ bohula koko a ngando ye .
41008027	Yesu akɛ na bacingami bande a ngando jiKaisalia Pilipo . Adaka bo a njea , yo abahɔjɔ bo , Bato babalaka bo mbi nadi nda ?
41008028	Ibo basɔmbeja bo , Yoane Mobatisi ; bakina batongo ko babalaka bo odi Elia , na batongo koko babalaka bo odi okina obatɔndɔi .
41008029	Abahɔjɔ koko bo , Ino bɛnɛ ko obalakani bo mbi nadi nda ? Pɛtɛlo amosɔmbeja bo , Wɛ odi Masiya .
41008030	Yesu ko abaleha na bopipo bo batatɔndɔ nongo moto mojɔ momina .
41008031	Iyo abanga bobajebeja bo Mwana ’ Moto adi bodingoa bou , bo basuku bangando , na basuku banganga , na basɔni , badi bomolona , na badi bomowa , na bo adi bongɔ a bogwa na masu masato .
41008032	Abala mojɔ momina a bohu mɛnɛ . Pɛtɛlo ko amosia , na alemoa na nde .
41008033	Yesu ko ahekoa , anja bacingami bande , alemoa na Pɛtɛlo na abala na nde bo , Sangɔngɔ jimbi Satana , donga ! Mojɔ bo ngando jilɛkɛ wɛ jiditi nongo jiNjambe , jidi oko jibato pɛ .
41008034	Yesu abolea bato na bacingami bande pongono . Abala na bu bo , Isa okina moto apalaka acingame na mbi , yɛ asalone yo mɛnɛ , atombe mole-mobokea monde bo acingame na mbi .
41008035	Mojɔ bo , yona opalaka bobanea mohelo monde âmonameja oko bonameja . Na yona onamejaka mohelo monde a mojɔ momhi , na a mojɔ moMwako Mopele , âmobanea oko bobanea .
41008036	Nongo moto akakonja ngondo esusu mɛnɛ , na akabungeja mohelo monde , adi bobɔngɔ na ye ?
41008037	Moto adi bosikoa mohelo monde na ye ?
41008038	Moto na moto yona okaka sɔni a mojɔ mombi na bikenge bimbi a tei eelulu ye ebɔɔli na bobe , Mwana ’ Moto âmokea sɔni a bodoa bonde a ekumu eSangwa ’ nde na babwɛnji basɛnɔke baDiko .
41009001	Abala na bu koko bo , Mbi natɔndɔkɔ no na soti bo bakina baya ba’mi yaya badi bonɛ bodoa boBokumu boNjambe na ndangasa oko bapetakini gwa .
41009002	Yana anɔ masu masato , Yesu abea Pɛtɛlo na Yakobo na Yoane , bo akɛe na bu a mokina mono monɛnɛ , oko bo buki pɛ . Iyo akindoa elimo etongo a boso bobu .
41009003	Bisenja binde bipua bopɛɛ , oko na bolailai mɛnɛ ; nongo nganga ebososa bisenja abwaniti bopueja bisenja boa .
41009004	Na lɔanɛ Elia na Mose baya badaka bakabale na Yesu .
41009005	Oko boa Pɛtɛlo abala na Yesu bo , Labi , mojɔ mopele mɛnɛ bo so bodae ya ! Kina so bopike Inaako masato ; dikina diwɛ , ditongo diMose , na ditongo koko diEha .
41009006	Aijeba na soti mojɔ mobobala , cina bo badaka na bɔ bonɛnɛ .
41009007	Eyembi ko etita na ebahua . Kɔpi emana a eyembi bo , Iyo adi mwana’mbi ongɛnjɔ ; mohokeani .
41009008	Bundumo mɛnɛ , oko yana anjaka bo , bainɛ koko moto a esika emina ; banɛ oko Yesu pɛ .
41009009	Yana atitaka bo a mono , yo abaleha bo batatɔndɔ nongo moto mojɔ monɛ bo , oko adi Mwana ’ Moto pɛ bopeta ngɔ a bogwa .
41009010	Ibo babanea ekenge emina a milema mibu ; bahojɔnɔ ko a tei ebu , a boduka cina ebongɔ a bogwa .
41009011	Bahɔjɔ Yesu bo , Basɔni babalaka bo Elia adi bopeta doa mojɔ moye ?
41009012	Iyo abasɔmbeja bo , Eha adi bodoa soti a bobɔngeja ngando jisusu . Mosɔnɔ ko a mojɔ moMwana ’ Moto modi bo ? Modi oko bo adi bodingoa bou , na âlonama na bato .
41009013	Mbi ko natɔndɔkɔ no bo Elia adoa eyou , na bato bakɔ na nde o apalaka bo ; mojɔ monde modi a Misɔnɔ boa .
41009014	Yana amea bo ai bacingami , banɛ bo bato banɛnɛ babahikaka , na bo basɔni babomaka na bu kitɛ .
41009015	Emumu ebato ko , yana anɛ bo Yesu , bakamoa na bokamoa bonɛnɛ . Bapota ai yo a bomobɛjɛ njɛbɛ .
41009016	Yesu abahɔjɔ bo , Mijɔ mibalaka no midi bo ?
41009017	Okina moto yona odaka a tei ebu amosɔmbeja bo , Mokoja , mbi nadoi na mwana’mbi momi ai wɛ , mojɔ bo adi na mwembo moengomba .
41009018	Mwembo mokamopea , momodumbaka bisekpe ; mapuli mamanaka a monɔkɔ monde ; asakokalaka mino , na ahɔngɔkɔ . Mbi nagɔɔnɔki bacingami bawɛ bo bamejae mwembo ; ibo ko bahɔniti bomo-meja .
41009019	Yesu abala na bu bo , Elulu ye epɛndɔ ! Mbi nadi boda na nu ekoka ? Nadi bohɔnɔ no ekoka ? Doani na mwana ai mbi .
41009020	Oko boa badoa na mwana ai yo . Yana anɛ yo Yesu , mwembo mopea mwana na bopipo . Akwa gbu , asadumba mangbendele , na mapuli mamana a monɔkɔ monde .
41009021	Yesu ahɔjɔ sange ’ mwana bo , Adi boa ekoka ? Iyo asɔmbeja bo , Oko adaka yo mwana mokɛkɛlɛkɛ ;
41009022	momodumbaka bihole binɛnɛ a mosa na a madiba bo momowoe . Wɛ ko , isa obwani bokɔ mokina mojɔ , ikea so wa ; kɔmeja so .
41009023	Yesu abala na nde bo , Isa obwani bokɔ ! Isa moto ajimaka , ngando jisusu jibwani bokɔɔmɔ ai yo .
41009024	Sange ’ mwana abekoa bokpa bo , Mbi najimaka ; bɔmeja mbi a mojɔ mokitɛ embi .
41009025	Yana anɛ Yesu bo bato bambambaka , abala na mwembo mobe bo , Wɛ , mwembo moengomba na bohoka , imana ai yo ; t’okwee oko a tei ende na ikina .
41009026	Mwembo mogama , momodumba mangbendele , na momana ai yo boa . Mwana ko adika o mogo , na bato banɛnɛ babala bo , Agwi !
41009027	Yesu ko amopea ebɔ , amongɔjɔ , na ama mema .
41009028	Yana akwea bo koko a ndako , bacingami bamohɔjɔ bo , Iso bohɔniti bomomeja mojɔ moye ?
41009029	Iyo abala na bu bo , Tungu emina edi bomana oko a mojɔ mobo’nga pɛ .
41009030	Badonga a esika emina , na lɔalena njea eGalile . Yesu ko aipala bo bato bajebe mojɔ momina .
41009031	Mojɔ bo akojaka bacingami bande , na abala na bu bo , Mwana ’ Moto adi bokwa a mɔmɔ mabato babe , na badi bomowa ; iyo ko adi bongɔ na masu masato .
41009032	Ibo ko baicingea ekenge emina , na baimohɔjɔ a mojɔ mobɔ .
41009033	Bamea a Kapalanauma , na yana adaka bo a ndako tei , Yesu abahɔjɔ bo , Mijɔ mibalanaki no a njea midaki bo ?
41009034	Ibo badaka oko bogɔ , cina bo bama bomana kitɛ a mojɔ mobosuku .
41009035	Iyo adana mobondo , abea bacingatni domi-na-babae , na abala na bu bo , Isa okina apalaka bo adae boso , yɛ adae oko suka , na mokɔmɛli obasusu batongo .
41009036	Atomba koko mwana mokɛkɛlɛkɛ , amodeja a ndanda ebu , amodinga na mɔmɔ mande , na abala na bu bo ,
41009037	Moto na moto yona osɔkɔ bopele okina mwana mokɛkɛlɛkɛ o boa , asɔkɔ mbi ; na yona osɔkɔ mbi , asɔkɔ yona olomani , te mbi .
41009038	Yoane abala na nde bo , Mokoja , iso bo’ni okina moto akamejae miembo mibe a kombe ewɛ , na bolemoi na nde , mojɔ bo atacingamaka na su .
41009039	Yesu ko abasɔmbeja bo , T’omolembeni oko ; mojɔ bo , moto akakɔ mondumba a kombe embi , ebaeli ende a mojɔ mombi etada nongo ebalabala .
41009040	Yona oditi na su soki adi a dɔngɔ disu .
41009041	Mbi natɔndɔko no na soti bo moto akapa no kɔpɔ emadiba mabomwa cina bo odini bato baMasiya , atataka bosɔ ndese ende .
41009042	Moto ko akasakeja okina obana ba bakɛkɛlɛkɛ baya bajimeaka mbi , enɔi na bopele bo bakande litai linɛnɛnɛ a dɔli dinde bo bamodumbe a madiba .
41009043	Okakɔ bobe cina eebɔ ewɛ , tɛndɔ ebɔ emina . Na bokwea a bomɔ na eyɛmɛ , na bokwea a Gehena na mɔmɔ mabae , oko a mosa mua modi na bosusu , enɔi na bopele bo moto akwee a bomɔ na eyɛmɛ .
41009044	Okakɔ bobe cina eebota ewɛ , tɛndɔ ebota emina .
41009045	Na bokwea a bomɔ na motɛngu , na bokwea a Gehena na bibota bibae ,
41009046	enɔi na lɔopele bo okwee a bomɔ oko na motɛngu .
41009047	Okakɔ bobe cina ediso diwɛ , ihwa diso dimina . Na bokwea a Bokumu boNjambe na diso dimɔci , na bodumbama a Gehena na miso mabae , bokwea a Bokumu boNjambe na diso dimɔci lɔonɔi na bopele ,
41009048	mojɔ bo ngusu babu batagwa a Gehena , na mosa motadimea oho .
41009049	Bahengaka masiko malitumbu na mukwa , na bahengaka moto na moto oko na mosa .
41009050	Mukwa modi eka epele ; mokabeha ko , modi bobɔngɔ koko na ye ? Dani na mukwa a tei enu bɛnɛ , na dani na bowi , moto na mina ’ nde moto .
41010001	Yesu adonga a esika emina , akaa Yoladene na akɛ a ngando jiYuda a dɔngɔ dia . Bato banɛnɛ mɛnɛ batitana ai yo , na abakoja o akɔkɔ yo bihole bisusu .
41010002	BaPalusi badoa ai yo , na bamohɔjɔ na ndingea isa momi abwani boyaneja mwali onde .
41010003	Iyo abasɔmbeja bo , Mobeko modumbea Mose ai no modi bo ?
41010004	Ibo babala bo , Mose ajima bo moto akapa mwali onde mokanda mobobɔtɔnɔ , abwani bomoyaneja .
41010005	Yesu abasɔmbeja bo , Mose asɔnea no mobeko momina cina ebopipo bomilema minu .
41010006	A libangake ko , yana ayoa Njambe ngondo , Abakɔ momi na mwali .
41010007	A mojɔ momina , momi adi bokina sangwa ’ nde na ngwa ’ nde a bokatana na mwali onde ,
41010008	bo basusu babae badae oko munu momɔci . Oko boa baditi koko babae , badi oko omɔci pɛ .
41010009	Njambe akabakataneja , t’okine oko moto ababɔtejae .
41010010	Adaka bo a ndako tei bacingami bande bamohɔjɔ koko a mojɔ momina .
41010011	Iyo abala na bu bo , Moto akayaneja mwali onde na akasɔ otongo , angɛkɛ na nde bɔɔli .
41010012	Na mwali akadonga ai muma ’ nde bo akɛe ai momi otongo , mwali omina angɛkɛ bɔɔli .
41010013	Bato badoa na bana bakɛkɛlɛkɛ ai yo bo ababakee mɔmɔ mande . Bacingami bande ko balemoa na bato baya batombaka bana .
41010014	Yana anɛ Yesu mojɔ momina akɛnjɔ oko bokɛnjɔ , na abala na bu bo , Kinani bana bakɛkɛlɛkɛ badoe ai mbi ; yɛni bobasia , mojɔ bo Bokumu boNjambe bodi oko ai bato baya badi o bana baba .
41010015	Mbi natɔndɔkɔ no na soti bo moto amiti sɔ Bokumu boNjambe o eltɔmɛli emwana mokɛkɛlɛkɛ , atakwea nongo ena .
41010016	Oko boa abatomba a mɔmɔ mande , ababakea mambu na abapamboa .
41010017	Amana Yesu a bodala a njea , moto omɔci apota ai yo . Atita na magbunda a boso bonde na amohɔjɔ bo , Mokoja mopele , êkɔ mbi ndeni bo nasangoe bomɔ bua bodi na bosusu ?
41010018	Yesu abala na nde bo , Obeaka mbi mopele mojɔ moye ? Pɛpɛ nongo omɔci odi mopele , oko Njambe pɛ .
41010019	Ojebaka mibeko ; T’ongɛe oko bɔɔli ; t’owoe oko moto ; t’obe oko ; t’otate oko tati ebokosea ; t’okosee oko mojɔ ; toma da na lisuma ai sangwao na ngwao .
41010020	Moto omina amosɔmbeja bo , Mokoja , mbi namisumaka misusu , donga oko a bwɛngɛ bombi .
41010021	Yesu amonja na amopala . Abala na nde bo , Mojɔ motakaka na wɛ oko momɔci pɛ ; kɛ angɛje leka lowɛ losusu . Pa likonja limina ai bato baya badi na bokwali , na ôda na likonja linɛnɛ liyumu oho Diko . Osa ko odoe a bocingama na mbi .
41010022	Ama yo ka ekenge emina , ami yana oko na wa enɛnɛ , mojɔ bo adaka na makonja manɛnɛ .
41010023	Yesu ahekoja miso a mɔngɔ masusu . Abala na bacingami bande bo , Baya badi na likonja linɛnɛ badi bokwea a Bokumu boNjambe oko na kpɔkɔsɔ .
41010024	Bacingami bakamoa a mojɔ mobikenge bia binde . Iyo ko abala na bu koko bo , Bana , bato bakabakea milema mibu oko a likonja pɛ , badi bokwea a Bokumu boNjambe oko na kpɔkɔsɔ mɛnɛ .
41010025	Kamela adi bonɔ a lipese litonga oko moto olikonja akweakini a Bokumu boNjambe .
41010026	Ibo bakamoa bou mɛnɛ a mojɔ momina , na babalana bo , Ekada boa , odi bohela nda ?
41010027	Yesu abanja , na abala bo , Mojɔ mu modi bogbasoa na bato ; motagbasoa ko na Njambe . Mojɔ bo Njambe abwani bokɔ ngando jisusu .
41010028	Pɛtɛlo abanga bobala na nde bo , Hokea ; iso bokina leka losusu a bocingama na wɛ .
41010029	Yesu amosɔmbeja bo , Mbi natɔndɔkɔ no na soti bo , Moto na moto yona okina ndako , isa bananango , isa ngɛnɛ , isa sango , isa nango , isa mwali , isa bana , isa gbie , a mojɔ mombi , na a mojɔ moMwako Mopele ,
41010030	atadimboa bosɔ likabo lia linɔi ; a ngondo yeye , oko ndako , na bananango , na ngɛnɛ , na banango , na bana , na gbie , ee na minɔngɔ pongono ; na bomɔ bua bodi na bosusu a ngondo ebodoa .
41010031	Banɛnɛ ko baya badi boso edɛye badabi oko ngɔngɔ , na banɛnɛ baya badi ngɔngɔ edɛye badabi oko boso .
41010032	Adaka bo a njea a bokɛ a Yelusalema , Yesu adaka akadale a boso bobu . Bato baya badaka bacingi na nde ngɔngɔ badaka na mokakwano na bɔ . A mojɔ momina , yo ababea koko , oko Domi-na-babae , na abajebeja ngando jia jidi bokwa na nde .
41010033	Abala bo , Hokeani ; iso bokɛkɛ a Yelusalema , na Mwana ’ Moto âkabama ai basuku banganga na ai basɔni . Ibo bâjima bo agwɛ , na bâmopa a mɔmɔ mabapakano
41010034	baya bâmopɔmbeja , bâmotuea masɔi , bâmotua , na bâmowa . Iyo ko ângɔ koko a busa bomasato .
41010035	Yakobo na Yoane , bana baSebede , badoa ai Yesu . Babala na nde bo , Mokoja , iso boka’nga wɛ mokina mojɔ , bopaka bo okɔe mojɔ momina ai so .
41010036	Iyo abahɔjɔ bo , Mojɔ mopalaka no bo nakɔe ai no modi bo ?
41010037	Ibo bamosɔmbeja bo , Jima bo so bodae , okina a ebɔ ewɛ ebami , na otongo a ebɔ ewɛ ebali a ekumu ewɛ .
41010038	Yesu ko abala na bu bo , Otacingeakani mojɔ mongaka no . Ino obwanini bomwaka kɔpɔ emwakaka mbi ? Obwanini bobatisama na batisimo embi ?
41010039	Ibo bamosɔmbeja bo , Bobwani . Yesu ko abala na bu bo , Ômwakani soti kɔpɔ emwakaka mbi , na ôbatisamani na batisimo embi .
41010040	Endele ko , moditi mojɔ mombi a bopa edie a ebɔ embi ebami , isa a ebɔ embi ebali . Bihɛngɛmɛ oko ai bato baya bahɔmɔ a mojɔ momina .
41010041	Yana aka bacingami batongo domi mojɔ mu , bakɛnjɔ na Yakobo na Yoane .
41010042	Yesu ko ababea , abala na bu bo , Ino ojebakani bo bakumu bamakota basakumejaka a boso bobu , na basuku babu badi na kpaci ai bato .
41010043	Ino ko oditini nongo boa . Yona opalaka adae mosuku onu , yɛ adae mokɔmɛli onu .
41010044	Na isa okina onu apalaka boda boso bonu , yɛ adae mobuli obasusu .
41010045	Mojɔ bo Mwana ’ Moto yo mɛnɛ adoi , te bo bamokɔmɛe , oko bo akɔmɛe bato , na apɛ mohelo monde lisiko libato banɛnɛ .
41010046	Bamea a Yeliko . Adonga yo a Yeliko na bacingami bande na bato batongo banɛnɛ , Balatimai , mwana ’ Timai , moto omiso mago , adaka a dɔngɔ dinjea a bo’nga linga .
41010047	Yana aka yo bo edi Yesu oNasaleta , abanga bobekoa bo , Yesu , Mwana ’ Dawidi , ikeani wa !
41010048	Bakina balemoa na nde bo adae bogo ; yo ko ahɛjɛ hingi , na ahekoa na bopipo bo , Wɛ Mwana ’ Dawidi , ikeani wa !
41010049	Yesu ama oko bo’ma , na abala bo , Mobeani adoe . Babea moto omiso mago , bajɔ na nde bo , Titeja molema , angɔ , abeaka wɛ .
41010050	Iyo adumba kasaka ende eyai , angɔ bokpa , na adoa ai Yesu .
41010051	Yesu abala na nde lɔo , Opalaka bo nakɔe ndeni a mojɔ mowɛ ? Moto omiso mago amosɔmbeja bo , Moswa’mbi , yɛ nasɛ njɛnɛ embi .
41010052	Yesu abala na nde bo , Yana ; ejimeli ewɛ ehelejai wɛ . Oko boa asɔ njɛnɛ ende lɔokpa , na acingama na Yesu a njea .
41011001	Yana abengaka bo Yelusalema , bamea a Betepage na Betania , hulelu na Mono moOlive . Yesu aloma bacingami bande babae na monɔkɔ bo ,
41011002	Kɛni a ngando yena edi saboso ; okameani oho , odini bonɛ okina punda acingi yona otombakini moto . Mocingoani na doani na nde jɔno .
41011003	Moto akahɔjɔ no bo , Okɔkɔni boa mojɔ moye ? balani bo Kumu amobeaka , na bo adi bomosɔmbeja bokpa .
41011004	Akɛ bo , batana punda acingi a monɔkɔ mondako a licilinga , na bamocingoa .
41011005	Bakina bato baya badaka a esika emina babahɔjɔ bo , Ino ocingoakani punda mojɔ moye ?
41011006	Ibo basɔmbeja o ama bala Yesu , na bato bajima bo bakɛe .
41011007	Badoa na punda ai Yesu , babakea bisenja bibu a punda , na babakea Yesu diko .
41011008	Bato banɛnɛ banda bisenja bibu a njea . Batongo balena mandɛndɛ a gbie , na bamasambea a njea .
41011009	Baya badaka boso , na baya badaka bacingi engbanga , babekoa bo , Osana ! Bojongoa ai yo yona odoaka a kombe eKumu !
41011010	Bojongoa a bokumu botata osu Dawidi bua bokɛkɛ adoe ! Osana a Diko yena enɔi !
41011011	Yesu akwea a Yelusalema na a tempelo . Anja leka a mɔngɔ masusu , na asɔmbɔ na bacingami domi-na-babae a Betania , mojɔ bo busa bobenga bodipa .
41011012	Yana aboa busa , badonga a Betania , na Yesu adaka na nja .
41011013	Anɛ yo mokina mole bohali mweka mua modaka na kasa , akɛ a boduka isa modaka na mbuma . Amea yo ko a mole , atana oko kasa pɛ , mojɔ bo ehole embuma eipaka mea .
41011014	Adipoa monɔkɔ na abala na mole bo , Moto atayaka mbuma jiwɛ na ikina . Na bacingami bande baka ekenge emina .
41011015	Yana amea bo a Yelusalema , Yesu akwea a tempelo , na abanga bobengana baya bakɔkɔ bwasa a tempelo . Akukea mesa mabato baya basɔmbɔtɔnɔkɔ likonja , na bidie bibato baya bangɛjɛkɛ sungu .
41011016	Aijima nongo bo moto anɔe a tei etempelo yona otombaka ekina eka .
41011017	Abaleha , na ahala na bu bo , Moisɔnɔmɔ bo ? Ndako embi êda na kombe , Ndako eBo’nga , a mojɔ momakota masusu . Ino ko oehekojaini bo edae esika etitanaka mibengo .
41011018	Basɔni na basuku banganga baka mojɔ momina , na baduka njea bo bamowoe . Ibo bamobanga oko bobanga , mojɔ bo bato basusu basepaka bou a mojɔ mobokoja bonde .
41011019	Yesu ko adonga a ngando tu busa a ehole emɔkɔmɔkɔ .
41011020	Anɔkɔ bo a njea ehuma , bacingami banɛ bo mole modaka mohɔlɔngɔnɔke oko a cina mɛnɛ .
41011021	Pɛtɛlo alɛ ; abala na Yesu bo , Labi , anja mole mosingabi wɛ ; mohɔlɔngɔnɔbi !
41011022	Yesu asɔmbeja , na abala na bu bo , Dani na ejimeli ai Njambe .
41011023	Mbi natɔndɔkɔ no na soti bo , Moto akabala na mono mu bo modonge ena a bokwa a tei emadiba-mamukwa , na yo pɛ boda nongo na kitɛ a molema monde , na akajima bo mojɔ mobalaka yo modi bokɔɔmɔ , môda boa soti .
41011024	A mojɔ momina , mbi natɔndɔkɔ no bo , Yana angaka no , jimani bo osini ngando jisusu jingɔɔnɔkɔ no , na ôsɔni .
41011025	Okangɔni a mojɔ mobo’nga yana adi no na moto mojɔ , mokinani ,
41011026	bo Sangwa’nu yona odi oho Diko akine jihe jinu pongono .
41011027	Bamea koko a Yelusalema . Yana adaka Yesu akadale a tei etempelo , basuku banganga , na basɔni , na basuku bangando , badoa ai yo .
41011028	Babala na nde bo , Kpaci ewɛ a bokɔ ngando ji ehuli jɔ ? Opi wɛ kpaci nda ho okɔe ngando ji ?
41011029	Yesu abasɔmbeja bo , Mbi napalaka bohɔjɔ no koko lihɔjɔ . Okasɔmbejani , mbi nadi botɔndɔ no yona opani kpaci yena ekɔkɔ na mbi ngando ji .
41011030	Batisimo eYoane ehuli jɔ , oho Diko , isa ai bato ?
41011031	Ibo balɛ , na babalana bo , Bokabala bo edonga oho Diko , yo adi bohɔjɔ so bo , Oko boa oimojimeani mojɔ moye ?
41011032	Na bokabala bo ehula ai bato ? — babangaka bato mojɔ bo bato basusu bangando bajimaka bo Yoane adaka motɔndɔi osoti .
41011033	A mojɔ momina , basɔmbeja Yesu bo , Botajebakadea . Na Yesu abala na bu bo , Mbi pongono , nitajebeja no a mojɔ mokpaci yena ekɔkɔ na mbi ngando ji .
41012001	Yesu abanga bobatɔndɔ koko mindɛ bo , Okina moto ana gbie evine . Aehika na mongba . Alonga mombɔndɔ a mojɔ moeboka . Apika ndako . Akina gbie a mɔmɔ mabasali , na akɛ mɔngɔ mobohali .
41012002	Yana akpeta mbuma , yo aloma mokɔmɛli ai basali bo asɛ libondo limbuma jigbie .
41012003	Ibo ko bapea mokɔmɛli , bamotua , na bamoyaneja boa ngasa .
41012004	Abalomea koko okina mokɔmɛli otongo . Babeneja mokɔmɛli omina a molo , na bamosamboja .
41012005	Aloma koko okina otongo , na bamowa oko bowa . Aloma koko batongo banɛnɛ . Batua bakina babu , na bawa batongo .
41012006	Iyo adika na omɔci pɛ , oko mwana’nde mɛnɛ ongɛnjɔ . Suka mɛnɛ , abamolomea yo . Abala bo , Badi bosuma mwana’mbi .
41012007	Basali ko babalana bo , Sangoli yona ! Kɔni bomowoe , nongo bosangoe so bɛnɛ .
41012008	Bamopea , bamowa , na bamodumba a sokolu egbie .
41012009	Iyo moswa ogbie âkɔ bo ? Adi bodoa , âwa basali bamina , na âpa gbie ai batongo .
41012010	Ino olangakinini mojɔ mu a Misɔnɔ ? Litai lidumbi bayoi Lidi edɛye litai limogbukusu .
41012011	Njambe akɔi mojɔ mu , Na modi mojɔ mobokamoa a miso masu .
41012012	Bakenga bomopea ; badaka ko na bɔ a mojɔ mobato . Basipoa bo Yesu abala mondɛ momina oko na bu . Oko boa bamokina na bayana .
41012013	Bamolomea bakina BaPalusi na baElode , bo bamogegeanejae na bibaeli binde .
41012014	Ibo badoa , na babala na nde bo , Mokoja , iso bojebaka bo wɛ odi moto osoti . Otabangaka nongo moto , mojɔ bo ekumu ebato edi eka engasa a miso tnawɛ , na okojaka njea eNjambe na soti mɛnɛ . Ebɔngi bo bopute Kaisala tako isa ebɔngiti ?
41012015	Bobwani bopa isa botapa ? Yesu ko anɛ poloso ebu , na abasɔmbeja bo , Odingeakani mbi mojɔ moye ? Panini ekina flanka bo naenje .
41012016	Badoa na Banka , na yo abahɔjɔ bo , Elimo ye na mosɔnɔ mu monda ? Ibo basɔmbeja bo , Oko moKaisala .
41012017	Na Yesu abala na bu bo , Kabani ai Kaisala libondo liKaisala , na libondo liNjambe oko ai Njambe . Oko boa abakamoja bou mɛnɛ .
41012018	Bakina Basadoki badoa ai yo pongono . Ibo bajimaka bo bongɔ a bogwa boditi .
41012019	Bamobɔjɔ bo , Mokoja , Mose asɔnea so mobeko bo momi akagwa , na akakina mwali ngasa , pɛpɛ bana , mwananango adi bosɔ mwali bo abote na nde bana ai mwangwa’nde .
41012020	Oko boa bananange jibato badaka sambo . Yona mosuku asɔ mwali , na agwa pɛ bobota nongo mwana .
41012021	Yona mbakeli onde asɔ mwali onde , na yo agwa pongono , pɛ ko bobota nongo mwana ; yona obasato koko boa .
41012022	Ibo basusu sambo bamosɔ boa , na bagwa , pɛ ko bokina mwana . Suka mɛnɛ , mwali agwa pongono .
41012023	Oko boa , bagwake baka’ngɔ , yo adi boda mwali onda ? Mojɔ bo adaka mwali obu basusu sambo .
41012024	Yesu abasɔmbeja bo , Ino otacingeakani Misɔnɔ na ngulu eNjambe . A mojɔ momina , odini na libunga .
41012025	Mojɔ bo , bato bakangɔ a bogwa , batasɔ nongo bali , na batahanga bali ta meki ; badi boda o babwɛnji baDiko .
41012026	A mojɔ mobo’ngɔ bobagwake , olangakinini mojɔ molipumba a mokanda moMose ? Njambe abala na nde bo , Mbi nadi Njambe oAbalayama , Njambe oIsaka , Njambe oYakobo
41012027	Iyo aditi Njambe obagwake ; adi oko Njambe obaya badi mɔ . Ino odini na libunga linɛnɛ .
41012028	Okina obasɔni ahokea mijɔ mibalanaka bo . Yana anɛ yo bo Yesu alonga na masɔmbeja mande , abatama na nde , na amohɔjɔ bo , Mobeko mua monɔi mibeko misusu mitongo modi bo ?
41012029	Yesu amosɔmbeja bo , Mobeko moboso modi oko mu ; Hokea Yisalaele ! Kumu , Njambe osu , Kumu adi oko yo omɔci pɛ .
41012030	na Toma pala Kumu Njambe owɛ na molema mowɛ mosusu , na mwembo mowɛ mosusu , na bolɛ bowɛ bosusu , na ngulu ewɛ esusu .
41012031	Mobeko momibae modi oko mu ; Toma pala motuteano mowɛ o asapalaka wɛ mɛnɛ . Mobeko mua monɔi mibeko mimina moditi .
41012032	Mosɔni abala na nde bo , Bopele mɛnɛ Mokoja . Olongi soti yana abali wɛ bo , Iyo adi oko omɔci , na pɛpɛ okina otongo odi , oko Iyo pɛ .
41012033	Epaeli emolema mosusu , na bolɛ bosusu , na ngulu esusu , enɔi bipeeli na masiko masusu .
41012034	Yana anɛ Yesu bo asɔmbeja na bowɛi , abala na nde bo , Wɛ oditi na Bokumu boNjambe bohali . Pɛpɛ nongo moto otongo ko okenga bomohɔjɔ mahɔjɔ a mojɔ mobɔ .
41012035	Adaka Yesu akakojae a tempelo , abala bo , Basɔni babalaka bo Masiya adi Mwana oDawidi mojɔ moye ?
41012036	Mwembo Mosɛnɔke mobaleja Dawidi yo mɛnɛ , yana abala yo bo , Kumu abali na Kumu ombi bo , Da a ebɔ embi ebami , Oko a ehole êdumba mbi soki jiwɛ A cina jibibota biwɛ .
41012037	Isa Dawidi yo Inɛnɛ amobeaka Kumu , adi boda mwana’nde na ye ?
41012038	Bato baemumu enɛnɛ bamohokea na sepi . Yana akojaka yo , Yesu abala bo , Toma dingani a mojɔ mobasɔni . Ibo bapalaka bolwa bisenja biyai-biyai a bongɛ bisika na bisika . Bapalaka bo bato bababɛjɛe njɛbɛ a jando ;
41012039	Bapalaka bidie biboso a sinagoge , na bisika bia binɔi na bopele a malɔonje .
41012040	Bayakaka ndako jibali-babogwa , na bakoseaka mojɔ oko na bingeeli biyai-biyai . Ibo bâsamba na bopipo mɛnɛ .
41012041	Yesu adaka a edie a dɔngɔ diesei ebipeeli , na anjaka bato baya basaka likonja a esei ebipeeli . Bakina bato balikonja basa bipeeli binɛnɛnɛ .
41012042	Okina mwali-obogwa ko adoa , moto obokwali . Iyo asa bikenge bilikonja bibojio bibae bia bibwani na likota limɔci pɛ .
41012043	Yesu abea bacingami bande , abala na bu bo , Mbi natɔndɔkɔ no na soti bo epeeli epi mwali-obogwa yona obokwali , enɔi bipeeli bibu basusu baya basi bipeeli a esei .
41012044	Mojɔ bo , ibo basi oko libondo likɛkɛlɛkɛ pɛ lilikonja libu linɛnɛ . Iyo ko , nongo adi yo na taka , asi likonja linde kanga lisusu mɛnɛ , oko likonja lisusu lia lidaka na nde a mojɔ moboyaka .
41013001	Yana amanaka Yesu a tempelo , mocingami onde omɔci abala na nde bo , Mokoja , anja matai ma , na eyoeli endako ye enɛnɛnɛ !
41013002	Yesu amosɔmbeja bo , Onɛkɛ eyoeli endako ye enɛnɛnɛ ? Pɛpɛ nongo litai limɔci ya lidi bodika a diko dilitai litongo . Mâdumbama kanga masusu mɛnɛ .
41013003	Adaka yo a Mono-moOlive mua moyɛyɛkɛ tempelo , Pɛtɛlo , na Yakobo , na Yoane , na Andalea , bamohɔjɔ yana adaka yo buki bo ,
41013004	Mojɔ momina modi bokwa a ehole eni ? Embete ôda bo , a bojebeja so bo ngando ji jisusu jidi hulelu ?
41013005	Yesu abanga bobatɔndɔ bo , Toma nganjamani bo moto atalaboja no .
41013006	Mojɔ bo bato banɛnɛ badi bodoa a kombe embi ; bâbala bo , Mbi nadi Masiya ; na bâlaboja bato banɛnɛ .
41013007	Ino oka’kani bato bakabale a mojɔ mobila na bijoki bibila , t’odaeni oko na mokakwano ; mojɔ lɔo ngando ji jisusu jibwani bodoa ; suka ko te yena .
41013008	Likota lî’na na likota . Bokumu bô’na na bokumu . Majonga mangondo mâda a bisika na bisika , na manjale pongono . Ngando jimina ko jîda oko bobanga bojɔɔlɔ .
41013009	Toma nganjamani a mojɔ monu bɛnɛ . Badi bopeja no a mɔmɔ mabajuji . Badi botua no a sinagoge . Odini bo’ma a boso bobasuku babato , na a boso bobakumu a mojɔ mombi , bo otateni tati ai bo .
41013010	Endele ko , Mwako Mopele môpeta tɔndɔmɔ a makota masusu .
41013011	Bakapea no , na bakakɛ na nu a bisambi , t’odaeni oko na mokakwano a mojɔ mobikenge bibobala . Balani oko bikenge bia bipama ai no a ehole emina . Mojɔ bo Mwembo Mosɛnɔke modi bobala , te no bɛnɛ .
41013012	Moto adi bokaba mwangwa’nde bo agwɛ . Sange’moto adi bokaba mwana’nde . Bana bâlona baboti babu , na bâbaweja .
41013013	Bato basusu bâlona no a mojɔ mokombe embi . Moto ko yona ôda mombi-limake oko a suka mɛnɛ , yo âhela .
41013014	Okanɛni eka yena emaneene na bosambolu epikami a esika yena ebɔngiti na eka emina , ( kina yona olangaka acingee ) baya bâda a Yuda a ehole emina badi bocia oko a meno .
41013015	Moto akada a diko dindako , abwaniti botita a bokwea a ndako bo atombe leka .
41013016	Moto yona odi a gbie abwaniti bohula a botomba kasaka ende .
41013017	Bali ko baya badi na memi , na baya banungeaka , bôda na monɔngɔ a masu mamina .
41013018	Ingakani bo ngando jimina jitada a ehole epio .
41013019	Mojɔ bo , molɔbɔ momasu mamina maipaka da , nongo a bobanga bongondo eyoa Njambe , oko a busa bu ; na motaya da boa .
41013020	Eipeta da bo Njambe akueja masu mamina , ka pɛpɛ nongo moto odi bohela . Iyo ko amakueja a mojɔ mobahɛngɛmɛkɛ bahɔi yo .
41013021	Moto akabala na nu a ehole emina bo , Anja ! Masiya adi jɔno ! isa , Anja ! Adi bobo ! Yojimeni oko .
41013022	Mojɔ bo , BaMasiya babokosea na batɔndɔi babokosea badi bodoa . Bâkɔ bimbete na mindumba . Akɔki bo hɔnɔ , ka balabojae bahɛngɛmɛkɛ mɛnɛ .
41013023	Toma dingani . Mbi nâjebejai no ngando ji jisusu , oko jipetakini doa .
41013024	Molɔbɔ momina mokasia a masu mamina , modika busa môhinda oko bohinda . Songe âtaneja koko monjolo .
41013025	Njɔtɔ badiko bâkwa nase , na ngulu jidiko jidongosana .
41013026	A ehole emina , bânɛ Mwana ’ Moto akadoe a tei ebiyembi , na kpaci na ekumu enɛnɛ .
41013027	A ehole emina , yo âloma babwɛnji bande a bobolea bahɔmɔke bande bamɔngɔ masusu manɛi , oko a suka engondo , na a suka ebusa .
41013028	Ikoani mojɔ na mondɛ momole . Bitape bikambɛ , na bisanga biyene bikatɔ , ojebakani bo yanga esi .
41013029	Oko boa koko , omaka nɛni ngando ji jisusu , osa ko ojebeni bo yo adi hulelu mɛnɛ , oko a monɔkɔ mondako .
41013030	Mhi natɔndɔkɔ no na soti bo mijɔ mi misusu midi bongama oko elulu ye esiakini .
41013031	Nongo Diko na nase jikadimoa , bibaeli bimbi bitakputoa .
41013032	A mojɔ mobusa bomina ko , na ehole emina , pɛpɛ nongo moto ojebalta , te nongo babwɛnji-baDiko , isa Mwana ; ojebaka oko Sango pɛ .
41013033	Toma nganjamani ; toma sɛnjɛlɛni , na ingakani ; mojɔ bo otajebakani yana âdoa ehole emina .
41013034	Mojɔ momina modi o moto yona okɛkɛ mokina mɔngɔ . Akinaka ndako ende a mɔmɔ mabakɔmɛli bande , moto na moto na elomu ende , na akinaka monɔkɔ na sinjili bo abanee ngando bopele .
41013035	Sɛnjɛlɛni boa , mojɔ bo otajebakani ehole ehulaka moswa ’ ndako , isa a ehole emɔkɔ , isa na bulu tei , isa a mojukakeli , isa ehole eehuma .
41013036	Sɛnjɛlɛni , asaka hula bundumo na âtana no ohwɛlini .
41013037	Mbi nabalaka na bato basusu oko ekenge ebali mbi na nu bo , Sɛnjɛlɛni .
41014001	Edika oko masu mabae pɛ a Kola-eBonɔ , na a ehole eboyaka milɛmbɛ mia mipeliti lipetu . A mojɔ momina , basuku banganga na basɔni badumba ndungu a bopea Yesu na poloso bo bamowoe .
41014002	Mojɔ bo babala bo , Te a ehole ekola , bo bato basaka da na ejoki .
41014003	Yesu adaka a ndako eSimona , moto omaba , a ngando kombe Betania . Yana adaka yo a mesa , okina mwali akwea . Iyo adoa na molangi moalabasata mua modaka na malasi botɔ , malasi mayumu mɛnɛ . Abuka molangi , na asopa malasi a molo moYesu .
41014004	Bakina bato bakɛnjɔ . Babala bo , Malasi ma manami boa mojɔ moye ?
41014005	Mabwanaki oko a bongɛjɛ na pata mikama misato na dea , bo bato babokwali basɛ likonja limina . Na balemoa na mwali oko bolemoa .
41014006	Yesu ko abala bo , Kinani adae . Omonɔngejakani mojɔ moye ? Akɔi mojɔ mopele mɛnɛ ai mbi .
41014007	Odini na bato babokwali a tei enu masu masusu , na obwanini bobaltɔ monganji yana apalaka no . Mbi ko naditi na nu na bosusu .
41014008	Iyo akɔi mua mobwani na nde a bokɔ ; asuoi mokuku mombi a mojɔ moesɛmɔ .
41014009	Mbi natɔndɔkɔ no na soti bo mojɔ mokɔi mwali yo môtɔndɔmɔ a bisika bisusu bitɔndɔkɔ bato Mwako Mopele , kanga a ngondo esusu mɛnɛ , bo bato bamolɛe .
41014010	Okina obu Domi-na-babae , kombe ende Yuda Iskalio , akɛ ai basuku banganga bo amokabe ai bo .
41014011	Ibo baka mojɔ momina na sepi enɛnɛ , na bajima bo bamopɛ likonja . Oko boa yo aduka ehole yena ebwana bo amokabe ai bo .
41014012	Yana amea busa boboso boMilɛmbɛ mia mipeliti lipetu , oko yana awaka bo mwana-bata a mojɔ moKola eBonɔ , bacingami bande babala na nde bo , Opalaka bo bokɛe jɔ a bosɛlingoa Kola-eBonɔ a mojɔ mowɛ bo oyake ?
41014013	Iyo aloma bacingami bande babae na monɔkɔ bo , Kɛni oho a ngando , na ôsonganani na moto yona oto-mbaka teni emadiba ; mosusani .
41014014	Akakwea a ekina ndako , balani na moswa ’ ndako emina bo , Mokoja altɔjɔkɔ bo , Ekenge endako edi jɔ , bo nayake Kola-eBonɔ na bacingami bambi ?
41014015	Iyo adi boneja no ekenge enɛnɛ a mboba ediko yena edi na leka lua lobwani , na edi engɛbɛnɛke . Sɛlingoani Kola-eBonɔ a mojɔ mosu oko ena .
41014016	Baci-ngami bakɛ a ngando , na batana o ama yo bala na bu , na basɛlingoa Kola-eBonɔ .
41014017	Yana adipa busa , Yesu adoa na bacingami domi-na-babae .
41014018	Adaka bo a mesa a boyaka , Yesu abala bo , Mbi natɔndɔkɔ no na soti bo okina onu baya bayakaka na mbi adi bokaba mbi .
41014019	Ibo babanga boka monɔngɔ a mojɔ momina , na bamohɔjɔ omɔci-omɔci bo , Edi mbi ?
41014020	Iyo abala na bu bo , Oko okina onu Domi-na-babae , okina yona odubeaka molɛmbɛ na mbi a saani emɔci .
41014021	Mwana ’ Moto adi bokɛ oko a njea esɔnɔmɔ a Misɔnɔ a mojɔ monde . Monɔngɔ ko ai moto yona odi bokaba Mwana ’ Moto ! Akɔki ya da pɛ nongo bobotama , ka enɔi na bopele .
41014022	Yana ayakaka bo , Yesu atomba molɛmbɛ , ajongoa , abuka molɛmbɛ , na abapa . Abala bo , Asɔni ; imu modi mokuku mombi .
41014023	Atomba kɔpɔ pongono , ajongoa , abapa , na bamwaka ’ bo basusu .
41014024	Iyo abala na bu bo , Iye edi makia mambi mamokongo , maya masopei a mojɔ mobato banɛnɛ .
41014025	Mbi natɔndɔkɔ no na soti bo nitaya mwaka Inadiba mavine , oko a busa bomwabí mbi mayene a Bokumu boNjambe .
41014026	Asieja bo yembo bo’mba , bakɛ a Mono moOlive .
41014027	Yesu abala na bu bo , Ino basusu ôsakani libaku ; mojɔ bo mosɔnɔmɔ bo , Nâboma mobanei , na bata bânangana .
41014028	Nakangɔ ko a bogwa , nadi bokɛ boso bonu a Galile .
41014029	Pɛtɛlo abala na nde bo , Nongo ’ bo basusu bakasaka libaku , mbi nitasaka nongo libaku .
41014030	Yesu abala na nde bo , Mbi natɔndɔkɔ wɛ na soti bo odi bongana mbi ngana jisato na bulu bu , oko kɔkɔ abelekoakini belekoa jibae .
41014031	Pɛtɛlo ko abala na bopipo mɛnɛ bo , Nongo nakagwa na wɛ , nitangana wɛ ! Ibo basusu babala koko boa .
41014032	Bamea a ekina esika yena edaka na kombe Gɛtɛsemane . Yesu abala na bacingami bande bo , Ehole edi mbi a bo’nga , ino dikani yaya .
41014033	Abea Pɛtɛlo na Yakobo na Yoane ; akɛ na bu , na abanga boda na moltakwano monɛnɛ na monɔngɔ .
41014034	Abala na bu bo , Molema mombi modi na wa enɛnɛ , oko yogo mɛnɛ . Dikani yaya na seani .
41014035	Akɛ boso mweka , asadumba nase , na anga bo ehole emina emobambe isa njea edi .
41014036	Abala bo , Aba , Sesa , wɛ obwani bokɔ ngando jisusu . Dongeja kɔpɔ ye ai mbi . Pɛ ko mojɔ . Te mojɔ mopalaka mbi , oko mua mopalaka wɛ .
41014037	Yana ahula yo , anɛ bo bacingami bahwɛkɛ hiɔ . Abala na Pɛtɛlo bo , Ohwɛi hiɔ ? Otahɔnɔkɔ boda mosu heure emɔci ?
41014038	Dani Inisu , na ingakani bo osaka kweani a bopamba . Mwembo modi na mokano soti , mokuku ko modi na bwɛmbu .
41014039	Asɔmbɔ koko , na anga o ama yo nga boso .
41014040	Ahula yo , abatana bahwɛli koko , mojɔ bo bangbɔngɔkɔ na hiɔ , na baijeba mojɔ mobomosɔmbeja .
41014041	Ahula koko , ndɔndɔ ejisato , na abatana koko bahwɛli . Abala na bu bo , Odini oko na hiɔ ? ohemakani ? Kinani boa . Ehole emei . Anjani , Mwana ’ Moto akabami a mɔmɔ mabato babe .
41014042	Angɔni so bokɛe ! Anjani , yona okabi mbi adi hulelu .
41014043	Yuda , okina ohu Domi-na-babae , amea bokpa yana abalaka Yesu . Bato banɛnɛ badaka bacingi na nde , baya badaka na babɛnɛ na pɛngu . Basuku banganga , na basɔni , na basuku bangando , baloma bato bamina .
41014044	Mokabi oYesu ama pa bato bamina embete lɔo , Mbi nakahia okina obu , edi oko moto omina ; mopeani bopele , na kɛni na nde .
41014045	Yana amea yo , akɛ bojo ai Yesu bokpa . Abala na nde bo , Labi ! na amohia .
41014046	Oko boa bato bamina babakea Inɔtnɔ ai Yesu , na bamopea .
41014047	Okina obu ko yona odaka ena ahwa abɛnɛ onde , akwɛlɛ mosuku onganga , na amolena litɔi .
41014048	Yesu abala na bu bo , Ino odoini na babɛnɛ na pɛngu a bopea mbi . Mbi nadi mobengo ?
41014049	Adaka mbi na nu busa na busa a bokoja a tempelo , oipeani mbi . Mojɔ mu ko modi boa a bongameja Misɔnɔ .
41014050	Bacingami basusu basi ko bamokini ; na bacia oko bocia .
41014051	Okina mwenga ko amosusa . Iyo amadinga esenja eyai epu a mokuku monde , pɛpɛ bisenja bitongo .
41014052	Bamopea ; iyo ko akina esenja eyai epu a mɔmɔ mabu , na apinoa a mɔmɔ mabu oko mbundu .
41014053	Bakɛ na Yesu ai mosuku onganga . Basuku banganga basusu , na basuku bangando , na basɔni , batitana oko ena .
41014054	Pɛtɛlo amosusa bohali mweka , na akwea a lopango lomosuku onganga . Ada na mobondo a dɔngɔ dibapolisi , na akaka mosa .
41014055	Basuku banganga , na likita lisusu libasuku , baduka mokina mojɔ mua mobwana bodumba Yesu bo agwɛ , pɛ ko boboloja mojɔ .
41014056	Banɛnɛ babala ngando jibokosea a mojɔ monde ; bibaeli bibu ko bikɛsɛnɛ .
41014057	Bakina batongo , batati babokosea , bangɔ na babala bo ,
41014058	Iso bomoka yana abala yo bo , Mbi nadi bobuka tempelo ye , yena eyoama na mɔmɔ mabato , na nâyoa etongo , te nongo na mɔmɔ ko .
41014059	Bikenge bibu bikɛsɛnɛ koko a mojɔ momina .
41014060	Mosuku onganga angɔ a ndanda ebu , na ahɔjɔ Yesu bo , Wɛ pɛ bosɔmbeja nongo ekenge ? Gina emijɔ mibalaka bato ba a mojɔ mowɛ edi bo ?
41014061	Yesu ko ahogoga oko bogo , pɛ bosɔmbeja . Mosuku onganga amohɔjɔ koko bo , Wɛ odi Masiya , Mwana oYona oBojongoa ?
41014062	Yesu amosɔmbeja bo , Mbi nadi yo . Ino ônɛni Mwana ’ Moto akadae a ebɔ ebami endangasa eNjambe , na akadoe na biyembi biDiko .
41014063	Mosuku onganga ala kasaka ende . Abala bo , Bôduka koko batati mojɔ moye ?
41014064	Ino o’kini bikenge binde bibosambolu . Odini bolena mojɔ o bo ? Ibo basusu bamodumba , na bajima bo abwana bosɔ mokindo mobogwa .
41014065	Bakina babanga bomotwea masɔi . Bahuoa boso bonde na litambala . Bamo’la ndumo , na babala na nde bo , Pa eseko . Bapolisi bamo’la bipapata pongono .
41014066	Adaka Pɛtɛlo sokolu a lopango , okina moseka , mokɔmɛli omosuku onganga , adoa .
41014067	Yana anɛ yo Pɛtɛlo a mosa , amonja ngbe , na abala na nde bo , Wɛ odaki koko na Yesu oNasaleta .
41014068	Iyo ko angana oko bongana . Abala bo , Nitajebaka , nitacingeaka nongo mojɔ mobalaka wɛ . Asi ko amani a lopango , na kɔkɔ abelekoa a ehole emina .
41014069	Moseka omina amonja koko , na abala na bato baya badaka ena bo , Moto yoyo adi okina obu .
41014070	Iyo ko angana koko . Ngɔngɔ mweka , baya badaka ena babala na Pɛtɛlo bo , Wɛ odi moto obu soti mɛnɛ , mojɔ bo odi moto oGalile .
41014071	Pɛtɛlo abanga bosinga , na abɛlɛ bɛli bo , Mbi nitajebaka nongo moto obalaka no .
41014072	A ehole emina , kɔkɔ abelekoa koko . Pɛtɛlo asi ko alɛi ekenge ema bala Yesu na nde bo , Wɛ ôngana mbi ngana jisato oko kɔkɔ abelekoakini belekoa jibae . Alɛ yo mojɔ momina , ayea bio .
41015001	Yana ahoa busa , basuku banganga babolea likita libasuku , na basɔni , na bajuji basusu , bo bakokelejae mojɔ . Bakanda Yesu mbɔci , bakɛ na nde , na bamomeja a boso boPilato .
41015002	Pilato amohɔjɔ bo , Wɛ odi kumu oBaYuda ? Yesu amosɔmbeja bo , O abali wɛ .
41015003	Basuku banganga bameja mijɔ minde mitongo , na Pilato amohɔjɔ koko bo ,
41015004	Otasɔmbeja nongo ekenge ? Oki mijɔ mi minɛnɛ mimejai bo a mojɔ mowɛ .
41015005	Yesu ko aimosɔmbeja nongo ekenge , na Pilato akamoa a mojɔ momina .
41015006	Pilato adaka na ekɔmɛli ebocingoa moto oblɔkɔ omɔci a ehole ekola emina , oko moto ojimaka bato .
41015007	Okina moto adaka a blɔkɔ , kombe ende Balaba . Iyo adaka acingi na bakina batongo baya bawa bato a ehole edane .
41015008	Oko boa , bato balikita babatama , na babanga bo’nga Pilato bo akɔe o amaka yo kɔ ai bo bihole bisusu .
41015009	Pilato abasɔmbeja bo , Opalakani bo nacingoe kumu oBaYuda ai no ?
41015010	Gina bo Pilato asipoa bo basuku banganga bapea Yesu oko a mojɔ molikaka .
41015011	Basuku banganga ko balɛjɛ bato balikita na bopipo bo ba’nge Pilato a bocingoa oko Balaba .
41015012	Pilato abahɔjɔ koko bo , Mbi nakɔ bo na moto obeaka no kumu oBaYuda ?
41015013	Ibo babekoa bo , Mobakea a mole-mobokea !
41015014	Pilato abahɔjɔ koko bo , Gina eye ? Bobe bokɔi yo nda ? Ibo ko babekoa na bopipo bo , Mobakea a mole-mobokea !
41015015	Pilato apala bo agɔmbejae tnilema mibato balikita . Oko boa , acingoa Balaba ai bo . Atueja Yesu ko , na amopa a mɔmɔ mabu bo bamobakee a mole-mobokea .
41015016	Basoda bagbula Yesu a tei elopango londako egouverneur , na babea basoda batongo bapɔlɔtɔ .
41015017	Bamolwaja bisenja bikpetu ; badinga likongo linjubɛ , na balibakea a molo monde .
41015018	Babanga bomobɛjɛ bo , Mbalea ! Kumu oBaYuda !
41015019	Bamoboma a molo na mongendu , bamotuea masoi , na batita na magbunda bo bamo-sakoe .
41015020	Asieja bo bomota mota boa bamohwa bisenja bikpetu , bamolwaja bisenja binde mɛnɛ , na bakɛ na nde bo bamobakee a mole-mobokea .
41015021	Simona oKulene , sange eAlesandele na Lupu , adaka a njea elihule a esika , na akanɔe a ehole emina . Oko boa , bamopea bo asonge mole-mobokea moYesu .
41015022	Bakɛ na Yesu a ekina esika yena edi na kombe Gɔlɔgɔta . ( Gina ekombe emina edi Esika eEbebele . )
41015023	Bamopa vino yena eputoana na mila a mojɔ mobomwaka . Iyo ko aipala bomwaka .
41015024	Bamobakea a mole-mobokea . Baboma jonga a mojɔ mobisenja binde , a bojeba libondo limoto na moto , na bakaba bisenja binde a tei ebu .
41015025	Babakea Yesu a mole-mobokea a ehole eneuf heures ehuma .
41015026	Bosɔnɔ bodaka bobaki a bojebeja mojɔ mobodumba bonde bo , KUMU OBAYUDA .
41015027	Bakaaleja na nde mibengo mibae pongono , okina a dɔngɔ diebɔ ebami , otongo a dɔngɔ diebɔ ebali .
41015028	Oko boa Mosɔnɔ mongama bo , Bamo’sa ta libondo libato babe .
41015029	Bato baya badaka bakanɔe bamokotoa na bosɛtɔ . Babala bo , Wɛ yona obwani bobuka tempelo na boengɔjɔ koko na masu masato ,
41015030	saheleja wɛ mɛnɛ ; tita a mole-mobokea .
41015031	Basuku banganga na basɔni bamosɛkɛ , na babalana bo , Aheleja batongo ; t’ahɔnɔke ko bo asahelejae yo mɛnɛ .
41015032	Kina Masiya kumu oYisalaele atite a mole-mobokea edɛye bo bonɛe na bojime . Baya badaka a mele-mibokea tnitongo bamololea pongono .
41015033	Modidi modoa a ngondo esusu a ehole emidi , na moyeyoa oko a trois heures .
41015034	A ehole etrois heures , Yesu abekoa bo , Eloi , Eloi , lama sabakatani ? ( Gina emina edi , Njambe ombi , Njambe ombi , obulɛi mbi mojɔ moye ? )
41015035	Aka bo ekenge emina , bakina bato baya badaka hulelu babala bo , Hokeani ; abeaka Eha !
41015036	Oko boa , okina obu apota , agbɔmeja limbusu na vino egbɔ , alihangea a mongendu , amonusa , na abala bo , Kinani nakɔe . Bodi bonja isa Eha adi bodoa a bomotiteja .
41015037	Yesu ko abekoa na bopipo , na molema monde motwea .
41015038	A ehole emina , ehuako enɛnɛ etempelo elea a tei , diko oko a nase .
41015039	Kapitɛni yona odaka ayɛli Yesu , yana anɛ yo bo agwa boa , abala bo , Moto yo adaka Mwana ’ Njambe soti mɛnɛ .
41015040	Bakina bali pongono badaka bohali mweka a bonja ; Malia oMagadala , Maha nange eYakobo ( yona ongɔngɔ ) , Yose , na Salome , badaka a tei ebu .
41015041	Bali bamina bama cingama na nde yana adaka yo a Galile , na bamokɔmɛ . Bali batongo banɛnɛ baya badoa na nde a Yelusalema badaka koko a esika emina .
41015042	Yana adipa busa , ( busa bomina bodaka busa boMosɛlingo a mojɔ moSabata ) Yosepa , moto oAlimate adoa .
41015043	Iyo adaka moto olikita libasuku , moto oesako epele mɛnɛ yona ombaka Bokumu boNjambe na tɛndɛ . Iyo akɛ ai Pilato , pɛpɛ nongo bobanga , na amonga mokuku moYesu .
41015044	Pilato akamoa bo agwa bokpa boa , na abea kapitɛni bo amohɔjɔe isa agwa soti .
41015045	Yana amojebeja kapitɛni bo Yesu adaka mogo , ajima bo Yosepa atombe mokuku monde .
41015046	Yesu amobakoa a mole mobokea , na amodinga na esenja enɛnɛ epu ema yo somba . Amo’sa ta engbungulu ema bo tɔ a litai limono , na ahilingoja litai linɛnɛ a bodipa monɔkɔ moesɛtnɔ .
41016001	Iyana asia busa boSabata , Malia oMagadala , Malia nange eYakobo , na Salome , basomba malasi bo bakɛe a bomosuoa malasi .
41016002	Bakɛ a esɛmɔ a busa boboso , oko ehuma mɛnɛ yana ahoa busa .
41016003	Bahɔjɔnɔ bo , Odi bohilingoja litai a mojɔ mosu nda , a bodipoa monɔkɔ moesɛmɔ ? Mojɔ bo litai limina lidaka linɛnɛ mɛnɛ .
41016004	Yana ko anja bo , banɛ bo litai lima hilingojama .
41016005	Akwea bo a esɛmɔ , banɛ okina mwenga yona odaka na mobondo a dɔngɔ diebɔ ebami , na alwaka kasaka eyai epu . Ibo bagasima na bɔ .
41016006	Iyo ko abala na bu bo , Yɛni bobanga ! Odukakani Yesu oNasaleta yona ogwabi a mole-mobokea . Iyo angɔi a bogwa . Aditi nongo ya . Anjani esika edaka yo asambi .
41016007	Kɛni ko ; tɔndɔni bacingami bande na Pɛtɛlo bo yo akɛkɛ boso bonu a Galile . Odini bomonɛ oko oho , o abala yo na nu .
41016008	Bali bamana a esɛmɔ , na bacia , mojɔ bo badaka na bɔ na mongongoma . Baijebeja ko nongo moto , mojɔ bo badaka oko na bɔ .
41016009	Yana amana Yesu a esɛmɔ a busa boboso , asaboloja boso mɛnɛ ai Malia oMagadala yona oma hela na nde a miembo mibe sambo .
41016010	Iyo akɛ a botɔndɔ bacingami bande yana ayeaka bo kɔndɔ .
41016011	Ibo ko , yana aka ’ bo bo Yesu adi mɔ , na bo yo amonɛ , baijima nongo .
41016012	Ngɔngɔ jimina , asaboloja ai bakina babu babae na elimo etongo , yana adalaka bo a njea eesika .
41016013	Bahula a bojebeja bacingami batongo ; ibo ko baijima nongo .
41016014	Suka mɛnɛ , asaboloja ai bacingami domi-na-omɔci yana adaka bo a mesa . Alemoa na bu cina ekitɛ ebu , na a mojɔ mobopipo bomilema mibu , mojɔ bo baijima bato baya bamonɛ yana angɔ yo a bogwa .
41016015	Abala na bu koko bo , Kɛni a ngondo esusu ; tɔndɔni bato basusu boya Mwâko Mopele .
41016016	Yona ôjima na ôbatisama a kombe embi âhela . Yona odi pɛ bojima ko âdumbama .
41016017	Baya bâjima badi bokɔ bimbete bi ; lɔâmeja miembo mibe a kombe embi . Bâbala na kɔpi jitongo .
41016018	Bâpea njɔ na tnɔmɔ , na baka’mwaka ekina eka yena ebwani bowa , batapeka nongo . Bâbakea mɔmɔ mabu ai bato babego , na badi bohela .
41016019	Oko boa , yana abala yo na bu , Kumu Yesu atombama oho Diko , na ada a ebɔ ebami eNjambe .
41016020	Ibo ko bakɛ , na batɔndɔ Mwako Mopele a bisika bisusu . Kumu abakɔmeja a elomu , na angameja Ebaeli na bimbete bia bidaka bicingi na Ebaeli .
42001001	Bato banɛnɛ batomba bosɔnɔ mikanda a mojɔ mongando jia jikwa a tei esu ,
42001002	o aka so na bato baya banɛ na miso , baya badaka a elomu eMwako Mopele oko a bobanga .
42001003	Mbi nakokelejai ngando ji jisusu na bopele mɛnɛ , oko a bobanga . Oko boa , kumu Teopilo , mbi koko najimi bo nabwani bosɔnea wɛ mokanda a mojɔ mongando jimina .
42001004	Oko boa odi bojeba bo ngando jika wɛ jidi ngando jisoti .
42001005	Okina nganga otempelo adaka a ehole eElode kumu oYuda , kombe ende Sekalaya . Adaka moto olibondo liAbia . Adaka na mwali olikota liAlona , kombe ende Elisabeta .
42001006	Ibo basusu babae badaka bato babodongo a miso maNjambe . Basumaka mibeko na ngando jiNjambe jisusu na soti mɛnɛ .
42001007	Baidaka ko na mwana , mojɔ bo Elisabeta adaka motete , na bo basusu babae bama kɔmɔ .
42001008	Sekalaya adaka a elomu ende enganga bokina busa a boso boNjambe , mojɔ bo libondo linde linganga lidaka a elomu .
42001009	Oko boa , yo ahɔmɔ bo akwee a tempelo a botumba kasa jilitindi , o akɔkɔ nganga basusu .
42001010	Bato basusu , bato banɛnɛ mɛnɛ , badaka sokolu a bonga a ehole ebotumba .
42001011	Obwɛnji oKumu asaboloja ai yo . Adaka ami a litumbu , a dɔngɔ diebɔ ebami .
42001012	Sekalaya ayegebana , na abanga bou mɛnɛ yana amonɛ yo .
42001013	Obwɛnji ko abala na nde bo , Sekalaya , yɛ bobanga ! Mojɔ bo bonga bowɛ bo’kami . Mwali owɛ Elisabeta âbotea wɛ mwana-momi , na ômobakea kombe Yoane .
42001014	Wɛ ôda na sepi na enanga , na bato banɛnɛ badi bosepa a mojɔ mobobotama bonde .
42001015	Mojɔ bo , yo âda moto monɛnɛ a boso boKumu . Iyo atamwaka nongo vino , isa ekina emwakeli ebolangoa . Âluma na Mwembo Mosɛnɔke oko a bobotama bonde .
42001016	Âhekoja bana banɛnɛ baYisalaele ai Kumu obu Njambe .
42001017	Âdala a boso boNjambe na mwembo na ngulu eElia , a bohekoja milema mibasango ai bana , na hohekoja bato balipanga a howɛi bobato babodongo , bo asɛlingoe bato babɔngɔke a mojɔ moKumu .
42001018	Sekalaya abala na obwɛnji bo , Êjeba mbi ko mojɔ mu na ye ? Mbi nadi mosuku mɛnɛ , na mwali ombi akɔmɔbi pongono .
42001019	Obwɛnji amosɔmbeja bo , Mbi nadi Gabaliele . Esika embi edi a boso boNjambe . Mbi nalomami a bobala na wɛ , bo natɔndɔe wɛ mwako mu mopele .
42001020	Wɛ ko ôda emimi , na otabala nongo kɔpi , oko a busa bôkwa ngando jimina , cina bo ojimiti bikenge bibali mbi . Ehole ekamea ko , bikenge bimina bidi bongama .
42001021	Bato bambaka Sekalaya , na badaka na bokamoa a mojɔ moehole eyai eyeyoaka yo a tei etempelo .
42001022	Yana ko amana yo , aihɔnɔ bobala na hu . Abajebeja oko na bimbete , pɛ bobala nongo kɔpi , na basipoa bo anɛ mokina mojɔ a tei etempelo .
42001023	Ama sia masu mande maelomu , ami yana oko a ngando ende .
42001024	Ngɔngɔ jimina , mwali onde Elisabeta alwa demi , na adaka a ndako songe batano .
42001025	Iyo abala bo , Kumu akɔi mbi monganji mu , yana anjaki yo mbi , bo adongejae sɔni embi a miso mabato .
42001026	Njambe aloma obwɛnji onde Gabaliele a Nasaleta , ngando eGalile , a songe obasamano ,
42001027	ai okina moseka yona oijebeana nongo na momi , kombe ende Malia . Okina momi amopanda , kombe ende Yosepa , moto ombota eDawidi .
42001028	Obwɛnji akwea a esika edaka Malia . Amobɛjɛ njɛbɛ bo , Mbalea ! wɛ yona osi monganji . Kumu adi na wɛ .
42001029	Iyo agasima a mojɔ moekenge emina , na alɛ a molema monde a boduka cina enjɛbɛ emina .
42001030	Obwɛnji ko abala na nde bo , Malia , yɛ bobanga ! mojɔ bo Njambe akɔi wɛ monganji .
42001031	Ika ! wɛ ôlwa demi ; ôbota mwana-momi , na ômobakea kombe Yesu .
42001032	Iyo âda na ekumu enɛnɛ . Bâmobakea kombe Mwana oYona oBonɔ . Kumu Njambe âmopa mongbɛlɛngɔ mobokumu bo-Tata onde Dawidi .
42001033	Iyo ada Kumu ombota eYakobo oko na bosusu mɛnɛ , na bokumu bonde botasia nongo .
42001034	Malia abala na obwɛnji bo , Mojɔ momina môda boa na ye , adi mbi pɛ bojeba nongo momi ?
42001035	Obwɛnji amosɔmbeja bo , Mwembo Mosɛnɔke môdoa ai wɛ . Ndangasa eYona oBonɔ êhua wɛ , na yona ôbotama na wɛ âbeama mosɛnɔke , Mwana oNjambe .
42001036	Anja pako ewɛ Elisabeta . Nongo akɔmɔbi yo , alwabi demi , oko mwana momi . Bamobea motete ; edɛye ko songe bande basi basamano .
42001037	Mojɔ bo Njambe abwani bokɔ ngando jisusu .
42001038	Maha abala bo , Ika , mbi nadi mobuli oKumu ; yɛ modae na mbi o ami wɛ bala . Obwɛnji amokina oko bokina boa .
42001039	Malia angɔ a masu mamina , na akɛ pelepele a ekina ngando eYuda a tei emeno .
42001040	Akwea a ndako eSekalaya , na abɛjɛ Ehsabeta njɛbɛ .
42001041	Yana aka Elisabeta njɛbɛ eMaha , mwana akumana a tei esɔpɔ ende . Elisabeta aluma na Mwembo Mosɛnɔke
42001042	na abekoa na bopipo bo , Bojongoa bowɛ bonɔi bua bobali basusu ; bojongoa ai yona ôbotama na wɛ !
42001043	Ekɔi mbi ndeni bo nange ’ Kumu ombi adoe ai mbi ?
42001044	Ika ! Aki mbi doi linjɛbɛ ewɛ , mwana akumani na sepi a sɔpɔ a ehole emina .
42001045	Wɛ odi na bojongoa soti , wɛ yona ojima bo mijɔ mibala Kumu na wɛ midi bongama .
42001046	Malia abala bo , Molema mombi mokumejaka Kumu ;
42001047	Na mwembo mombi mosepaka na Njambe Moheleja omhi ,
42001048	Mojɔ bo anji bokwali bombi mobuli onde . Ika ; banga na busa bu , bato babilulu bisusu bâbala bo mbi nadi na bojongoa ;
42001049	Mojɔ bo Yona onɔi na ndangasa akɔi mbi ngando jinɛnɛnɛ , Na kombe ende edi esɛnɔke .
42001050	Monganji monde modi ai baya bamosumaka a bilulu bisusu .
42001051	Iyo anejai ngulu eebɔ ende , Ananganejai baya badaka na egbo a milema .
42001052	Adongejai bakumu a ngɛndɛ jibu , Na akumejai bato bangasa .
42001053	Agolejai bato banja na leka lopele , Na ayaneja bato balikonja boangasa .
42001054	Akɔmejai mokɔmɛli onde Yisalaele , Mojɔ bo aibosa monganji monde ,
42001055	O akinea Yo batata basu sako , Abalayama na bana bande oko na bosusu .
42001056	Malia ayeyoa na nde songe basato , na ahula a ngando ende mɛnɛ .
42001057	Ehole emea bo Elisabeta abote , na abota mwana-momi .
42001058	Mituteano minde , na bato badenga dinde , baka bo Kumu amokɔ monganji monɛnɛ , na basepa na nde .
42001059	Bakɛ a bolena mwana ganda a busa bobomwambe , na bapala bo bamobakee kombe esangwa ’ nde Sekalaya .
42001060	Ngwa ’ nde ko ajɔ na bu bo , Te boa ; kombe ende edi oko Yoane .
42001061	Ibo babala na nde bo , Pɛpɛ nongo moto odenga diwɛ odi na kombe emina .
42001062	Na bakɔ bimbete ai sangwa ’ nde bo bajebe kombe epalaka yo a mojɔ momwana .
42001063	Iyo abea litai libosɔnɔ , na asɔnɔ bo , Kombe ende edi Yoane ; na bo basusu bakamoa .
42001064	Yemi ende eloloa , na kɔpi ehula a monɔkɔ monde a ehole emina , na abanga bobala na bosakoa Njambe .
42001065	Mituteano mibu misusu midaka na bɔ mɛnɛ , na mijɔ mimina minangana a ngondo esusu emeno miYuda .
42001066	Bato basusu baya baka mijɔ mimina bamilɛ a milema mibu , na babala bo , Iyo mwana âda boni ? Mojɔ bo ebɔ eKumu edaka na nde .
42001067	Sangwa’nde Sekalaya aluma na Mwembo Mosɛnɔke , na abala o motɔndɔi bo ,
42001068	Bojongoa ai Kumu , Njambe oYisalaele , Mojɔ bo adoi ai bato bande na abasikoi .
42001069	Iyo abolojai Mohelejai monɛnɛ a mojɔ mosu A tei edenga dimokɔmɛli onde Dawidi ,
42001070	O ama yo bala ehele na minɔkɔ mibatɔndɔi bande basɛnɔke ,
42001071	A boheleja so a soki jisu Na a mɔmɔ mabato baya balonaka so ;
42001072	Akɔi monganji modikeja yo ai basangwa’su , Na alɛi mokongo monde mosɛnɔke ,
42001073	Na bɛli ebɛlɛ yo ai tata osu Abalayama
42001074	Bo , bokahela a mɔmɔ masoki jisu ,
42001075	Bodi bomokɔmɛ masu ma’su masusu
42001076	Wɛ mwana , ôbeama motɔndɔi oNjambe oBonɔ , Mojɔ bo ôdala boso boKumu a bosɛlingoa njea jinde ,
42001077	Bo ojebejae bato bande mojɔ moboheleja , Oko na boyɛ bojibe jibu ,
42001078	A mojɔ mowa enɛnɛ eNjambe osu Yona ohojai so husa ,
42001079	Bo ahojae baya badi a modidi na a esie ebogwa , Na a bodaleja mako masu a njea ebowi .
42001080	Mwana akandoa , apinga a mwembo , na ayeyoa a esika oko a busa boboloa yo ai Yisalaele .
42002001	Kaisala Auguseto abakea mobeko bo basɔne kombe jibato bamakota masusu a mikanda .
42002002	Ibu boda bosɔnɔ boboso mɛnɛ , na Kuilinu adaka kumu oSilia a ehole emina .
42002003	Bato basusu bakɛ , moto na moto a ngando ende mɛnɛ , bo basɔne kombe jibu .
42002004	Yosepa pongono adonga a ngando kombe Nasaleta a likota liGalile , na akɛ Bɛtɛlɛmɛ , ngando eDawidi , a likota liYuda ,
42002005	bo basɔne kombe ende , na kombe eMalia , mwali oma yo panda , yona odaka na demi ; mojɔ bo Yosepa adaka moto ombota na denga diDawidi .
42002006	Ehole eMalia ebobota emea yana adaka bo oho .
42002007	Abota mwana’nde oboso , mwana-momi . Amodinga na bisenja , na amosambea a yulu edia dibingbende , cina bo ndako epasaje eidaka na pokiso a mojɔ mobu .
42002008	Bakina banjeli babata balikota limina badaka a esika a bobanea mela mabu mabata na bulu .
42002009	Obwɛnji oKumu adoa ai bo ; ekumu eKumu ehoja esika edaka bo , na baluluma na bɔ .
42002010	Obwɛnji ko abala na bu bo , Yɛni bobanga ! Mojɔ bo mbi nadoi na mwako mopele ai no , mua môda mojɔ mosepi enɛnɛ ai bato basusu .
42002011	Moheleja abotami ai no busa bu a ngando eDawidi , Kumu Masiya .
42002012	Ômombeteani na mojɔ mu ; ônɛni mwana mokɛkɛlɛkɛ adingi na bisenja bimwana , na asambi a yulu edia dibingbɛndɛ .
42002013	Babwɛnji baDiko bamana bombelele a ehole emina , mandundu mɛnɛ , na badaka bacingi na obwɛnji yona otongo ; basakoa Njambe bo ,
42002014	Ekumu ai Njambe oho Diko ; Bowi a ngondo a tei ebato bapalaka Yo .
42002015	Ama sɔmbɔ babwɛnji oho Diko , banjeli ba’mi bala oko bo , Yɛni so bokɛe a Bɛtɛlɛmɛ , bokanje mojɔ mobali Kumu na sn .
42002016	Bakɛ mbango , na batana Malia na Yosepa , na mwana asambi a yulu .
42002017	Yana amonɛ bo , batɔndɔ bwɛnji bosɔ bo a mojɔ momwana .
42002018	Bato basusu baya baka mojɔ mobala banjeli , bakamoa oko bokamoa .
42002019	Malia ko abomba ngando ji jisusu na ajilɛ a tei emolema monde .
42002020	Banjeli badonga ena , bakakumejae na bakasakoe Njambe a mojɔ mongando jisusu jika bo na jinɛ bo , o ama bo ka boso .
42002021	A busa bobolena ganda , oko a busa bobomwambe , bamobakea kombe Yesu , kombe epa obwɛnji oko nango alwakini demi .
42002022	Yana asia masu mabu maekia mabekeaka mobeko moMose , bakɛ na nde a Yelusalema bo bamopejae ai Kumu ,
42002023	( Mojɔ bo mosɔnɔmɔ a Mibeko miKumu bo , Bana basusu basɔmi bâhɛngɛmɛ ai Kumu , )
42002024	na a bopeja bidoa babae isa bana basungu babae , epeeli ebekeama a Mibeko miKumu .
42002025	Okina momi adaka a Yelusalema , kombe ende Simeona ; yo adaka moto obodongo , moto olisuma ai Njambe . Ambaka bogɔmbeja boYisalaele na tɛndɛ , na Mwembo Mosɛnɔke modaka ai yo .
42002026	Mwembo Mosɛnɔke moma mojebeja bo atagwa , oko adi yo pɛ bopeta nɛ Masiya oKumu .
42002027	Mwembo momolindea bo akwee a tempelo , na yana akwea baboti na mwana Yesu
42002028	bo bakɔe ai yo mua mobekeaka Mibeko , yo amosɔ a mɔmɔ mande , asakoa Njambe bo ,
42002029	Kumu , kina mobuli owɛ ayane na bowi edɛye o akina wɛ sako ;
42002030	Mojɔ bo miso mambi mani boheleja bowɛ ,
42002031	Bua bosɛlingoi wɛ a mojɔ mobato basusu ,
42002032	Bohu a bohoja makota , Na ekumu a mojɔ moYisalaele bato bawɛ .
42002033	Sango na nango bakamoa a bikenge bibala yo a mojɔ monde .
42002034	Simeona abapamboa , na abala na Maha nange ’ mwana bo , Mwana yoyo ahɛngɛmɛ a bodumba na a bongɔjɔ bato banɛnɛ baYisalaele ; ahɛngɛmɛ bo adae embete ; bato ko bâmolona , mojɔ bo âmeja bilɛli bibato banɛnɛ a bohu .
42002035	Na molema mowɛ mɛnɛ môbena na abɛnɛ .
42002036	Okina mwali adaka koko ena , kombe ende Ana . Iyo adaka motɔndɔi ; adaka mwana oPanwɛlɛ , moto olikota liAsele , na adaka mobange . Boso mɛnɛ , ama yo kandoa , adaka na muma’nde bianga sambo .
42002037	Adika yo mwali-obogwa , adaka na bianga domi-bomwambe na binɛi . Iyo aikina nongo tempelo ; asakoaka Njambe na ma’nga na bikia na bulu na moi .
42002038	Iyo adoa pongono a ehole emina ; asakoa Njambe , na abala na bato basusu baya bambaka bosikoa bo-Yelusalema a mojɔ moYesu .
42002039	Ama bo sieja ngando jisusu jibekeaka Mibeko miKumu , Yosepa na Malia ba’mi yana oko a Nasaleta , ngando ebu bɛnɛ , a likota liGalile .
42002040	Mwana akandoa na apinga ; adaka na bowɛi bonɛnɛ , na monganji moNjambe modaka na nde .
42002041	Baboti bande bakɛkɛ a Yelusalema yanga na yanga a mojɔ moKola-eBonɔ .
42002042	Oko boa , yana adaka Yesu na bianga domi-na-bibae , bakɛ koko a Kola , o akɔkɔ bo bihole bisusu .
42002043	Adaka bo a njea elihule ngɔngɔ jiKola , yɛngɛ Yesu adika oko a Yelusalema , baboti bande ko pɛ bojeba .
42002044	Badingaka bo acingi na bu engbanga , na badala busa bosusu boa . Bamoduka a tei ebina’bu na mela mabu
42002045	pɛ ko bomotana ; oko boa basɔmbɔ nduki ende a Yelusalema .
42002046	Yana anɔ masu masato , bamoboloja a tei etempelo . Adaka na mobondo a ndanda ebakoja ; abahokeaka na abahɔjɔkɔ mahɔjɔ .
42002047	Bato basusu baya bamoka , bakamoa a mojɔ mobowɛi na masɔmbeja mande .
42002048	Yana amotana bo , bakamoa bou mɛnɛ ; na ngwa’nde abala na nde bo , Mwana’mbi , okɔi na su boa mojɔ moye ? Iso na sangwao bodukaki wɛ na mokakwano monɛnɛ .
42002049	Iyo abala na bu bo , Odukakini mbi mojɔ moye ? Ojebitini bo mbi nabwani boda a ndako eSangwa’mbi ?
42002050	Ibo ko baicingea mojɔ mobala yo na bu .
42002051	Iyo ayana na bu a Nasaleta , na adaka na lisuma ai bo . Ngwa’nde ko abanea ngando ji jisusu a molema monde .
42002052	Yesu akandoa , na ahɛ na bowɛi na monganji a miso maNjambe na a miso mabato .
42003001	Ebaeli eNjambe edoa ai Yoane , mwana oSekalaya a esika , yana adaka Kaisala Tibelia kumu biango domi-na-bitano . Pontio Pilato adaka gouverneur oYuda a ehole emina ; Elode adaka kumu oGalile ; mwangwa’nde Pilipo adaka kumu oItulia na Tulakomte ;
42003002	Lusania adaka kumu oAhilene ; Ana na Kayapa badaka basuku banganga .
42003003	Yoane akɛ adale a bisika bisusu a dɔngɔ diYoladene , a botɔndɔ mwako mobatisimo cina ebobekoja bomilema , bo bato basɛ boyɛ bojibe .
42003004	Mojɔ momina mosɔnɔmɔ boa a mokanda momotɔndɔi Yisaya bo , Kɔpi emoto yona obekoaka a lisobe bo , Sɛlingoani mokɛngɛ moKumu ; Tangbojani njea jinde .
42003005	Mibukubɔngɔ misusu miluma ; Meno minɛnɛnɛ na mikɛkɛlɛkɛ mîda yeyi ; Makulu masusu mâtangboa ; Njea jia jidi na bibubɔndɔ jitambuma ,
42003006	Bato basusu bânɛ boheleja boNjambe .
42003007	Bato bakɛ ai Yoane banɛnɛ mɛnɛ bo ababatise . Iyo ko abala na bu bo , Ino bana banjɔ ! Olehi no nda bo ocieni likundu lia likɛkɛ adoe ?
42003008	Anejani bikɔmɛli a bongameja dosa linu . Yɛni bobala bo , Abalayama adi tata osu . Mbi natɔndɔkɔ no bo Njambe abwani botomba matai ma bo angɔjɔe bana ai Abalayama .
42003009	Epondo esambi edɛye a cina jimele . Mole mobotiti mbuma jipele môkwɛlɛmɛ , na môdumbama a mosa .
42003010	Bimumu bibato bamohɔjɔ bo , Êkɔ so ndeni ?
42003011	Iyo abasɔmbeja bo , Isa moto adi na simisi jibae abwani bopa emɔci ai moto yona odi ngasa . Yona odi na mia abwani bokɔ koko boa .
42003012	Baputeja batako badoa ai yo pongono bo ababatise . Ibo bamohɔjɔ bo , Mokoja , êkɔ so ndeni ?
42003013	Iyo abasɔmbeja bo , T’onɔjɔeni oko bobuno botako yena ebwani .
42003014	Basoda bamohɔjɔ koko bo , Iso ko bôkɔ boni ? Iyo abasɔmbeja bo , T’odaeni oko na sanga ai bato bo bapute no likonja . T’odumbeni oko moto na bokosea . Jimani oko bo likonja lisɔkɔ no libwani .
42003015	Bato badaka na njingo a mojɔ moYoane . Ibo basusu badaka na bolɛ a milema mibu isa yo adi Masiya .
42003016	Yoane ko abasɔmbeja , abala na bu basusu bo , Mbi nabatisaka no oko a madiba . Okina otongo ko akɛkɛ adoe yona onɔi mbi na ngulu . Mbi nitabɔngɔ bo nacingoe licinga lisapata jinde . Iyo adi bobatisa no a Mwembo Mosɛnɔke na a mosa .
42003017	Adi na ehɛihɛi a ebɔ ende a bosɛnoja moboku monde kanga bopɛɛ mɛnɛ . Abolea ndongo a edejai ende ; âtumba ko poso oko a mosa mua mobwaniti bodimea .
42003018	Yoane atɔndɔ bato Mwako Mopele boa , na abaleha na hileho binɛnɛ .
42003019	Kumu Elode ko abakea mojɔ mu mobe a ngando jisusu jibe jima yo kɔ , — asa Yoane a blɔkɔ .
42003020	Mojɔ bo Yoane alemoa na Elode a mojɔ moElodia , mwali omwananango , na ngando jisusu jibe jima yo kɔ .
42003021	Yana abatisama bato basusu , Yesu abatisama pongono . Yana angaka yo , Diko didipoama oko bodipoama ,
42003022	na Mwembo Mosɛnɔke motita ai yo o ekɔmɛli esungu . Kɔpi emana koko oho Diko bo , Wɛ odi Mwana’mbi ongɛnjɔ . Nadi na sepi enɛnɛ a mojɔ mowɛ .
42003023	Yana abanga Yesu elomu ende , adaka na bianga domi-isato na dea . Bato bamonjaka o mwana oYosepa ,
42003024	mwana oEli , mwana oMatata , mwana oLewi , mwana oMeleki , mwana oYanai , mwana oYosepa ,
42003025	mwana oMatatia , mwana oAmosa , mwana oNauma , mwana ’ Eseli , mwana oNaga ,
42003026	mwana oMata , mwana oMatatia , mwana oSimi , mwana ’ Yoseke , mwana ’ Yoda ,
42003027	mwana ’ Yoana , mwana oLesa , mwana oSelubabela , mwana oSalatiele , mwana oNeli ,
42003028	mwana oMɛliki , mwana ’ Adi , mwana oKosama , mwana ’ Elamadama , mwana ’ Ele , mwana ’ Yesu ,
42003029	mwana ’ Eliasele , mwana ’ Yolima , mwana oMatata , mwana oLewi ,
42003030	mwana oSimeona , mwana ’ Yuda , mwana ’ Yosepa , mwana ’ Yonama , mwana ’ Eliakima ,
42003031	mwana oMelea , mwana oMena , mwana oMatata , mwana oNatana , mwana oDawidi ,
42003032	mwana ’ Yisai , mwana ’ Obede , mwana oBoasa , mwana oSalamona , mwana oNasona ,
42003033	mwana ’ Aminadaba , mwana ’ Aluni , mwana ’ Eselona , mwana oPalɛsɛ , mwana ’ Yuda ,
42003034	mwana ’ Yakobo , mwana ’ Isaka , mwana ’ Abalayama , mwana oTela , mwana oNakola ,
42003035	mwana oSeluga , mwana oLeu mwana oPalega , mwana ’ Ɛbɛlɛ , mwana oSela ,
42003036	mwana oKainana , mwana ’ Alapasada , mwana oSema , mwana oNoa , mwana oLameka ,
42003037	mwana oMatusala , mwana ’ Enoka , mwana ’ Yaleda , mwana oMalalele , mwana oKainana ,
42003038	mwana ’ Enosa , mwana oSete , mwana ’ Adama , mwana oNjambe .
42004001	Yesu aluma na Mwembo Mosɛnɔke na ahula Yoladene . Mwembo momolindea a lisobe , na Satana amomeka oho masu domi-inɛi .
42004002	Aiyaka nongo eka a masu mamina , na aka nja a suka eehole emina .
42004003	Satana abala na nde bo , Isa wɛ odi Mwana oNjambe , bala na litaidi bo libongoe molɛmbɛ .
42004004	Yesu amosɔmbeja bo , Mosɔnɔmɔ bo , Moto t’ahelake na molɛmbɛ pɛ .
42004005	Satana akɛ na nde diko , amoneja makumu masusu mangondo a ehole emɔci .
42004006	Abala na nde bo , Mbi nadi bopa wɛ kpaci emina esusu , na ekumu emakumu ma masusu ; mojɔ bo madi oko ai mbi bo napɛ moto ojimaka mbi .
42004007	Oko boa , okatita na magbunda a boso bombi , mojɔ mosusu môda oko ai wɛ .
42004008	Yesu amosɔmbeja bo , Mosɔnɔmɔ bo , Toma sakoa Kumu Njambe owɛ ; toma kɔmɛ oko yo pɛ .
42004009	Satana akɛ na nde a Yelusalema , amobakea diko dimonjongele motempelo , na abala na nde bo , Isa wɛ odi Mwana oNjambe , sadumba oho nase .
42004010	Mojɔ bo , mosɔnɔmɔ bo , Âpa babwɛnji bande mobeko bo babanee wɛ .
42004011	Mosɔnɔmɔ koko bo , Bâbanda wɛ na mɔmɔ mabu , Bo ebota ewɛ esaka lakimea a litai .
42004012	Yesu amosɔmbeja bo , Ebaeli edi bo , T’odingee oko Kumu , Njambe owɛ .
42004013	Yana amaja yo bomeka bosusu , Satana amokina bo ambe ekina ehole etongo .
42004014	Yesu adoa koko a Galile na ngulu eMwembo , na esakoli ende enangana a makota ma masusu .
42004015	Akojaka bato a sinagoge jibu , na bato basusu bamokumejaka .
42004016	Amea a Nasaleta , oko a ngando ema yo kandoa , na akwea a sinagoge a busa boSabata , mojɔ bo ekɔmɛli ende edaka boa . Angɔ bo alange mokanda ,
42004017	na bamopa mokanda momotɔndɔi Yisaya . Adipoa yo mokanda , anɛ esika yena edi na mosɔnɔ bo ,
42004018	Mwembo moKumu modi ai mbi , Gina bo ahɛngɛ mbi a botɔndɔ bato babokwali Mwako Mopele ; Alomini bo najebejae masungu mojɔ mobocingoa , Bo natɔndɔe bato baya bagwa miso mojɔ mosengo emiso ; Alomini bo nabuke minyɔlɔ mibato baya bagboki ,
42004019	Na a botɔndɔ mojɔ moyanga emonganji moKumu .
42004020	Adipa mokanda , amosɔmbeja ai mokoja , na akada . Ibo basusu baya badaka a sinagoge bamonja ngbe .
42004021	Iyo abanga bobatɔndɔ bo , Mosɔnɔ moki no mongami busa bu .
42004022	Ibo basusu bamosakoa , na bakamoa a mojɔ mobikenge bimonganji bibala yo . Babala bo , Iyo , te mwana ’ Yosepa ?
42004023	Yesu abala na bu bo , Nadingaka bo odini bobala na mbi oko mondɛ mu , bo , Monganga , sesengoa wɛ mɛnɛ . Kɔ jɔno a likota liwɛ mɛnɛ , ngando jikaka so bo okɔi oho Kapalanauma .
42004024	Abala na bu koko bo , Soti mɛnɛ , te basɔke nongo motɔndɔi a ngando ende mɛnɛ .
42004025	Mbi natɔndɔkɔ no na soti bo , bali-babogwa badaka banɛnɛ a Yisalaele a masu maEha , yana adipama Diko bianga bisato na songe basamano , a ehole edaka linjale linɛnɛ a ngondo esusu .
42004026	Elia ko ailomama ai okma obu . Alomama oko ai okina mwali-obogwa oSalepeta pɛ , a likota liSidona .
42004027	Bato bamaba badaka koko banɛnɛ a Yisalaele a masu mamotɔndɔi Ehse . Pɛpɛ nongo omɔci obu ohela ko ; yona ohela , oko Namana pɛ , moto oSilia .
42004028	Yana aka ho bikenge bimina , bato basusu baya badaka a sinagoge bakɛnjɔ oko bokɛnjɔ .
42004029	Bangɔ , bamobengana a ngando , na bakɛ na nde a diko dimono bo bamodumbe nase , mojɔ bo ngando ebu edaka a mono momina .
42004030	Iyo ko anɔ a tei ebu , na ayana .
42004031	Yesu akɛ a ekina ngando eGalile , kombe Kapalanauma . Yana akojaka yo bato a busa boSabata ,
42004032	bakamoa a mojɔ mobokoja bonde , cina bo ebaeli ende edaka na kpaci .
42004033	Okina momi adaka a sinagoge yona odaka na mwembo mobe , na yo abekoa bo ,
42004034	Wɛ , Yesu oNasaleta , mojɔ modukaka wɛ na su nda ? Odoi jɔno a bowa so ? Mbi najebaka wɛ . Odi Yona Mosɛnɔke oNjambe .
42004035	Yesu alemoa na nde , na abala bo , Wɛ , da bogo ; imana ai moto omina ! Mwembo mobe modumba moto omina gbu a ndanda ebato , na momana ai yo pɛ bomobeneja nongo .
42004036	Bato basusu babanga , bɔ mɛnɛ , na babalana bo , Gina eekenge emina edi bo ? Iyo abekeaka miembo mibe na kpaci na ndangasa bo mimane , na mimanakadea .
42004037	Na esako ende enangana a ngando jisusu jilikota limina .
42004038	Amana Yesu a sinagoge , akɛ a ndako eSimona . Bokio boSimona adaka asambi na mɔlɔ , na ba’nga Yesu a mojɔ monde .
42004039	Iyo ama a dɔngɔ dinde , alemoa na yogo , na esia oko bosia . Na mwali angɔ bokpa na abakɔmɛ .
42004040	Basusu baya badaka na bato babego tungu na tungu , badoa na bu ai Yesu a ehole edipaka busa . Iyo abakea mɔmɔ mande ai bo , moto na moto , na abaheleja basusu .
42004041	Miembo mibe pongono mimana ai bato banɛnɛ na migboma bo , Wɛ odi Mwana oNjambe . Iyoko alemoa na miembo ; aijima bo mibale , cina bo mijebaka bo adi Masiya .
42004042	Yana ahoa busa , amana na akɛ a ekina esika a lisobe . Bato banɛnɛ ko babanga bomoduka , na bamea oko ai yo . Bapala bo bamo-dipe njea bo atabakina .
42004043	Iyo ko abala na bu bo , Ebɔngi bo natɔndɔe Mwako Mopele moBokumu boNjambe a ngando jitongo pongono . Mbi nalomami oko a mojɔ momina .
42004044	Oko boa akɛ atɔndɔe Miako Mipele a sinagoge jiGalile .
42005001	Yana adaka Yesu a mbongu elibale liGenesaleta , bato banɛnɛ bamohika a boka mwako moNjambe .
42005002	Iyo anɛ mato mabae masɛmi a mbongu ; badukeli ko baidaka a mato , mojɔ bo basosaka biyoma bibu .
42005003	Atamba a bwato bomɔci , oko bwato boSimona , na amonga bo asɛngojae bwato bosine . Ada na mobondo a bwato , na akoja bato boa .
42005004	Asieja yo mwako botɔndɔ , abala na Simona bo , Sɛngoja bwato oho a boliko , na dumba bikoto binu a mojɔ moboduka swi .
42005005	Simona amosɔmbeja bo , Moswa’mbi , so bodukaki na bulu bosusu oko na edukea pɛ ; pɛ mojɔ , mbi nadi bodumba bikoto a mojɔ moekenge ewɛ .
42005006	Akɔ bo boa , bawa swi kanga banɛnɛ mɛnɛ . Bikoto bibu bibanga botweana
42005007	na babea bina’bu baya badaka a bwato botongo , bo badoe a bokɔmeja . Adoa bo , balumeja mato mabae botɔ na mapaka dinda .
42005008	Simona Pɛtɛlo , yana anɛ yo mojɔ momina , akwa nase a boso boYesu ; abala bo , Kumu , pɛ bobatama na mbi , mojɔ bo nadi moto mobe .
42005009	Iyo adaka na bɔ mɛnɛ a mojɔ moeweeli ebu eswi , na bo basusu baya badaka na nde ,
42005010	na Yakobo na Yoane pongono , bana baSebede baya badaka na Simonaa elomu . Yesu abala na Simona bo , Yɛ bobanga ; banga na busa bu , ôda modukeli obato .
42005011	Ama bo sɛmeja mato mabu , ba’mi kina oko leka losusu na bacingama na nde .
42005012	Adaka Yesu a ekina ngando , okina moto yona odaka na maba botɔ adoa ai yo , asadumba nase , boso bonde oko a kpɔtɔ , na amongɔɔnɔ bo , Kumu , wɛ okapala , obwani boheleja mbi .
42005013	Yesu aninoja ebɔ , amobɛnjɛ , abala na nde bo , Najimi ; hela oko bohela ; na maba mande masia oko bosia .
42005014	Yesu amoleha na bopipo bo atatɔndɔ nongo moto . Abala bo , Kɛ asanejae ai nganga ; pa epeeli ebekea Mose a mojɔ mobohela bowɛ , bo bato bajebe .
42005015	Gala ende ehɛ oko bohɛ , na ekɛ hohali . Bato hadoa banɛnɛ mɛnɛ a bomoka , na bo abahelejae a bego bibu .
42005016	Iyo ko adonga ena , na akɛ a lisobe yo buki pɛ a mojɔ mobo’nga .
42005017	Yana akojaka Yesu bokina busa , BaPalusi na nganga baMibeko badaka ena . Ibo bama donga a ngando jisusu jiGalile na Yuda na Yelusalema . Ngulu eKumu edaka na nde a mojɔ mobosengoa .
42005018	A ehole emina , bakina bami badoa na moto omokɔbɛlɛ . Bamotombaka a litɔkɔ , na bakenga bokwea na nde a tei , bo bamosambee a boso boYesu .
42005019	Bainɛ ko nongo pokiso a bokwea a tei , a mojɔ moembamba ebato . Oko boa , bawea diko dindako na bamosoloja a esambe ende a njea eetondo , a ndanda ebato na a boso boYesu .
42005020	Yana anɛ Yesu ejimeli ebu , abala bo , Momi , jibe jiwɛ jikinami .
42005021	Basɔni na BaPalusi ko babanga bobomana kitɛ ; babala bo , Iyo moto ndani yona obalaka mijɔ mibosambolu ? Odi bokina jibe nda , te Njambe pɛ ?
42005022	Yesu acingea bilɛli bibu , na abasɔmbeja bo , Odini na bilɛli bimina a milema minu mojɔ moye ?
42005023	Mojɔ monɔi na bopipo nda ? — bobala bo , Jibe jiwɛ jikinami , isa bobala bo , Angɔ , dala ?
42005024	Ino ko odini bojeba bo Mwana ’ Moto adi na kpaci ya nase a bokina jibe ; — oko boa abala na moto omokɔbɛlɛ bo , Mbi natɔndɔkɔ wɛ ; angɔ , tomba litɔkɔ liwɛ , kɛ a ndako ewɛ .
42005025	Iyo angɔ bokpa a boso bobu , atomba litɔkɔ linde , na akɛ a ndako ende oko na bosakoa ai Njambe .
42005026	Bato basusu bakamoa bou mɛnɛ . Bakumeja Njambe , na badaka koko na bɔ a milema . Babala bo , Iso boni mijɔ mibokamoa busa bu .
42005027	Amana Yesu ngɔngɔ , atana okina moputeja otako , kombe ende Lewi , yona odaka a bilo etako . Yesu abala na nde bo , Gingama na mbi .
42005028	Iyo akina leka losusu , angɔ , na acingama na Yesu .
42005029	Lewi asɛlingoa libonje linɛnɛ a ndako ende . Bato banɛnɛ badaka na bu a mesa , baputeja batako , na bato batongo pongono .
42005030	BaPalusi na basɔni ko babala na bacingami baYesu oko na manungunungu bo , Ino oyakakani na omwakakani na baputeja batako na bato babe mojɔ moye ?
42005031	Yesu abasɔmbeja bo , Babwani na monganga oko baya bapekaka , te baya badi banjilake .
42005032	Mbi nadoiti a bobea bato babodongo bo bahekojae milema ; nadoi a bobea oko bato babe .
42005033	Ibo babala na nde bo , Bacingami baYoane bakiaka mia bihole binɛnɛ , na bakɛkɛ a bonga . Bacingami baBaPalusi badi koko na ekɔmɛli emina . Bacingami bawɛ ko te bakiake mojɔ moye ?
42005034	Yesu abasɔmbeja bo , Momi obolongana akada na bina’nde a lihango , odingakani bo badi bokia mia ?
42005035	Momi obolongana ko adi bobɔtɔ na bu a masu mangɔngɔ , na badi bokia mia a masu mamina .
42005036	Abatɔndɔ mondɛ mu pongono . Moto t’alake eyale ekasaka eyene bo abambe na kasaka eyou . Akakɔ boa , adi bobeja kasaka eyene ; na ebolo eyene , na kasaka eyou bisangiti .
42005037	Moto t’ahangojake vino eyene ta bikutu bibiobo biyou . Akakɔ boa , vino eyene edi bobatoja bikutu bibiobo , na êsopea ; bikutu bibiobo binama pongono .
42005038	Vino eyene ebwani oko na bikutu bibiobo biyene .
42005039	Isa moto amwaki vino eyou , atapala vino eyene . Adi bobala bo , Yena eyou enɔi na bopele .
42006001	Bokina busa boSabata , Yesu alena njea egbie jilɔsɔ . Bacingami bande batwa jikina ngbɛlɛnga jilɔsɔ , baji’bɔ na mɔmɔ , na bayaka .
42006002	Bakina BaPalusi babala na bu bo , Ino okɔkɔni boa mojɔ moye ? Osopakani mobeko moSabata .
42006003	Yesu abasɔmbeja bo , Ino olangakinini mojɔ mokɔ Dawidi yana akaka yo nja , yo mɛnɛ na bato baya badaka na nde ?
42006004	Iyo akwea a ndako eNjambe , atomba milɛmbɛ mimokako mia mihɛngɛmɛ oko ai nganga pɛ . Ayaka milɛmbɛ mimina , na amikaba na bato baya badaka na nde .
42006005	Yesu abala na bu bo , Mwana ’ Moto adi Kumu oSabata .
42006006	Yesu akwea a smagoge , na akoja bato bokina busa boSabata . Momi omɔci adaka ena , yona odaka na ebɔ endɔke .
42006007	Basɔni na BaPalusi bamonja na bopipo , a bonɛ isa adi bosengoa a busa boSabata , bo bamodumbe na mojɔ momina .
42006008	Yesu ko ajeba bilɛli bibu , na abala na moto yona odaka na ebɔ endɔke bo , Angɔ ; ima ya a ndanda . Iyo angɔ na ama mema .
42006009	Yesu abala na bato bamina bo , Mbi nahɔjɔkɔ no mojɔ ; Njea eMibeko edi bo ? Bobwani bokɔ bopele isa bobe , bobwani boheleja isa bowa , a busa boSabata ?
42006010	Abanja basusu a dɔngɔ na dɔngɔ , na abala na moto omina bo , Ninoja ebɔ ewɛ . Iyo akɔ boa , na ebɔ ende eninoa oko boninoa .
42006011	Bato bamina ko bakɛnjɔ kɛnjɔ enɛnɛ , na babalana a boduka njea a bodumba Yesu .
42006012	Yesu akɛ bokina busa a mono a mojɔ mobo’nga , na ayeyoa na bulu bosusu oka a bonga Njambe .
42006013	Yana ahoa busa , abolea bacingami bande . Ahɔ domi-na-babae a tei ebu , na ababakea kombe babwɛnji .
42006014	Simona ( amobakea koko kombe Pɛtɛlo ) , mwangwa ’ nde Andalea , Yakobo na Yoane ,
42006015	Pilipo na Balatelemi , Matayo na Toma , Yakobo mwana oAlapayo , na Simona yona odaka na kombe Selote ;
42006016	Yuda mwana oYakobo , na Yuda Iskalio yona omokaba .
42006017	Yesu atita na bu a mono , na ama a molaba . Bacingami bande banɛnɛ badaka na nde . Bato banɛnɛ batongo batitana ai yo bo bamoke , na bo bahele a bego bibu , bato bangando jisusu jiYuda na Yelusalema , na bato baTula na Sidona a dɔngɔ dimadiba-mamukwa .
42006018	Bato baya badingoaka a mojɔ momiembo mibe bahela pongono .
42006019	Bato basusu baemumu bakenga bomobɛnjɛ na momɔ , mojɔ bo ekina ngulu emanaka ai yo na ebaheleja basusu .
42006020	Yesu anja bacingami bande , na abala bo , Bojongoa ai no bato babokwali , mojɔ bo Bokumu boNjambe bodi ai no .
42006021	Bojongoa ai no baya badi na nja edɛye , mojɔ bo ôgolani . Bojongoa ai no baya bayeaka bio edɛye , mojɔ bo ôsepani .
42006022	Bato bakalona no , bakabengana no , bakanɔngeja no , na baka-Pɔmbeja kombe enu a mojɔ moMwana ’ Moto , — bojongoa ai no .
42006023	Sepani a busa bomina ; pimboani na enanga ; ndese enu êda enɛnɛ oho Diko , mojɔ bo basangwa ’ bu bakɔ koko boa na batɔndɔi .
42006024	Bodingoa ko ai no konji ; ino osini ndese enu .
42006025	Bodingoa ai no baya badi na ligola edɛye ; ino ôyeani bio na mbisoli .
42006026	Bocingoa ai no yana asakoaka bato basusu no , mojɔ bo basangwa ’ bu bakɔ koko boa na batɔndɔi babokosea .
42006027	Mbi ko natɔndɔkɔ no baya ba’kaka mbi bo , Palakani soki jinu ; kɔkɔni bopele ai baya balonaka no .
42006028	Jongoakani baya balakejaka no ; ingakani a mojɔ mobato baya banɔngejaka no .
42006029	Moto akabimboa wɛ a mobanga momɔci , mohekoja yo mobanga motongo . Moto akakatoa kasaka ewɛ , t’ojume oko yo simisi ewɛ pongono .
42006030	Moto na moto yona ongaka wɛ eka , mopa yo ; na moto akatomba leka lowɛ , t’obee bko leka lomina .
42006031	Kɔni ai bato batongo o apalaka no bo bakɔe ai no .
42006032	Isa odini na epaeli oko ai bato baya badi na epaeli ai no , obwanini bosɔ ndese a mojɔ momina ? Nongo bato babe bakɔkɔ boa pongono ai baya badi na epaeli ai bo .
42006033	Okakɔni bopele oko ai bato baya bakɔkɔ bopele ai no , obwanini bosɔ ndese a mojɔ momina ? Nongo bato babe bakɔkɔ boa .
42006034	Okabekejani mbeka oko ai baya badi bosɔmbeja koko ai no , bopele bodi jɔ ? Nongo bato babe babɔjɔnɔkɔ njabo bo bajisɛ koko .
42006035	Ino ko , toma dani na epaeli ai soki jinu ; kɔkɔni bopele ; bekejani na t’odaeni oko na tɛndɛ ebosɔ koko , na ndese enu êda enɛnɛ , na ôdani bana baYona oBonɔ ; mojɔ bo yo akɔkɔ monganji ai baya badi na lima , na ai bato babe .
42006036	Ikeani bato wa o adi Sangwa’nu na wa .
42006037	T’osambejaeni oko , na ôtasambani ; t’odumbeni oko na ôtadumbamani ; kinani jibe , na bâkina jibe jinu .
42006038	Dani na likabo , na bâda na likabo ai no ; bâhangoja libondo lipele a esei ewɛ ; bâedɛhɛ na bâepukusa bo edae botɔ mɛnɛ ; mojɔ bo bâ’ngɛ libondo liwɛ oko na mwɛngi mongɛkɛ na wɛ mɛnɛ .
42006039	Abala na bu mondɛ bo , Moto yona ogwa miso abwani bopaka moto otongo yona ogwa miso bo amonejae njea ? Ibo basusu babae batakwa a libɛngɛ ?
42006040	Moto yona okoaka adi ngɔngɔ jimokoja onde ; akabɔngɔ ko na bokoa bonde , adi bobwana na mokoja onde .
42006041	Onjaka mobumbu a diso limwangwao , pɛ bonɛ epaso yena edi a diso liwɛ mɛnɛ mojɔ moye ?
42006042	Obwani bobala na mwangwao bo , Mwangwa ’ mbi , yɛ nahwɛ mobumbu mua modi a diso liwɛ , ena ko wɛ pɛ bonɛ nongo epaso yena edi a diso liwɛ mɛnɛ ? Mokosei , peta hwa epaso a diso liwɛ mɛnɛ ; oko boa odi bonɛ bohu a bohwa mobumbu a diso limwangwao .
42006043	Mole mopele te mobotake mbuma jibe , na mole mobe te mobotake mbuma jipele .
42006044	Odi bombetea mole oko na mbuma jimole momina . Te batwake mbunga a bolongo , na mamwe a likpanda .
42006045	Moto mopele adi na ekɔmɛli epele mojɔ bo amejaka ngando jipele a molema monde ; na moto mobe adi na ekɔmɛli ebe , mojɔ boamejaka ngando jibe a molema monde . Mojɔ bo monɔkɔ momejaka oko ngando jia jinɛngi a molema .
42006046	Obeakani mbi Kumu , Kumu , mojɔ moye , pɛ ko bokɔ ngando jitɔndɔkɔ mbi no ?
42006047	Mbi nadi boneja no elimo emoto yona odoaka ai mbi na okɔkɔ ngando ji’kaka yo na mbi .
42006048	Adi o moto yona opika ndako ; alonga mombɔndɔ na ndinda , na ayoa eyoeli ecina a diko dilitai . Yana apetoa pela , mopimbola molakimea ndako emina , na moibwana boebuka , mojɔ bo edaka embilimake .
42006049	Moto ko aka’ka pɛ nongo bokɔ , yo adi o moto yona opika ndako a diko dikpɔtɔ , te nongo a diko dilitai . Mopimbola molakimea ndako emina , na ekwa bokpa mɛnɛ . Ndako emina ebeha esusu , mojɔ monɛnɛ .
42007001	Yana asieja Yesu bobala mijɔ minde misusu na bato baya bamohokeaka , akɛ a Kapalanauma .
42007002	Okina kapitɛni obasoda adaka na mobuli , na amopalaka bou . Iyo apekaka , na yogo ende egbasoa .
42007003	Kapitɛni , ama yo ka mojɔ moYesu , ami loma oko bakina basuku baBaYuda ai yo na bo’nga bo adoe a boheleja mobuli onde .
42007004	Amea bo ai Yesu , bamongɔɔnɔ na bopipo , na babala bo , Obwani bokɔ mojɔ mu ai yo , mojɔ bo adi moto mobɔngɔke .
42007005	Adi na epaeli ai bato basu , na ayoa sinagoge a mojɔ mosu .
42007006	Yesu akɛ na bu ; abatama yo ko na ndako , kapitɛni amolomea monɔkɔ na bina ’ nde bo , Kumu , yɛ bosanɔngeja ; mbi nitabɔngɔ bo nasɛ wɛ a ndako embi .
42007007	Mbi nakɛiti ai wɛ mbi mɛnɛ , mojɔ bo nalɛki bo nabɔngiti . Bala oko ekenge emɔci pɛ , na mobuli ombi âhela .
42007008	Mbi mɛnɛ nasumaka baya badi boso bombi . Nadi koko na basoda ngɔngɔ jimbi . Nakabala na okina bo akɛe , adi bokɛ . Nakabala na otongo bo adoe , adi bodoa . Nakabala na mobuli ombi bo akɔe ekina elomu , adi bokɔ .
42007009	Yesu akamoa bou a mojɔ mokapitɛni yana aka yo bikenge bimna . Ahekoa , na abala na bato baya badaka bacingi na nde engbanga bo , Mbi natɔndɔkɔ no na soti bo napakiti nɛ ejimeli enɛnɛ boa , nongo a Yisalaele mɛnɛ .
42007010	Baya badoa na bwɛnji basɔmbɔ a ndako , na banɛ bo mobuli ama hela a yogo ende .
42007011	Yana ahoa busa , Yesu akɛ a ekina ngando kombe Naina . Bacingami bande bakɛ na nde , na bato batongo banɛnɛ pongono .
42007012	Yana abatama yo na toolo engando , bato bamana baya batombaka okina momi yona oma gwa . Ngwa’nde adaka mwali-obogwa na adaka namwana yona omɔci pɛ . Bato bangando banɛnɛ badaka bacingi na nde .
42007013	Kumu , yana anɛ yo mwali omina , amokea wa . Abala na nde bo , Yɛ boyea !
42007014	Abatama na ekinda , abakea ebɔ ai yo , na baya baetombaka ba’ma . Yesu abala bo , Mwamomi , mbi natɔndɔkɔ wɛ ; angɔ !
42007015	Yona mogo angɔ oko bongɔ , abanga bobala kɔpi , na Yesu amopa ai ngwa’nde .
42007016	Bato basusu bagasima , bɔ bonɛnɛ . Basakoa Njambe , na babala bo , Motɔndɔi monɛnɛ angɔi a tei esu ! Njambe adoi a bonja bato bande .
42007017	Batɔndɔ mojɔ mu a ngando jisusu jiYuda , na gala ende enangana a makota matongo a mojɔ momina .
42007018	Bacingami baYoane bamojebeja ngando ji jisusu .
42007019	Oko boa , Yoane abea bacingami bande babae , na abaloma na lihɔjɔ ai Yesu bo , Edi wɛ yona odaka na sako ebodoa , isa bombe okina otongo ?
42007020	Amea bo ai Yesu , babala na nde bo , Yoane Mobatisi alomi so ai wɛ na lihɔjɔ di ; Edi wɛ yona odaka na sako ebodoa , isa bombe okina otongo ?
42007021	A ehole emina , Yesu ahelejaka bato banɛnɛ a bego , na bipeko , na miembo mibe ; adipoaka koko miso mabato banɛnɛ baya bagwa miso .
42007022	Iyo abasɔmbeja bo , Kɛni atɔndɔe Yoane mijɔ mini no na mijɔ miki no . Baya bagwa misɔ basɔkɔ njɛnɛ ; bato bamitɛngu badalaka ; bato bamaba bahelaka ; bato babohoka badi na njoki ; bagwake basɔkɔ bomɔ ; bato babokwali bakaka Mwako Mopele .
42007023	Isa mbi naditi libaku a njea emoto , moto omina âda na sepi .
42007024	Ayana bato baloma Yoane na bwɛnji , Yesu abanga bobala na emumu ebato a mojɔ moYoane . Abala bo , Ino okɛkɛni oho a lisobe a bonja ndeni ? mongongo mokakumane na pwea ?
42007025	Ee , okɛkɛni oho a honja ndeni ? moto yona olwaka bisenja biyɛmbuyɛmbu ? Ikani , baya balwaka bisenja bibobuno na bibomwenga , na bayakaka oko leka lopele pɛ , badi oko a ndako jibakumu .
42007026	Okɛkɛni oho a bonja ndeni ? isa Motɔndɔi ? Ee , mbi natɔndɔkɔ no bo , Na yo na motɔndɔi , yo anɔi bou mɛnɛ .
42007027	Ekenge ye esɔnɔmɔ a Misɔnɔ oko a mojɔ monde bo , Anjani , mbi nalomaka obwɛnji ombi a boso bowɛ ; Iyo âsɛimgoa njea ewɛ boso bowɛ .
42007028	Mbi natɔndɔkɔ no bo pɛpɛ nongo moto yona obotama na mwali onɔi Yoane ; endele ko , yona odi moto osuka a Bokumu boDiko adi boso boude .
42007029	Bato basusu baya baka mojɔ momina , ee , na baputeja batako pongono , bakumeja Njambe , mojɔ bo bama batisama na batisimo eYoane .
42007030	BaPalusi ko , na bakoja baMibeko , balona mokano moNjambe a mojɔ mobu , na baibatisama na Yoane .
42007031	Yesu abala bo , Mbi nadi bongɛ bato baelulu ye na ye ? Bâdi o bo ?
42007032	Badi oko na ekɔmɛli ebɛngɛ baya badi a ndanda engando , na bakina babu babalanaka na batongo bo , Iso bobomi ebumba a mojɔ monu , ino ko pɛ bobua ; abomi so lingondo , no pɛ boyea .
42007033	Mojɔ bo Yoane Mobatisi adoi , pɛ boyaka molɛmbɛ , pɛ bomwaka vino , na obalakani bo adi na mwembo mobe .
42007034	Mwana ’ Moto adoi , akayake na akamwake , na obalakani bo , Anjani mogbuko na molangoi , monengi mobaputeja batako na bato babe !
42007035	Bowɛi bodi bolonga oko na bana babowɛi .
42007036	MoPalusi omɔci abea Yesu bo ayake na nde . Yesu akwea a ndako eMoPalusi omina na ada a mesa .
42007037	Okina mwali ongando emina , mwali ogala ebe , aka bo Yesu adaka a mesa a ndako eMoPalusi . Oko boa yo adoa na molangi moalabasata mua modaka na malasi botɔ .
42007038	Ama a ngɔngɔ jiYesu , oko a bibota binde . Ayeaka bio , na mbisoli jinde jitanga a diko dibibota biYesu , na abihakoa na swe jimolo monde . Ahia bibota binde na abisuoa malasi .
42007039	Iyo MoPalusi ko yona obea Yesu a boyaka , yana anɛ yo mojɔ momina , alɛ a molema monde bo , Moto yo , akɔki yo da motɔndɔi soti , ka ajebi mwali omina yona omobɛnjɛkɛ na mɔmɔ , na ajebi koko ekɔmɛli ende , mojɔ bo adi moto mobe .
42007040	Yesu ko amosɔmbeja , abala na nde bo , Simona , mbi nadi na mokina mojɔ a bobala na wɛ . Iyo ajɔ bo , Mokoja , bala ke .
42007041	Yesu abala bo , Bato babae babeka likonja ai moto , okina obu , pata mikama mitano , yona otongo pata domi-itano .
42007042	Ibo ko baidaka na likonja a bosieja nongo , na yo abakinea oko bokinea . Obu babae , odi bonɔ na epaeli ai moto omina nda ?
42007043	Simona asɔmbeja bo , Yona olɛkɛ mbi , oko yona odaka na nongo enɛnɛ na amokinea . Yesu abala na nde bo , Olongi .
42007044	Ahekoa ai mwali , na ahala na Simona bo , Onɛkɛ mwali yoyo ? Akwei mbi a ndako ewɛ , opiti mbi madiba a mojɔ mobibota bimbi . Iyo ko atangejai mbisoli jinde a bibota bimbi , na abihakoi na swe jinde .
42007045	Wɛ pɛ bohia mbi nongo ; akwei mbi ya ko , yo akiniti bibota bimbi bohia .
42007046	Wɛ osuoiti molo mombi sali . Iyo ko asuoi bibota bimbi malasi .
42007047	A mojɔ momina , mbi natɔndɔkɔ wɛ bo jibe jinde jia jidi jinɛnɛ , jikinami , mojɔ bo adi na epaeli enɛnɛ . Moto ko akasɔ boyɛ bokɛkɛ , adi oko na epaeli ekɛkɛ .
42007048	Yesu abala na mwali bo , Jibe jiwɛ jikinami .
42007049	Baya badaka na nde a mesa babanga bobalana bo , Iyo moto ndani yona okinaka jibe ?
42007050	Yesu ko abala na mwali bo , Ejimeli ewɛ ehelejai wɛ ; yana na bowi .
42008001	Ngɔngɔ mweka , Yesu akɛ mokina mɔngɔ a ngando na ngando , ngando jinɛnɛnɛ , na ngando jikɛkɛ . Atɔndɔ Mwako Mopele , na ajebeja bato mojɔ moBokumu boNjambe .
42008002	Bacingami bande domi-na-babae bamopaka , na bakina bali baya bama hela a miembo mibe na bego ; Malia oMagadala yona oma hela a miembo mibe sambo ,
42008003	Yoana mwali oKusa yona odaka mokɔmɛli oElode , na Susana , na bakina batongo koko baya bamokɔkɔ monganji na likonja libu .
42008004	Yana atitana bato banɛnɛ mɛnɛ , na adonga bato a ngando na ngando bo badoe ai yo , abala na bu mondɛ mu .
42008005	Okina moto akɛ a bomɛsɛ ngua a gbie . Yana amɛsɛkɛ yo , jikina ngua jikwa a dɔngɔ dinjea . Bato badɛhɛ ngua jimina na bibota bibu , na mbulu bajikoma .
42008006	Jikina jitongo jikwa a diko dilitai linɛnɛnɛ ; ama ju tɔ , jimi wɔsɔsɔ oko bowɔsɔsɔ cina etaka emadiba .
42008007	Jikina jitongo jikwa a tei enjani ; njani jidaka na bohohu , na jigbokeja ngua .
42008008	Jikina jitongo koko jikwa a kpɔtɔ jipele , jikandoa na jibota mokama-mokama . Asieja yo bobala mojɔ momina , abekoa bo , Isa moto adi na matoi manjoki , yɛ ahokee .
42008009	Bacingami bande bamohɔjɔ cina emondɛ momina .
42008010	Iyo abasɔmbeja bo , Mijɔ miBokumu boNjambe miboloi ai no bo omijebeni ; midi a tei emindɛ ko a mojɔ mobato batongo , bo batanɛ , nongo adi bo na njɛnɛ , na bo batacingea , nongo adi bo na njoki .
42008011	Gina emondɛ oko ye ; ngua jidi Ebaeli eNjambe .
42008012	Ijia jidi a dɔngɔ dinjea , oko baya bakaka . Satana ko adoaka na acinoaka ebaeli emina a milema mibu , bo basaka jima na basaka hela .
42008013	Ijia jidi a litai , oko baya bakaka na basɔkɔ ebaeli na sepi . Bapeliti ko njeli ; ejimeli ebu etayeyoaka ehole eyai , na bangwaka a ehole ebomeka .
42008014	Ngua jia jikwa a tei enjani jidi oko bato baya bakaka , bayanaka na bakinaka bo ebaeli egboke na mikakwano , na likonja , na ngando jingasangasa jingondo . Ibo babotaka oko mipapa pɛ .
42008015	Ijia jikwa a kpɔtɔ jipelejidi oko baya bakaka na babaneaka ebaeli a milema mipele mibowi . Ibo badi na lingbangba , na babotaka mbuma .
42008016	Moto akayoja paka , atabomba paka emina a cina eteni isa cina egbagba . Aebakeaka a mesa , bo baya bakweaka banɛe bohu .
42008017	Mojɔ bo ngando jibombamake jiboloa jisusu , na jia jikundami jîkukuoama jisusu , bo bato bajebe .
42008018	Toma nganjamani na mijɔ mikaka no . Mojɔ bo , yona opeli âsɔ koko ; yona ko odi oko ngasa , badi bomokatoa leka lodingaka yo bo apeli .
42008019	Nange eYesu na bananango badoa a ehole emina . Bainɛ ko njea a bobatama na nde a mojɔ moembamba ebato .
42008020	Bakina babala na nde bo , Ngwao na banangwao badi oho sokolu . Bapalaka bo banɛnɛe na wɛ .
42008021	Iyo asɔmbeja bo , Ngwa’mbi na banangwa ’ mbi badi oko baya bahokeaka na basumaka Ebaeli eNjambe .
42008022	Yesu atamba na bacingami bande a bwato bokina busa . Abala na bu bo , Yɛni so bolekele oho a dɔngɔ ditongo dilibale . Oko boa bakɛ .
42008023	Alekelaka bo , yo ahwɛ hiɔ . Mopomba modoa a libale ; madiba manɛnɛ makwea a bwato , na bapa njupi mɛnɛ .
42008024	Babatama na Yesu , bamosisoja , babala na nde bo , Moswa’su , moswa’su ; iso bodindi ! Iyo asisoa , asia pwea na mula monɛnɛ , na mopomba moyɛyɔ bowi mɛnɛ .
42008025	Abala na bu bo , Ejimeli enu edoni ? Ibo ko bagbɛlɛmwana na bɔ . Bakamoa bou , na babalana bo , Iyo moto ndani ? Nongo akabala na pwea na madiba , bamosumaka .
42008026	Basɛmɛ a ngunda eBaGelasa yena eyɛli Galile .
42008027	Yana aduboa yo a ngondo , asongana na okina momi ongando emna yona odaka na miembo mibe . Ama yeyoa ekoka , pɛ bolwa nongo bisenja , pɛ boda nongo a ndako , oko a bisɛmɔ pɛ .
42008028	Yana anɛ yo Yesu , agboma , na akwa a boso bonde . Abekoa bo , Yesu , Mwana oNjambe oBonɔ ! Odoi a boduka na mbi mojɔ ? Yɛ bodingojani ! mbi na-ngɔɔnɔkɔ wɛ .
42008029	Mojɔ bo Yesu atɔndɔ mwembo mobe bo momane ai moto omina . ( Mwembo momina momodumbaka mandɛli-mandɛli . Bamo’saka mikɛsɛ , na bamokandaka na minyɔlɔ . Iyo ko amitwaka oko botwa , na mwembo mobe momolabojaka a esika . )
42008030	Yesu amohɔjɔ bo , Kombe ewɛ nda ? Iyo asɔmbeja bo , Lindundu , cina bo miembo mibe minɛnɛ mima kwea a tei ende .
42008031	Miembomibe mingɔɔnɔ Yesu bo atamibengana a mombɔndɔ mua mopeliti cina .
42008032	Bwela bonɛnɛ bongulube bodaka bokayake a mono . Oko boa , miembo mibe mingɔɔnɔ Yesu bo amipɛ njea a bokwea a tei engulube , na yo ajima .
42008033	Miembo mibe mimana ai moto , na mikwea a tei engulube . Bwela bosusu bokilima mbango a mono oko a libale , na bagwa a madiba .
42008034	Yana anɛ banjeli bangulube mojɔ momina , bacia oko bocia . Batɔndɔ bato mojɔ momina a ngando na a njea jigbie .
42008035	Oko boa bato bakɛ a bokokeleja mojɔ . Amea bo ai Yesu , batana moto yona ohela a miembo mibe . Iyo adaka na mobondo a bibota biYesu . Ama lwa bisenja , adaka na yongi epele , na babanga oko bobanga .
42008036	Bato baya banɛ mojɔ babajebeja njea ema bela na moto omina a miembo mibe .
42008037	A mojɔ momina , bato basusu balikota liBaGelasa bangɔɔnɔ Yesu bo ayane , mojɔ bo badaka na bɔ bonɛnɛ mɛnɛ . Oko boa yo atamba a bwato , na ayana .
42008038	Moto yona ohela a miembo mibe amonga njea bo akɛe na nde . Yesu ko amoyaneja ; abala na nde bo ,
42008039	Sɔmbɔ a ngando ewɛ , tɔndɔ mojɔ monɛnɛ mokɔi Njambe ai wɛ . Oko boa , yo ayana , akɛ atɔndɔe bato a ngando esusu mojɔ mosusu mokɔ Yesu ai yo .
42008040	Bato banɛnɛ basɔ Yesu na sepi a lihule linde , mojɔ bo ibo basusu badaka na njingo ai yo .
42008041	Okina momi adoa , kombe ende Yailo . Iyo adaka mosuku osinagoge ; asadumba a bibota biYesu na amongɔɔnɔ bo akɛe a ndako ende .
42008042	Mojɔ bo adaka na mwamwali omɔci pɛ yona odaka na bianga domi-na-bibae na dea , na adaka asambi na yogo egbasoake mɛnɛ . Yana adalaka yo a njea , bato bamombambameja bou .
42008043	Okina mwali adaka acingi na nde engbanga yona odaka na yogo eekia bianga domi-na-bibae . Ama sieja likonja linde lisusu na nganga basengo ; ibo ko baihɔnɔ bomoheleja a yogo ende .
42008044	Mwali omina abɛnjɛ gbomba ekasaka eYesu na ebɔ ende , na ekia ende ekoka bokpa .
42008045	Yesu ko abala bo , Obɛnjɛi mbi na ebɔ nda ? Bato basusu bangana . Pɛtɛlo ko na batongo baya badaka na nde , babala na Yesu bo , Moswa’su , bato bahikaka wɛ banɛnɛ mɛnɛ , na bambambamejaka wɛ .
42008046	Yesu ko abala bo , Moto omɔci abakei ebɔ ai mbi . Najebi bo ekina ngulu emani ai mbi .
42008047	Yana anɛ mwali bo mojɔ monde moboloa , adoa na mongongoma na asadumba a boso boYesu . Atɔndɔ mojɔ mosusu a boso bobato basusu , bo ahela a yogo ende bokpa a eholeebɛnjɛ yo Yesu na ebɔ .
42008048	Yesu abala na nde bo , Mwana’mbi , ejimeli ewɛ ehelejai wɛ ; yana na bowi .
42008049	Abalaka yo boa , okina moto omosuku osinagoge adoa na abala bo , Yɛ bonɔngeja koko Mokoja ! Mwana’wɛ agwi .
42008050	Yana aka Yesu ekenge emina , abala na mosuku bo , Yɛ bobanga ! Jima oko bojima na yo âhela .
42008051	Amea Yesu a ndako , ajima bo Pɛtɛlo , na Yoane , na Yakobo , na sange’mwana na ngwa’nde , bakwee na nde a tei , pɛpɛ nongo okina otongo .
42008052	Bato basusu badaka bakayee a mojɔ mobogwa bomwamwali . Yesu abala bo , T’oyeeni oko . Iyo aditi mogo . Ahwɛi oko hiɔ pɛ .
42008053	Ibo ko bamosɛkɛ , mojɔ bo bajebaka bo agwa .
42008054	Iyo ko apea ebɔ ende , amobea bo , Mwana , angɔ !
42008055	Mwembo monde mohula , na angɔ bokpa . Na Yesu abatɔndɔ bo bamopɛ ekina eka eboyaka .
42008056	Baboti bande bakamoa na bokamoa bonɛnɛ . Yesu ko abaleha bo batatɔndɔ nongo moto mojɔ momina .
42009001	Yesu abolea bacingami bande domi-na-babae . Abapa ngulu na kpaci a bodumba miembo mibe , na a boheleja bato a bego .
42009002	Abaloma a botɔndɔ mwako moBokumu boNjambe , na a bosengoa babego .
42009003	Abala na bu bo , T’otombeni oko leka a mojɔ momɔngɔ monu ; pɛpɛ nongo pango , isa litɔngi , isa molɛmbɛ , isa likonja , na pɛ botombani kasaka jibae .
42009004	Okakweani a ekina ndako , yeyoani a ndako emina oko a ehole enu ebodonga .
42009005	Bato bamiti sɔ no bopele a ekina ngando , okadongani a ngando emina , toma hakoani dutu libibota bmu , o eleho ai bo .
42009006	Oko boa bakɛ bakatɔndɔe Mwako Mopele a ngando na ngando , na basengoa babego a bisika bisusu .
42009007	Yana aka kumu Elode mwako mongando jisusu jikɔkɔ Yesu , adaka na mokakwano . Mojɔ bo bakina babalaka bo Yoane adaka koko mɔ .
42009008	Batongo babalaka bo Elia ahula ; na batongo koko babalaka bo okina motɔndɔi oehelehele angɔ a bogwa .
42009009	Elode abala bo , Mbi natɛndɔ Yoane molo ; ngando ko jikaka mbi a mojɔ momoto omina , — iyo ndani ? Oko boa adaka na posa bo amonɛe .
42009010	Yana ahula babwɛnji , batɔndɔ Yesu ngando jima bo kɔ . Iyo ababea bo bakɛe na nde a esika ebowi a dɔngɔ dingando , kombe Betesaida .
42009011	Bato ko , aka bo mojɔ momina , bamokimana oho . Iyoaba’sɔ bopele , abala na bu a mojɔ moBokumu boNjambe , na aheleja bato baya badaka na bego .
42009012	Abenga busa bodipa , bacingami domi-na-babae badoa , babala na nde bo , Yaneja bato edɛye bo bakɛe a ngando jia jibati na su , na a ngando jibato bagbie , a mojɔ mobohwɛ , na a boduka leka loboyaka ; mojɔ bo esika ye edi so edi oko ngasa .
42009013	Iyo abala na bu bo , Bapani leka Ioboyaka no bɛnɛ . Ibo basɔmbeja bo , Iso bodi oko na milɛmbɛ mitano pɛ , na swi babae , — bomiti kɛ a bosomba mia a mojɔ mobato ba basusu .
42009014	Mojɔ bo bato badaka koto jitano na dea . Yesu abala na bacingami bande bo , Dejani bato nase mongbanga-mongbanga , bato domi-itano domi-itano .
42009015	Ibo bakɔ boa , na badeja bato basusu nase .
42009016	Yesu atomba milɛmbɛ mitano na swi babae ; akahoa miso diko , ajongoa milɛmbɛ na swi , amibuka , na amipa ai bacingami bo bamikabe na bato .
42009017	Ibo bayaka kanga basusu , ligola mɛnɛ . Bandoa koko bikenge bia bidika , sanga domi-na-jibae botɔ .
42009018	Yana adaka Yesu a bonga yo buki , bacingami badaka na nde hulelu . Iyo abahɔjɔ bo , Bato babalaka bo mbi nadi nda ?
42009019	Bamo-sɔmbeja bo , Yoane Mobatisi ; bakina batongo ko babalaka bo odi Elia , na bakina batongo koko babalaka bo okina motɔndɔi oehelehele ahuli .
42009020	Ahahɔjɔ koko ho , Ino bɛnɛ ko obalakani bo mbi nadi nda ? Pɛtɛlo amosɔmbeja bo , Masiya oNjambe .
42009021	Iyo ko abaleha na bopipo , na abalemba bo batatɔndɔ nongo moto mojɔ momina .
42009022	Abala bo , Mwana ’ Moto adi bodingoa bou mɛnɛ . Basuku , na basuku banganga , na basɔni , badi bomodumba na bâmowa , na ângɔ koko a busa bomasato .
42009023	Abala na bu basusu bo , Isa okina moto apalaka bosusa mbi , yɛ apete salona yo mɛnɛ , atombe mole-mobokea monde tu busa bo asuse mbi .
42009024	Mojɔ bo , moto na moto yona opalaka bobanea mohelo monde , âmonameja oko bonameja . Moto ko yona onamejaka mohelo monde a mojɔ mombi , âmoheleja .
42009025	Mojɔ bo , moto akakonja ngondo esusu mɛnɛ , na akanameja mohelo monde , isa akasabungeja , adi bobɔngɔ na ye ?
42009026	Isa moto a’kaka sɔni a mojɔ mombi na bibaeli bimbi , Mwana ’ Moto âmokea sɔni yana âdoa yo a ekumu ende na ekumu eSango na babwɛnji basɛnɔke .
42009027	Mbi natɔndɔkɔ no na soti bo bakina badi ya mema baya bata’nɛ bogwa oko banɛkini Bokumu boNjambe .
42009028	Bikenge bimina bisia , na yana anɔ masu bomwambe , Yesu abea Pɛtɛlo na Yoane na Yakobo , na akɛ na bu a mono a mojɔ mobo’nga .
42009029	Yana angaka yo , boso bonde bokindoa elimo etongo ; bisenja binde bipua bopɛɛ mɛnɛ , na bidaka na bolailai .
42009030	Bato bami babae , oko Mose na Elia , badoa bundumo na basola na nde .
42009031	Ibo bamana a eyembi eekumu , na babala a mojɔ mobogwa bonde bokɛkɛ yo agwɛ a Yelusalema .
42009032	Pɛtɛlo ko na bacingami batongo baya badaka na nde , bangbɔngɔkɔ na hiɔ ; endele ko , badika misu . Oko boa banɛ ekumu ende , na bami babae baya badaka na nde .
42009033	Yana abɔtɔnɔkɔ bato bamina na Yesu , Pɛtɛlo abala na nde bo , Moswa’su , modi mojɔ mopele bo so bodae ya . Kina bopike maako masato , dikina a mojɔ mowɛ , ditongo a mojɔ moMose , na ditongo koko a mojɔ moElia , — cina bo aijeba mojɔ mobobala .
42009034	Abalaka yo boa , eyembi etita na ebahua . Ibo badaka na bɔ yana akwea bo a eyembi .
42009035	Na kɔpi emana a eyembi bo , Iyo adi Mwana’mbi . Mbi namobɔ ; mohokeani .
42009036	Yana abalaka kɔpi emina , Yesu adika yo buki pɛ . Bacingami babomba mojɔ momina . Baitɔndɔ nongo moto a masu mamina mojɔ monɛ bo .
42009037	Batita a mono yana ahoa busa , na bato banɛnɛ badoa a bosongana na nde .
42009038	Okina momi adaka a tei eemumu ebato , na yo abekoa bo , Mokoja , mbi nangɔɔnɔkɔ wɛ bo onje mwana’mbi momi ; mwana’mbi omɔci oko yo .
42009039	Mokina mwembo momopeaka , na agamaka bokpa . Mwembo momodumbaka gbu , na mapuli mamanaka a monɔkɔ monde ; monaka na nde na bopipo mɛnɛ , na mokamana ai yo momokinaka na pola jinɛnɛ .
42009040	Nangɔɔnɔki bacingami bawɛ bo bamejae mwembo , bo ko pɛ bohɔnɔ .
42009041	Yesu asɔmbeja bo , Elulu epɛndɔ na libwano ! enina ôda mbi na nu ? nâhɔnɔ mijɔ minu ekoka o bo ? Doa na mwana ’ wɛ jɔno .
42009042	Yana adoaka yo , mwembo mobe momodumba na momolulumeja . Yesu ko alemoa na mwembo mobe , aheleja mwa’momi na amosɔmbeja ai sangwa’nde .
42009043	Bato basusu bakamoa a mojɔ mongulu enɛnɛ eNjambe . Adaka bo basusu na bokamoa a mojɔ mongando jisusu jikɔkɔ Yesu , yo abala na bacingami bande bo ,
42009044	Hokeani bopele bikenge bimina , mojɔ bo Mwana ’ Moto adi bokabama a mɔmɔ mabato .
42009045	Bacingami ko baicingea ekenge emina ; cina emina ebombama ai ’ bo , bo batacingea ; na baimohɔjɔ cina emina a mojɔ mobɔ .
42009046	Bacingami babanga bobomana kitɛ a mojɔ momoto yona odaka na bosuku a tei ebu .
42009047	Yana anɛ Yesu cina emojɔ mobomaka na bu kitɛ a milema mibu , atomba mwana mokɛkɛlɛkɛ , amodeja a dɔngɔ dinde ,
42009048	na abala na bu bo , Yona osɔkɔ mwana yoyo mokɛkɛlɛkɛ a kombe embi , asɔkɔ mbi mɛnɛ ; na yona osɔkɔ mbi asɔkɔ yona olomani . Mojɔ bo yona odi ngɔngɔ jinu basusu , odi ng bosuku oko yo .
42009049	Yoane amosɔmbeja bo , Moswa ’ su , iso boni okina moto akadumbe miembo mibe a kombe ewɛ , na bomolembi , mojɔ bo atacingamaka na su .
42009050	Yesu abala na nde bo , T’omolembeni oko ; mojɔ bo isa moto aditi na su soki adi a dɔngɔ disu .
42009051	Yana abatama ehole ende ebodonga a ngondo , Yesu anda ngapa bo akɛe a Yelusalema , na asueja bato boso na bwɛnji .
42009052	Ibo bakɛ , na bamea a ekina ngando eBaSamalia bo basɛlingoe esika a mojɔ monde .
42009053	Bato ko baipala bo bamo’sɛ , mojɔ bo boso bonde bonjaka oko njea eYelusalema .
42009054	Yana anɛ bacingami bande Yakobo na Yoane mojɔ momina , babala bo , Kumu , opalaka bo bobee mosa mohule Diko a botumba bato bamina ?
42009055	Iyo ko ahekoa na alemoa na bu .
42009056	Oko boa bakɛ a ekina ngando etongo .
42009057	Amaka bo dala a njea , okina momi ami bala oko na nde bo , Mbi nadi bosusa wɛ a bisika bisusu hikɛkɛ wɛ .
42009058	Yesu amosɔmbeja bo , Kpia badi na mikpo ; mbulu badiko badi na mobo ; Mwana ’ Moto ko apeliti esika a bosuka molo monde .
42009059	Abala na moto otongo bo , Gingama na mbi . Iyo ko asɔmbeja bo , Kumu , kinani napete kɛ a bopusea sangwa’mbi .
42009060	Yesu abala na nde bo , Kina bagwake bapusee bagwake babu bɛnɛ . Wɛ ko , kɛ ananganejae mwako moBokumu boNjambe .
42009061	Okina otongo koko abala na Yesu bo , Kumu , mbi nadi bosusa wɛ ; kinani ko napete kɛ a ndako embi bo naseane na bato bambi .
42009062	Yesu abala na nde bo , Moto yona obanga bolia gbie akangwa , atabɔngɔ na Bokumu boNjambe .
42010001	Ngɔngɔ jimina , Kumu ahɔ bacingami batongo domi-sambo . Abaloma boso bonde , bato babae babae , a ngando jisusu , na bisika bisusu bikanaka yo bokɛ .
42010002	Abala na bu bo , Lituna lindongo lidi linɛnɛ ; basali ko badi oko baleka pɛ . Oko boa , mgakani Kumu olituna bo alome basali a lituna linde .
42010003	Kɛni ; hokeani ko ; mbi nalomaka no o bana babata baya bahikami na swa .
42010004	T’otombeni oko litɔngi lilikonja , nongo libenga , nongo sapata ; pɛ bobɛjɛni moto a njea .
42010005	Omaka kweani a ekina ndako , peta balani bo , Bowi a ndako ye !
42010006	Moto obowi akada ena , bowi bonu bodi boyeyoa na nde ; isa aditi , bowi bonu bodi bohula ai no hɛnɛ .
42010007	Dani oko a ndako emina ; yakani na mwakani leka lopaka bato no , mojɔ bo mosali abwani bosɔ pɔsɔ ende . Pɛ bokɛni a ndako ndako .
42010008	Okameani a ekina ngando , na bakasɔ no bopele , na bakapa no boyaka , yakani oko leka lomina .
42010009	Helejani babego a ngando emina ; balani na bu bo , Bokumu boNjambe bobatami na nu .
42010010	Okameani a ekina ngando , na bato pɛ bosɔ no bopele , dalani a licilinga lingando na balani bo ,
42010011	Iso bohakoaka dutu lingando enu lia licingi na bibota bisu , o eleho ai no ; pɛ mojɔ , toma jebani bo Bokumu boNjambe bobatami .
42010012	Na mokindo mongando emina , na mokindo moSɔdɔmɔ , mbi natɔndɔkɔ no bo mokindo mongando emina monɔbi mua moSɔdɔmɔ na bopipo a busa bomina .
42010013	Ee Kolasina , monɔngɔ ai no ! Ee Betesaida , monɔngɔ ai no ! Akɔkɔ bo nɛ mindumba minɛkɛ no , ka Tula na Sidona bahekoja milema mibu eyou , balwa bipupu , na basasuoa mihulu .
42010014	A mojɔ momina , mokindo monu monɔbi mua moTula na Sidona na bopipo a busa boEsambi .
42010015	Ee Kapalanauma , odingaka bo odae na ekumu eDiko ? Odi botita nase oko a Seolo .
42010016	Moto akahokea no , ahokeaka mbi . Moto ko akalona no , alonaka mbi . Na yona olonaka mbi , alonaka yona olomani .
42010017	Ibo Domi-sambo bahula na sepi . Babala bo , Kumu , nongo miembo mibe misumaka so a kombe ewɛ .
42010018	Yesu abala na bu bo , Satana yona odaka Diko akwa o mokalimo ; mbi namonɛ .
42010019	Mbi napi no kpaci soti a bodɛhɛ njɔ , na koolo , na a hogbokeja ndangasa esoki ; pɛpɛ nongo eka edi bopekeja no .
42010020	Endele ko , t’osepeni oko a mojɔ momina , bo miembo mibe misumaka no . Dani oko na sepi cina bo kombe jinu jisɔnɔmɔ oho Diko .
42010021	Yesu aluma na sepi eMwembo Mosɛnɔke a ehole emina , na abala bo , Sesa , Kumu oDiko na nase , mbi nasakoaka wɛ , cina bo obomba ngando ji ai bato babowɛi na bato baejebeli , na ojibolojai ai bana bakɛkɛ . Ee Sesa , monganji momina modaka bolulea bowɛ .
42010022	Sangwa’mbi apa leka losusu ai mbi . Pɛpɛ nongo moto ojebaka yona odi Mwana ; Sango pɛ ajebaka . Na pɛpɛ nongo moto ojebaka yona odi Sango ; Mwana pɛ ajebaka . Mwana akapala , adi bomoboloja ai moto .
42010023	Yesu ahekoa ai bacingami bande na abala oko na bu pɛ ; abala bo , Miso maya manɛkɛ ngando jinɛkɛ no madi na bojongoa .
42010024	Mojɔ bo mbi natɔndɔkɔ no bo batɔndɔi banɛnɛ , na bakumu banɛnɛ , badaka na posa a bonɛ ngando jinɛkɛ no ; baijinɛ ko . Badaka koko na posa a boka ngando jikaka no ; baijika ko .
42010025	Okina nganga oMibeko angɔ a bomeka Yesu . Abala bo , Mokoja , êkɔ mbi nda bo nasangoe bomɔ bua bodi oko na bosusu ?
42010026	Yesu abala na nde bo , Mosɔnɔ a Mibeko modi bo ? Mojɔ molangaka wɛ ena nda ?
42010027	Iyo asɔmbeja bo , Toma pala Kumu Njambe owɛ na molema mowɛ mosusu , mwembo mowɛ mosusu , ngulu ewɛ esusu , bolɛ bowɛ bosusu ; na toma pala motuteano mowɛ o asapalaka wɛ mɛnɛ .
42010028	Yesu abala na nde bo , Olongi ; kɔ boa nongo ohele .
42010029	Iyo ko apala bo asalongejae , na abala na Yesu bo , Motuteano mombi nda ?
42010030	Yesu amosɔmbeja bo , Okina momi adonga a Yelusalema bo akɛe a Yeliko , na asaka na mibengo a njea . Ibo batomba leka londe losusu , bamotua na bopipo , na ayana bo , bamokina o mogo .
42010031	Okina nganga otempelo adaka a njea emina pongono . Iyo ko , yana anɛ yo moto omina , amobamba oko bobamba , na anɔ .
42010032	Okina MoLewi koko boa ; amea yo a esika emina , amonɛ , amobamba na anɔ oko bonɔ .
42010033	Okina MoSamalia ko yona okɛkɛ mokina mɔngɔ , amea a esika edaka moto omina . Yana amonɛ yo , amokea wa .
42010034	Abatama na nde , ahua pola jinde , na ajisuoa sali na vino . Amobakea a punda onde mɛnɛ , akɛ na nde a ndako epasaje na amohanea .
42010035	Yana ahoa busa , ameja bikenge bilikonja bibae , abipa moswa ’ ndako , abala na nde bo , Mobanea bopele ; okamosombea leka , na likonja didi pɛ bobwana , mbi nadi bolisɔmbeja ai wɛ a lihule limbi .
42010036	Motuteano momoto yona osaka na mibengɔ nda ? Obu basato nda ? Wɛ olɛkɛ bo ?
42010037	Iyo asɔmbeja bo , Oko yona omokea wa . Yesu abala na nde bo , Wɛ , kɛ okakɔe boa pongono .
42010038	Yesu amea a ekina ngando a njea ebu , na mwali omɔci , kombe ende Malata amosɔ a ndako ende .
42010039	Iyo adaka na mwangwa ’ nde omɔci , kombe ende Malia , na yo ada na mobondo a bibota biKumu a bohokea hokoja honde .
42010040	Malata ko adaka na mokakwano a mojɔ moelomu enɛnɛ endako . Oko boa yo akɛ ai Yesu , abala na nde bo , Kumu , otajebaka bo mwangwa ’ mbi akini elomu esusu endako oko ai mbi pɛ ? bala na nde bo akɔmejae mbi .
42010041	Kumu ko amosɔmbeja bo , Malata , Malata , wɛ okakwanaka na oyayoaka na mijɔ minɛnɛ .
42010042	Mojɔ momɔci pɛ mobwani . Malia ahɔi libondo lipele , na moto atalikatoa ai yo .
42011001	Yesu adaka a bonga a ekina esika . Yana asieja yo bo’nga , mocingami onde omɔci abala na nde bo , Kumu , bokoja so bonga o akoja Yoane bacingami bande .
42011002	Iyo abala na bu bo , Yana angaka no , balani bo , Sesa , yɛ kombe ewɛ esumame ; Yɛ Bokumu bowɛ bodoe .
42011003	Bopa so milɛmbɛ busa na busa .
42011004	Bokina so jibe jisu , Mojɔ bo so bokinaka moto na moto yona okɔi bobe ai so . Bambeja so a njea ebomeka .
42011005	Abala na bu koko bo , Okina onu akada na mina’nde , adi bokɛ ai yo na bulu tei , adi bobala na nde bo , Moninga , bekejani milɛmbɛ misato .
42011006	Mojɔ bo okina mina’mbi amei a esika embi a mɔngɔ monde , na mbi napeliti eka a bomonea yo .
42011007	Yona odi a ndako tei adi bomosɔmbeja bo , Yɛ bonɔngeja mbi ! Nakandi modipe . Iso na bana bambi bosami . Ebɔngiti bo mbi nakine gbagba embi bo napɛ wɛ milɛmbɛ .
42011008	Mbi ko natɔndɔko no bo , Isa aditi bongɔ bo amopɛ milɛmbɛ mojɔ bo adi mina’nde , adi bongɔ ko na âpa moto omina leka losusu lua lotakaka na nde , akada na lingbangba , pɛ sɔni .
42011009	Mbi natɔndɔkɔ no bo , Ingakani nongo osɛni . Dukakani nongo obolojaeni . Bimboakani na modipe môdipoama ai no .
42011010	Mojɔ bo moto na moto yona ongaka asɔkɔ . Yona odukaka abolojaka . Modipe modipoamaka ai yona obimboaka .
42011011	Okina onu akada sange’moto , na mwana’nde akamo’nga molɛmbɛ , adi bomopa litai ? Akamo’nga swi , adi bomopa njɔ ?
42011012	Akamo’nga litɔ , adi bomopa koolo ?
42011013	Oko boa , ino bato , nongo adi no bato babe , ojebakani bopa bana banu bipeeli bipele ; esingaiti Sangwa’nu oho Diko ! Iyo apaka Mwembo Mosɛnɔke ai bato baya bamongaka .
42011014	Yesu ameja mwembo mobe moengomba . Yana amana mwembo mobe , moto oengomba abala , na bato basusu bakamoa .
42011015	Bakina babu ko babala bo , Iyo amejaka miembo mibe oko na kpaci eBalasebuba , kumu omiembo mibe .
42011016	Bakina batongo bamodi-ngea , na bapala bo abanejae ekina embete eDiko .
42011017	Iyo ko ajeba bilɛli bibu , na abala na bu bo , Boswiana bokada a tei ebokumu , bokumu bomina bodi bobeha . Boswiana bokada a ekina ndako , ndako emina edi bobeha .
42011018	Oko hoa , isa Satana aswianaka na yo mɛnɛ , bokumu bonde bodi boyeyoa na ye ?
42011019	Isa mbi nadumbaka miembo mibe na kpaci eBalasebuba , bana banu bamidumbaka na kpaci enda ? Oko boa bana banu bâsambeja no .
42011020	Isa mbi ko nadumbaka miembo mibe na mosapi moNjambe , Bokumu boNjambe bodoi ai no .
42011021	Moto mopipo akalwa molilo monde mobila a bobanea ndako ende , esika ende êda na bowi .
42011022	Okina otongo ko yona omonɔi na bopipo , adi bona na nde na âmogbokeja , âkatoa mohlo monde mobila mojimaka yo , na âkaba leka londe .
42011023	Moto yona oditi a dɔngɔ dimbi , o ayɛli mbi . Yona odi pɛ bondoa na mbi ananganejaka .
42011024	Mwembo mobe mokamana ai moto , mokalebaleba a mokonda mokakanake a boduka bowi , pɛ ko boboloja bowi . Oko boa modi bobala bo , Mbi nâsɔmbɔ a ndako ekini mbi .
42011025	Mokahula , modi bonɛ ndako embɔke na ekoleamake .
42011026	Oko boa , mwembo momina mokɛkɛ nduki emiembo mitongo sambo mia mimonɔi na bobe , na mi misusu midi bokwea a boda ena . Na moda momoto omina mongɔngɔ , na moda monde moboso , moda monde mongɔngɔ modi bonɔ na bobe .
42011027	Yana abala yo bikenge bimina , okina mwali yona odaka a tei ehkita libato abekoa bo , Bojongoa a sɔpɔ yena ebota wɛ , na mabɛi manunga wɛ !
42011028	Yesu ko abala bo , Badi na bojongoa soti oko baya ba’kaka na basumaka Ebaeli eNjambe .
42011029	Bato bahɛ bou mɛnɛ a ehole emina , na yo abanga bobala na bu bo , Elulu ye edi elulu ebe . Edukaka embete ; eta’nɛ ko nongo embete , oko embete eJona pɛ .
42011030	Jona adaka embete ai bato baNinewe . Mwana ’ Moto ko âda koko embete a mojɔ moelulu ye .
42011031	Kumumwali oSudo adi bongɔ na bato baelulu ye a Esambi , na abadumbabí . Mojɔ bo yo adonga a suka engondo , na adoa ai Sɔlɔmɔ bo ahokee bowɛi bonde . Okina ko yona onɔi Sɔlɔmɔ adi yaya .
42011032	Bato baNinewe badi bongɔ na bato baelulu ye a Esambi , na babadumbabí . Mojɔ bo , ibo bahekoja milema mibu a mojɔ momwako motɔndɔ Jona . Okina ko yona onɔi Jona adi yaya .
42011033	Moto akayoja paka , ataehomba a ekina esika , isa a cina eteni . Adi boebakea a mesa , bo baya bakweaka banɛe bohu .
42011034	Paka emokuku edi diso diwɛ . Isa diso diwɛ didi dipele , mokuku mowɛ mosusu modi a bohu ; isa didi dibe ko , mokuku mowɛ mosusu modi oko a modidi .
42011035	Oko boa , toma nganjama bo bohu bua bodi a tei ewɛ bosaka da oko modidi .
42011036	Isa mokuku mowɛ mosusu modi a bohu , pɛpɛ nongo ekenge a modidi , modi bohoa mosusu mɛnɛ , o ekɔmɛli epaka yena ehojaka wɛ na eyoi ende .
42011037	Yana abalaka Yesu , okina MoPalusi amobea bo ayake a ndako ende . Oko boa yo akwea a ndako , na ada a mesa .
42011038	MoPalusi akamoa yana anɛ yo bo aisasosa oko apetakini yaka .
42011039	Kumu ko abala na nde bo , Ino BaPalusi osɛnojakani kɔpɔ na saani oko sokolu pɛ ; olumini ko a tei oko na liba na bikɔmɛli bibe .
42011040	Ino bigegele ! yona okɔ sokolu aikɔ tei pongono ?
42011041	Enɔi na bopele bo osɛnojaeni ngando jia jidi a tei enu ; oko boa bikɔmɛli binu bisusu bidi bobɔngɔ .
42011042	Monɔngɔ ai no BaPalusi ! Okabakani ai Njambe libondo lidomi limondumbamba , na sumba , na njua jisusu jibojio ; otalɛkɛni ko nongo mweka a mojɔ mobodongo na epaeli eNjambe . Obwanini bokɔ ngando jiji , na pɛ bodimboa bokɔ ngando jia jitongo pongono .
42011043	Monɔngɔ ai no BaPalusi ! Ino opalakani oko bidie biboso a sinagoge , na njɛbɛ jibato a licilinga .
42011044	Monɔngɔ ai no ! Mojɔ bo odini oko bisɛmɔ bia bibombami ; bato badalaka diko pɛ bojeba .
42011045	Okina nganga oMibeko amosɔmbeja bo , Mokoja , abaliwɛ boa , okejaka so koko sɔni .
42011046	Yesu abala na nde bo , Monɔngɔ ai no nganga baMibeko pongono ! Mojɔ bo ino olwajakani bato mina minɛnɛnɛ ; ino bɛnɛ ko otangɔjɔkɔni nongo mosapi momɔci a bokamoa mina mimina .
42011047	Monɔngɔ ai no ! Basangwa’nu bawa batɔndɔi ; ino ko olongakani bisɛmɔ bibu .
42011048	Oko boa ojimakani bikɔmɛli bibasangwa’nu , na obalongejakani . Ibo bawa batɔndɔi , ino ko olongakani bisɛmɔ bibu .
42011049	Bowɛi boNjambe bobala a mojɔ momina bo , Mbi nâbalomea batɔndɔi na babwɛnji ; bâwa bakina , na bâdingoja batongo .
42011050	Oko boa , lindo jimakia mabatɔndɔi maya masopea oko a bobanga bongondo , jida a elulu ye ,
42011051	donga oko a makia maAbela , oko a makia maSekalaya yona ogwa a sibano elitumbu na tempelo . Ee , mbi natɔndɔkɔ no bo lindo jimina jidi oko a elulu ye .
42011052	Monɔngɔ ai no nganga baMibeko ! mojɔ bo okatoini sabe eejebeli ; okweitini no bɛnɛ , na odipakani njea ai bato baya bakɔkɔ bo bakwee .
42011053	Amana yo a esika emina , basɔni na BaPalusi badaka na nde oko soki , na babanga bomodingea na mahɔjɔ manɛnɛ .
42011054	Badaka oko na nduki emijɔ , bo bamodumbe a mojɔ moekina ebaeli ende .
42012001	Bato bama titana kanga koto jinɛnɛ , na bambambaka bou . Yesu abanga boleha bacingami bande bo , Toma nganjamani na lipetu liBaPalusi , oko na bokosea bobu .
42012002	Isa mokina mojɔ modi mokundamake , môkundoama ; isa modi mobombamake , môboloa .
42012003	Oko boa ngando jisusu jibalaka no a modidi jitɔndɔmɔ a bohu ; jia jibalaka no na popoli a ndako tei , jitɔndɔmɔ a diko dibitondo .
42012004	Mbi natɔndɔkɔ no bina ’ mbi bo , T’obangeni oko baya bawaka mokuku , na bakawa mokuku batabwana bokɔ mokina mojɔ motongo .
42012005	Mbi ko nadi boneja no yona obwani na nu a bobanga ; okina adi , na yo akawa , adi na ngulu a bodumba no a Gehena ; mohangani yo . Ee , mbi natɔndɔkɔ no bo , Mobangani yo .
42012006	Bobuno bodɛkɛ batano , te makota mabae ? endele ko , Njambe atababosaka nongo mweka .
42012007	Na ajebaka etango eswe jimelo minu . Oko boa yɛni bobanga ; na no na dɛkɛ , ino onɔini dɛkɛ banɛnɛ na bobuno .
42012008	Mbi natɔndɔkɔ no bo , Moto na moto yona ojimaka mbi a boso bobato , Mwana ’ Moto âmojimabi yo a boso bobabwɛnji baNjambe .
42012009	Moto ko akalona mbi a boso bobato , alonamabi yo mɛnɛ a boso bobabwɛnji baNjambe .
42012010	Moto akalɔngɔ Mwana ’ Moto , mojɔ momina mobwani bokinama ; yona osambojaka Mwembo Mosɛnɔke ko na ebaeli ebe , atakinama nongo .
42012011	Bakagbula no a boso bomakita masinagoge na bakumu na basuku , pɛ bodani na mokakwano a mojɔ mobikenge bibosɔmbeja na bobala .
42012012	Mojɔ bo Mwembo Mosɛnɔke modi bojebeja no bikenge bia bîbwana na nu a bobala a ehole emina .
42012013	Okina moto yona odaka a tei elikita libato abala na Yesu bo , Mokoja , bala na mwangwa ’ mbi bo akabe na mbi likwa .
42012014	Iyo amosɔmbeja bo , Obakei mbi juji na mokabi onu nda ?
42012015	Abala koko na bato bo , Toma nganjamani ; toma lonani bimboli bisusu , cina bo mohelo momoto mocingiti na lituna lileka lopeli yo .
42012016	Abala na bu mondɛ mu ; Okina konji adaka na gbie jia jibotaka leka lonɛnɛ .
42012017	Oko boa , yo alɛ a molema monde bo , Ekɔ mbi ndeni ? Esika etakaka na mbi a bodeja leka lombi .
42012018	Na abala bo , Nadi bokɔ oko mojɔ mu ; nâbuka ndako jidejaka na mbi leka ; nâyoa jitongo jinɛnɛnɛ bo nadejae ndongo jimbi na leka lombi losusu oko ena .
42012019	Nâsa ko nabale na mwembo mombi bo , Mwembo mombi , odejai leka lonɛnɛ mɛnɛ edɛye . Lobwani na bianga binɛnɛ ; peta hema ; yaka , mwaka , sasepeja .
42012020	Njambe ko abala na nde bo , Wɛ egegele ! odi bosɔmbeja mwembo mowɛ oko na bulu bu ; na leka lu losusu losɛlingoi wɛ lôdika na nda ?
42012021	Edi oko boa na moto yona ohɛjɛkɛ likonja a mojɔ monde mɛnɛ pɛ , na adi na bokwali a miso maNjambe .
42012022	Yesu abala na bacingami bande bo , A mojɔ momina , mbi natɔndɔkɔ no bo , T’odaeni oko na mokakwano a mojɔ momohelo monu , a mojɔ moboyaka , na mokuku , na bisenja bibolwa .
42012023	Na mohelo , na dia , mohelo modi mojɔ moboso . Na mokuku na bisenja , mokuku modi mojɔ moboso .
42012024	Anjani gɔgɔ ; te banake gbie ; te bajuake leka a gbie ; bapeliti magasini , isa edejai . Njambe ko ababɔkɔkɔ ; esingaiti no , baya banɔi mbulu na yumu bou mɛnɛ .
42012025	Okina onu adi bokaeja boyai bonde ebɔ emɔci na mokakwano ?
42012026	Oko boa , isa otahɔnɔkɔni bokɔ mokina mojɔ mokɛkɛlɛkɛ boa , okakwanakani a mojɔ mongando jitongo cina eye ?
42012027	Anjani manga maesika ; te makɔke elomu ; te mayoake bisenja ; endele ko , madi na bohohu bopele . Mbi natɔndɔkɔ no bo elwali eSɔlɔmɔ a ekumu ende esusu eibwana na elwali edanga dimɔci diesika .
42012028	Oko boa , isa Njambe alwajaka njienjie jia jidi a gbie busa bu , na jitumbama a mosa puma , esingaiti no , mo bato baejimeli ekɛkɛlɛkɛ !
42012029	Pɛ bosabasabani a mojɔ moboyaka na bomwaka . Pɛ bodani na mokakwano .
42012030	Bapakano bangondo esusu badukaka oko leka lomina . Sangwa’nu ko ajebaka bo obwanini bosɔ leka lomina .
42012031	Ino ko , peta dukani Bokumu boNjambe , ôsa ko osɛni leka lu losusu pongono .
42012032	Yɛni bobanga , bwela bokɛkɛ , mojɔ bo mokano mopele moSangwa’nu modi bo apɛ no Bokumu
42012033	Ingɛjɛni leka lonu ; kɔni matɔngi malikonja a mojɔ monu maya matagwa ; sɛlingoani likonja liyumu oho Diko lia litasia nongo , mojɔ bo mobi atabatama oho , na mosokoto pɛ bobeja .
42012034	Mojɔ bo molema mowɛ mosambi oko a esika edi likonja liwɛ liyumu .
42012035	Kandani njingo a mongo manu . Yojani paki jinu .
42012036	Dani na ekɔmɛli ebato baya banjaka kumu obu yona odi a libonje lilihango bo ahule . Akamea na akaboma modipe , badi bodipoa ai yo bokpa .
42012037	Kumu aka’tana bakɔmɛli bande misu a lihule linde , bakɔmɛli bamina bâda na sepi . Mbi natɔndɔkɔ no na soti bo yo âlwa bisenja bielomu , âbadeja a mesa , na âdoa bo abapɛ mia .
42012038	Akadoa na bulu tei , isa a kɔkɔ oboso , na aka’tana bakɔmɛli bande na mongangele , bâda na sepi .
42012039	Pɛ bobosani mojɔ mu ; Moswa ’ ndako , akɔki yo jeba ehole ekanaka mobi bodoa , ka adaki na mongangele , na ajimiti bo moto aluse ndako ende .
42012040	Ino toma dani na mosɛlingo pongono , mojɔ bo Mwana ’ Moto âbutoa no bobutoa .
42012041	Pɛtɛlo abala bo , Kumu , mondɛ mobali wɛ , obali a mojɔ mosu isa a mojɔ mobato basusu ?
42012042	Kumu abala bo , Kumu akapa okina mokɔmɛli onde oejimeli na bowɛi kpaci ai bato bande basusu , bo abakabe mia libondo libondo a ehole yena ebwani ;
42012043	na kumu onde akahula na akamotana a elomu emina , mokɔmɛli omina âda na sepi .
42012044	Mbi natɔndɔkɔ no na soti bo adi bomopa kpaci a leka londe losusu .
42012045	Mokɔmɛli omina ko akalɛ a molema monde bo , Kumu ombi atahula bwango ; na akabanga botua bakɔmɛli batongo , na bami na bali pongono , na boyaka na bomwaka na bolangoa ,
42012046	kumu omokɔmɛli omina adi bodoa bokina busa yana adi yo pɛ bomonja , a ehole edi yo pɛ bojeba , âmotua bou mɛnɛ na amo’sa ta libondo libato baya bapehti ejimeli .
42012047	Mokɔmɛli yona ojebaka bolulea bokumu onde , pɛ ko bosɛlingoa , pɛ bokɔ o apalaka kumu onde , adi botuama na bopipo mɛnɛ .
42012048	Yona odi pɛ bojeba ko , na akakɔ mijɔ mia mibwani na nji , atatuama na bopipo . Bato bakapa moto leka lonɛnɛ , badingaka bo badi bosɔ leka lonɛnɛ ai yo ; na bakamopa leka lonɛnɛ a mojɔ mobobanea , badi bobea leka lonɛnɛ ai yo .
42012049	Mbi nadoi bo natumbe mosa a ngondo . Posa embi edi oko bo mongoe .
42012050	Mbi ko nabwani bobatisama na ekina batisimo , na nadi na posa enɛnɛ bo esie .
42012051	Ino odingakani bo mbi nadoi bo napɛ bowi a ngondo ? Pɛpɛ , te nongo bowi , gbo oko bobɔtɔ ; mbi mɛnɛ natɔndɔkɔ no .
42012052	Bato batano bakada a ndako emɔci , bâbɔtɔnɔ ; bato basato a elingi emɔci , na babae a elingi etongo , isa bato babae a elingi etnɔci , na basato a elingi etongo .
42012053	Bobɔtɔnɔ bomina bôda bo sango âlona mwana ’ nde momi , na mwana-momi âlona sangwa ’ nde ; nango âlona mwana ’ nde mwali , na mwana-mwali âlona ngwa ’ nde ; mwali âlona bokio bonde mwali , na mwali omina âlona bokio bonde mwali .
42012054	Yesu abala koko na emumu ebato bo , Okanɛni bo eyembi emani a dɔngɔ diwɛseta , obalakani bokpa bo mbua adi ta busa ; na modi oko boa .
42012055	Na okanɛni bo pwea ehulaka a dɔngɔ disudo , obalakani bo moi modi momana mopipo ; na modi oko boa .
42012056	Ino bakosei ! Ocingeakani bimbete bibusa na bingondo , pɛ ko bocingea bimbete bimasu mama .
42012057	Otasambejakani mijɔ a tei emilema minu mojɔ moye , a bojeba njea esoti ?
42012058	Isa moto adi na wɛ mojɔ , na okɛkɛ na nde a esambi , meka bosieja mojɔ monu oko a njea , asaka gbula wɛ a boso bojuji , na juji âpa wɛ a mɔmɔ makɔmisɛlɛ , na kɔmisɛlɛ âsa wɛ a blɔkɔ .
42012059	Mbi natɔndɔkɔ wɛ bo , Omiti sieja nongo ewɛ esusu mɛnɛ , otamana nongo .
42013001	Bakina bato badaka ena a ehole emina haya batɔndɔ Yesu mojɔ mobato baGalile . Pilato ama putoana makia mabu na makia matito babu bamasiko .
42013002	Iyo abasɔmbeja bo , Ino olɛkɛni bo BaGalile bamina banɔ BaGalile basusu na bobe , cina bo badingoa boa ?
42013003	Pɛpɛ nongo mweka ; mbi ko natɔndɔkɔ no bo omiti hekojani milema minu , ôgwani no basusu oko boa .
42013004	Ndako enɛnɛ ekwa oho Siloa na ewa bato domi-na-bomwambe ; ino olɛkɛni bo bato bamina banɔ bato basusu baYelusalema na bobe ?
42013005	Ngasa ; mbi ko natɔndɔkɔ no bo omiti hekojani milema minu , ôgwani no basusu oko boa .
42013006	Iyo abala na bu mondɛ mu . Okina moto adaka na mole a gbie ende . Adoa yo a boduka mbuma a mole momina , aitana nongo mbuma .
42013007	Abala na monjeli ogbie bo , Ika ; mbi nadoaka ya edɛye bianga bisato a boduka mbuma a mole momina , pɛ ko bonɛ mbuma . Kwɛlɛ mole momina ; modi ya a kpɔtɔ oko edada pɛ .
42013008	Iyo ko amosɔmbeja bo , Kumu , kina modae koko yanga ye . Mbi nadi bolonga kpɔtɔ a esika emina , na nâsa daa .
42013009	Isa modi mobota mbumba ngɔngɔ ? Momiti bota ko , odi bomokwɛlɛ .
42013010	Yesu akojaka a sinagoge bokina busa boSabata .
42013011	Okina mwali adaka ena yona odaka na yogo emonio bianga domi-na-bomwambe . Adaka mongundubanake , na aihɔnɔ bo’ma bojo .
42013012	Yesu amonɛ , amobea na abala na nde bo , Mwali , oheli a yogo ewɛ .
42013013	Abakea mɔmɔ mande ai mwali , na yo ama bojo bokpa , na asakoa Njambe .
42013014	Mosuku osinagoge ko akɛnjɔ oko bokɛnjɔ , cina bo Yesu amoheleja a yogo a busa boSabata . Iyo abala na bato bo , Masu maelomu madi oko masamano . Doani a mojɔ mosengo a masu mamina , te a busa boSabata .
42013015	Kumu amosɔmbeja bo , lno bakosei ! Ino basusu otacingoakani ngɔmbɔ na punda banu a ndako a busa boSabata , a bokɛ na bu a ediba ?
42013016	Oko boa , ebɔngiti bo mwali yoyo , yona odi mwana oAbalayama , acingoame a monyɔlɔ momina ? Mojɔ bo adaka a mbɔci ji Satana bianga domi-na-bomwambe .
42013017	Abala yo boa , soki jinde basamboa basusu . Bato basusu ko bangando basepa a mojɔ momindumba misusu mikɔkɔ yo .
42013018	Yesu abala koko bo , Bokumu boNjambe bodi o bo ? Nadi bongɛ Bokumu boNjambe na ye ?
42013019	Modi o mongua mobojio mɛnɛ . Okina moto amotomba na amona a gbie ende . Mongua motɔ na mohɛ mole monɛnɛ , na mbulu badiko bakɔ mobo mabu a bitape bimole momina .
42013020	Abala koko bo , Mbi nadi bongɛ Bokumu boNjambe na ye ?
42013021	Bodi o lipetu litomba mwali ; ali’sa ta esei yena edaka na farini sanga jisato , na farini esusu ebongoa lipetu .
42013022	Yesu akoja a ngando jinɛnɛnɛ na ngando jikɛkɛ jia jidaka a njea ende , yana akɛ yo a njea eYelusalema .
42013023	Okina moto abala na nde bo , Kumu , badi bohela oko bakina bato pɛ ?
42013024	Iyo abala na bu bo , Kɔni na ngulu enu esusu bo okweeni a modipe mokototake . Mojɔ bo mbi natɔndɔkɔ no bo bato banɛnɛ badi bokenga bokwea ena , na batabɔnɔ bokwea .
42013025	Moswa ’ ndako akangɔ , na akadipa modipe , ino ôdikani oko sokolu , na ôbangani boboma modipe . Ôbalani bo , Kumu , dipoa ai so . Iyo ko âsɔmbeja no bo , Mbi mtajebaka no isa esika ehuli no .
42013026	Oko boa , ôbangani bobala bo , Iso boyaka na bomwaka na wɛ a esika emɔci . Wɛ otɔndɔ mwako a macilinga masu .
42013027	Iyo ko âsɔmbeja bo , Mbi natɔndɔkɔ no bo nitajebaka nongo esika ehuli no . Dongani ai mbi ino basusu baya bakɔkɔ bobe .
42013028	Okanɛni Abalayama , na Isaka , na Yakobo , na batɔndɔi basusu , a tei eBokumu boNjambe , yana âdumbama no bɛnɛ sokolu , ôyeani bio , na ôdani na bokpɛkpɛnɛ bomino oho .
42013029	Bato hadi bodonga a dɔngɔ diɛsɛta na wɛsɛta , a pamba enɔdɔ , na pamba esudo , a boda a bidie bibu a Bokumu boNjambe .
42013030	Hokeani ko ! Bakina baya badi oko ngɔngɔ bâdaboso , na bakina baya badi boso bâda oko ngɔngɔ .
42013031	Bakina BaPalusi badoa a ehole emina , na babala na Yesu bo , Donga ya , kɛ a esika etongo , mojɔ bo Elode apalaka awoe wɛ .
42013032	Iyo abasɔmbeja bo , Kɛni atɔndɔe mosɔlɔ omina bo mbi namejaka miembo mibe , nahelejaka bato a bego busa bu na puma ; nadi bomaja ko a busa bomasato .
42013033	Ebɔngi ko bo nadale busa bu , na puma , na puma-sɛnɛ ; mojɔ bo motɔndɔi abwani bogwa oko a Yelusalema , te nongo a esika etongo .
42013034	Ee Yelusalema ! Yelusalema ! Owakani batɔndɔi , na olakani bato matai baya badoaka na bwɛnji ai no . Mbi nadaka na posa bihole binɛnɛ bo nabolee bana banu , o aboleaka kɔkɔ bana bande bo babolame a cina jimapapulapu mande , ino ko oipalakani .
42013035	Edɛye ko , ndako enu edikai mokpata . Mbi natɔndɔkɔ no bo otanɛni mbi koko , oko adi no pɛ bopeta bala bo , Bojongoa ai yona odoaka a kombe eKumu .
42014001	Yesu akɛ a ndako emosuku omɔci oBaPalusi bokina busa boSabata , a mojɔ moboyaka , na BaPalusi bamonjaka na bopipo .
42014002	Okina momi adaka a boso bonde yona oma kɔnɔ ngbungbuma .
42014003	Yesu ahɔjɔ hakoja baMibeko na BaPalusi bo , Mibeko mijimaka bo bosengoe a busa boSabata , isa mitajimaka ?
42014004	Ibo badaka oko bogo . Oko boa , Yesu aheleja moto omina a yogo ende , na amoyaneja .
42014005	Abala koko na bu bo , Okina onu akada na punda isa ngɔmbɔ ; na akakwa a mombɔndɔ , otamoduboja bokpa a busa boSabata ?
42014006	Ibo ko badaka oko bogo , pɛ bosɔmbeja nongo ekenge .
42014007	Yesu anɛ bo bato baya badaka ena a boyaka bahɔkɔ bidie biekumu . Oko boa , abala mondɛ mu a mojɔ mobu .
42014008	Abala bo , Moto akabea wɛ a libonje lilihango , pɛ boda nongo a esika eekumu , asaka bea okina otongo yona odi boso bowɛ .
42014009	Mojɔ bo , yona obea wɛ adi bodoa , âbala na wɛ bo , Kinea moto yo esika ye ; na wɛ odi bokɛ a edie esuka , oko na sɔni .
42014010	Bakabea wɛ , kɛ adae a esika esuka mɛnɛ . Oko boa , moto yona obea wɛ akakwea , adi bobala na wɛ bo , Moninga , nɔ oho boso ; na wɛ odi bosɔ ekumu a boso bobato basusu baya badi na wɛ a mesa .
42014011	Mojɔ bo moto na moto yona osakumejaka , âsamboa . Yona ko osatitejaka , âsɔ ekumu .
42014012	Yesu abala koko na moto yona omobea a boyaka bo , Okasɛlingoa libonje a ehole emidi , isa a ehole emɔkɔ , t’obee oko binao , na banangwao , na mela mawɛ , na mituteano miwɛ , baya badi na likonja linɛnɛ , baya babwani bobea wɛ bo bakɔe wɛ monganji o akɔ wɛ na bu .
42014013	Okasɛlingoa libonje , bea bato babokwali , bato baya badi na biɛmɛ , bato bamitɛngu , na bato bamiso mago .
42014014	Oko boa ôda na bojongoa , mojɔ bo bato bamina bapeliti eka ebosɔmbeja ai wɛ . Wɛ ko ôsɔ ndese ewɛ yana ângɔ babodongo a bogwa .
42014015	Okina obu yona odaka na nde a mesa , yana aka yo mojɔ momina , abala na Yesu bo , Moto akayaka molɛmbɛ a Bokumu boNjambe âda na bojongoa .
42014016	Iyo amosɔmbeja bo , Okina moto akalea libonje linɛnɛ , na abea bato banɛnɛ .
42014017	Yana abwana libonje , aloma monɔkɔ na mobuli onde ai bato babea yo . Abala bo , Doani , mojɔ bo leka losusu lobwani edɛye .
42014018	Ibo basusu ko babanga botata mikalo . Yona oboso abala na nde bo , Mbi nasombi gbie . Ebɔngi bo nakɛe naenje . Nangaka wɛ bo okine mbi nadae .
42014019	Okina otongo abala bo , Mbi nasombi ngɔmbɔ domi . Nakɛkɛ bo nabakokelejae ; nangaka wɛ bo okine mbi nadae .
42014020	Okina otongo abala bo , Mbi nalongani na mwali . A mojɔ momina , mbi nitahɔnɔ bodoa .
42014021	Ahula mobuli , atɔndɔ moswa’nde mijɔ mimina . Moswa ’ ndako akɛnjɔ . Abala na mobuli onde bo , Kɛ bokpa a macilinga na a njea jingando ; hula jɔno na bato babokwali , bato babiɛmɛ , bato baya bagwa miso , na bato bamitɛngu .
42014022	Yana abala mobuli na moswa’nde bo , Kumu , mbi nakɔi o ami wɛ bala , na bisika bidi oko ngasa .
42014023	Moswa ’ ndako abala na mobuli bo , Kɛ oho a njea emokɛngɛ , na a njea jigbie . Kɔ na bopipo bo bato badoe a bolumeja ndako embi botɔ .
42014024	Mojɔ bo mbi natɔndɔkɔ no bo bato babea mbi boso batayaka nongo eka elibonje limbi , pɛpɛ nongo omɔci .
42014025	Bato bapakaka Yesu a njea banɛnɛ mɛnɛ . Iyo ahekoa , abala na bu bo ,
42014026	Moto akadoa ai mbi , pɛ bopeta lona sango , na nango , na bana , na bananango , na ngɛnɛ , ee , na mohelo monde mɛnɛ pongono , moto omina atabɔngɔ bo adae mocingami ombi .
42014027	Moto amiti tomba mole-mobokea monde a bocingama na mbi , atabɔngɔ bo adae mocingami ombi .
42014028	Okina onu akakana ndako bopika , atapeta da na mobondo a bolanga bobuno bomina , bo ajebe isa likonja linde lidi bobwana a bomaja elomu endako esusu ?
42014029	Mojɔ bo , akatandea elomu pɛ ko bohɔnɔ hoesieja , bato basusu baya banɛkɛ mojɔ momina badi bomosɛkɛ .
42014030	Badi bobala bo , Moto omina abanga boyoa , aihɔnɔ ko bosieja elomu .
42014031	Okina kumu yona odi na bato koto domi , akakana bila na kumu otongo yona odi na bato koto licinda , atapetada na mobondo bo alɛe mojɔ , a bojeba isa adi bohɔnɔ bila na kumu yona otongo yona odi na bato koto licinda , na yo mɛnɛ oko bato koto domi pɛ ?
42014032	Isa atahɔnɔ , adi boloma bato na bwɛnji ai yona otongo yana adi yo oko bohali , bo babakee mokongo mobosiili .
42014033	Edi oko boa na nu pongono ; moto amiti lona leka londe losusu , atabɔngɔ bo adae mocingami ombi .
42014034	Mukwa modi eka epele . Mokapɔ ko , modi bobɔngɔ koko na ye ?
42014035	Moditi nongo mopele a mojɔ mogbie , isa a mojɔ modaa egbie . Bato bamodumbaka oko bodumba . Moto yona odi na matoi manjoki , yɛ ahokee .
42015001	Baputeja batako na bato babikɔmɛli bibe babatama na Yesu hulelu bo bamohokee .
42015002	BaPalusi na basɔni ko banungu-bana . Babala bo , Moto yoyo asɔkɔ bato babe na sepi , na ayakaka na bu a esika emɔci .
42015003	A mojɔ momina , Yesu abala na bu mondɛ mu .
42015004	Okina moto onu akada na bata mokama , na omɔci akabunga na nde , atakina bata domi-libwa na libwa a lisobe bo akɛe nduki ebata yona obungi , oko a ehole êmoboloja yo ?
42015005	Akamoboloja , adi bomobakea a malɔkulɔku mande na sepi .
42015006	Akamea a ndako ende , âbea bma’nde na mituteano minde , âbala na bu bo , Sepani na mbi , mojɔ bo nabolojai bata ombi yona odaka mobungake .
42015007	Mbi natɔndɔkɔ no bo , Sepi êda koko boa oho Diko a mojɔ momoto omɔci mobe yona ohekojaka molema monde . Sepi emina edi bonɔ sepi a mojɔ mobato babodongo domi-libwa na libwa baya baditi bohekoja milema mibu .
42015008	Isa okina mwali adi na likonja , pata domi , na emɔci ekabunga na nde , atayoja paka a bo’mbɔ ndako a boduka na bingi oko a ehole êboloja yo pata emina ?
42015009	Akaeboloja , adi bobea bina’nde na mituteano minde , na âbala na bu bo , Sepani na mbi , mojɔ bo nabolojai pata yena ebungi na mbi .
42015010	Mbi natɔndɔkɔ no bo sepi edi koko boa a tei ebabwɛnji baNjambe a mojɔ momoto omɔci mobe yona ohekojaka molema monde .
42015011	Abala koko bo , Okina momi adaka na bana-bami babae .
42015012	Yona ongɔngɔ abala na sangwa’nde bo , Sesa , pani libondo lilikonja libwani mbi bosangoa . Sangwa’bu akaba leka londe losusu , na abapa libondo-libondo .
42015013	Ama nɔ makina masu , mwana ongɔngɔ ami tomba oko leka londe losusu , akɛ a ekina esika bohali mɛnɛ , na anameja likonja linde lisusu oho na bikɔmɛli bibe .
42015014	Ama yo sieja likonja linde kanga lisusu mɛnɛ , linjale linɛnɛ limi doa oko a esika emina , na yo abanga boda na taka .
42015015	Oko boa akɛ acingame na moto omɔci ongando emina , na yo amoloma a gbie jinde a bopa ngulube boyaka .
42015016	Iyo adaka na posa bo agole na leka loyakaka ngulube ; pɛpɛ nongo moto ko omopa eka .
42015017	Yana alɛ yo a molema monde , abala bo , Sangwa’mbi adi na basali banɛnɛ . Ibo te bahɔnɔke boyaka milɛmbɛ mibu misusu ; mbi ko nagwi nja a esika yeye !
42015018	Mbi nadi bongɔ ; nâkɛ oko ai sangwa’mbi ; nâbala na nde bo , Sesa , mbi nakɔi bobe a boso boNjambe na a boso bowɛ .
42015019	Nitabɔngɔ koko bo nadae na kombe emwana owɛ . Kina nadae o mosali owɛ omɔci .
42015020	Oko boa yo angɔ , na ahula ai sangwa’nde . Sangwa’nde ko amonɛ yana adaka yo oko bohali . Amokea wa , apota ebango , amodinga lilɔbɔ , na amohia .
42015021	Mwana abala na nde bo , Sesa , mbi nakɔi bobe a boso boNjambe na a boso bowɛ . Nitabɔngɔ koko bo nadae na kombe emwana owɛ .
42015022	Sangwa’nde ko abala na babuli bande bo , lmejani bokpa kasaka eyai yena enɔi na bomwenga , molwajani . Mo’sani pɛtɛ a mosapi ; molwajani sapata a mako .
42015023	Doani na mwana-ngɔmbɔ mojukamake , mowani . Kinani so boyake na bodae na sepi .
42015024	Mojɔ bo mwana yoyo ombi yona odaka mogwake , adi koko mɔ ; adaka mobungake , na aboloi . Oko boa babanga bosepa .
42015025	Mwana’nde momi , mwana-sɔmi , adaka a gbie . Yana ahulaka yo , amea hulelu na ndako , na aka moliki na bobua bongɔmɔ .
42015026	Abea okina mosali , na amobɔjɔ cina emina .
42015027	Iyo abala na nde bo , Mwangwao ahuli . Sangwao awoi mwana-ngɔmbɔ mojukamake mojɔ bo amosi bopele .
42015028	Mwana omina akɛnjɔ na alona bokwea . Sangwa’nde amana , na amongɔɔnɔ bo akwee .
42015029	Iyo ko asɔmbeja sangwa’nde bo , Ika ! Mbi nakɔmɛkɛ wɛ edɛye bianga binɛnɛ . Naisopa nongo mobeko mowɛ ; wɛ ko opakini mbinongo mwana-kambɛli bo nasepe na bma’mbi .
42015030	Ahuli ko mwana yo owɛ , yona onamejai likonja liwɛ na bali balisɔngi , omowei mwana-ngɔmbɔ mojukamake .
42015031	Sangwa’nde amosɔmbeja bo , Mwana’mbi ; wɛ odi na mbi na bosusu ; leka lombi losusu lodi oko ai wɛ .
42015032	Ebɔngi ko bo bodae na sepi na elɛndɛ , mojɔ bo yo mwangwao yona odaka mogwake , adi koko mɔ ; adaka mobungake , na aboloi .
42016001	Yesu abala koko na bacingami bande bo , Okina konji omɔci adaka na kapita , na bato bamotɔndɔ bo kapita omina abungejaka likonja linde .
42016002	Iyo amobea , abala na nde bo , Mojɔ mokaka mbi mowɛ modi bo ? Sɔmbeja mikanda mielomu ewɛ ekapita , mojɔ bo obwaniti boda koko kapita .
42016003	Kapita alɛ bo , Mbi nakɔ boni ? Moswa’mbi adongejaka mbi a elomu ekapita . Naditi na ngulu enɛnɛ a mojɔ moelomu egbie . Nadi boda na sɔni a bo’mba yambo .
42016004	Mbi ko najimi bo nakɔe mokina mojɔ , bo bato basɛ mbi a ndako jibu yana âdonga mbi a elomu ye ekapita .
42016005	Oko boa , abea bato baya badaka na nongo ai moswa’nde . Abala na yona oboso bo , Nongo ewɛ ai moswa’mbi edi bo ?
42016006	Iyo asɔmbeja bo , Bisuku biminɛ mokama . Kapita abala na nde bo , Tomba mokanda monongo ewɛ , da ya , sɔnɔ domi-itano bokpa .
42016007	Abala na otongo bo , Nongo ewɛ edi bo ? Iyo asɔmbeja bo , Saki jindongo mokama . Kapita abala na nde bo , Tomba mokanda mowɛ monongo , sɔnɔ domi-bomwambe .
42016008	Kumu okapita mobe amosakoa a mojɔ mobowɛi bonde . Mojɔ bo , bana bangondo ye banɔi bana babohu na bowɛi a mojɔ mongando jibu .
42016009	Mbi natɔndɔkɔ no bo , Bolojani babinao na likonja linu , nongo likada eka ebe , Oko boa likataka na nu , badi bosɔ no a ndako jibu na bosusu .
42016010	Moto akada bojo a ngando jikɛkɛ , adi boda koko bojo a ngando jimɛnɛnɛ . Moto ko akakosea a ngando jikɛkɛ , adi bokosea koko a ngando jinɛnɛnɛ .
42016011	Oko boa , isa oditini bojo a mojɔ molikonja lingondo , odi bokina likonja lisoti a mɔmɔ manu nda ?
42016012	Isa oditini bojɔ a mojɔ moleka lomoto otongo , odi bopa no leka a mojɔ monu bɛnɛ nda ?
42016013	Mosali t’ajebake bokɔmɛ baswa babae . Adi bolona okina , na âpala yona otongo , isa adi boda na lisuma ai okina , na asɛtoja yona otongo . Otahɔnɔkɔni bokɔmɛ Njambe na likonja pongono .
42016014	BaPalusi badaka na posa elikonja bou mɛnɛ . Yana aka bo mijɔ mi misusu , basɛkɛ Yesu oko bosɛkɛ .
42016015	Iyo ko abala na bu bo , Ino odukakani lilonga a boso bobato . Njambe ko ajebaka milema minu . Gina bo , mojɔ mua modi na ekumu a miso mabato mokɔkɔ Njambe maneene .
42016016	Ehole eMibeko na batɔndɔi esia oko na Yoane . Babanga botɔndɔ Mwako Mopele moBokumu boNjambe ngɔngɔ jimina , na bato basusu bakɔkɔ na bopipo bo bakwee ena .
42016017	Endele ko , pɛpɛ nongo litɔnɔ limɔci liMibeko lidi bogwa ; Diko na nase jidi bopeta dimoa .
42016018	Moto akayaneja mwali onde , na akasɔ okina otongo , angɛkɛ na nde bɔɔli . Na moto yona osɔkɔ mwali oma yo yaneja , angɛkɛ na nde bɔɔli pongono .
42016019	Okina momi adaka konji . Elwaeli ende esusu edaka oko bisenja bibobuno bonɛnɛ bikpetu na bipu . Ayakaka leka lonɛnɛ lopele tu busa na busa .
42016020	Okina momi obokwali , kombe ende Lazalo , adaka asambi a monɔkɔ mondako emoto omina . Mokuku monde mosusu modaka oko pola pɛ .
42016021	Iyo adaka oko na posa bo ayake bikenge bileka lua lokwaka a mesa makonji omina . Mbwa badoaka a bolɛpɔ pola jinde .
42016022	Moto obokwali agwa , na babwɛnji baDiko bamotomba oko a bupa boAbalayama . Konji agwa pongono , na bamopusea .
42016023	Adaka yo na mwano monɛnɛ a Seolo , yo akahoa miso diko , anɛ Abalayama oko bohali , na Lazalo a bupa bonde .
42016024	Abekoa bo , Tata Abalayama , ikeani wa ! Loma Lazalo bo adubee sɔngɔ emosapi monde ta madiba a bogɔmbeja yemi embi , mojɔ bo nakaka mwano monɛnɛ a tei emosa mu .
42016025	Abalayama ko amosɔmbeja bo , Mwana , t’obosae oko bo wɛ osɔ libondo liwɛ lipele yana adaka wɛ a ngondo ; Lazalo ko asɔ oko libondo libe . Edɛye ko yo adi na sepi ya , na wɛ odi na monɔngɔ .
42016026	Mokina mojɔ motongo , — mombɔndɔ monɛnɛ mɛnɛ modi a sibano esu na nu . A mojɔ momina , nongo bato bakapala bodonga ya a bokɛ ai no , batanɛ njea . Na pɛpɛ nongo moto odi bodonga oho a bodoa ai so .
42016027	Iyo ko abala bo , Sesa , ekada boa , mbi nangɔɔnɔkɔ wɛ bo olome Lazalo a ndako esangwa’mbi
42016028	a bolekea banangwa’mbi bo basaka doa koko a esika ye emwano ; mojɔ bo banangwa’mbi badi batano .
42016029	Abalayama abala bo , Badi na Mose na batɔndɔi ; yɛ babahokee .
42016030	Iyo ko asɔmbeja bo , Pɛpɛ , sesa Abalayama ; okina obagwake ko akakɛ ai bo , badi bohekoja milema mibu .
42016031	Abalayama abala na nde bo , Bamiti hokea Mose na batɔndɔi , batajima , nongo okina obagwake akangɔ .
42017001	Yesu abala na bacingami bande bo , Mabaku matakputoa boda a njea . Monɔngɔ ko ai yona osakejaka otongo !
42017002	Moto akasakeja okina obana ba bakɛkɛlɛkɛ , bopele bo bacingee litai linɛnɛ a dɔli linde bo bamodumbe a madiba mambɛngɛ .
42017003	Toma nganjamani na bikɔmɛli binu bɛnɛ . Mwangwao akakɔ bobe , moleha . Akahekoja molema monde , moyɛ .
42017004	Na akakɔ bobe ai wɛ mɛnɛ bihole sambo a busa bomɔci , na akadoa ai wɛ bihole sambo a bobala bo , Mbi nadi na dosa ; toma moyɛ .
42017005	Babwɛnji babala na Kumubo , Hɛjɛ ejimeli esu .
42017006	Kumu abala bo , Akɔki no da na ejimeli ekɛkɛlɛkɛ , o adi mongua mongbɛnji , ka obalini na mole mu bo , Sabikoa , kɛ asapike a madiba mamukwa , na modi bosuma no .
42017007	Okina onu akada na mobuli yona olongeaka gbie isa abaneaka bata , na akahula a gbie , adi bobala na mobuli bo , Doa bokpa a mojɔ moboyaka ?
42017008	Atabala na nde bo , Kalea mia mambi ; lwa bisenja biwɛ ; kɔmɛ mbi . Nakasieja boyaka na bomwaka wɛ ôyaka na ômwaka ngɔngɔ ?
42017009	Adi bosakoa mobuli onde mojɔ bo akɔi mua mobali yo na nde ?
42017010	Ino koko boa ; omaka kɔni mijɔ misusu o asɔ no monɔkɔ , balani bo , Iso bodi oko babuli , pɛpɛ bosɔ likonja ; bokɔi oko elomu yena abwani na su a bokɔ .
42017011	Yana akɛkɛ Yesu a Yelusalema , njea ende edaka a sibano eSamalia na Galile .
42017012	Akweaka yo a ekina ngando , asongana na bato bamaba domi . Ibo bama bohali mweka
42017013	na babekoa bo , Yesu , Kumu , ikea so wa .
42017014	Yana anɛ yo bato bamina , abala na bu bo , Kɛni asanejae ai nganga . Amaka bo kɛ a njea , ba’mi hela oko hohela .
42017015	Okina obu omɔci , yana anɛ yo bo yogo ende esia , ahula na asakoa Njambe na bopipo .
42017016	Asadumba a bibota biYesu , boso bonde oko a kpɔtɔ , na amosakoa . Moto omina adaka moto oSamalia .
42017017	Yesu amosɔmbeja bo , Baheli , te bato domi ? Ibo batongo libwa badi jɔ ?
42017018	Pɛpɛ nongo okina obu ohuli a bosakoa Njambe , oko yo modoa pɛ ?
42017019	Yesu abala na nde bo , Angɔ , yana a njea ewɛ ; ejimeli ewɛ ehelejai wɛ .
42017020	BaPalusi bahɔjɔ Yesu a mojɔ mobodoa boBokumu boNjambe . Iyo abasɔmbeja bo , Bodoa boBokumu boNjambe boditi na bimbete binɛkɛ bato na miso .
42017021	Bato batabala bo , Anjani , bodi bobo ! isa , Bodi jɔno ! Mojɔ bo Bokumu boNjambe bodi a tei enu .
42017022	Yesu abala na bacingami bande bo , A masu mangɔngɔ , ino ôdani na posa a bonɛ busa bomɔci boMwana ’ Moto , na ôtabonɛni .
42017023	Badi bobala na nu bo , Anjani , adi oho , isa , Anjani adi jɔno . Pɛ bokɛni , pɛ bobasusani ;
42017024	mojɔ bo bodoa boMwana ’ Moto bôda o mokalimo . Mokalimo mokamana a dɔngɔ dimɔci dibusa , mohojaka dɔngɔ ditongo pongono ; Mwana ’ Moto âda koko boa a busa bonde .
42017025	Iyo ko adi bopeta dingoa bou , na bato baelulu ye badi bomolona .
42017026	Ekɔmɛli yena edaka a masu maNoa , ôda koko boa a masu maMwana ’ Moto .
42017027	Bato bayakaka na bamwakaka , basɔkɔ bali na bahangaka hali ta meki , oko a busa botamba Noa ta masua yana adoa pela , na basia likinda .
42017028	Modaka koko boa a masu maLoto ; bayakaka na bamwakaka , basombaka na bangɛjɛkɛ leka , banaka gbie na bapikaka ndako .
42017029	Yana ko adonga Loto a Sɔdɔmɔ , mosa mohula Diko o ekɔmɛli embua , na sufulu pongono , na mobawa kanga basusu a busa bomina .
42017030	Modi boda koko boa a busa bôboloa Mwana ’ Moto .
42017031	Isa moto adi a diko dindako a busa bomina , abwaniti botita a botomba leka londe lua lodi a ndako tei ; moto yona odi ta gbie koko boa , abwaniti bosɔmbɔ .
42017032	T’obosaeni oko mwali oLoto .
42017033	Moto yona okengaka bobanea mohelo monde adi bomobungeja , na yona obungejaka mohelo monde adi bomohanea .
42017034	Mbi natɔndɔkɔ no bo bato babae badi boda a gbagba emɔci a bulu bomina ; okina âtombama , yona otongo âdika .
42017035	Bali babae badi boda a elomu endongo bonda ; okina âtombama , otongo adika .
42017036	Bami babae badi boda a gbie ; okina âtombama , otongo âdika .
42017037	Bacingami bahɔjɔ Yesu bo , Jɔni , Kumu ? Iyo abasɔmbeja bo , Miambenga batitanaka oko a esika edi ekuulu .
42018001	Yesu abala na bu mokina mondɛ . Cina emondɛ momina edi bo bato babwani bonga bihole bisusu , pɛ nongo bongwa .
42018002	Abala bo , Juji omɔci adaka a ekina ngando . Iyo aibanga Njambo , na aidaka na lisuma ai bato batongo .
42018003	Okina mwali-obogwa adaka a ngando emina , na yo akɛkɛ ai juji mandɛli-mandɛli ; abalaka na nde bo , Longeja mbi na mojɔ mombi na soki embi .
42018004	Juji alona ekoka . Iyo ko alɛ ngɔngɔ bo , Mbi mtabangaka nongo Njambe ; naditi nongo na lisuma ai okina moto .
42018005	Mwali yo ko apukejaka mbi ; bopele bo namolongejae . Namiti kɔ boa , adi bobeja molema mombi na bodoa bonde bihole bisusu .
42018006	Kumu abala bo , Hokeani mojɔ mobalaka juji mobe .
42018007	Njambe ko ? iyo atalongeja bato bande mɛnɛ baya bamongɔɔnɔkɔ na bopipo na bulu na moi ? Adi boyeyoa a bobakɔmeja ?
42018008	Mbi natɔndɔkɔ no bo adi bobalongeja bokpa mɛnɛ . Endele ko , Mwana ’ Moto akadoa , âtana ejimeli a ngondo ?
42018009	Abala koko mondɛ mu na bakina bato baya badingaka bo badi bato babodongo na banyamoaka bato batongo .
42018010	Abala bo , Bakina bato babae bakɛ a tempelo bo ba’nge Njambe . Okina adaka MoPalusi , yona otongo moputeja otako .
42018011	MoPalusi angɔ , anga a tei ende na bikenge bi , Njambe , mbi nasakoaka wɛ cina bo mbi naditi na ekɔmɛli ebato batongo . Ibo badi bato bambengea , bato babokosea , bato babɔɔli ; na so na moputeja yona otako , bosangiti nongo .
42018012	Mbi nakiaka mia tu yenga bihole bibae . Napaka bipeeli , libondo lidomi lilikonja lisusu lisɔkɔ mbi .
42018013	Moputeja otako ko ama bohali ; aipala bokahoa miso mande diko ; aboma bupa bonde na abala bo , Njambe , ikeani wa , mbi moto mobe !
42018014	Mbi natɔndɔkɔ no bo yo ayana a ndako ende na lilonga , te nongo yona otongo . Mojɔ bo moto na moto yona osakumejaka , âsamboa ; yona ko osatitejaka âsɔ ekumu .
42018015	Badoa ai yo na bana bakɛkɛlɛkɛ bo ababakee mɔmɔ mande . Yana anɛ bacingami mojɔ momina , balemoa na bu .
42018016	Yesu ko ababea ai yo ; abala bo , Kinani bana bakɛkɛlɛkɛ badoe ai mbi ; yɛni bobalemba , cina bo Bokumu boNjambe bodi oko ai bato baya badi o bana ba .
42018017	Mbi natɔndɔkɔ no na soti bo , moto amiti sɔ Bokumu boNjambe na ekɔmɛli emwana mokɛkɛlɛkɛ , atakwea nongo ena .
42018018	Okina kumu ahɔjɔ Yesu bo , Mokoja mopele , êkɔ mbi ndeni bo nasangoe bomɔ bua bodi na bosusu ?
42018019	Yesu amosɔmbeja bo , Obeaka mbi mopele mojɔ moye ? Pɛpɛ nongo omɔci odi mopele , oko Njambe pɛ .
42018020	Ojebaka mibeko ; T’ongɛe oko bɔɔli ; T’owoe oko ; T’obe oko ; T’otate oko etateli ebokosea ; Toma suma sangwao na ngwao .
42018021	Iyo abala bo , Mbi namisumaka misusu , donga oko a bwɛngɛ bombi .
42018022	Aka Yesu ekenge emina , abala na nde bo , Mojɔ motaki na wɛ oko momɔci pɛ . Peta’ngɛjɛ Ieka lowɛ losusu , pa likonja limina ai bato babokwali , bo okonje leka lonɛnɛ loyumu oho Diko ; osa ko odoe a bocingama na mbi .
42018023	Aka yo mojɔ momina , aka wa enɛnɛ a molema , mojɔ bo adaka na likonja linɛnɛ mɛnɛ .
42018024	Yesu amonja na abala bo , Bato balikonja badi bokwea a Bokumu boNjambe oko na kpɔkɔsɔ .
42018025	Na bokwea bokonji a Bokumu boNjambe , na bokwea bokamela a diso ditonga , bokwea bokonji a Bokumu bo-Njambe bonɔi na kpɔkɔsɔ .
42018026	Baya baka mojɔ momina babala bo , Oko boa , odi bohela nda ?
42018027	Yesu asɔmbeja bo , Njambe abwani bokɔ ngando jimina , bato ko pɛ bobwana nongo .
42018028	Pɛtɛlo abala bo , Ika , so bokini leka losu losusu bo bocingame na wɛ .
42018029	Iyo abala na bu bo , Mbi natɔndɔkɔ no na soti bo , moto na moto yona okini isa ndako , isa mwali , isa bananango , isa baboti , isa bana , a mojɔ moBokumu boNjambe ,
42018030	atakputoa bosɔ libondo lia linɔi na bopele a ngondo ye , na bomɔ bua bodi na bosusu a ngondo yena ebodoa .
42018031	Yesu abea bacingami domi-na-babae , abala na bu bo , Anjani , iso bokɛkɛ edɛye a Yelusalema , na ngando jisusu jisɔnɔ batɔndɔi a mojɔ moMwana ’ Moto jidi bongama .
42018032	Mojɔ bo âkabama a mɔmɔ mabapakano ; bâmotangola , bâmosamboja , bâmotuea masɔi ,
42018033	bâmotua nji , na bamowa ; yo ko angɔ na masu masato .
42018034	Ibo ko baicingea mijɔ mimina ; bainɛ nongo cina eekenge emina , na baisipoa mojɔ mobala yo .
42018035	Abatama yo na Yeliko , okina moto omiso mago adaka na mobondo a dɔngɔ dinjea a bo’mba yambo .
42018036	Iyo aka bato banɛnɛ bakanɔe , na ahɔjɔ cina emina .
42018037	Bato bamotɔndɔ bo Yesu oNasaleta akɛkɛ anɔe .
42018038	Iyo abekoa bo , Yesu , Mwana ’ Dawidi , ikeani wa !
42018039	Baya badalaka boso balemoa na nde , bamotɔndɔ bo adae bogo . Iyo ko ahɛjɛ bingi , na abekoa na bopipo bo , Wɛ Mwana ’ Dawidi , ikeani wa !
42018040	Yesu ama , abatɔndɔ bo badoe na nde . Yana abatama yo hulelu , Yesu amohɔjɔ ho ,
42018041	Epalaka wɛ bo nakɔe ai wɛ nda ? Iyo asɔmbeja bo , Kumu , kina nasɛ koko njɛnɛ embi .
42018042	Yesu abala na nde bo , Asɔ njɛnɛ ewɛ . Ejimeli ewɛ ehelejai wɛ .
42018043	Iyo asɔ njɛnɛ ende bokpa , acingama na Yesu , na abanga bokumeja Njambe . Bato basusu baya banɛ mojɔ momina basakoa Njambe pongono .
42019001	Yesu amea a Yeliko , na yana anɔkɔ yo a licilinga ,
42019002	okina momi adaka ena , kombe ende Sakayo . Iyo adaka mosuku oelomu etako , moto olikonja linɛnɛ .
42019003	Iyo adaka na posa a bonɛ Yesu ; aihɔnɔ ko , mojɔ ho adaka moto mokue , na embamba ebato edaka enɛnɛ .
42019004	Oko boa apota ebango , akɛ boso , na awea mokina mole bo anɛe Yesu , mojɔ bo Yesu akɛkɛ anɔe a njea emina .
42019005	Yana amea Yesu a esika emina , akahoa miso diko , na abala na Sakayo bo , Sakayo , tita bokpa , mojɔ bo mbi napalaka nadae a ndako ewɛ busa bu .
42019006	Sakayo atita bokpa , na asɔ Yesu na sepi enɛnɛ .
42019007	Bato ko , yana anɛ bo mojɔ momina , babanga bobala na manungunungu bo , Akɛi a boda a ndako emoto mobe !
42019008	Sakayo ko ama ; abala na Kumu bo , Kumu , ika ; mbi nadi bokaba leka lombi mabondo mabae , na nâpa likina ai bato babokwali . Isa natombi eka emoto na bokosea , nâmosɔmbeja leka lonɛi .
42019009	Yesu abala na nde bo , Mohelo modoi a ndako ye busa bu , mojɔ bo yo adi koko mwana oAbalayama .
42019010	Mojɔ bo Mwana ’ Moto adoi a boduka na boheleja yona odaka mobungake .
42019011	Ahokeaka bato ngando jimina , Yesu abanga bobatɔndɔ mondɛ motongo , cina bo abengeaka Yelusalema , na bato badaka na njingo bo Bokumu boNjambe bodi bodoa bokpa .
42019012	Abala bo , Okina moto odenga dikumu akɛ bohali a likota litongo , a bosɔ bokumu oho , na sako ebohula .
42019013	Abea babuli bande , na akaba na bu pata koto emɔci . Abala na bu bo , Kɔni masa na likonja di oko a lihule limbi .
42019014	Bato bande ko badaka na nde soki , na baloma bwɛnji ngɔngɔ jinde bo , Iso botapalaka bo moto yo adae kumu osu .
42019015	Yana asɔ yobokumu , ahula na abea babuli baya bama sɔ likonja linde , bo akoke-lejae mojɔ momasa mabu .
42019016	Yona oboso adoa ai yo , abala bo , Kumu , likonja liwɛ , pata mokama , lihɛi na pata koto emɔci .
42019017	Iyo abala bo , Bopele ; wɛ mobuli mopele . Wɛ olongi na mojɔ mokɛkɛlɛkɛ ; oko boa ôsɔ kpaci a ngando domi .
42019018	Yona obabae adoa , abala bo , Kumu , likonja liwɛ , pata mokama , lihɛi koko na pata mikama mitano .
42019019	Iyo amosɔmbeja bo , Wɛ odi bosɔ kpaci a ngando jitano .
42019020	Okina otongo adoa , na yo abala bo , Kumu , likonja liwɛ didi ! Mbi nalikanda na litambala na nalibomba .
42019021	Nadaka na bɔ a mojɔ mowɛ , cina bo odi moto mopipo ; otombaka leka a esika edi wɛ pɛ bosambea ; obukaka ndongo a esika edi wɛ pɛ bona .
42019022	Iyo amosɔmbeja bo , Mbi nadi bodumba wɛ oko na ekenge ebali wɛ , wɛ mobuli mobe . Ajebi wɛ bo nadi moto mopipo , bo natombaka leka a esika edi mbi pɛ bosambea , na nabukaka ndongo a esika edi mbipɛ bona ,
42019023	oko boa oisa likonja limbi a banaki mojɔ moye , bo nalisɛ na kundo pongono a lihule limbi ?
42019024	Abala na bato baya badaka ena bo , Mokatoani likonja limina , napani ai yona odi na pata koto emɔci .
42019025	( Ibo bamosɔmbeja bo , Kumu , yo adi na pata koto emɔci edɛye . )
42019026	Mbi natɔndɔkɔ no bo , Moto na moto yona opeli âsɔ koko ; na yona odi oko ngasa , badi bomokatoa yena epeli yo .
42019027	A mojɔ mosoki jimbi ko ; doani na bato bamina jɔno baya baipala bo mbi nadae kumu obu ; bawani ya a boso bombi .
42019028	Ama yo bala boa , ami nɔ oko bonɔ bo abenge Yelusalema .
42019029	Yana abatama yo na Betepage na Betania , na amea yo a mono mua modi na kombe Mono moOlive , aloma bacingami bande babae na monɔkɔ bo ,
42019030	Suani oho a ngando yena edi oho saboso ; okameani a ngando emina , ônɛni punda acingi yona otombakini moto . Mocingoani , na hulani na nde jɔno .
42019031	Moto akahɔjɔ no bo , Omocingoakani mojɔ moye ? balani oko bo , Kumu amobeakadea .
42019032	Bato baloma Yesu bakɛ , na batana punda o ama yo bala na bu .
42019033	Yana acingoa-ka bo punda , baswa bande babala na bu bo , Ocingoakani punda mojɔ moye ?
42019034	Ibo basɔmbeja bo , Kumu amobeakadea .
42019035	Badoa na nde ai Yesu , babakea bisenja bibu a punda , na babakea Yesu .
42019036	Adalaka yo boa , bato bandea bisenja bibu a njea .
42019037	Abengeaka yo ngando , amea a njea yena etitaka a Mono moOlive ; na bacingami bande , emumu enɛnɛ mɛnɛ , babanga bo’mba njembo na bosakoa Njambe na bopipo a mojɔ momindumba misusu mima bo nɛ .
42019038	Ba’mba yembo bo , Bojongoa ai Koi yona odoaka a kombe eKumu ; Bowi oho Diko , na ekumu a bisika bia binɔi Diko .
42019039	Bakina BaPalusi baya badaka bacingi na bu , babala na Yesu bo , Mokoja , sia bacingami bawɛ .
42019040	Iyo asɔmbeja bo , Mbi natɔndɔko no bo , Ibaba bakayɛyɔ , matai mɛnɛ madi bobekoa .
42019041	Yana amea yo hulelu na Yelusalema , anɛ ngando , na ayea bio a mojɔ momina .
42019042	Abala bo , Akɔki wɛ jeba busa bu mijɔ mia micingi na bowi ! Edɛye ko mibombami a miso mawɛ .
42019043	Baya badi na wɛ soki badi bohika wɛ a masu mangɔngɔ ; bâlonga mabɛngɛ , na bâdipa njea jiwɛ a mɔngɔ masusu .
42019044	Bâdumba wɛ nase , na bana bawɛ baya badi a tei ewɛ pongono . Batakina nongo litai liwɛ limɔci a diko dilitai litongo , mojɔ bo oijeba ehole edoa Njambe ai wɛ .
42019045	Yesu akwea a tempelo , na abanga bomaneja bato baya bakɔkɔ bwasa .
42019046	Abala na bu bo , Mosɔnɔmɔ bo , Ndako embi ôda ndako ebo’nga . Ino ko oehekojaini bo edae esika etitanaka mibengo .
42019047	Adaka a tempelo tu busa a mojɔ mobokoja . Basuku banganga , na basɔni , na basuku bangando , baduka njea bo bamowoe .
42019048	Bainɛ ko njea , mojɔ bo bato basusu badaka bacingi na nde bo bake mwako monde .
42020001	Yesu adaka a tempelo bokina busa ; akojaka bato na atɔndɔkɔ Mwako Mopele . Basuku banganga , na basɔni , na basuku bangando , badoa ai yo
42020002	na babala na nde bo , Wɛ okɔkɔ ngando jiji na kpaci enda ? Opa wɛ kpaci emina nda ? tɔndɔ so .
42020003	Iyo abasɔmbeja bo , Mbi nadi bohɔjɔ no lihɔjɔ pongono .
42020004	Batisimo eYoane ehula Diko isa ai bato ? tɔndɔni mbi .
42020005	Ibo babalana a tei ebu a mojɔ momina , na babala bo , Bokabala bo ehula Diko , yo adi bohɔjɔ so bo , Oimojimani mojɔ moye ?
42020006	Na bokabala bo ehula ai bato , bato basusu badi bo’la so matai , mojɔ bo bajimaka bo Yoane adaka motɔndɔi .
42020007	Oko boa basɔmbeja bo bajebiti esika ehula batisimo eYoane .
42020008	Na Yesu abala na bu bo , Na mbi pongono , nitatɔndɔ no yona opani kpaci ebokɔ na ngando ji .
42020009	Yesu abala na bato mondɛ mu . Okina momi ana gbie . Aekina a mɔmɔ mabasali , na akɛ a likota litongo a boyeyoa .
42020010	Yana akpeta mbuma , aloma mobuli ai basali bo bamopɛ libondo limbuma jigbie . Basali ko batua mobuli , na bamoyaneja boa ngasa .
42020011	Aloma okina mobuli otongo . Bamotua , bamosamboja na bamoyaneja koko boa ngasa .
42020012	Aloma koko mobuli obasato . Babeneja mobuli omina , na bamodumba a sokolu .
42020013	Moswa’gbie abala bo , Mbi nâkɔ boni ? Nâloma mwana’mbi ongɛnjɔ ; isa badi bomosuma .
42020014	Basali ko , yana anɛ bo mwana , babalana bo , Sangoli yona ! Kɔni bomowoe , nongo bosangoe so bɛnɛ .
42020015	Oko boa , bamodumba a sokolu egbie na bamowa oko bowa . Moswa’gbie adi bokɔ bo ai bato bamina ?
42020016	Adi bodoa , âwa basali bamina , na âpa gbie ai batongo . Aka bo ekenge emina , babala bo , Yɛ bobala boa !
42020017	Yesu ko abanja , abala na bu bo , Oko boa , cina eMosɔnɔ mu edi bo ? Litai lilona bayoi Lidi edɛye litai limogbukusu lindako .
42020018	Moto akakwa a diko dilitai limina , âbukeana . Litai limina ko likakwa a diko dimoto , limopenjepenje .
42020019	Basɔni na basuku banganga baduka njea bo bamopee a ehole emina , mojɔ bo bacingea bo ama bala mondɛ momina oko a mojɔ mobu ; badaka ko na bɔ a mojɔ mobato bangando .
42020020	Oko boa bamosea , na baloma bato kɛngi ai yo . Bato bamina bakosea bo badi bato basoti , bo balokobane mijɔ minde na njingo bo bamotembee , na bamopɛ a momɔ magonverneur a bomosambeja .
42020021	Oko boa , bahɔjɔ Yesu bo , Mokoja , iso bojebaka bo mijɔ mibalaka wɛ na mikojaka wɛ midi oko mipele . Bato basusu badi amɛci a miso mawɛ , na okojaka njea eNjambe na soti mɛnɛ .
42020022	Ebɔngi bo so bopute tako ai Kaisala , isa ebɔngiti ?
42020023	Iyo ko anɛ poloso ebu . Abala na bu bo ,
42020024	Anejani Banka . Edi na elimo enda na kombe enda ? Ibo bɛ bo , oko eKaisala .
42020025	Oko boa abala na bu bo , Kabani ai Kaisala libondo liKaisala , libondo liNjambe ko , oko ai Njambe .
42020026	Ibo bakamoa bou a mojɔ moekenge ebala Yesu , na badaka oko bogo . Oko boa baihɔnɔ bomodumba a boso bobato a mojɔ mongando jibala yo .
42020027	BaSadoki bajimaka bo bato batangɔ nongo a bogwa . Oko boa , bakina babu badoa na lihɔjɔ ai Yesu .
42020028	Babala bo , Mokoja , Mose asɔnea so mobeko bo mwanange’moto akagwa , na akakina mwali ngasa , pɛpɛ bana , yo adi bosɔ mwali omina bo abote na nde bana ai mwananango .
42020029	Badaka boa bananange jibato sambo . Yona mosuku asɔ mwali , na agwa pɛ bobota nongo mwana .
42020030	Mbakeli onde asɔ mwali omina ,
42020031	yona obasato koko , na basusu sambo koko boa , na bagwa pɛ bokina mongo mwana .
42020032	Mwali yo mɛnɛ agwa ngɔngɔ .
42020033	Oko boa , bakangɔ a bogwa , yo adabi mwali onda ? Mojɔ bo adaka mwali obu basusu sambo .
42020034	Yesu abala na bu bo , Bana bangondo ye basɔkɔ bali , na basɔnɔkɔ bali .
42020035	Bato ko baya babɔngi a bokwea a ngondo yena oho , na a bongɔ a bogwa , batasɔkɔ na batasɔnɔkɔ bali .
42020036	Ibo bataya gwa , mojɔ bo badi o babwɛnji baDiko ; badi bana baNjambe , mojɔ bo badi bana babongɔ a bogwa .
42020037	Mose yo mɛnɛ ajebeja bo bagwake badi bongɔ , a esika esɔnɔ yo mojɔ molipumba limole . Iyo asemba Kumu bo , Njambe oAbala-yama , Njambe oIsaka , Njambe oYakobo .
42020038	Njambe ko aditi Njambe obagwake . Adi oko Njambe obato baya badi mɔ ; na bato basusu badi mɔ a miso mande .
42020039	Bakina basɔni basɔmbeja bo , Mokoja , olongi .
42020040	Oko boa badaka na bɔ a bomohɔjɔ koko lihɔjɔ .
42020041	Yesu abala na bu bo , Bato babalaka bo Masiya adi Mwana ’ Dawidi mojɔ moye ?
42020042	Dawidi yo mɛnɛ abalaka a mokanda moNjambe bo , Kumu abali na Kumu ombi bo , Da a ebɔ embi ebami ,
42020043	Oko a ehole êdumba mbi soki jiwɛ a cina jibibota biwɛ .
42020044	Isa Dawidi abeaka Masiya Kumu onde , abwani boda mwana’nde na ye ?
42020045	Yesu abala na bacingami bande a boso bobato basusu bo ,
42020046	Toma nganjamani na basɔni ! Posa ebu edi oko a bongɛ na bisenja biyaibiyai , na bo bato bababɛje njɛbɛ a jando . Bapalaka bidie biboso a sinagoge , na bisika biekumu a mabonje .
42020047	Bapunjaka ndako jibali-babogwa , na bangaka bingeeli biyai oko a mojɔ mobokosea pɛ . Bato bamina bâsɔ mokindo monɛnɛ soti .
42021001	Yesu angɔjɔ miso na anɛ konji baya basaka bipeeli bibu a nguku ebipeeli .
42021002	Anɛ koko okina mwali-obogwa , moto obopu mɛnɛ , na yo asa sentini jibae .
42021003	Na Yesu abala bo , Mbi natɔndɔkɔ no na soti bo , epeeli esi mwali-obogwa yo obopu enɔi bipeeli bibu basusu .
42021004	Mojɔ bo , ibo basusu batongo bapi oko libondo likɛkɛ lilikonja libu linɛnɛ ; yo ko , nongo adi yo na bopu mɛnɛ , asi likonja linde kanga lisusu mɛnɛ .
42021005	Bakina bato babala a mojɔ motempelo , a mojɔ moeyoeli epele ematai na leka lopa bato a bobɔngeja tempelo .
42021006	Yesu ko abala na bu bo , Onjakani leka lomina edɛye ; bokina busa ko bodi bodoa yana âdumbama matai ma masusu , na pɛpɛ nongo litai limɔci lîdika a diko dilitai litongo .
42021007	Ibo bamohɔjɔ bo , Mokoja , mojɔ momina môda a ehole eni ? Mojɔ momina mokabenga bomea , embete êda bo ?
42021008	Yesu asɔmbeja bo , Toma nganjamani bo bato basaka laboja no . Mojɔ bo bato banɛnɛ bâdoa a kombe embi na bâbala bo , Mbi nadi yo ; na , Ehole eba’i mea . Pɛ bosusani bato bamina .
42021009	Oka’kani miako mibila na bijoki bibato , yɛni bobanga . Ngando ji jidi bopeta doa soti , suka ko etada bokpa .
42021010	Abala koko na bu bo , Likota lîna na likota ; bokumu bôna na bokumu ;
42021011	Majonga mangondo mâda manɛnɛnɛ , na manjale , na bego bimoya a bisika na bisika . Beeto , na bimbete binɛnɛnɛ ta busa , bîda pongono .
42021012	Oko ngando jia jidoakini ko , badi bopeta pea no , badingoja no , bâgbula no a smagoge na a blɔkɔ ; bâkɛ na nu a boso bobakumu na bajuji a mojɔ mokombe embi .
42021013	Oko boa ôdani na njea a botɔndɔ mwako mosoti .
42021014	Sabekeani ko bo otadani na mokakwano a mojɔ mobikenge bibosɔmbeja .
42021015	Mojɔ bo mbi napa no bɛtɛ ebobala , na bowɛi a bogbokeja , na bodumba soki jinu jisusu .
42021016	Baboti banu bɛnɛ , na banangwao , na mela manu , na binao , badi bokaba no , na bweja bakina banu .
42021017	Bato basusu bâda na nu soki a mojɔ mokombe embi .
42021018	Endele ko , pɛpɛ nongo moswe momɔci momelo minu modi bobeha .
42021019	Okadani na lingbangba ôhelejani miembo minu .
42021020	Omaka nɛni bo mandundu mabasoda bahiki Yelusalema , osa ko ojebeni bo etayeyoa a boda oko mopɔtu .
42021021	Baya badi a Yuda aehole emina babwani bocia oko a meno minɛnɛnɛ . Baya badi a ngando babwani bodonga , na bato bakada a esika , babwaniti bokwea a ngando .
42021022	Mojɔ bo , masu mamina mâda masu malikundu , na madi bongameja mijɔ misusu mia midi a Misɔnɔ .
42021023	Bali ko baya badi na memi , na baya banungeaka , bâda na jɔɔlɔ a masu mamina . Mojɔ bo monɔngɔ monɛnɛ môda a ngondo ; na likota di lînɛ kɛnjɔ .
42021024	Badi bogwa bogwa boabɛnɛ . Bâbapea masungu , na bâkɛ na bu a makota masusu ; na bapakano bâdɛhɛ Yelusalema oko a suka eehole ebapakano .
42021025	Bimbete bîda a modika-busa , a songe , na a njɔtɔ . Makota masusu mangondo mâda na bɔ na maneene a mojɔ mokɛnjɔ emadiba-mamukwa , na a mojɔ momula .
42021026	Bato bâsenjoa na bɔ , na maneene , a mojɔ mongando jia jîdoa a ngondo ; mojɔ bo ngulu eDiko êdongosana .
42021027	A ehole emina , bânɛ Mwana ’ Moto akadoe a eyembi , na ndangasa na ekumu enɛnɛ .
42021028	Omaka nɛni litanda lingando jimina , toma kahoani miso diko , na ninojani mɔli , mojɔ bo bosikoabonu bodi hulelu .
42021029	Abala na bu mondɛ mu . Lɛni mojɔ molikɔkɔ na mele misusu .
42021030	Mikameja kasa jiyene , ojinɛkɛ na ojebakani bo ehole engange edi hulelu .
42021031	Oko boa koko , okanɛni bo ngando jimina jidoi , odini bojeba bo Bokumu boNjambe bobengi bomea .
42021032	Mbi natɔndɔkɔ no na soti bo ngando ji jisusu jidi bongama oko elulu ye esiakini .
42021033	Nongo Diko na Nase jikadimoa , bikenge bimbi bitadimoa .
42021034	Toma nganjamani na nu bɛnɛ ko , bo milema minu misaka beha na magola , na malango , na mikakwano mingondo ye , bo osaka nɛni busa bomina mbalakaka ;
42021035	mojɔ bo bodi bodoa ai bato basusu baya badi a ngondo o abomeaka elambo .
42021036	A mojɔ momina , toma sɛnjɛlɛni ; mgakani bihole hisusu bo ngulu enu ebwane a mojɔ mobohela a ngando ji jisusu jia jidoaka , na a bo’Ina a boso boMwana ’ Moto .
42021037	Iyo adaka atempelo busa na busa a mojɔ mobokoja . Yana ko adipa busa , amana bo akahwɛe a mono mua modi na kombe Mono moOlive .
42021038	Yana ahoa koko busa , bato basusu batitana ai yo a tempelo bo bamohokee .
42022001	Edika oko mweka pɛ a Kola emilɛmbɛ mia mipeliti lipetu , yena edi na kombe Kola-eBonɔ .
42022002	Basuku banganga na basɔni badaka na posa a bonɛ ekina njea bo bamowejae , cinabo badaka na bɔ a mojɔ mobato bangando .
42022003	Satana ko akwea a tei eYuda yona odaka na kombe Iskalio , okina obu Domi-na-babae .
42022004	Iyo akɛ adumbe ndungu na basuku banganga na basuku batempelo bo akabe Yesu ai bo .
42022005	Ibo badaka na sepi , na bajima na nde bo bamopɛ likonja .
42022006	Iyo ajima mojɔ momina , na abanga boduka ehole bo amokabe yana adaka pɛpɛ bato bangando ena .
42022007	Busa boMilɛmbɛ mia mipeliti lipetu bohoa , oko busa bowaka bo mwana-bata a mojɔ moKola-eBonɔ .
42022008	Oko boa , Yesu aloma Pɛtɛlo na Yoane , abala na bu bo , Kɛni , sɛlingoani Kola-eBonɔ a mojɔ mosu bo boyake .
42022009	Ibo babala na nde bo , Esika epalaka wɛ bo bosɛlingoe edi jɔ ?
42022010	Iyo abasɔmbeja bo , Ikani ; okameani a ngando , odini bosongana na okina momi yona otombaka teni emadiba ; mosusani oko a ndako ekɛkɛ yo .
42022011	Balani na moswa’ndako bo , Mokoja ahɔjɔkɔ wɛ bo , Ekenge endako edi jɔ , bo mbi nayake Kola-eBonɔ na bacingami bambi ?
42022012	Iyo adi boneja no ekenge endako a mboba ediko yenaedi engɛbɛnɛke . Sɛlingoani oko ena .
42022013	Oko boa bakɛ , batana o ama yo bala na bu , na basɛlingoa Kola-eBonɔ .
42022014	Iyana abwana ehole , Yesu ada a mesa na babwɛnji bande .
42022015	Abala na bu bo , Mbi nadaki na posa enɛnɛ bo nayake na nu Kola ye eBonɔ , oko adi mbi pɛ bopeta dingoa .
42022016	Mojɔ bo natɔndɔkɔ no bo mbi nitaeyaka koko , oko adi yo pɛ bopeta ngama a Bokumu bo-Njambe .
42022017	Iyo atomba kɔpɔ , ajongoa , na abala bo , Asɔni , kabani a tei enu .
42022018	Mojɔ bo , mbi natɔndɔkɔ no bo nitaya mwaka muswa mombuma jivine , oko adi Bokumu boNjambe pɛ bopeta doa .
42022019	Atomba molɛmbɛ pongono , ajongoa , abuka molɛmbɛ na abapa . Abala bo , Imu modi mokuku mombi mua mopami a mojɔ monu . Kɔni mojɔ mu bo osalɛjeni ai mbi .
42022020	Aseja bo boyaka , atomba kɔpɔ pongono , abala na bu bo , Kɔpɔ ye edi mokongo moyene momakia mambi maya masopei a mojɔ monu .
42022021	Ikani ko ; ebɔ emokabi ombi edi na mbi a mesa .
42022022	Mwana ’ Moto adi boyana oko a njea yena ehɛngɛmɛ ai yo . Monongo ko ai moto yona odi bomokaba !
42022023	Oko boa babanga bobomana kitɛ a mojɔ momoto yona odi bokɔ mojɔ momina .
42022024	Banoana mwano pongono a mojɔ momoto obu yona obwana boda mosuku obu .
42022025	Yesu ko abala na bu bo , Bakumu bamakota badi na kpaci ai bo , na basuku babu badi na kombe bakɔmeja .
42022026	Ino ko otadani nongo boa . Yona odi mosuku onu , yɛ adae o yɛngɛ . Yona odi boso , yɛ adae o mokɔmɛli .
42022027	Odi boso nda ? isa yona odi a mesa , isa yona okɔkɔ elomu emesa ? Te yona odi amesa ? Mbi ko nadi a tei enu o mokɔmɛli .
42022028	Ino ko oyeyoini na mbi na lingbangba a tei eminɔngɔ mimbi .
42022029	Sangwa’mbi apani bokumu . A mojɔ momina , mbi napaka no bisika a bokumu bombi ,
42022030	bo oyakeni na omwakeni a mesa mambi ; na ôdani a mingbɛlɛngɔ a bosambeja makota maYisalaele domi-na-mabae .
42022031	Kumu abala bo , Simona , Simona , Satana angaka na bopipo bo apee no a bohɛhɛ no o ahɛhɛkɛ moto ndongo .
42022032	Mbi ko nangɔɔni a mojɔ mowɛ , bo ejimeli ewɛ etambɛ . Na okahekoa koko ai mbi , toma mbilimeja baninga bawɛ .
42022033	Iyo amosɔmbeja bo , Kumu , mbi nadi na mosɛlingo a bokɛ na wɛ a blɔkɔ na a bogwa na wɛ .
42022034	Yesu abala bo , Pɛtɛlo , mbi natɔndɔkɔ wɛ bo odi bongana mbi ngana jisato bo otajebaka mbi , oko kɔkɔ abelekoakini busa bu .
42022035	Abala na bu koko bo , Yana aloma mbi no oko ngasa mɛnɛ , pɛpɛ litɔngi lilikonja , pɛpɛ libenga , pɛpɛ sapata , ekina eka etaka na nu ? Ibo bɛ bo , Pɛpɛ nongo eka .
42022036	Iyo abala na bu bo , Edɛye ko , yona odi na litɔngi lilikonja abwani bohtomba , na libenga pongono . Isa moto apeliti embombo , abwani bongɛjɛ kasaka ende bo asombe ekina .
42022037	Mbi natɔndɔkɔ no bo ekenge ye eMisɔnɔ edi bongama na mbi ; Bamolanga a libondo libato babe . Mojɔ bo edikai mweka pɛ , bo ngando jisusu jia jisɔnɔmɔ a mojɔ mombi jidi bongama .
42022038	Ibo babala bo , Kumu , anja , iso bodi na bimbombo bibae ! Iyo abala na bu bo , Ebwani boa .
42022039	Yesu amana na akɛ a Mono moOlive o akɔkɔ yo masu masusu . Bacingami badaka bacingi na nde engbanga .
42022040	Yana amea yo a esika emina , abala na bu bo , Ingakani bo otakweani a njea ebomeka .
42022041	Abakina , na akɛ bohali mweka , mosiso momoto aka’ma litai . Atita na magbunda , na angɔɔnɔ bo ,
42022042	Sesa , dongeja kɔpɔ yeye ai mbi , isa bolulea bowɛ bodi boa . Endele ko , yɛ modae o apalaka wɛ , te mua mopalaka mbi .
42022043	Okina obwɛnji oDiko adoa ai yo na amopa ngulu a molema .
42022044	Adaka yo na molɔbɔ mɛnɛ , angɔɔnɔ na bopipo , na midungu minde mitanga a kpɔtɔ o matanga mamakia .
42022045	Asieja yo bo’nga , angɔ na adoa ai bacingami , na abatana bahwɛli a mojɔ momo-bimba .
42022046	Abala na bu bo , Ino ohwɛini hiɔ mojɔ moye ? Angɔni , ingakani bo otakweani a bomeka .
42022047	Amaka yo bala boa , bato ba’mi mea oko lindundu mɛnɛ . Okina obu Domi-na-babae adalaka a boso bobu , kombe ende Yuda . Iyo abatama na Yesu bo amohie .
42022048	Yesu ko abala na nde bo , Yuda , opalaka bo okabe Mwana ’ Moto na bohia ?
42022049	Bato baya badaka bacingi na Yesu , yana anɛ bo mojɔ mua mokɛkɛ adoe , babala bo , Kumu , bota’na na bimbombo edɛye ?
42022050	Okina obu akwɛlɛ mobuli omosuku onganga , na amolena litoi liebɔ ebami .
42022051	Yesu ko abala bo , Kimani boa ! Abakea ebɔ ende a litoi linde , na amoheleja .
42022052	Basuku banganga , na basuku batempelo , na basuku bangando , badoa bo bamopee . Yesu abala na bu bo , Ino odoini a bona na mobengo , na makɔngɔ na pɛngu ?
42022053	Adaka mbi na nu masu masusu a tempelo , oininojani nongo ebɔ a bopea mbi . Pɛ mojɔ ; ehole enu emei , ehole endangasa emodidi .
42022054	Bapea Yesu a ehole emina , na bakɛ na nde a ndako emosuku onganga . Pɛtɛlo abasusa bohali mweka .
42022055	Batokana mosa a ndanda elopango , na bada na mobondo oko ena . Pɛtɛlo ada na mobondo a tei ebu .
42022056	Okina moseka yona okɔkɔ elomu endako , anɛ Pɛtɛlo yana adaka yo na mobondo a mosa . Amonja linjenje lipipo , na abala bo , Moto yoyo adaki na nde pongono .
42022057	Iyo ko angana oko bongana . Abala bo , Mwali , mbi nitamojebakadea .
42022058	Okina moto otongo amonɛ ngɔngɔ mweka , na abala bo , Wɛ odi koko moto obu . Pɛtɛlo ko abala bo , Momi , te mbi .
42022059	Yana anɔ isa heure emɔci , okina otongo abala na bopipo bo , Moto yoyo adaki na nde soti mɛnɛ , mojɔ bo adi moto oGalile .
42022060	Pɛtɛlo ko asɔmbeja bo , Momi , mbi nitacingeaka mojɔ mobalaka wɛ . Amaka yo bala bikenge bimina , kɔkɔ ami belekoa oko bobelekoa bokpa .
42022061	Kumu ahekoa , na anja Pɛtɛlo oko bonja . Bikenge bibala Kumu na nde bihula a molema monde bo , Wɛ ôngana mbi ngana jisato oko kɔkɔ abelekoakini busa bu .
42022062	Oko boa amana sokolu na ayea bio oko na molɔbɔ .
42022063	Bato baya basɛnjɛlɛkɛ Yesu bamololea na bamoboma .
42022064	Bakanda litambala a miso mande , na babala na nde bo , Hieja ; obomi wɛ nda ?
42022065	Babala na nde koko mijɔ minɛnɛ , na bamopɔmbeja .
42022066	Yana ahoa busa , babolea likita libasuku bangando , na nganga , na basɔni , na bakɛ na nde a esambi ebu .
42022067	Babala na nde bo , Isa wɛ odi Masiya , tɔndɔ so . Iyo ko abasɔmbeja bo , Nongo nakatɔndɔ no , otajimani .
42022068	Mbi nakahɔjɔ no , ino otasɔmbejani .
42022069	Endele ko , donga oko a busa bu , Mwana ’ Moto âda a ebɔ ebami endangasa eNjambe .
42022070	Ibo basusu bahɔjɔ bo , Wɛ odi Mwana oNjambe ? Iyo abasɔmbeja bo , Ino obalakani bo mbi nadi yo .
42022071	Ibo babala bo , Bodi boduka tati etongo mojɔ moye ? Iso bɛnɛ boki monɔkɔ monde mɛnɛ .
42023001	Bato balikita bangɔ basusu , na bakɛ na Yesu boso Pilato .
42023002	Babenga bomodumbea ebango bo , Iso bobolojai moto yo na mojɔ . Apangoaka bato balikota lisu , na alembaka bato bo bataputa tako eKaisala . Abalaka koko bo yo mɛnɛ adi Masiya na Kumu .
42023003	Pilato amohɔjɔ bo , Wɛ odi Kumu oBaYuda ? Iyo amosɔmbeja bo , Wɛ obali boa .
42023004	Pilato abala na basuku banganga , na bato balikita bo , Mbi mtanɛkɛ nongo mojɔ na moto omina .
42023005	Ibo ko bahɛjɛ bingi . Babala bo , Iyo apangoaka bato a makota masusu maYuda . Abanga bokoja oho Galile , na edɛye amei oko ya .
42023006	Yana aka Pilato ekenge emina , ahɔjɔ isa Yesu adi moto oGalile .
42023007	Ajeba yo bo adi moto olikota liElode , amoloma ai Elode , mojɔ bo yo adaka a Yelusalema a ehole emina .
42023008	Elode adaka na posa ehole eyai bo anɛe Yesu . Oko boa , yana amonɛ yo , adaka na sepi enɛnɛ . Mojɔ bo ama ka mijɔ minde , na adaka na njingo bo Yesu amonejae ekina embete .
42023009	Oko boa , akokeleja Yesu na mahɔjɔ manɛnɛ . Yesu ko aimosɔmbeja nongo ekenge .
42023010	Basuku banganga na basɔni badaka hulelu , na bamodumbea ebango na bopipo mɛnɛ .
42023011	Elode na basoda bande bamokotoa , bamota mota , bamolwaja kasaka eyai ekumu , na amosɔmbeja ai Pilato .
42023012	Elode na Pilato bapanda limbaci a busa bomina , mojɔ bo bama da oko soki .
42023013	Pilato abolea likita libasuku banganga , na bakumu , na bato bangando .
42023014	Abala na bu bo , Ino odoini na moto yo a esambi embi o moto yona opangoaka bato . Ikani ! Mbi namokokelejai a boso bonu , na nani bo aditi nongo na lindo a mojɔ mongando jilangaka no .
42023015	Elode koko boa , mojɔ bo yo amosɔmbejai ai so . Ikani ! yo akɔiti nongo mojɔ mua mobwani na mokindo mobogwa .
42023016	Oko boa nadi bomotua , na nâmocingoa .
42023017	( Cina bo acingoaka moto omɔci tu yanga a kola emina . )
42023018	Ibo basusu ko babekoa na monɔkɔ momɔci bo , Yɛ agwɛ ! Cingoa Balaba ai so !
42023019	Balaba adaka a blɔkɔ a mojɔ mobowa , na a mojɔ modane a ngando .
42023020	Pilato abaleha koko , mojɔ bo yo adaka na posa bo acingoe Yesu .
42023021	Ibo ko babekoa bo , Mobakea a mole-mobokea ! Mobakea a mole-mobokea !
42023022	Pilato abala na bu bala ejisato bo , Mojɔ moye ? Bobe bokɔi yo nda ? Mbi naniti nongo mojɔ na nde mua mobwani na mokindo mobogwa . Oko boa nadi bomotua , na nâmocingoa .
42023023	Ibo ko babɛjɛ bingi ; babekoa na bopipo , na ba’nga oko bo agwɛ a mole-mobokea . Oko boa Pilato aka minɔkɔ mibu .
42023024	Alena mojɔ boa , na ajima bo akɔe o apalaka bo .
42023025	Ba’nga koko bo acingoe moto yona odaka a blɔkɔ a mojɔ mobowa na dane , na amocingoa . Apeja Yesu ko a mɔmɔ mabu bo bakɔe na nde o apalaka bo .
42023026	Abenga bo bodala na Yesu , bapea moto oKulene , kombe ende Simona . Iyo adaka a njea elihule a esika , na bamotombeja mole-mobokea a ngɔngɔ jiYesu .
42023027	Bato badaka bacingi ngɔngɔ jinde lindundu linɛnɛ ; na bali basabimboaka ta mupa , na bayeaka bio a mojɔ monde .
42023028	Yesu ko ahekoa , abala na bn bo , Ino bana-bali baYelusalema , t’oyeeni oko a mojɔ mombi ; yeani oko a mojɔ monu bɛnɛ na bana banu .
42023029	Mojɔ bo , ikani ; masu makɛkɛ adoe yana âbala bato bo , Badi na pasa oko batete , oko sɔpɔ jia jiditi na libota , na mabɛi maya madi pɛ bonungea .
42023030	Ehole emina ekamea , badi bobala na meno minɛnɛnɛ bo , Bobumana so ; na bâbala na meno bo , Puseani so .
42023031	Isa bakɔkɔ mojɔ mu yana adi mole mɔ , badi bokɔ bo na mole mokakanake ?
42023032	Bakɛ na bato batongo babae , bato babe ; badaka bacingi na nde engbanga bo bagwɛ na nde .
42023033	Yana amea bo a esika yena edi na kombe Engɔngɔ , babakea Yesu a mole-mobokea oko ena , na baya babe pongono , okina a dɔngɔ diebɔ ebami , yona otongo a dɔngɔ diebɔ ebali .
42023034	Yesu abala bo , Sesa , kina bo , mojɔ bo batacingeaka mojɔ mokɔkɔ bo . Na bakina baboma jonga a mojɔ mobokaba bisenja binde .
42023035	Bato bangando badaka hulelu a mojɔ mobonja . Basuku bangando ko bamokotoa ; babala bo , Iyo ahelejai bato batongo ; yɛ asahelejae yo mɛnɛ isa adi Masiya oNjambe , isa Njambe amohɔ .
42023036	Basoda bamopɔmbeja pongono ; bamoyɛjɛ madiba makpɔ ,
42023037	na babala bo , Isa wɛ odi Kumu oBayuda , saheleja .
42023038	Mokina mosɔnɔ modaka a diko dinde bo , IYO ADI KUMU OBAYUDA .
42023039	Okina obu babe baya bakaalejama , ananga na nde ; abala bo , Wɛ oditi Masiya ? saheleja wɛ mɛnɛ na so pongono .
42023040	Yona otongo ko asɔmbeja na alemoa na nde bo , Wɛ , t’obangake Njambe , wɛ yona osi mokindo momina pongono ?
42023041	Iso bobwani na mokindo momina ; bosɔkɔ oko ndese ejibe jisu ; yo ko akɔiti nongo mojɔ mobe .
42023042	Na yo abala bo , Yesu , pɛ bobosa mbi okasɔ bokumu bowɛ .
42023043	Yesu amosɔmbeja bo , Mbi natɔndɔkɔ wɛ na soti bo odae na mbi a Paladiso oko busa bu .
42023044	A ehole emidi , modidi modaka a ngondo esusu , na moyeyoa oko a trois heures .
42023045	Modika-busa mohinda , na ehuako enɛnɛ yena ekabaka tempelo a tei elea oko bolea , bikenge bibae .
42023046	Na Yesu abekoa na kɔpi epipo bo , Sesa , asɔ mwembo mombi a mɔmɔ mawɛ . Ama yo bala boa , mwembo monde mo’mi mana oko bomana .
42023047	Yana anɛ kapitɛni obasoda mojɔ momina , asakaoa Njambe , na abala bo , Iyo adaki moto mopele soti .
42023048	Bato basusu baya badaka ena a bonja , babulɛ oko bobulɛ yana anɛ bo mojɔ momina , na basabimboa ta mupa .
42023049	Bina’nde basusu , na bali baya bama donga na nde a Galile , badaka ba’mi bohali mweka , na hanɛ mojɔ mosusu .
42023050	Okina momi adaka ena , kombe ende Yosepa , moto oAlimate a likota liYuda . Iyo adaka moto olikita libasuku , moto mopele , moto ohodongo .
42023051	Iyo aijima nongo bosambeja bobu na mojɔ mokɔ bo . Ambaka koko Bokumu boNjambe na tɛndɛ .
42023052	Moto omina akɛ ai Pilato , na amonga mokuku moYesu .
42023053	Amotiteja , amodinga na esenja enɛnɛ epu , na amosambea a esɛmɔ , oko atei eengbungulu yena etɔmɔ a litai . Baipaka sa moto ena .
42023054	Busa bomina bodaka busa boMosɛlingo , cina bo busa boSabata bobenga bomea .
42023055	Bali baya bama donga na Yesu a Galile , basusa Yosepa oho , na banɛ esɛmɔ na esika edaka mokuku moYesu .
42023056	Oko boa basɔmbɔ a ngando , na basɛlingoa malasi , na kasa jisoo epele . Bahema a husa boSabata a mojɔ momobeko .
42024001	Yana abenga bohoa busa boboso , bali batomba malasi masɛlingoa bo , na bakɛ a esɛmɔ a elɔngɔ mɛnɛ .
42024002	Bane bo litai lima hilingojama , na lidonga a esɛmɔ .
42024003	Akwea bo ko a tei , bainɛ nongo mokuku moKumu Yesu .
42024004	Akakwanaka bo a mojɔ momina , bato-bami babae bamana mbalakaka , na ba’ma a dɔngɔ dibu . Bisenja bibu bidaka na bolailai .
42024005	Bali baluluma na bɔ , na basunea maso mabu oko a kpɔtɔ . Bami babahɔjɔ bo , Ino odukakaniyona odi mɔ a esika ebagwake mojɔ moye ?
42024006	Iyo aditi ya ; angɔi ! Leni mojɔ mobala yo na nu yana adaka yo a Galile .
42024007	Abala bo badi bokaba Mwana ’ Moto a Inɔmɔ mabato babe , bo badi bomowa amole-mobokea , na bo adi bongɔ a bogwa na masu masato .
42024008	Oko boa bikenge biYesu bihula a milema mibu .
42024009	Badonga a esɛmɔ , basɔmbɔ a botɔndɔ babwɛnji domi-na-omɔci mojɔ momina mosusu , na batɔndɔ bacingami batongo pongono .
42024010	Baya batɔndɔ babwɛnji ngando jimina badaka Malia oMagadala , na Yoana , na Malia nange eYakobo , na bakina bali batongo baya badaka na bu .
42024011	Babwɛnji ko balɛ bo bikenge bimina bidaka oko ebalabala pɛ ; baijima nongo .
42024012	Pɛtɛlo ko angɔ , na apota ebango a esɛmɔ . Asasunea a bonja a tei , na anɛ oko bisenja pɛ bisambi , na asɔmbɔ a ngando oko na bokamoa a mojɔ momina .
42024013	Bakina babu babae bakɛ busa bomina a ekina ngando kombe Emau , mosiso o kilometa domi-na-jibae .
42024014	Ibo basolanaka a mojɔ mongando ji jisusu .
42024015	Abalanaka bo boa na masolo mabu , Yesu yo mɛnɛ abatama , na abapaka a njea .
42024016	Ibo ko baimombetea na miso mabu .
42024017	Iyo abala na bu bo , Mijɔ misolanaka no a njea enu midi bo ? Ibo ba’ma oko bo’ma , na badaka na wa a miso mabu .
42024018	Okina obu , kombe ende Kɛlɔpa , amosɔmbeja bo , Mokɛndɛli omɔci a Yelusalema yona odi pɛ bojeba mijɔ mia mikwabi oho na masu ma , oko wɛ pɛ ?
42024019	Yesu abala na bu bo , Mijɔ mimina nda ? Ibo bamosɔmbeja bo , Oko mojɔ moYesu oNasaleta yona odaka motɔndɔi . Bilomu binde , na bibaeli binde , bidaka na ndangasa a boso boNjambe , na a boso bobato basusu .
42024020	Basuku banganga ko , na bakumu basu , bamopeabi , bajimabi bo agwɛ , na bamowabi a mole-mobokea .
42024021	Iso ko bodaka na njingo bo yo adae mosikoi oYisalaele . Ee , ngando ji jidaki boa , masu masi edɛye masato .
42024022	Bakina bali basu ko bakamojai so bou .
42024023	Ibo bakɛi a esɛmɔ ehuma mɛnɛ , na baniti nongo mokuku monde . Oko boa babuli ai so , na batɔndɔi so bo bani bakina babwɛnji baDiko baya babali bo adi oko mɔ .
42024024	Bakina bato basu bakɛi a esɛmɔ , na bani o ami bala bali bamina . Iyo ko — bamotaniti .
42024025	Yesu abala na bu bo , Ino bato balibunga ! Milema minu midi na kitɛ a mojɔ mongando jisusu jibala batɔndɔi cina eye ?
42024026	Ebɔngiti bo Masiya adingoe boa , bo akwee a ekumu ende ?
42024027	Oko boa , yo abanga na mikanda miMose na batɔndɔi basusu , na abacingea ngando jisusu jia jidi a Misɔnɔ a mojɔ monde mɛnɛ .
42024028	Babatama na ngando ekɛkɛ bo . Iyo ko akɔ bo adojae .
42024029	Ibo ko bamongɔɔnɔ bo , Da na su , mojɔ bo busa bosɛlɛi edɛye . Edika mweka pɛ bo busa bodipe . Oko boa akwea bo adae na bu .
42024030	Adaka yo na bu a mesa , atomba molɛmbɛ , ajongoa , abuka molɛmbɛ na abapa .
42024031	Miso mabu mahoa na bamombetea . Iyo ko adimoa , na baimonɛ koko na miso .
42024032	Ibo babalana bo , Milema misu mingoiti mosa a tei esu , yana asolaki yo na su a njea , na yana acingeaki so Misɔnɔ ?
42024033	Oko boa , bangɔ bokpa , basɔmbɔ a Yelusalema , na batana bacingami domi-na-omɔci baya bama titana na bakina batongo .
42024034	Ibaba babala bo , Kumu angɔi a bogwa soti , na asabolojai ai Simona !
42024035	Ibo pongono batɔndɔ mojɔ mua mokwa na bu a njea , na bo bamombetea yana abukaka yo molɛmbɛ .
42024036	Amaka bo bala bikenge bimina , Yesu ami ma oko bo’ma a ndanda ebu . Abala na bu bo , Bowi ai no !
42024037	Ibo ko bagasima , na bangbɛngbɛmɛ bou , mojɔ bo balɛkɛ bo banɛkɛ oko mwembo .
42024038	Iyo abala na bu bo , Ebangaka no ndeni ? Odini na kitɛ a milema minu mojɔ moye ?
42024039	Anjani mɔmɔ mambi na bibota bimbi , bo edi oko mbi mɛnɛ . Bɛnjɛni mbi na mɔmɔ manu . Anjani na miso ; mojɔ bo mwembo mopeliti mini na kua o anɛkɛ no bo mbi napeli .
42024040	Abala yo boa , abaneja mɔmɔ mande na bibota binde .
42024041	Ibo ko badaka oko na kitɛ ; bayegebana koko na bokamoa na sepi .
42024042	Oko boa Yesu abala na bu bo , Odini na eka eboyaka ya ? Bamopa ekenge eswi ekaleamake ,
42024043	na atomba swi na ayaka a boso bobu .
42024044	Abala na bu bo , Mijɔ mibalaka mbi na nu yana adaka mbi na nu oko mimi , bo ngando jisusu jia jisɔnɔmɔ a mojɔ mombi a Mibeko miMose , a mikanda mibatɔndɔi , na mokanda moNjembo , jidi bongama soti .
42024045	A ehole emina , abapa bohu a milema mibu bo bacingee Misɔnɔ .
42024046	Abala koko na bu bo , Oko boa , mosɔnɔmɔ bo Masiya adi bodingoa soti , bo angɔe a bogwa na masu masato ,
42024047	na bo batɔndɔe mwako a kombe ende a Yelusalema boso , na a makota masusu , a mojɔ mobokina bojibe na bohekoja bomilema .
42024048	Ino odini batati bangando jimina .
42024049	Ikani ko ! mbi nalomeaka no mua modikeja Sangwa’mbi . Toma mbani ko a ngando oko adi ndangasa eDiko pɛ bopeta lwaja no .
42024050	Asi ko akɛi na bu oko a Betania . Angɔjɔ mɔmɔ mande na abapamboa .
42024051	Yana abapamboaka yo , abɔtɔnɔ na bu na atombama oho Diko .
42024052	Ibo ko bamosakoa , basɔmbɔ a Yelusalema na sepi enɛnɛ ,
42024053	na bakɛkɛ a tempelo masu masusu a bosakoa Njambe .
43001001	Ebaeli edaka kanga a bobanga mɛnɛ . Ebaeli edaka na Njambe . Ebaeli edaka Njambe .
43001002	Iyo adaka na Njambe a bobanga mɛnɛ .
43001003	Iyo akɔ leka losusu boya . Pɛpɛ nongo eka emɔci edi , yena edi yo pɛ bokɔ .
43001004	Bomɔ bodaka a tei ende , na bomɔ bomina bodaka bohu bobato .
43001005	Bohu bohoa a tei emodidi na modidi moigbokeja bohu .
43001006	Njambe aloma moto , kombe ende Yoane .
43001007	Iyo adoa bo adae motati , a bojebeja bato a mojɔ mobohu , bo bato basusu badi bojima oko na nde .
43001008	Iyo mɛnɛ aidaka bohu bomina . Adoa oko bo adae motati obohu .
43001009	Bohu bomina bodaka bohu bosoti , na bodoa a ngondo a bopa bato basusu bohu .
43001010	Iyo adaka a ngondo , oko ngondo ekɔ yo ; ngondo ko eimojeba .
43001011	Adoa a ngando ende mɛnɛ ; bato bande mɛnɛ ko baimosɔ .
43001012	Ibaya ko bamosɔ , oko baya bamojimeaka , yo abapa kpaci bo badae bana baNjambe .
43001013	Ibo baibotama nongo na makia , isa na bolulea bomokuku , isa na bolulea bomoto ; babotama oko na Njambe .
43001014	Ebaeli ekindoa moto , na yo ayeyoa a tei esu ; aluma na monganji na Soti . Iso bonɛ ekumu ende , ekumu eMwana-sɔmi omɔci yona odonga ai Sango .
43001015	Yoane adaka motati onde . Iyo abala a mojɔ monde bo , Yana abala mbi bo , Iyona okɛkɛ adoe ngɔngɔ jimbi anɔi mbi , mojɔ bo yo adaka oko mbi napetakini da , — edi oko yo .
43001016	Iso basusu bosɔkɔ monganji monde , monganji oko na bonɛtɔ .
43001017	Mibeko mibakeama oko na Mose . Yesu Masiya ko adoa na monganji na Soti .
43001018	Pɛpɛ nongo moto onɛ Njambe ; Mwana-sɔmi omɔci ko yona odi a bupa boSango amobolojai ai so .
43001019	Tati eYoane edi yeye . BaYuda baYelusalema baloma bakina nganga na BaLewi ai yo na lihɔjɔ bo , Wɛ odi nda ?
43001020	Yoane ajima , pɛ nongo bongana ; ajima oko bo aditi Masiya .
43001021	Oko boa , bamohɔjɔ bo , Odi ko nda ? Odi Elia ? Iyo abala bo , Naditi nongo yo . Bamohɔjɔ koko bo , Odi motɔndɔi yona ? Iyo asɔmbeja bo , Pɛpɛ .
43001022	Oko boa babala na nde bo , Odi nda ? Jebeja so a mojɔ mowɛ mɛnɛ , bo botɔndɔe bato baya balomi so .
43001023	Yoane abala bo , Mbi nadi , Kɔpi emoto yona obekoaka a esika bo , Tangbojani njea eKumu ; O abala motɔndɔi Yisaya .
43001024	Bakina baya balomama ai yo badaka BaPalusi .
43001025	Ibo bamohɔjɔ bo , Isa oditi Masiya , na oditi Elia , na oditi motɔndɔi , obatisaka mojɔ moye ?
43001026	Yoane abasɔmbeja bo , Mbi nabatisaka a madiba ; okina ko adi a tei enu na otamojebakani .
43001027	Iyo akɛkɛ adoe ngɔngɔ jimbi , na mbi nabɔngiti bo nacingoe mokɔli mosapata jinde .
43001028	Mojɔ mu modaka a Betania , a dɔngɔ ditongo diYoladene , a esika ebatisaka Yoane .
43001029	Yana ahoa busa , Yoane anɛ Yesu akadoe ai yo , na abekoa bo , Anjani Mwana-Bata oNjambe yona odongejaka bobe bongondo !
43001030	Yana abalabi mbi bo , Okina moto akɛkɛ adoe ngɔngɔ jimbi yona odi boso bombi , mojɔ bo yo adaka oko mbi nadakini , nabalabi oko a mojo monde .
43001031	Mbi mɛnɛ naimojebaka ; endele ko mbi nadoi bo namobolojae ai Yisalaele oko na batisimo a madiba .
43001032	Na Yoane atɔndɔ koko bo , Mbi nani Mwembo mokadonge oho Diko o ekɔmɛli esungu , na mobakami ai yo .
43001033	Mbi naimojebaka mbi mɛnɛ ; yona olomani ko bo nabatise a madiba , abala na mbi bo , Okanɛ Mwembo mokatite na mokabakame ai moto , edi oko yo yona abatisaka a Mwembo Mosɛnɔke .
43001034	Mbi namoni mbi mɛnɛ , na natɔndɔkɔ na soti bo Iyo adi Mwana ’ Njambe .
43001035	Ahoa koko busa , Yoane adaka ami na bacingami bande babae .
43001036	Iyo anɛ Yesu akadale , na abala bo , Anjani Mwana-Bata oNjambe !
43001037	Bacingami ba babae baka bikenge bibala Yoane , na bakimana Yesu .
43001038	Yesu ahekoa , na anɛ bo bacingi ngɔngɔ jinde . Abala na bu bo , Epalaka no nde ? Bamosɔmbeja bo , Labi , ( cina emina edi Mokoja ) osamaka jɔ ?
43001039	Iyo abala na bu bo , Doani okanjeni . Oko boa bakɛ , na banɛ esika edaka yo ; na badika na nde busa bomina , mojɔ bo edaka isa quatre heures na dea .
43001040	Andalea , mwanange ’ Simona Pɛtɛlo , adaka okina obu babae baya baka ebaeli eYoane na bakimana Yesu .
43001041	Iyo akɛ nduki emwangwa ’ nde Simona bokpa , na abala na nde bo , Iso bobolojai Masiya ( cina emina edi Klisto ) .
43001042	Adoa na nde ai Yesu . Yesu amonja , na abala na nde bo , Wɛ odi Simona , mwana oJona . Kombe ewɛ êda Kepa ( cina emina edi Pɛtɛlo — Litai ) .
43001043	Ahoa koko busa , Yesu adaka na mokano a bokɛ a Galile . Atana Pilipo , na abala na nde bo , Cingama na mbi .
43001044	Pilipo adaka moto oBetesaida , ngando eAndalea na Pɛtɛlo .
43001045	Pilipo aduka Natanaele , na abala na nde bo , Mose asɔnɔ a Mibeko , na batɔndɔi basɔnɔ pongono , a mojɔ mookina moto ; iso bomobolojai , oko Yesu oNasaleta , mwana oYosepa .
43001046	Natanaele amosɔmbeja bo , Ekina eka epele edi bomana a Nasaleta ? Pilipo abala na nde bo , Doa okanje
43001047	Yesu anɛ Natanaele akadoe ai yo , na abala a mojɔ monde bo , Anjani MoYisalaele osoti ! Poloso editi nongo a tei ende .
43001048	Natanaele abala na nde bo , Wɛ ojebi mbi na ye ? Yesu amosɔmbeja bo , Mbi nanɛki wɛ yana adaki wɛ a cine elikɔkɔ , yana adaki Pilipo pɛ bopeta bea wɛ .
43001049	Natanaele amosɔmbeja bo , Labi , wɛ odi Mwana oNjambe . Odi Kumu oYisalaele .
43001050	Yesu abala na nde bo , Ojimaka mojɔ bo natɔndɔi wɛ bo nani wɛ a cina elikɔkɔ ? Odi bonɛ ngando jia jinɔi jiji .
43001051	Abala na nde koko bo , Soti mɛnɛ , mbi natɔndɔkɔ no bo ônɛni Diko bwase , na babwɛnji-baDiko bakawee na bakatite a diko diMwana ’ Moto .
43002001	Yana anɔ masu mabae , lihango iidaka a Kana , ngando eGalile . Nange eYesu adaka ena .
43002002	Bahea koko Yesu na bacingami bande a lihango .
43002003	Vino ko eibwana , na nange ’ Yesu abala na nde bo , Bapeliti koko vino .
43002004	Yesu amosɔmbeja bo , Mwali , edi mojɔ mombi isa mowɛ ? Ehole embi ebwanakini .
43002005	Ngwa’nde abala na bakɔmɛli bandako bo , Akabala na nu mokina mojɔ , toma kɔni mojɔ momina .
43002006	Biomba bimatai bisamano bidaka ena na madiba bo BaYuda basasose o akɔkɔ bo bihole bisusu ; tu eyomba ebwana na litres domi-libwa isa mokama na dea .
43002007	Yesu ajɔ na bu bo , Lume jani biomba na madiba , na babilumeja botɔ mɛnɛ .
43002008	Abala na bu koko bo , Lokani edɛye ; tombani oho ai moswa ’ lihango .
43002009	Yana akɔ bo boa , moswa ’ lihango alɛlɛ madiba maya makindoa vino , yo ko pɛ bojeba esika ehula vino emina . ( Bakɔmɛli ko baya baloka madiba bajeba . ) Oko boa yo abea momi obolongana na abala na nde bo ,
43002010	Bato basusu bamejaka vino epele boso , na bakamwaka bopele , badi bomeja vino yena editi epele bou . Wɛ ko okini vino epele oko a suka .
43002011	Yesu akɔ embete ye ende eboso oko a Kana , ngando eGalile , na aneja ekumu ende ; na bacingami bande bamojimea .
43002012	Ngɔngɔ jimina , akɛ a Kapalanauma , yo mɛnɛ na ngwa ’ nde , na bananango , na bacingami bande pongono . Bayeyoa oho mweka , te nongo ekoka .
43002013	Yesu akɛ a Yelusalema cina bo edika mweka pɛ a Kola eBonɔ eBaYuda .
43002014	Iyo atana bato a tempelo baya bangɛjɛkɛ ngɔmbɔ , na bata , na sungu , na basɔmbɔtɔni balikonja pongono .
43002015	Akɔ pimbo na mikina mikpulu , na ababengana basusu a tempelo , na bata na ngɔmbɔ pongono . Asopa koko likonja libasɔmbɔtɔni , na adumba mesa mabu .
43002016	Atɔndɔ bato baya bangɛjɛkɛ sungu bo , Dongejani leka lomina ya . T’ohekojaeni oko ndako eSangwa’mbi bo edae ndako ebwasa .
43002017	Na bacingami bande balɛ ekenge yena edi a Misɔnɔ bo , Posa embi a ndako eSangwa ’ mbi emajai mbi mokuku .
43002018	BaYuda bamohɔjɔ bo , Akɔkɔ wɛ ngando jiji , embete enejaka wɛ so nda ?
43002019	Yesu abasɔmbeja bo , Bukani tempelo ye , na mbi naengɔjɔ koko na masu masato .
43002020	BaYuda babala na nde bo , Elomu eboyoa tempelo ye eyeyoa bianga domi-inɛi na bisamano , na wɛ obwani boeyoa na masu masato ?
43002021	Iyo ko abala a mojɔ motempelo emokuku monde .
43002022	Bacingami bande balɛ ekenge emina yana angɔ yo a bogwa , na bajima mosɔnɔ momina na ekenge ema bala Yesu pongono .
43002023	Yana adaka Yesu a Yelusalema a mojɔ moKola-eBonɔ , bato banɛnɛ bajimea kombe ende , mojɔ bo banɛkɛ bimbete bikɔkɔ yo .
43002024	Yesu ko adaka na mokakwano a mojɔ mobu , cina bo ajebaka bato basusu ;
43002025	ajebaka yo mɛnɛ ngando jia jidaka a tei ebato , pɛpɛ nongo moto bomotɔndɔ .
43003001	Okina moto adaka MoPalusi kombe ende Nikodemo , mosuku oBaYuda .
43003002	Iyo adoa ai Yesu na bulu . Abala na nde bo , Mokoja , iso bojebaka bo wɛ odi mokoja yona odonga ai Njambe ; mojɔ bo Njambe amiti da na moto , atahɔnɔ bokɔ bimbete bikɔkɔ wɛ .
43003003	Yesu amosɔmbeja bo , Mbi natɔndɔkɔ wɛ na soti mɛnɛ bo , Moto amiti botama koko , atanɛ nongo Bokumu boNjambe .
43003004	Nikodemo amohɔjɔ bo , Moto akamea mobange , adi bobotama koko na ye ? Adi bokwea koko a sɔpɔ jingwa’nde bo amobote koko ?
43003005	Yesu amosɔmbeja bo , Soti mɛnɛ , mbi natɔndɔkɔ wɛ bo , Moto amiti botama na madiba na Mwembo , atakwea nongo a Bokumu boNjambe .
43003006	Mini mibotaka oko mini , na Mwembo mobotaka oko mwembo .
43003007	T’okamoe oko mojɔ bo nabali na wɛ bo , Toma botama koko .
43003008	Pwea ehweaka a esika epalaka yo . Okaka daka emina ; otajehaka ko esika ehulaka pwea , na esika ekɛkɛ yo . Moto na moto yona obotama na Mwembo adi boa .
43003009	Nikodemo abala na nde bo , Imu mojɔ môda bo ?
43003010	Yesu amosɔmbeja bo , Wɛ odi mokoja oYisalaele , na otacingeaka mijɔ mimina ?
43003011	Mbi natɔndɔkɔ wɛ na soti mɛnɛ bo , Iso bobalaka oko mijɔ mijebaka so , na botataka tati emijɔ minɛkɛ so ; ino ko olonakani tati esu .
43003012	Adi no pɛ bojima mijɔ mingondo mibalaka mbi , odini bojima na ye , nakatɔndɔ no mijɔ miDiko ?
43003013	Pɛpɛ nongo moto okɛ oho Diko . Mwana ’ Moto ko yona odi na ngando ende oho Diko , yo ahula Diko .
43003014	Na Mwana ’ Moto âbakeama diko , o abakea Mose njɔ diko a lisobe ,
43003015	bo moto na moto yona omojimeaka asɛ bomɔ bua bodi na bosusu .
43003016	Mojɔ bo Njambe apalaka ngondo na ngɛnjɔ yeye ; apa Mwana’nde obotama omɔci pɛ , bo moto na moto yona omojimeaka asɛ bomɔ bua bodi na bosusu .
43003017	Mojɔ bo , Njambe ailoma Mwana’nde a ngondo a bosambeja ngondo ; amoloma bo ngondo ehele na nde .
43003018	Moto akamojimea , atasamba nongo . Moto amiti mojimea , yo asamba eyou , cina bo aijima kombe eMwana ’ Njambe obotama omɔci .
43003019	Esambi edi oko yeye ; bohu bodoa a ngondo , na bato bapalaka gbo oko modidi , mojɔ bo bikɔmɛli bibu bidi bibe .
43003020	Mojɔ bo , isa moto adi na ekɔmɛli ebe , abangaka bohu ; t’amanake nongo a bohu , bo mijɔ minde misaka boloa .
43003021	Moto ko yona odi na ekɔmɛli esoti amanaka a bohu , na anejaka bo bikɔmɛli binde bihulaka ai Njambe .
43003022	Yesu akɛ na bacingami bande ngɔngɔ a likota liYuda . Ayeyoa na bu oho , na abatisa bato .
43003023	Yoane adaka a Ainona , hulelu na Salima , a ehole emina , na yo abatisaka bato pongono , mojɔ bo madiba madaka manɛnɛ a esika emina ; na bato banɛnɛ badoa bo babatisame .
43003024	Yoane aipaka kwea a blɔkɔ a ehole emina .
43003025	Bacingami baYoane babanga boboma kitɛ na okina MoYuda a ehole emina , a mojɔ moekɔmɛli ebosasɛnoja .
43003026	Badoa ai Yoane , babala na nde bo , Mokoja , moto yona odaka na wɛ a dɔngɔ ditongo diYoladene abatisaka bato edɛye , na bato basusu bakɛkɛ oko ai yo ; wɛ mɛnɛ omojima pongono na tati ewɛ .
43003027	Yoane asɔmbeja bo , Moto amiti sɔ epeeli eDiko , atasɔ nongo eka .
43003028	Ojebakani no bɛnɛ bo tati embi edaka bo , Mbi naditi Masiya ; nalomami oko boso bonde .
43003029	Edi oko momi obolongana yona osɔkɔ mwali . Mina’nde momi ko asepaka a boka ebaeli ende , na adi bo’ma mema bo amohokee . Sepi embi edi oko boa ; edi enɛnɛ mɛnɛ .
43003030	Iyo adi bohɛ monɛnɛ , mbi ko nadi botita .
43003031	Iyona odonga oho Diko anɔi bato basusu . Moto ongondo acingi oko na ngondo , na abalaka mijɔ mingondo . Iyona odonga oho Diko anɔi bato basusu mɛnɛ .
43003032	Iyo anejaka oko ngando jinɛ yo na jika yo ; pɛpɛ nongo moto ko ojimaka tati ende .
43003033	Iyona ojimaka tati ende angamejaka mojɔ mu , bo Njambe adi soti .
43003034	Mojɔ bo yona olomama na Njambe abalaka oko bikenge biNjambe , cina bo yo t’angɛke mwɛngi yana apaka yo Mwembo .
43003035	Sango adi na ngɛnjɔ ai Mwana , na akina mijɔ misusu a mɔmɔ mande .
43003036	Iyona ojimeaka Mwana adi na bomɔ na bosusu . Iyona ko olonaka bojimea Mwana atanɛ nongo bomɔ , na kɛnjɔ eNjambe edi oko ai yo .
43004001	Yesu ajeba bo BaPalusi baka bo etango ebato baya bahekoaka ai yo a bobatisama , enɔi yena ebacingami baYoane .
43004002	( Yesu aibatisaka yo mɛnɛ , oko bacingami bande . )
43004003	A mojɔ momina yo adonga a Yuda bo asɔmbe a Galile .
43004004	Njea ende edaka a tei eSamalia .
43004005	Oko boa , yo amea a Sikala , ekina ngando eSamalia , hulelu na mokpɔtɔ mopa Yakobo ai mwana’nde Yosepa .
43004006	Moboka moYakobo modaka oko ena . Yesu ambɛ na mɔndɔ , na ada na mobondo a dɔngɔ dimoboka .
43004007	Edaka ehole emidi , na mwali omɔci oSamalia adoa a boloka madiba . Yesu abala na nde bo , Pani namwake .
43004008	Mojɔ bo bacingami bande bama kɛ a ngando a bosomba leka loboyaka .
43004009	Mwali oSamalia abala na nde bo , Boni ! Wɛ MoYuda ongaka mbi madiba , mbi mwali oSamalia ? ( Gina bo BaYuda na BaSamalia te bangɛnɛke . )
43004010	Yesu amosɔmbeja bo , Akɔki wɛ jeba epeeli eNjambe na yona ongaka wɛ madiba , ka omongi yo , na yo api wɛ madiba mabomɔ .
43004011	Mwali abala na nde bo , Kumu , opeliti eka eboloka na madiba , na moboka modi na ndinda . Oko boa , madiba mawɛ mabomɔ mâhula jɔ ?
43004012	Wɛ onɔi tata osu Yakobo , yona opa so moboka mu , na amwaka ya , yo mɛnɛ , na bana bande , na mela mande ?
43004013	Yesu amosɔmbeja bo , Moto na moto yona omwakaka madiba mama âka koko ekangola .
43004014	Moto ko akamwaka madiba mamopaka mbi , ata’ka koko ekangola na ikina ; cina bo madiba mâmopa mbi mada molo momadiba mabomɔ a tei ende , maya makɛlɛkɛ na bosusu .
43004015	Mwali abala na nde bo , Kumu , pani madiba mamina bo nita’ka koko ekangola , na nitadoa koko ya a boloka .
43004016	Yesu abala na nde bo , Kɛ abee muma’wɛ na hula na nde jɔno .
43004017	Mwali asɔmbeja bo , Mbi napeliti momi . Yesu abala na nde bo , Abali wɛ bo opeliti momi , olongi ;
43004018	mojɔ bo odaka na bami batano , na yona odi na wɛ edɛye aditi nongo muma’wɛ . Mojɔ mobali wɛ modi soti .
43004019	Mwali abala na nde bo , Kumu , mbi nasipoaka edɛye bo wɛ odi motɔndɔi .
43004020	Batata basu basakoa Njambe a mono mu ; ino ko obalakani bo bato babwani bosakoa Njambe oko a esika yena edi a Yelusalema .
43004021	Yesu abala na nde bo , Mwali , hokea mhi . Ôsakoani Sango a masu mangɔngɔ , te nongo a mono mu , isa a Yelusalema .
43004022	Ino otajebakani yona osakoaka no . Iso ko bojebaka yona osakoaka so , mojɔ bo boheleja bocingi na BaYuda .
43004023	Ehole ekɛkɛ adoe , ee emei edɛye , na basakoi basoti badi bosakoa Sango a mwembo na soti , mojɔ bo Sango apalaka bo basakoi bande bamosakoe boa .
43004024	Njambe adi mwembo , na baya bamosakoaka babwani bomosakoa a mwembo na soti .
43004025	Mwali abala na nde bo , Najebaka bo Masiya ( yona odi na kombe Klisto ) adi bodoa . Iyo akadoa , ajebeja so ngando jisusu .
43004026	Yesu abala na nde bo , Mbi nadi oko yo , mbi yona obalaka na wɛ .
43004027	Bacingami bande bahula a ehole emina . Ibo bakamoa mojɔ bo asolaka na mwali omina . Pɛpɛ nongo okina obu ko obala bo , Opalaka nde ? isa , Osolaka na nde mojɔ moye ?
43004028	Oko boa mwali akina teni ende , asɔmbɔ a ngando , na abala na bato bangando bo ,
43004029	Doani onjeni moto yona otɔndɔini ngando jisusu jikɔ mbi . Isa yo adi Masiya ?
43004030	Ibo badonga a ngando a bodoa ai Yesu .
43004031	A ehole emina , bacingami bande bapala bo ayake . Babala na nde bo , Labi , yaka .
43004032	Iyo ko abala na bu bo , Mbi nadi na mia maboyaka madi no pɛ bojeba .
43004033	A mojɔ momina , bacingami babalana bo , Isa moto amolwɛi eka a boyaka ?
43004034	Yesu abala na bu bo , Mambi mia madi oko bo nakɔe bolulea boyona olomani , na bo nasiejae elomu ende .
43004035	Ino obalakani bo ndongo jidi bokpeta na songe banɛi . Mbi ko natɔndɔkɔ no bo , Angɔjɔni miso ! Anjani gbie ! Jikpeti , na jibwani na bojua .
43004036	Moto yona ojuaka asɔkɔ ndese , na aboleaka jia jijuaka yo oko a bomɔ bua bodi na bosusu . Oko boa , yona onaka gbie , na yona ojuaka , badi bosepa pongono .
43004037	Mondɛ modi na soti bo , Okina anaka gbie , na otongo ajuaka .
43004038	Ino oiliani nongo a esika elomi mbi no a bojua . Batongo balia molio , ino ko osangoini bilomu bibu .
43004039	BaSamalia banɛnɛ bamojimea a mojɔ mobikenge bitata mwali bo , Iyo atɔndɔini ngando jisusu jikɔ mbi .
43004040	Oko boa , yana adoa BaSamalia ai Yesu , bamongɔɔnɔ bo ayeyoe na bu , na ayeyoa masu mabae a esika emina .
43004041	Bato batongo banɛnɛ bajima a mojɔ moebaeli eYesu yo mɛnɛ .
43004042	Ibo babala na mwali bo , Iso bojimaka edɛye , te a mojɔ moekenge ebali wɛ ; bomoki so bɛnɛ , na bojebaka bo yo adi Moheleja ongondo na soti mɛnɛ .
43004043	Yana asia masu ma mabae , Yesu angɔ ena , na akɛ a Galile
43004044	Iyo mɛnɛ abala bo motɔndɔi aditi na ekumu a likota linde mɛnɛ .
43004045	Amea yo a Galile , bato baGalile bamosɔ bopele , mojɔ bo ibo bama kɛ a Kola pongono , na banɛ ngando jisusu jikɔ yo a Yelusalema a ehole eKola .
43004046	Oko boa adoa koko a Kana , ngando eGalile , esika ema hekoja madiha vino . Okina kapitɛni okumu adaka a Kapalanauma ; na mwana’nde momi adaka na yogo .
43004047	Yana aka yo bo Yesu adonga oho Yuda , na bo amea a Galile , akɛ ai yo , na amongɔɔnɔ bo adoe a boheleja mwana ’ nde yona odika ndoko pɛ bo agwɛ .
43004048	Yesu abala na nde bo , Omiti nɛni mindumba na bimbete , otajimani nongo .
43004049	Kapitɛni okumu amosɔmbeja bo , Kumu , doa edɛye bo mwana ’ mbi asaka gwa .
43004050	Yesu abala na nde bo , Yana ; mwana ’ wɛ aheli . Moto omina ajima ekenge ebala Yesu na nde , na ayana .
43004051	Adalaka yo a njea , bakɔmɛli bande basongana na nde , na bamotɔndɔ bo mwana’nde ahela .
43004052	Iyo abahɔjɔ ehole ebanga yo bosɔ bopele , na bamosɔmbeja bo , Yogo ende esiabi mɔkɔ a ebole une heure .
43004053	Oko boa sange ’ mwana ajeba bo ehole emina edaka ehole ema bala Yesu na nde bo , Mwana ’ wɛ aheli . Na yo ajima , yo mɛnɛ na bato bande basusu .
43004054	Iye edi embete ebibae ekɔ Yesu a Galile , yana adonga yo a Yuda .
43005001	Ngɔngɔ jimina , Yesu akɛ a Yelusalema , mojɔ bo ekina Kola eBaYuda edaka oho .
43005002	Likina lilebo lidi a Yelusalema , libati na njea ebata . Lidi na biseba bitano , na kombe emina edi Beteseda a LiEbele .
43005003	Bato babego banɛnɛ mɛnɛ badaka basambi a biseba bimina , bagwa-miso , bamitɛngu , na bandɔke . ( Bambaka bohua bomadiba
43005004	mojɔ bo obwɛnji oDiko atita oko a lilebo bikina bihole , na madiba matɔkɔ . Na moto yona otitea a madiba boso yana atɔkɔ madiba , ahela a yogo ende . )
43005005	Momi omɔci adaka ena yona oma sama na ekina yogo bianga domi-isato na bianga bomwambe .
43005006	Yesu amonɛ asambi , na ajeba bo ama yeyoa ekoka boa . Abala na nde bo , Opalaka ohele ?
43005007	Moto yona odaka na yogo amosɔmbeja bo , Kumu , mbi napeliti moto a botiteja mbi ta madiba a ehole etɔkɔkɔ madiba . Yana atitaka mbi , okina otongo atitaka a boso bombi .
43005008	Yesu abala na nde bo , Angɔ ! Tomba litɔkɔ liwɛ ! Dala !
43005009	Moto omina ahela a yogo ende bokpa mɛnɛ , atomba litɔkɔ linde na adala . Busa bomina bodaka busa boSabata .
43005010	A mojɔ momina , BaYuda babala na moto yona ohela a yogo ende bo , Busa bu bodi Sabata ; ebɔngiti bo otombe litɔkɔ liwɛ .
43005011	Iyo ko abasɔmbeja bo , Moto yona ohelejaini abali na mbi bo , Tomba litɔkɔ liwɛ na dala .
43005012	Bamohɔjɔ bo , Moto omina nda , yona otɔndɔi wɛ bo otombe litɔkɔ liwɛ bo odale ?
43005013	Moto ko yona ohela a yogo aijeba moto omina , na Yesu yo mɛnɛ ama donga , mojɔ bo bato badaka banɛnɛ a esika emina .
43005014	Yesu amotana ngɔngɔ a tempelo , na abala na nde bo , Ika ! wɛ oheli a yogo ewɛ . Yɛ bokɔ koko bobe , bo osaka nɛ mokina monɔngɔ mua monɔi na bobe .
43005015	Moto omina akɛ ajebejae BaYuda bo yona omoheleja adi oko Yesu .
43005016	A mojɔ momina , BaYuda babanga bonɔngeja Yesu , ema bo akɔkɔ ngando jimina a busa boSabata .
43005017	Yesu ko abasɔmbeja bo , Sangwa’mbi adi oko a elomu , na mbi koko nakɔkɔ elomu .
43005018	Oko boa , BaYuda bahɛjɛ bingi bo bamowoe , mojɔ bo aisopa mobeko moSabata pɛ ; abea koko Njambe Sangwa’nde , na asabwaneja na nde amɛci .
43005019	Yesu abasɔmbeja bo , Mbi natɔndɔkɔ no na soti bo , Mwana t’ahɔnɔke bokɔ mokina mojɔ yo mɛnɛ ; akɔkɔ oko mua monɛkɛ yo bo Sango akɔkɔ . Ngando jisusu jikɔkɔ Sango , — Mwana akɔkɔ boa pongono .
43005020	Mojɔ bo Sango adi na Mwana ngɛnjɔ , na amonejaka ngando jisusu jikɔkɔ yo . Adi bomoneja koko ngando jitongo jia jinɔi jiji a bokamoja no .
43005021	Sango angɔjɔkɔ bagwake , na abapaka bomɔ . Oko boa koko , Mwana apaka bomɔ ai baya bapalaka yo .
43005022	Sango t’asambejake nongo moto . Akina elomu esusu ebosambeja a mɔmɔ maMwana ,
43005023	bo bato basusu badae na lisuma ai Mwana , o asumaka bo Sango . Yona odi pɛ bosuma Mwana , aditi na lisuma ai Sango yona omoloma .
43005024	Mbi natɔndɔkɔ no na soti bo , Yona ohokeaka ebaeli embi , na ojimaka yona olomani , adi na bomɔ bua bodi na bosusu . Iyo atada nongo na esambi , mojɔ bo aheli a hogwa , na akwei a bomɔ .
43005025	Mbi natɔndɔkɔ no na soti bo bagwake mɛnɛ badi boka kɔpi eMwana ’ Njambe a ehole yena ekɛkɛ adoe . Ee , ehole emina emei edɛye , na baya bahokeaka bâhela .
43005026	Sango adi na bomɔ a tei ende mɛnɛ . Oko boa Mwana asɔ epeeli ebomɔ ai yo bo adae na bomɔ a tei ende mɛnɛ pongono .
43005027	Amopa koko kpaci a bosambeja , cina bo adi Mwana ’ Moto .
43005028	Yɛ bokamoani a mojɔ momina . Bokina busa , bato basusu baya badi a bisɛmɔ bakabi kɔpi ende na bamanabi .
43005029	Baya bakɔ bopele bangɔbí a bomɔ ; baya bakɔ ko bobe bangɔbí a mojɔ mobosamba .
43005030	Mbi naditi na kpaci a bokɔ mokina mojɔ mbi mɛnɛ . Nasambejaka o akaka mbi . Esambi embi edi bojo , mojɔ bo mbi napalaka oko bolulea boSango yona olomani , te nongo bolulea bombi mɛnɛ .
43005031	Nakatata tati ai mbi mɛnɛ , tati embi embi etada tati esoti
43005032	Okina otongo ko atataka tati ai mbi , na mbi najebaka bo tati etataka yo ai mbi edi tati esoti .
43005033	Ino olomani ai Yoane , na yo atata tati esoti .
43005034	Tati ko esɔkɔ mbi , editi tati emoto . Mbi ko nabali ngando ji bo oheleni .
43005035	Yoane adaka paka yena eyoaka , na epaka bohu ; na odakani na posaa bosepa a mojɔ mobohu bonde ekina ehole .
43005036	Na tati embi ko , na tati eYoane , tati embi enɔi . Mojɔ bo Sango apani bilomu bo nabisiejae . Bilomu bimina , oko bilomu bikɔkɔ mbi , binejaka bo Sango alomani .
43005037	Sango yo mɛnɛ yona olomani , atata tati ai mbi . Ino ko oikani nongo kɔpi ende ; omɛni nongo elimo ende .
43005038	Ebaeli ende editi atei enu , mojɔ bo otajimakani yona oloma yo .
43005039	Odukakani a Misɔnɔ mojɔ bo olɛkɛni bo obolojaeni bomɔ bua bodi na bosusu a tei eMisɔnɔ . Misɔnɔ ko mibalaka a mojɔ mombi a bohu .
43005040	Ino ko otapalakani bodoa ai mbi bo osɛni bomɔ .
43005041	Mbi te nasɔke ekumu ai bato .
43005042	Najebaka bo ino opelitini ngɛnjɔ eNjambe a tei enu .
43005043	Mbi nadoi a kombe eSangwa’mbi , na otasɔkɔni mbi . Okina otongo ko akadoa a kombe ende mɛnɛ , ômosɔni .
43005044	Ino odini bojima na ye ? mojɔ bo osɔkɔni oko ekumu enu ai bato batongo ; otadukakani nongo ekumu yena ehulaka ai Njambe pɛ .
43005045	T’olɛeni oko bo mbi nadi bodumba no a boso boSango . Okina otongo adi bodumba no , oko Mose ; njingo enu ko edi oko ai yo .
43005046	Akɔki no jima Mose , ka ojimini mbi pongono , cina bo yo asɔnɔ a mojɔ mombi .
43005047	Isa otajimakani misɔnɔ minde , odini bojima bikenge bimbi na ye ?
43006001	Ngɔngɔ jimina , Yesu aleka a dɔngɔ ditongo dilibale liGalile ( libale liTibelia ) .
43006002	Bato bamosusa oho banɛnɛ mɛnɛ , mojɔ bo bama nɛ bimbete bikɔkɔ yo ai bato baya badaka na bego .
43006003	Yesu akɛ na bacingami bande a mokina mono monɛnɛnɛ bo adae ena .
43006004	Edika oko mweka pɛ a Kola-eBonɔ eBaYuda a ehole emina .
43006005	Yesu , yana anja yo , anɛ bato kanga banɛnɛ mɛnɛ bakɛkɛ adoe ai yo . Abala na Pilipo bo , Âsomba so milɛmbɛ jɔ bo bato bamina bayake ?
43006006	Abala boa a bomeka Pilipo , mojɔ bo yo mɛnɛ ajeba mua mokanaka yo bokɔ .
43006007	Pilipo amosɔmbeja bo , Elanka koto emɔci jitabwana a bosomba milɛmbɛ a mojɔ mobu , bo moto na moto asɛ oko mweka pɛ .
43006008	Okina mocingami onde , oko Andalea , mwanange eSimona Pɛtɛlo , abala na nde bo ,
43006009	Okina yɛngɛ adi ya yona odi na milɛmbɛ mitano na swi babae . Leka lomina ko lôbwana a mojɔ mobato ba banɛnɛ ?
43006010	Yesu abala bo , Dejani bato nase . Njienjie jidaka jinɛnɛ a esika emina , na bami bada na mbondo . Badaka isa koto jitano na dea .
43006011	Yesu atomba milɛmbɛ mimina , ajongoa , na amikaba na bato baya badaka na mbondo . Abapa swi koko boa , na abagoleja .
43006012	Yana agola bo basusu , Yesu abala na bacingami bande bo , Andoani bikenge bia bidikai , bo pɛpɛ nongo ekenge ename .
43006013	Oko boa babindoa , na balumeja sanga domi-na-jibae , oko na biketa bimilɛmbɛ mitano bikina baya bayaka .
43006014	Yana anɛ bato mondumba mokɔ Yesu , babala bo , Iyo adi soti motɔndɔi yona odi na sako ebodoa a ngondo .
43006015	Yesu ajeba bo bakanaka bo bamopee na ngulu bo bamobakee kumu . Oko boa adonga , na akɛ a mono oko yo buki pɛ .
43006016	Yana adipa busa , bacingami bande bakɛ a mbongu .
43006017	Yesu aipaka mea , na batamba a bwato bo balekele a Kapalanauma na bulu .
43006018	Mula modaka a libale , mojɔ bo pwea edaka epipo .
43006019	Ama bo duka kai kilometa jitano , ba’mi nɛ oko Yesu akadale a diko dimadiba . Badaka na bɔ yana abatama yo na bwato .
43006020	Iyo ko abala na bu bo , Yɛni bobanga ! Mbi yoyo !
43006021	Oko boa bajima na ! sepi bo bamosɛ a tei ebwato , na basɛmeja bwato bokpa a esika ekɛkɛ bo .
43006022	Bato badika banɛnɛ a mbongu a dɔngɔ ditongo dilibale . Yana ahoa busa , bainɛ nongo bwato ena , mojɔ bo bacingami bama tamba a bwato bomɔci bua bodaka ena . Bajeba koko bo Yesu aitamba na bu , mojɔ bo bama kɛ oko ibo buki pɛ .
43006023	Makina mato ko maya madonga a Tibelia masɛmɛ hulelu na esika eyaka bo milɛmbɛ , yana ajongoa Kumu .
43006024	Oko boa , yana anɛ bato bamina bo Yesu yo mɛnɛ aditi ena , isa bacingami bande , batamba a mato mamina bo bamoduke a Kapalanauma .
43006025	Bamoboloja a dɔngɔ ditongo dilibale , na babala na nde bo , Labi , odoi jɔno a ehole eni ?
43006026	Yesu ahasɔmbeja bo , Mbi natɔndɔkɔ no na soti bo odukakani mbi mojɔ bo oyakabmi na ogolabini na milɛmbɛ , te nongo a mojɔ mobimbete binɛkɛ no .
43006027	T’okɔeni oko elomu a mojɔ modia dia dibehaka ; kɔni ko a mojɔ modia dia diyeyoaka oko a bomɔ bua bodi na bosusu . Mwana ’ Moto âpa no dia dimina , mojɔ bo Sango abakea embete ende ai yo .
43006028	Ibo babala na nde bo , Êkɔ so nde bo bokɔe elomu eNjambe ?
43006029	Yesu abasɔmbeja bo , Elomu eNjambe edi oko yeye , bo ojimeni yona oloma yo .
43006030	Oko boa babala na nde bo , Embete ekɔkɔ wɛ nda , bo so bonɛe na bojime ? Ekɔkɔ wɛ nde ?
43006031	Batata basu bayaka manna a lisobe , mojɔ bo mosɔnɔmɔ bo , Abapa molɛmbɛ moDiko bo bayake .
43006032	Yesu abala na bu bo , Mbi natɔndɔkɔ no na soti bo , Yona opa no molɛmbɛ mua moDiko , te Mose . Sangwa’mbi ko apaka no molɛmbɛ moDiko mosoti .
43006033	Mojɔ bo , molɛmbɛ moNjambe modi Oko molɛmbɛ mua modongaka oho Diko , na mopaka bomɔ a ngondo .
43006034	Ibo babala na nde bo , Kumu , bopa so molɛmbɛ momina bihole bisusu .
43006035	Yesu abasɔmbeja bo , Mbi nadi molɛmbɛ mobomɔ . Moto akadoa ai mbi ata’ka koko nja . Yona ojimeaka mbi atada koko na ekangola .
43006036	Ino ko onini mbi na otajimakani mbi , o abali mbi na nu .
43006037	Ibaya basusu bapakani Sango bâdoa ai mbi , na mbi nitalona nongo moto yona odoaka ai mbi .
43006038	Mojɔ bo , mbi nadonga oho Diko bo nakɔe bolulea bonde yona olomani , naidonga oho Diko bo nakɔe bolulea bombi mɛnɛ .
43006039	Iyona olomani adi oko na bolulea bu , bo nangɔjɔe basusu bapaka yo mbi a busa bosuka , pɛ bobungeja nongo omɔci obu .
43006040	Bolulea boSangwa’mbi bodi oko bo moto na moto yona onɛkɛ Mwana na omojimeaka , adae na bomɔ bua bodi na bosusu ; na mbi namongɔjɔbí a busa bosuka .
43006041	BaYuda badaka na manungunungu a mojɔ moekenge ebala yo bo , Mbi nadi molɛmbɛ mua modonga oho Diko .
43006042	Babala bo , Iyo , te mwana oYosepa ? Iso bojebaka sangwa’nde na ngwa’nde . Oko boa , yo abalaka bo , Mbi nadonga oho Diko , mojɔ moye ?
43006043	Yesu abasɔmbeja bo , Yɛni bohima a tei enu .
43006044	Sango yona olomani amiti bilea moto , atadoa nongo ai mbi ; na mbi namongɔjɔbí a busa bosuka .
43006045	Mosɔnɔmɔ a mikanda mibatɔndɔi bo , Njambe âbakoja basusu . Oko boa , moto na moto yona ohokeaka na okoaka na Sango adoaka ai mbi .
43006046	Pɛpɛ nongo moto onɛ Sango . Iyona onɛ Sango , oko yona odonga oho ai Njambe .
43006047	Mbi natɔndɔkɔ no na soti bo yona ojimaka adi na bomɔ bua bodi na bosusu .
43006048	Mbi nadi molɛmbɛ mobomɔ .
43006049	Batata banu bayaka manna a lisobe na bagwa .
43006050	Molɛmbɛ mu ko mohula oho Diko , na moto akayaka molɛmbɛ momina atagwa nongo .
43006051	Mbi nadi molɛmbɛ mobomɔ mua mohula oho Diko . Moto akayaka molɛmbɛ mu , âda na bomɔ oko na bosusu mɛnɛ . Na molɛmbɛ môpa mbi modi oko munu mombi ; namopa a mojɔ mobomɔ bongondo .
43006052	BaYuda babomana kitɛ a mojɔ momina . Babala bo , Iyo moto adi bopa so munu monde a boyaka o bo ?
43006053	Yesu abasɔmbeja bo , Soti mɛnɛ , mbi nabalaka na nu bo , Omiti yakani munu moMwana ’ Moto , na omiti mwakani makia mande , oditini na bomɔ a tei enu .
43006054	Iyona oyakaka munu mombi na omwakaka makia mambi , adi na bomɔ bua botasia , na mbi nâmongɔjɔbí a busa bosuka .
43006055	Mojɔ bo munu mombi modi mia masoti , na makia mambi madi emwakeli esoti .
43006056	Iyona oyakaka munu mombi na omwakaka makia mambi ayeyoaka a tei embi , na mbi nayeyoaka a tei ende .
43006057	Sango obomɔ aloma mbi , na bomɔ bombi bodi a tei ende . Oko boa yona oyakaka mbi âda na bomɔ oko a mojɔ mombi .
43006058	Molɛmbɛ mua mohula oho Diko modi boa . Batata banu bayaka manna na bagwa . Moto ko akayaka molɛmbɛ mumu , âda na bomɔ oko na bosusu .
43006059	Yesu abala mijɔ mimi , yana akojaka yo a smagoge eKapalanauma .
43006060	Yana aka bo mojɔ momina , bacingami bande banɛnɛ babala bo , Ekenge emina edi epipo ; odi bojima ekenge emina nda ?
43006061	Yesu ajeba bo bacingami bande bamohimaka a mojɔ momina ; na ahala na bu bo , Ino odini bosaka libaku a mojɔ moekenge emina ?
43006062	Môda bo , okanɛni Mwana ’ Moto akawee a esika edaka yo boso ?
43006063	Mwembo pɛ mopaka bomɔ ; munu modi eka engasa . Bikenge bibali mbi na nu bidi mwembo , na bidi bomɔ .
43006064	Bakina banu ko batajimaka . Mojɔ bo Yesu ajeba a bobanga mɛnɛ , baya baidaka na ejimeli , na ajeba koko yona odi bomokaba .
43006065	Abala koko na bu bo , Mojɔ mu mocingi na ekenge emi mbi bala na nu bo , Pɛpɛ nongo moto odi bodoa ai mbi , isa Sango atamopa njea .
43006066	Bacingami bande banɛnɛ badonga a ehole ernina , na baidala koko na nde .
43006067	A mojɔ momina , Yesu abala na bacingami domi-na-babae bo , Ino opalakani bodonga pongono ?
43006068	Simona Pɛtɛlo amosɔmbeja bo , Kumu , iso bodi bokɛ ai nda ? Odi na bikenge bibomɔ oko wɛ .
43006069	Iso bojimaka na bojebaka bo wɛ odi Yona Mosɛnɔke oNjambe .
43006070	Yesu amosɔmbeja bo , Mbi naihɔ no domi-na-babae ? Okina onu ko adi mwembo mobe .
43006071	Iyo abala boa a mojɔ moYuda , mwana ’ Simona Iskalio , yona odaka omɔci obu domi-na-babae ; yo adaka mokabi onde .
43007001	Iyana asia mijɔ mimina , Yesu akɛkɛ mɛngɔ minde oko a Galile pɛ . Aipala bokɛ mɔngɔ a Yuda , cina bo BaYuda badaka na mokano bo bamowoe .
43007002	Yana ko abatama ehole eKola eBaYuda , oko Kola-eMaako ,
43007003	bananango babala na nde bo . Donga ya ; kɛ oho Yuda bo bacingami bawɛ banɛe bilomu bikɔkɔ wɛ .
43007004	Mojɔ bo , isa moto apalaka bo bato bamojebe na soti , atakɔ nongo mojɔ a libombi . Akɔkɔ wɛ agando jiji , saneja a bohu a ngondo .
43007005	Cina edi bo bananango mɛnɛ baimojimea nongo .
43007006	Yesu abala na bu bo , Ehole embi ebwanakini . Ehole enu ko ebwani masu masusu .
43007007	Ngondo editi na nu soki ; edi ko na mbi soki , mojɔ bo mbi namejaka mijɔ mibe mingondo a bohu .
43007008	Kɛni ko a Kola ; mbi nitakɛ a Kola edɛye , mojɔ bo ehole embi ebwanakini .
43007009	Ama yo bala boa , ami dika oko a Galile .
43007010	Bananango bakɛ a Kola , na yo akɛ oko ngɔngɔ . Iyo ko aikɛ a bohu ; akɛ oko a libombi .
43007011	BaYuda bamoduka a Kola . Babala bo , Adi yo jɔ ?
43007012	Bato babomana kitɛ bou mɛnɛ a mojɔ monde . Bakina babala bo , Adi moto mopele . Batongo babala bo , Pɛpɛ nongo mweka ; alabojaka bato oko bolaboja .
43007013	Pɛpɛ nongo moto ko obala a mojɔ moYesu a boso bobato , cina bo babangaka BaYuda .
43007014	Yana asia makina masu maKola , Yesu akwea a tempelo na abanga bokoja .
43007015	BaYuda bakamoa bou mɛnɛ . Babala bo , Moto yo ajebaka Misɔnɔ na ye ? Iyo aikoa nongo .
43007016	Yesu abasɔmbeja bo , Bokoja bombi boditi bombi mɛnɛ ; bodi oko bokoja boyona olomani .
43007017	Isa moto apalaka bo akɔe bolulea boyona olomani , adi bocingea bokoja bombi , isa bohulaka ai Njambe , isa nakojaka na kpaci embi mɛnɛ .
43007018	Yona okojaka na kpaci ende mɛnɛ apalaka bo asakumejae . Yona ko opalaka bo akumejae yona omoloma , yo adi moto osoti , na bokosea boditi a tei ende .
43007019	Opa no Mibeko nda ? te Mose ? Pɛpɛ nongo okina onu ko osumaka Mibeko . Opalakani bowa mbi mojɔ moye ?
43007020	Bato bamosɔmbeja bo , Odi na mwembo mobe ! Opalaka bowa wɛ nda ?
43007021	Yesu abala na bu bo , Mbi nakɔi mojɔ momɔci , na okamoakani a mojɔ momina .
43007022	Ino bɛnɛ olenakani moto ganda a busa boSabata , mojɔ bo Mose apa no mobeko momina . ( Ekɔmɛli emina ko eihula ai Mose , ehula oko ai batata . )
43007023	Oko boa , isa otasopakani mobeko moMose yana alenaka no moto ganda a busa boSabata , okɛnjɔkɔni na mbi mojɔ bo nahelejai moto a yogo a busa boSabata cina eye ?
43007024	Sambejani na soti ; t’osambejaeni oko esambasamba .
43007025	Bakina bato baYelusalema babala bo , Iyoyo , te moto odukaka bato bo bamowoe ?
43007026	Anjani ko ! Atɔndɔkɔ mwako a bohu , na batabalaka na nde nongo ekenge . Isa bakumu bajimi bo adi Masiya soti ?
43007027	Bojebaka esika ehuli moto yoyo ; Masiya ko akadoa , pɛpɛ nongo moto odi bojeba esika ehulaka yo .
43007028	Oko boa , yana akojaka Yesu a tempelo , abekoa bo , Ojebakani mbi , na ojebakani esika ehuli mbi . Mbi nadoiti na kpaci embi mɛnɛ . Iyona oSoti alomani ; ino ko otamojebakani .
43007029	Mbi namojebaka , mojɔ bo nadonga ai yo , na yo alomani .
43007030	Badaka na posa bo bamopee a mojɔ momina . Pɛpɛ nongo moto ko obakea ebɔ ai yo , mojɔ bo ehole ende eipaka mea .
43007031	Bato bangando ko banɛnɛ bamojimea . Ibo babala bo , Masiya akadoa , bimbete binde bînɔ bimbete bikɔkɔ moto yo ?
43007032	BaPalusi baka bikenge bibalaka bato a mojɔ moYesu ; na nganga na BaPalusi baloma bapolisi bo bamopee .
43007033	Yesu abala bo , Mbi nadi boyeyoa na nu mweka , na ngɔngɔ nadi boyana ai yona olomani .
43007034	Ino ôdukani mbi , pɛ ko boboloja mbi , na otahɔnɔkɔni bomea a esika edi mbi .
43007035	BaYuda babalana bo , Iyo akanaka bokɛ jɔ , bo so botamoboloja ? Isa akanaka bokɛ ai BaYuda baya banangana a tei eBaEla , isa âkoja BaEla ?
43007036	Gina eekenge ebali yo edi bo ? — Ino ôdukani mbi pɛ ko boboloja mbi ; na , Otahɔnɔkɔni bomea a esika edi mbi .
43007037	A busa bosuka , oko busa bonɛnɛ boKola , Yesu angɔ na abekoa bo , Isa moto adi na ekangola , yɛ adoe ai mbi bo amwake .
43007038	Moto akajimea mbi , melo midua mimadiba mabomɔ mimana a molema monde , o abalaka Misɔnɔ .
43007039	Iyo abala boa a mojɔ moMwembo , cina bo baya bamojimea babwana bomosɔ ngɔngɔ . Mojɔ bo , Mwembo moipaka doa a ehole emina , cina bo Yesu aipaka kumama .
43007040	Yana aka bo bikenge bimina , bakina bato babala bo , Iyo adi Motɔndɔi yona , soti mɛnɛ .
43007041	Batongo babala bo , Iyo adi Masiya . Bakina ko babala bo , Masiya adi bomana a Galile ?
43007042	Mokina mosɔnɔ motabalaka bo Masiya adi boda moto ombota eDawidi , moto oBɛtɛlɛmɛ , ngando edaka Dawidi ?
43007043	Oko boa baidaka na monɔkɔ momɔci a mojɔ monde .
43007044	Bakina badaka na posa bo bamopee ; endele ko , pɛpɛ nongo moto obakea ebɔ ai yo .
43007045	Oko boa bapolisi basɔmbɔ ai nganga na ai BaPalusi . Ibo baba hɔjɔ bo , Ohulitini na nde mojɔ moye ?
43007046	Bapolisi babasɔmbeja bo , Moto aipaka bala o abalaka moto omina , pɛpɛ nongo omɔci .
43007047	BaPalusi babasɔmbeja bo , Ino opengoini pongono ?
43007048	Bakina baku mu isa BaPalusi bamojimeaka ?
43007049	Bato bangando ko , bato bandakeja , batajebaka Mibeko .
43007050	Nikodemo , ( yona oma kɛ ai Yesu boso ; yo adaka okina Obu ; ) abala na bu bo ,
43007051	Mibeko misu midumbaka moto , pɛ bopeta ka monɔkɔ monde , na pɛ bokokeleja mojɔ monde ?
43007052	Ibo bamosɔmbeja bo , Adi wɛ koko moto oGalile ? Okaduka odi bonɛ bo motɔndɔi atamana nongo a Galile .
43007053	Na banangana , moto na moto a ndako ende .
43008001	Yesu akɛ a Mono moOlive .
43008002	Yana ko ahoa busa , akwea koko a tempelo ehume mɛnɛ . Bato basusu bangando badoa ai yo , na yo ada na mobondo a bobakoja .
43008003	Bakina basɔni na BaPalusi badoa ai yo na okina mwali . Bama kukoa mwali omina na bɔɔli , na bamomeja a boso bobato .
43008004	Babala na Yesu bo , Mokoja , iso bokukoi mwali yoyo oko yana angɛki yo bɔɔli
43008005	Mose abekea so a Mibeko bo bowoe bato na matai baya bakɔkɔ boa . Wɛ ko obalaka bo ?
43008006	Ibo babala boa a bomeka Yesu , bo bamodumbe na mokina mojɔ . Yesu ko asumana , na asɔnɔ a kpɔtɔ na mosapi .
43008007	Ibo ko bamohɔjɔ koko , pɛ bokina . Oko boa , Yesu asunoa , abala na bu bo , Isa okina onu aditi nongo na bobe , yɛ amomae Iitai Iiboso .
43008008	Asumana koko , na asɔnɔ a kpɔtɔ na mosapi .
43008009	Ama bo ka ekenge emina , basuku ba’mi banga oko boyana , na bato bayana omɔci-omɔci oko a moto osuka . Yesu adika yo buki pɛ , oko na mwali yona odaka ami a boso bonde .
43008010	Yesu asunoa , abala na nde bo , Mwali , badi jɔ ? Moto adumbiti wɛ nongo omɔci ?
43008011	Iyo amosɔmbeja bo , Kumu , pɛpɛ nongo moto . Yesu abala na nde bo , Mbi pongono , nitadumbaka wɛ . Yana ; t’oyebí kɔ koko bobe .
43008012	Yesu abala koko na bato bo , Mbi nadi bohu bongondo . Moto akacingama na mbi , atadala a modidi ; âda oko na bohu bobomɔ .
43008013	BaPalusi babala na nde bo , Wɛ otataka tati ewɛ mɛnɛ ; tati ewɛ editi tati esoti .
43008014	Yesu abasɔmbeja bo , Nongo nakatata tati embi mɛnɛ , edi tati esoti , mojɔ bo mbi najebaka esika ehula mbi , na esika ekɛkɛ mbi . Ino ko otajebakani esika ehula mbi na esika ekɛkɛ mbi .
43008015	Ino osambejakani oko bosambeja bobato . Mbi ko nitasambejaka nongo moto .
43008016	Mbi ko nakasambeja , bosambeja bombi bodi bosambeja bosoti , mojɔ bo nitasambejaka moto mbi buki pɛ . Sango yona olomani adi na mbi .
43008017	Mosɔnɔmɔ a Mibeko minu bo tati ebato babae edi tati esoti .
43008018	Mbi yona otataka tati a mojɔ mombi mɛnɛ nadi omɔci , na Sango yona olomani atataka tati a mojɔ mombi pongono .
43008019	Ibo babala na nde bo , Sangwao adi jɔ ? Yesu abasɔmbeja bo , Ino otajebakani mbi , na otajebakani Sangwa’mbi . Akɔki no jeba mbi , ka ojebini Sangwa’mbi pongono .
43008020	Yesu abala bikenge bimina yana akojaka yo a tempelo , oko a esika edaka nguku ebipeeli . Pɛpɛ nongo moto ko omopea , mojo bo ehole ende eipaka mea .
43008021	Yesu abala koko na bu bo , Mbi nakɛkɛ nayane . Ino ôdukani mbi , na ôgwani a bobe bonu . Otahɔnɔkɔni hodoa a esika ekɛkɛ mbi .
43008022	Oko boa BaYuda babala bo , Isa âsa’wa yo mɛnɛ ? mojɔ bo abali bo , Otahɔnɔkɔni bodoa a esika ekɛkɛ mbi .
43008023	Iyo abala na bu bo , Ino odini bato banase . Mbi ko nahula oho Diko . Ino odini bato bangondo ye . Mbi ko naditi ongondo ye .
43008024	Mbi nabali na nu bo ôgwani a jibe jinu , mojɔ bo omiti jimani bo mbi nadi yo , ôgwani soti a jibe jinu .
43008025	Ibo babala na Yesu bo , Wɛ odi nda ? Yesu abasɔmbeja bo , Oko yona obala mbi na nu eyou .
43008026	Ino odini na mijɔ minɛnɛ ; na mbi nabwani bobala na nu na bosambeja no a mojɔ momina . Iyona ko olomani adi yona oSoti ; mbi natɔndɔkɔ ngondo oko ngando jiki mbi na nde .
43008027	Ibo ko baicingea bo abalaka na bu a mojɔ moSango .
43008028	Oko boa Yesu abala bo , Omaka ngɔjɔni Mwana ’ Moto diko , osa ko ojebeni bo mbi nadi yo , na bo mtakɔkɔ nongo mojɔ na kpaci embi mɛnɛ . Mbi nabalaka oko mijɔ mikojaka Sango mbi .
43008029	Iyona olomani adi na mbi . Iyo t’akmake mbi buki , mojɔ bo nakɔkɔ ngando jia jimosepejaka bihole bisusu .
43008030	Bato banɛnɛ bamojimea yana abalaka yo bikenge bimina .
43008031	Yesu abala na BaYuda baya bamojimea bo , Okayeyoani a ebaeli embi , odini bacingami bambi na soti .
43008032	Ôjebani mua mosoti , na Soti êcingoa no .
43008033	Ibo bamosɔmbeja bo , Iso bodi bana baAbalayama . Bodakini babuli bamoto . Oko boa , abali wɛ bo , Ôcingoamani ; cina edi bo ?
43008034	Yesu abala na bu bo , Mbi natɔndɔkɔ no na soti bo , Moto yona okɔkɔ bobe adi mobuli obobe .
43008035	Mobuli t’adake a ndako na bosusu ; yona ko odi mwana ayeyoaka na bosusu .
43008036	Oko boa , Mwana akasikoa no , ôdani basɔmi na soti .
43008037	Mbi najebaka bo odini bana baAbalayama ; endele ko , opalakani bowa mbi mojɔ bo oditini nongo na pokiso a tei enu a mojɔ moebaeli embi .
43008038	Mbi nabalaka oko ngando jinɛkɛ mbi na Sangwa’mbi ; ino pongono , okɔkɔni ngando jinɛkɛ no na Sangwa’nu .
43008039	Ibo bamosɔmbeja bo , Sangwa ’ su oko Abalayama . Yesu abala na bu bo , Akɔki no da bana baAbalayama , ka odaeni na ekɔmɛli eAbalayama .
43008040	Oko edɛye , odukakani njea a bowa mbi , mbi yona otɔndɔkɔ no mijɔ misoti misɔ mbi ai Njambe . Abalayama aikɔ nongo boa .
43008041	Ino odini oko na ekɔmɛli esangwa’nu . Ibo babala na nde bo , Iso boditi bana babɔɔli ; bodi na Sangwa’su omɔci , oko Njambe .
43008042	Yesu abala na bu bo , Njambe , akɔki yo da Sangwa’nu , ka opalini mbi , mojɔ bo mbi namana ai Njambe , nahula oko ai yo . Naidoa na kpaci embi mɛnɛ ; iyo alomani .
43008043	Otacingeakani ngando jibalaka mbi mojɔ moye ? Mojɔ bo otahɔnɔkɔni bohokea ebaeli embi .
43008044	Ino odini oko bana basangwa’nu Satana , na opalakani bokɔ ngando jipalaka sangwa’nu . Iyo adaka mowoi oko a bobanga mɛnɛ , na acingiti nongo na ngando jisoti , mojɔ bo Soti editi a tei ende . Yana abalaka yo na bokosea , abalaka oko kɔpi ende mɛnɛ , mojɔ bo adi mokosei , na sange ’ bokosea .
43008045	Mbi ko , nongo abalaka mbi ngando jiSoti , otajimakani mbi .
43008046	Okina onu adi bodumba mbi na mojɔ mobe ? Abalaka mbi ngando jisoti , otajimakani mbi mojɔ moye ?
43008047	Iyona odi moto oNjambe ahokeaka bikenge biNjambe ; oko boa ino otahokeakani , mojɔ ho oditini bato baNjambe .
43008048	BaYuda bamosɔmbeja bo , Abali so bo odi MoSamalia na bo odi na mwembo mobe , bolongiti ?
43008049	Yesu asɔmbeja bo , Mbi naditi na mwembo mobe . Mbi nadi na lisuma ai Sangwa’mbi ; ino ko osambojakani mbi .
43008050	Mbi nitadukaka ekumu a mojɔ mombi mɛnɛ ; okina adi yona oedukaka , na yo asambejaka .
43008051	Soti mɛnɛ , mbi natɔndɔkɔ no bo , moto akasuma ebaeli embi atanɛ nongo bogwa .
43008052	BaYuda babala na nde bo , Bojebi edɛye bo odi na mwembo mobe soti . Abalayama agwa , na batɔndɔi pongono , na wɛ obalaka bo moto akasuma ebaeli ewɛ atanɛ nongo bogwa .
43008053	Wɛ onɔi tata osu Abalayama yona ogwa ? Na batɔndɔi bagwa pongono . Odingaka bo wɛ odi nda ?
43008054	Yesu abasɔmbeja bo , Nakasakumeja mbi mɛnɛ , ekumu embi edi boda eka engasa . Iyona okumejaka mbi , oko Sangwa ’ mbi ; na ino obalakani bo yo adi Njambe onu .
43008055	Otamojebakani nongo mweka . Mbi ko namojebaka . Nakabala bo nitamojebaka , nadi boda oko mokosei o adi no . Mbi ko namojebaka , na nasumaka ebaeli ende .
43008056	Tata onu Abalayama adaka na sepi enɛnɛ a bonɛ busa bombi . Abonɛ , na adaka na enanga .
43008057	BaYuda babala na nde bo , Wɛ onɛ Abalayama ? wɛ yona omeakini bianga domi-itano ?
43008058	Yesu abasɔmbeja bo , Soti mɛnɛ ; mbi natɔndɔkɔ no bo , Mbi nadaka oko Abalayama apetakini da .
43008059	A mojɔ momina , bandoa matai bo bamole . Yesu ko asabomba na amana a tempelo .
43009001	Adalaka yo a njea , Yesu anɛ okina momi yona odaka na miso mago ; abotama boa .
43009002	Bacingami bande bamohɔjɔ bo , Labi , okɔ bobe nda ? moto yo , isa baboti bande , yana abotama yo na miso mago ?
43009003	Yesu abasɔmbeja bo , Te nongo yo isa baboti bande baya bakɔ bobe ; adi boa bo Njambe anejae bilomu binde a tei ende .
43009004	Mbi nabwani bokɔ elomu eyona olomani a ehole emose . Bulu bokɛkɛ adoe , na pɛpɛ nongo moto obwani bokɔ elomu a ehole emina .
43009005	Yana adi mbi a ngondo , nadi bohu bongondo .
43009006	Abala yo boa , atwea lisɔi a kpɔtɔ , aliputoana na dɔmbi , na alisnoa a miso mamoto omina .
43009007	Abala na nde bo , Kɛ asose a libale liSiloa . ( Cina ekombe emina edi Molomami . ) Iyo akɛ , asasosa , na ahula na njɛnɛ ende .
43009008	Mituteano minde , na baya bamonɛkɛ boso a yambo ende , babala bo , Iyo , te moto yona odaka na mobondo a bo’mba yambo ?
43009009	Bakina babala bo , Oko yo . Batongo babala bo , Pɛpɛ ; adi ko na yema ende . Iyo mɛnɛ ko abala bo , Mbi nadi oko yo .
43009010	Ibo babala na nde bo , Osi njɛnɛ ewɛ o bo ?
43009011	Iyo abasɔmbeja bo , Moto yona odi na kombe Yesu apɔtɔi dɔmbi , asuoi mbi miso , na atɔndɔi mbi bo , Kɛ asasose a Siloa . Oko boa , mbi nakɛi , nasasosi , na nasi njɛnɛ embi .
43009012	Bamohɔjɔ bo , Adi yo jɔ ? lyo asɔmbeja bo , Nitajebakadea .
43009013	Badoa ai BaPalusi na moto yona omaka da na miso mago .
43009014	Mojɔ bo busa bopɔtɔ Yesu dɔmbi , na bodipoa yo miso mamoto omina , bodaka busa boSabata .
43009015	Oko boa , BaPalusi pongono bamohɔjɔ a mojɔ mobo’sɔ bonjɛnɛ ende . Iyo abala na bu bo , Asuoi miso mambi dɔmbi , nasasosi , na edɛye nanɛkɛdea .
43009016	Bakina BaPalusi babala bo , Moto omina aditi moto oNjambe , mojɔ bo atasumaka mobeko moSabata . Batongo ko babala bo , Moto akada mobe adi bokɔ bimbete bimina na ye ? Oko boa , banoana moano a mojɔ momina .
43009017	Babala koko na moto omiso mago bo , Wɛ olɛkɛ bo , a mojɔ momoto yona odipoi miso mawɛ ? Iyo asɔmbeja bo , Adi motɔndɔi .
43009018	BaYuda ko baijima bo yo amaka da na miso mago , na bo asɔ njɛnɛ ende . Oko boa babea baboti bamoto yona osɔ njɛnɛ ende .
43009019	Babahɔjɔ bo , Moto yoyo adi mwana’nu ? Obalakani bo yo abotama na miso mago ? Oko boa asi njɛnɛ ende na ye ?
43009020	Baboti bande basɔmbeja bo , Iso bojebaka bo adi mwana’su , na bojebaka bo abotama na miso mago .
43009021	A mojɔ monjɛnɛ ende ko , botacingeakadea ; na botajebaka moto yona odipoi miso mande . Mohɔjɔni yo mɛnɛ . Aditi yɛngɛ . Abwani bobala mojɔ yo mɛnɛ .
43009022	Baboti bande babala boa mojɔ bo babangaka BaYuda ; cina bo BaYuda bama jima bo moto akajima bo Yesu adi Masiya , badi bomomeja a sinagoge .
43009023	A mojɔ momina , baboti bande babala bo , Mohɔjɔni yo mɛnɛ . Aditi yɛngɛ .
43009024	Oko hoa , babea koko moto yona omaka da na miso mago . Babala na nde bo , Kumeja Njambe ; iso bojebaka bo moto omina adi moto mobe .
43009025	Iyo abasɔmbeja bo , Isa adi moto mobe , mbi nitajebakadea . Mojɔ momɔci mojebaka mbi modi oko bo mbi nadaka boso na miso mago , edɛye ko nanɛkɛdea .
43009026	Babala na nde bo , Mojɔ mokɔi yo ai wɛ nda ? Adipoi miso mawɛ na ye ?
43009027	Iyo abasɔmbeja bo , Natombi bobala na nu , ino ko pɛ bohokea . Opalakani boka koko mojɔ cina eye ? Ino pongono opalakani bo odaeni bacingami bande ?
43009028	Ibo bamololea oko bololea . Babala na nde bo , Wɛ odi mocingami onde . Iso ko bodi bacingami baMose .
43009029	Bojebaka bo Njambe abala na Mose . Moto yo ko , botajebaka nongo esika ehula yo .
43009030	Momi abasɔmbeja bo , Mojɔ mu modi mojɔ mobokamoa soti ! Iyo adipoi miso mambi , na otajebakani esika ehula yo .
43009031	Bojebaka bo Njambe t’ahokeake bato babe . Njambe abokeaka oko moto yona omosakoaka , yona okɔkɔ bolulea bonde .
43009032	Bokakini bo okina adi bodipoa miso mamoto yona obotama na miso mago .
43009033	Isa moto yo ahuliti ai Njambe , ka abwaniti bokɔ mokina mojɔ boa .
43009034	Bamosɔmbeja bo , Wɛ opalaka bokoja so , wɛ yona obotama kanga mobe mɛnɛ ? Oko boa bamobengana oko bobengana .
43009035	Yesu aka bo bamobengana . Yana amotana yo , abala bo , Wɛ ojimeaka Mwana ’ Njambe ?
43009036	Iyo asɔmbeja bo , Kumu , yo adi nda , bo namojimee ?
43009037	Yesu abala na nde bo , Omoni ; mbi yoyo , mbi yona obalaka na wɛ .
43009038	Iyo abala bo , Kumu , mbi najimakadea . Atita na magbunda bo amosakoe .
43009039	Yesu abala bo , Mbi nadoi a ngondo ye a bosambeja , bo baya badi na miso mago basɛ njɛnɛ , na bo baya badi na njɛnɛ bagwɛ miso .
43009040	Bakina BaPalusi baya badaka a esika emina baka ekenge emina , na babala na nde bo , Iso bodi koko na miso mago ?
43009041	Yesu abasɔmbeja bo , Akɔki no da na miso mago ka oditini na lindo . Ino ko obalakani bo odini na njɛnɛ ; oko boa odini oko na lindo .
43010001	Mbi natɔndɔkɔ no na soti bo moto amiti kwea a modipe mohkutu libata , na akakwea a ekina njea etongo , adi oko mobi na mobengo .
43010002	Yona okweaka a modipe adi oko mobanei obata .
43010003	Monjeli olikutu adipoaka ai yo . Bata bakaka kɔpi ende . Iyo abeaka bata bande mɛnɛ na kombe jibu , na amanaka a boso bobu .
43010004	Akameja bata bande mɛnɛ basusu , adalaka a boso bobu , na bata bamosusaka , mojɔ bo bakaka monɔkɔ monde .
43010005	Batasusa nongo mokɛndɛli ; badi bomocia oko bocia , mojɔ bo bata’kaka minɔkɔ mibakɛndɛli .
43010006	Abala Yesu na bu mondɛ momina , baicingea nongo cina emojɔ mobala yo na bu .
43010007	Yesu abala na bu koko bo , Mbi natɔndɔkɔ no na soti bo , Mbi nadi modipe mobata ,
43010008	Basusu baya badoa oko mbi napetakini doa badaka babi na mibengo ; bata ko baibahokea .
43010009	Mhi nadi modipe . Moto akakwea na mbi âbela . Adi bokwea , na bomana , na bonɛ leka loboyaka .
43010010	Mobi adoaka oko a boba , na bowa , na bobeja . Mbi nadoi bo badae na bomɔ , bomɔ oko botɔ .
43010011	Mbi nadi mobanei mopele . Mobanei mopele adi bogwa a mojɔ mobata .
43010012	Yona odi oko mosali pɛ aditi nongo mobanei . Bata baditi bata bande mɛnɛ . Iyo akanɛ swa akadoe , akinaka bata na aciaka . Oko boa swa apeaka bata , na abananganejaka .
43010013	Iyo aciaka mojɔ bo adi oko mosali pɛ ; t’alɛkɛ bata na soti .
43010014	Mbi nadi mobanei mopele . Najebaka bambi mɛnɛ , na bambi mɛnɛ bajebaka mbi
43010015	o ajebaka mbi Sango na ajebaka Sango mbi . Mbi napaka mohelo mombi a mojɔ mobata .
43010016	Nadi koko na bata batongo baya bacingiti na likutu di . Nadi bodoa na bu pongono , na bâka monɔkɔ mombi . Oko boa bwela bôda oko omɔci , na mobanei omɔci .
43010017	Sangwa’mbi adi na mbi ngɛnjɔ , mojɔ bo napaka mohelo mombi bo namosɛ koko .
43010018	Pɛpɛ nongo moto okatoaka mohelo mombi ; namopaka mbi mɛnɛ . Nadi na kpaci bo namopɛ , na kpaci bo namotombe koko ; mobeko mosɔ mbi ai Sangwa’mbi oko mu .
43010019	BaYuda basoa mosoo a mojɔ mobikenge bimina .
43010020	Bakina babu babala bo , Iyo adi na mwembo mobe ; adi na lilale ; omohokeani mojɔ moye ?
43010021	Bakina batongo babala bo , Ibi biditi nongo bikenge bimoto yona odi na mwembo mobe . Mwembo mobe modi bodipoa miso mabato baya bagwa miso ?
43010022	Kola eBohɛngɛmɛ edaka a Yelusalema a edidi epio .
43010023	Yana adaka Yesu akadale a tempelo a dɔngɔ dieseba eSɔlɔmɔ ,
43010024	BaYuda badoa na bamohika . Babala na nde bo , Okinaka so na mokakwano ekoka ye mojɔ moye ? Tɔndɔ so a bohu isa wɛ odi Masiya .
43010025	Yesu abasɔmbeja bo , Mbi natɔndɔ no , na otajimakani . Bilomu bikɔkɔ mbi a kombe eSangwa’mbi binejaka mojɔ mombi a bohu .
43010026	Ino ko otajimakani , cina ho oditni bata bambi .
43010027	Bata bambi bakaka monɔkɔ mombi . Mbi nabajebaka , na basusaka mbi .
43010028	Mbi nabapaka bomɔ bua bodi na bosusu . Batagwa nongo , na pɛpɛ nongo moto ôbacinoa a ebɔ embi .
43010029	Sangwa’mbi yona obapani anɔi basusu , na pɛpɛ nongo moto obwani bobacinoa a mɔmɔ maSangwa’mbi .
43010030	Iso na Sangwa’mbi bodi oko omɔci .
43010031	BaYuda bandoa koko matai bo bamole matai .
43010032	Yesu abala na bu bo , Mbi nanejakabi no bilomu bipele binɛnɛ biSangwa’mbi Olakani mbi matai a mojɔ moekina ebilomu bitnina ?
43010033	BaYuda bamosɔmbeja bo , Iso bota’laka wɛ matai na cina eelomu epele , oko a mojɔ bo otangolaka Njambe . Mojɔ bo obalaka bo odi Njambe , wɛ yona odi oko moto pɛ .
43010034	Yesu abasɔmbeja bo , Moisɔnɔmɔ a Mibeko minu bo ? Mbi nabala bo odini banjambe .
43010035	Isa yo ababea banjambe , oko baya basɔ Ebaeli eNjambe , ( na Mosɔnɔ motakputoa )
43010036	obalakani na mbi bo natangolaka Njambe , mojɔ bo nabali bo nadi Mwana ’ Njambe , mbi yona ohɛngɛmɛ na Sango , na alomini a ngondo ?
43010037	Isa mbi nitakɔkɔ bilomu biNjambe , t’ojimeni oko mbi .
43010038	Isa ko nabikɔkɔ , jimani bilomu bimina isa ojimitini mbi mɛnɛ , bo ojebeni na ojimeni bo Sango adi a tei embi , na mbi a tei ende .
43010039	Bakenga koko bo bamopee , yo ko apinoa a mɔmɔ mabu .
43011001	Okina mom adaka na yogo , kombe ende Lazalo , moto oBetama , ngando eMalia na mwangwa’nde Malata .
43011002	Lazalo yona odaka na yogo , adaka ngɛnɛ eMalia yona osnoa Kumu malasi , na ohakoa bibota binde na swe jinde .
43011003	Oko boa ngɛnɛ jiLazalo baloma monɔkɔ ai Yesu bo , Kumu , yona odi wɛ na epaeli asambi na yogo .
43011004	Aka Yesu mwako momina , abala bo , Yogo ye editi ebogwa . Edi oko a mojɔ mobokumeja Njambe , na bo Mwana ’ Njambe asɛ ekumu a mojɔ momina .
43011005	Yesu adaka na epaeli ai Malata , na mwangwa’nde , na Lazalo .
43011006	Iyo ko , yana aka yo bo Lazalo apekaka , ayeyoa koko masu mabae a esika edaka yo .
43011007	Anɔ masu mamina , abala na bacingami bande bo , Yɛni bosɔmbe koko a Yuda .
43011008	Bacingami babala na nde bo , Kumu , BaYuda bapalakabi bo bale wɛ matai oko na masu ma , na opalaka bo osɔmbe koko oho ?
43011009	Yesu asɔmbeja bo , Heures jidi domi-na-jibae a mose . Moto akadala na mose , atasaka nongo libaku , mojɔ bo anɛkɛ bohu bongondo .
43011010	Moto ko akadala na bulu , adi bosaka libaku , mojɔ bo bohu boditi a tei ende .
43011011	Asieja yo bobala mijɔ mi , ajɔ na bn bo , Mina’su Lazalo ahwɛi hiɔ . Mbi ko nakɛkɛ bo namosisojae .
43011012	Bacingami babala na nde bo , Kumu , isa ahwɛi hiɔ , adi bohela a yogo .
43011013	Yesu ko abala a mojɔ mobogwa boLazalo , na bacingami balɛ bo abalaka a mojɔ mohiɔ pɛ .
43011014	Oko boa Yesu abatɔndɔ a bohu ho , Lazalo agwi !
43011015	Nadi na sepi bo naidakabi oho , oko a mojɔ monu , bo ojimeni . Yɛni so bokɛe ai yo edɛye .
43011016	Toma , yona odaka koko na kombe Lipasa , abala na bacingami batongo bo , Suani bokɛ , bo bogwɛ na nde !
43011017	Yana amea Yesu , atana bo Lazalo adaka a esɛmɔ masu manɛi .
43011018	Betania edi na Yelusalema hulelu , mosiso oko kilometa jisato na dea .
43011019	Oko boa BaYuda badoa banɛnɛ ai Malata na Malia bo babagɔmbejae a mojɔ mongɛnɛ ebu .
43011020	Malata ko , ama yo ka bo Yesu akɛkɛ adoe , ami kɛ oko bo amolenoane . Malia ko adika oko a ndako .
43011021	Malata abala na Yesu bo , Kumu , akɔki wɛ da jɔno ka ngɛnɛ embi agwiti .
43011022	Mbi ko najebaka bo oka’nga Njambe nongo edɛye , Njambe adi bopa wɛ mua mongaka wɛ .
43011023	Yesu abala na nde bo , Ngɛnɛ ewɛ adi bongɔ koko .
43011024	Malata amosɔmbeja bo , Najebaka bo adi bongɔ koko a busa bosuka .
43011025	Yesu abala na nde bo , Mbi nadi Bongɔ , nadi koko Bomɔ . Iyona ojimeaka mbi âda koko na bomɔ , nongo akada mogwake .
43011026	Na yona odi mɔ na ojimeaka mbi atagwa nongo . Wɛ ojimaka mojɔ mu ?
43011027	Iyo amosɔmbeja bo , Ee Kumu ; mbi najimaka bo wɛ odi Masiya , Mwana ’ Njambe , yona odaka na sako ebodoa a ngondo .
43011028	Ama yo bala boa , ami kɛ oko a bobea mwangwa’nde na bopɛtɛ bo , Mokoja adoi , na abɔjɔkɔ wɛ .
43011029	Aka yo ekenge emina , angɔ bokpa na akɛ ai Yesu .
43011030	Yesu ko aipaka mea a ngando . Adaka oko a esika esongana yo na Malata .
43011031	BaYuda baya badaka na Malia a ndako a mojɔ moboyea na nde , yana anɛ bo Malia akangɔe pɛlɛpɛlɛ a bomana , bamokimana , mojɔ bo balɛkɛ bo akɛkɛ a esɛmɔ a boyea oho .
43011032	Malia ko , yana amea yo a esika edaka Yesu , yana amonɛ yo , asadumba a bibota binde , na abala na nde bo , Kumu , akɔki wɛ da jɔno , ka ngɛnɛ embi agwiti .
43011033	Yana anɛ Yesu bo yo ayeaka , na BaYuda pongono baya badaka na nde , abema mobemo a molema monde , na ada na monɔngɔ .
43011034	Iyo abala bo , Omopuseabini jɔ ? Babala na nde bo , Kumu , doa okanje .
43011035	Yesu ayea bio .
43011036	A mojɔ momina , BaYuda babala bo , Anjani , adaka na nde epaeli soti .
43011037	Bakina babu ko babala bo , Moto yo , yona odipoa miso mamoto omiso mago , aibwanabi bokɔ mokina mojɔ , bo Lazalo aigwabi mojɔ moye ?
43011038	Yesu abema koko mobemo , na amea a esɛmɔ . Esɛmɔ edaka oko engbungbulu a tei emonɔ , na edipama na litai linɛnɛ .
43011039	Yesu abala bo , Dongejani litai . Malata , ngɛnɛ emomi yona oma gwa , abala na nde bo , Kumu , apɔbi edɛye , mojɔ bo adi ya masu manɛi .
43011040	Yesu ko abala na nde bo , Mbi nabaliti na wɛ bo odi bonɛ ekumu eNjambe okada na ejimeli ?
43011041	oko boa badongeja litai . Yesu akahoa miso diko , na ahala bo , Sesa , mbi nasakoaka wɛ mojɔ bo oki mbi .
43011042	Najebi bo okaka mbi bihole bisusu . Nabali boa ko a mojɔ mobato baya bahikaka mbi , bo bajime bo wɛ olomani .
43011043	Ama yo bala boa , ami bekoa oko bo , Lazalo ! imana sokolu !
43011044	Mogwake amana sokolu ; mɔmɔ mande na mako mande madaka makandamake na bisenja biesɛmɔ , na boso bonde bohuama na litambala . Yesu abala na bu bo , Mocingoani ; mokinani adale .
43011045	Bakina BaYuda banɛnɛ baya badaka na Malia bajimea Yesu yana anɛ bo mojɔ mokɔ yo .
43011046	Bakina batongo ko bakɛ ai BaPalusi na babatɔndɔ mojɔ mokɔ Yesu .
43011047	Basuku banganga na BaPalusi babolea likita libajuji . Babala bo , Iso bôkɔ boni ? Moto omina akɔkɔ mindumba minɛnɛ .
43011048	Bokamokina boa , bato basusu mɛnɛ badi bomojimea , na BaLoma badi bodoa a bobeja ngondo esu na likota lisu .
43011049	Okina obu , kombe ende Kayapa , yona odaka mosuku onganga a yanga emina , abala na bu bo . Ino otacingekani nongo mojɔ .
43011050	Na bogwa bomoto omɔci a mojɔ mobato basusu , na bodimoa bolikota lisusu , otaje-bakani bo moto omɔci akagwea bato basusu bo likota lisusu litadimoa , enɔi na bopele ai no bo moto omɔci agwɛ , bo likota lisusu litadimoa ?
43011051	Iyo aibala boa na bolɛ bonde mɛnɛ . Adaka mosuku onganga a yanga emina , na apa eseko bo Yesu adi bogwa a mojɔ moliko talihbu ;
43011052	te a mojɔ molikota limina pɛ , oko bo abolee bana basusu baNjambe baya banangana a esika emɔci .
43011053	Oko boa badumba ndungu a busa bomina bo bamowoe .
43011054	A mojɔ momina , Yesu aidala koko a tei eBaYuda a bohu . Adonga ena , na akɛ a ekina ngando kombe Epalaima . Esika emina edaka hulelu na lisobe , na ayeyoa oho na hacingami bande .
43011055	Edika mweka pɛ a ehole eKola-eBonɔ eBaYuda . Bato banɛnɛ badonga a bisika bitongo , a bokɛ a Yelusalema , bo basasɛnojae a mojɔ moKola-eBonɔ .
43011056	Ibo baduka Yesu , na babalana yana adaka bo a tei etempelo bo , Olɛkɛni bo ? Isa atadoa a Kola ?
43011057	Basuku banganga na BaPalusi bama dumba mobeko bo moto akajeba esika edi yo , adi bobajebeja , bo bamopee .
43012001	Kola-eBonɔ edika oko masu masamano pɛ yana amea Yesu a Betania , esika edaka Lazalo oma ngɔjɔ Yesu a bogwa .
43012002	Bakalea mia a mojɔ moYesu a esika emina , na Malata akɔ elomu emesa . Lazalo ko adaka okina obu baya badaka na Yesu a mesa .
43012003	Malia atomba malasi mabobuno bonɛnɛ mɛnɛ , isa litre emɔci . Asuoa bibota biYesu malasi , na ahakoa bibota binde na swe jinde . Ndako esusu mɛnɛ eluma na soo epele emalasi .
43012004	Okma mocingami onde omɔci , oko Yuda Iskalio yona odi bomokaba , abala bo ,
43012005	Iyo angɛjɛiti malasi mamina na pata mikama misato mojɔ moye , a bopa bato babokwali ?
43012006	Iyo abala boa mojɔ bo adaka mobi . Aidaka nongo na bolɛ a mojɔ mobato babokwali .
43012007	Yesu ko abala bo , Yɛ bomonɔngeja ! Abanei eka emina a mojɔ mobusa bobopusea bombi .
43012008	Odini na bato babokwali a tei enu masu masusu . Mbi ko naditi a tei enu na bosusu .
43012009	Bato bangando banɛnɛ baBaYuda baka mwako bo Yesu adaka oho . Oko boa badoa , te a mojɔ moYesu pɛ ; badoa a bonɛ Lazalo pongono oma ngɔjɔ Yesu a bogwa .
43012010	A mojɔ momina , basuku banganga badumba ndungu bo bawoe Lazalo pongono ; mojɔ bo BaYuda banɛnɛ badonga , na bajima Yesu oko a mojɔ moLazalo .
43012011	
43012012	Iyana ahoa busa , bato banɛnɛ baya bama doa a Kola , baka bo Yesu akɛkɛ adoe a Yelusalema .
43012013	Oko boa batomba malalo , na bakɛ bo bamolenoane . Babekoa bo , Osana ! Bojongoa ai yo yona odoaka a kombe eKumu ! Kumu oYisalaele !
43012014	Yesu adaka abaki a mwana-punda oboloja yo , mojɔ bo , mosɔnɔmɔ bo ,
43012015	Mwamwali oSiona , yɛ bobanga ! Anja , Kumu owɛ akɛkɛ adoe . Adi abaki a mwana-punda .
43012016	Bacingami bande baicingea cina ebikenge bimina a ehole emina . Yana ko akumama yo , basalɛjɛ bo bisɔnɔmɔ a mojɔ monde , na bo bingama koko na nde .
43012017	Bato banɛnɛ baya badaka na nde yana abea yo Lazalo bo amane a esɛmɔ yana amongɔjɔ yo a bogwa , batɔndɔ mojɔ momina pongono .
43012018	Oko boa , bato banɛnɛ baya baka mwako momondumba mokɔ yo , bakɛ bo bamolenoane .
43012019	A mojɔ momina , BaPalusi babalana bo , Onɛkɛni bo otahɔnɔkɔni bokɔ mokina mojɔ . Anjani , ngondo esusu ecingi na nde engbanga !
43012020	Bakina BaEla badaka bacingi na bato baya badoa a mojɔ mobosakoa a Kola .
43012021	Ibo badoa ai Pilipo , moto oBetesaida , ngando eGalile . Bamo’nga bo , Kumu , iso bodi na posa bo bonɛe Yesu .
43012022	Pilipo akɛ atɔndɔe Andalea . Andalea akɛ na Pilipo , na batɔndɔ Yesu .
43012023	Yesu abasɔmbeja bo , Ehole emei bo Mwana ’ Moto akume .
43012024	Soti mɛnɛ , mbi nabalaka na nu bo , Ngua endongo emiti kwa a tei ekpɔtɔ bo egwɛ , edi bodika oko ngasa . Ekagwa ko , edi bobota libota linɛnɛ .
43012025	Iyona opalaka mohelo monde mɛnɛ âmobungeja . Iyona ko olonaka mohelo monde mɛnɛ a ngondo ye , âmobanea a mojɔ mobomɔ bua bodi na bosusu .
43012026	Isa moto akɔmɛkɛ mbi , yɛ asuse mbi . Mokɔmɛli ombi abwani boda oko a esika edi mbi . Sangwa’mbi âkumeja moto na moto yona okɔmɛkɛ mbi .
43012027	Edɛye ko , molema mombi modi na monɔngɔ . Nadi bobala bo ? Sesa , belejani a ehole ye ? Pɛpɛ ; mbi namei a ehole ye oko a mojɔ momina . Sesa , kumeja kombe ewɛ .
43012028	Kɔpi esi ko edongi oho Diko bo , Mbi naekumejai , na nâekumeja koko .
43012029	Emumu ebato baya badaka ba’mi ena baka kɔpi emina , na babala bo , Bɛi agami ! Batongo babala bo , Obwɛnji oDiko abali na nde .
43012030	Yesu abasɔmbeja bo , Kɔpi emina edoi a mojɔ monu , te a mojɔ mombi .
43012031	Ngondo edi bosamba edɛye . Kumu ongondo ye âdumbama bokpa .
43012032	Mbi ko nakangɔjɔmɔ a diko dingondo , nâbilea bato basusu ai mbi .
43012033	Iyo abala boa a boneja tungu ebogwa bokɛkɛ yo agwɛ .
43012034	Bato bamosɔmbeja bo , Iso bokaka a Mibeko bo Masiya adi boyeyoa na bosusu . Oko boa wɛ obalaka bo Mwana’Moto ângɔjɔmɔ diko mojɔ moye ? Iyo Mwai na ’ Moto adi nda ?
43012035	Yesu abala na bu bo , Bohu bodi boyeyoa na nu oko ehole ekue pɛ . Dalani yana adi no na bohu , bo modidi motadipa no njea . Mojɔ bo , yona odalaka a modidi atajebaka nongo njea ekɛkɛ yo .
43012036	Adi no na bohu , jimani bohu bomina , bo odaeni bana babohu . Asieja yo bobala mijɔ mi , Yesu adonga na asabomba ai bo .
43012037	Nongo akɔkɔ yo bimbete binɛnɛ a boso bobu , baimojimea .
43012038	Oko boa ekenge ebala motɔndɔi Yisaya engama bo , Kumu , ojimi mwako mosu nda ? Ebɔ eKumu eboloi ai nda ?
43012039	A mojɔ momina , baihɔnɔ bojima ; mojɔ bo Yisaya abala koko bo ,
43012040	Iyo adimei miso mabu , na apingejai milema mibu , Bo batanɛ na miso , batacingea na milema , Basaka hekoa ai mbi bo nabahelejae .
43012041	Yisaya abala boa mojɔ bo yo anɛ ekumu ende , na abala mojɔ monde .
43012042	Endele ko , basuku bangando banɛnɛ bamojimea . Ibo ko badaka na bɔ a mojɔ moBaPalusi , na baitɔndɔ mojɔ momina a bohu , bo batabameja a sinagoge .
43012043	Na esako ebato , na ekumu eNjambe , bapala gbo oko esako ebato .
43012044	Yesu abekoa bo , Moto yona ojimeaka mbi ajimeaka yona olomani , te mbi mɛnɛ .
43012045	Iyona onɛkɛ mbi , anɛkɛ koko yona olomani .
43012046	Mbi nadoi o bohu a ngondo , bo yona ojimeaka mbi atayeyoa koko a modidi .
43012047	Moto aka’ka bikenge bimbi , pɛ ko bosuma bikenge bimina , mbi nitamosambejaka . Mojɔ bo , mbi nadoiti a bosambeja ngondo . Nadoi oko a boheleja ngondo .
43012048	Moto akalona mbi , pɛ bojima bikenge bimbi , adi na juji onde . Ekenge ebali mbi emosambejabí a busa bosuka .
43012049	Mojɔ bo mbi nabaliti na kpaci embi mɛnɛ . Sango yona olomani abekeani bikenge bibobala na botɔndɔ .
43012050	Mbi najebaka bo mobeko monde modi oko bomɔ bua bodi na bosusu . Oko boa , mbi nakabala , nabalaka oko mijɔ mipakani Sango .
43013001	Yana adaka Kola-eBonɔ pɛ bopeta mea , Yesu ajeba bo ehole ende emea , ehole ebodonga a ngondo ye , a bokɛ ai Sango . Amaka yo da na ngɛnjɔ ai bande mɛnɛ baya badaka a ngondo , ami baneja oko ngɛnjɔ pɛ njɛngi .
43013002	Satana ama sa bolɛ a molema moYuda Iskalio , mwana oSimona , bo amokabe . Oko boa , yana ayakaka bo Kola ,
43013003	Yesu ajeba bo Sango ama kina ngando jisusu a mɔmɔ mande . Ajeba koko bo ama donga ai Njambe , na bo adi bosɔmbɔ ai Njambe .
43013004	A mojɔ momina , yo angɔ a mesa , ahwa kasaka ende eya , atomba esume , na asadinga na esume emina .
43013005	Ahangoja madiba a saani , abanga bososa bibota bibacingami , na abihakoa na esume ema dinga yo a hongo .
43013006	Yana amea yo ai Simona Pɛtɛlo , Pɛtɛlo abala na nde bo , Kumu , wɛ odi bososa bibota bimbi ?
43013007	Yesu amosɔmbeja bo , Wɛ otacingeaka edɛye mojɔ mokɔkɔ mbi ; ôcingea oko ngɔngɔ .
43013008	Pɛtɛlo abala na nde bo , Pɛpɛ ; otasosa nongo bibota bimbi ! Yesu amosɔmbeja bo , Namiti sosa wɛ , oditi a libondo limbi .
43013009	Simona Pɛtɛlo abala na nde bo , Kumu , sosa mɔmɔ na molo mombi pongono , te bibota bimbi pɛ .
43013010	Yesu abala na nde bo , Yona ososi mokuku monde mosusu abwani bososa oko bibota binde pɛ , bo adae mosusu oko na bosɛnɔ . Ino odini na bosɛnɔ , te basusu ko .
43013011	Mojɔ bo yo ajebaka yona odi bomokaba . Oko boa abala bo , Oditini na bosɛnɔ no basusu .
43013012	Yana aseja Yesu bososa bibota bibu , alwa koko kasaka ende . Ada koko a mesa , na abala na bu bo , Osipoakani mojɔ mo’mi mbi kɔ ai no ?
43013013	Obeakani mbi Mokoja na Kumu onu , na olongini , mojɔ bo nadi boa .
43013014	Oko boa , isa mbi nasosi bibota binu , mbi Kumu na Mokoja onu , toma sosanani bibota no bɛnɛ .
43013015	Mbi nanejai no ekoaneli bo okɔeni o ami mbi kɔ ai no .
43013016	Soti mɛnɛ , mbi natɔndɔkɔ no bo mobuli t’anɔke moswa’nde ; na obwɛnji t’anɔke yona omoloma .
43013017	Isa ojebakani ngando jimina , ôdani na bojongoa okajikɔ .
43013018	Nitabalaka a mojɔ monu basusu . Najebaka bato bahɔi mbi ; mosɔnɔ mu ko modi bongama . Iyona oyakaka na mbi molɛmbɛ angɔjɔi dilindi dinde a bodumba mbi .
43013019	Natɔndɔkɔ no mojɔ momina edɛye , oko mokwakini . Oko boa , mokakwa , odini bojima bo mbi nadi yo .
43013020	Mbi natɔndɔkɔ no na soti bo , yona osɔkɔ moto olomaka mbi , asɔkɔ mbi mɛnɛ ; na yona osɔkɔ mbi , asɔkɔ yona olomani .
43013021	Aseja Yesu bobala boa , adaka na monɔngɔ a mwembo monde . Abala bo , Mbi natɔndɔkɔ no bo okina onu adi bokaba mbi .
43013022	Bacingami banjana oko bonja na mokakwano monɛnɛ a mojɔ momoto obala yo .
43013023	Okina mocingami onde adaka akɛmi a bupa boYesu , — Yesu adaka na nde ngɛnjɔ .
43013024	Oko boa , Simona Pɛtɛlo amojebeja na embete eebɔ bo ahɔ jɔe kombe emoto obala yo .
43013025	Yona odaka akɛmi a bupa boYesu amohɔjɔ ho , Kumu , moto omina nda ?
43013026	Yesu amosɔmbeja bo , Nakadubea ekenge ye emolɛmbɛ , na nakapa moto , edi oko yo . Oko boa adubea ekenge emolɛmbɛ na aepa ai Yuda , mwana oSimona Iskalio .
43013027	Yana asɔ yo molɛmbɛ , Satana akwea a tei ende . Yesu abala na nde bo , Kɔ bokpa Inojɔ mokɛkɛ wɛ akɔe .
43013028	Baya badaka ko a mesa baicingea mojɔ mobala yo na nde .
43013029	Bakina babu balɛ bo Yesu amotɔndɔ bo asombe leka lua lotakaka na bu a mojɔ moKola , isa bo apɛ ekina eka ai bato babokwali ; mojɔ bo Yuda abaneaka litɔngi lilikonja .
43013030	Oko boa , ama yo sɔ ekenge emolɛmbɛ , ami mana oko bomana bokpa ; na edaka bulu .
43013031	Yana amana Yuda , Yesu abala bo , Mwana ’ Moto akumejami edɛye , na Njambe akumejami a tei ende .
43013032	Isa Njambe asi ekumu a tei ende , Njambe adi bomokumeja a tei ende mɛnɛ , na âmokumeja bokpa .
43013033	Bana bambi bakɛkɛ , mbi nitada koko na nu ekoka . Ino ôdukani mbi . Mbi ko nabalaka na nu edɛye , o abali mbi na BaYuda bo , Otahɔnɔkɔni bodoa a esika ekɛkɛ mbi .
43013034	Mbi napaka no mobeko moyene , bo opalaneni ; toma palanani o apalaka mbi no .
43013035	Okadani na epaeli , moto ai mina’nde moto , bato basusu badi bojeba bo odini bacingami bambi oko na mojɔ momina .
43013036	Simona Pɛtɛlo abala na nde bo , Kumu , akɛkɛ wɛ jɔ ? Yesu amosɔmbeja bo , Wɛ otahɔnɔkɔ bosusa mbi edɛye a esika ekɛkɛ mbi ; ôsusa mbi oko ngɔngɔ .
43013037	Pɛtɛlo abala na nde bo , Kumu , nitahɔnɔkɔ bosusa wɛ edɛye mojɔ moye ? Mbi nadi bogwa a mojɔ mowɛ .
43013038	Yesu amosɔmbeja bo , Odi bogwa a mojɔ mombi ? Mbi natɔndɔkɔ wɛ na soti bo odi bongana mbi ngana jisato , oko kɔkɔ abelekoakini .
43014001	Yɛni bosanɔngeja a milema minu . Ojimeakani Njambe ; jimani koko mbi .
43014002	Ndako eSangwa’mbi edi na bikenge binɛnɛ . Eipeta da boa ka mbi nabwani botɔndɔ no bo nakɛkɛ a bosɛlingoa esika a mojɔ monu ?
43014003	Nakakɛ a bosɛlingoa esika a mojɔ monu , nâhula koko bo nasɛ no ai mbi , bo odaeni oko a esika edi mbi mɛnɛ .
43014004	Ojebakani njea a esika ekɛkɛ mbi .
43014005	Toma abala na nde bo , Kumu , adi so pɛ bojeba esika ekɛkɛ wɛ , bodi bojeba njea na ye ?
43014006	Yesu abala na nde bo , Mbi nadi Njea , na Soti , na Bomɔ . Pɛpɛ nongo moto odi bodoa ai Sango ; adi bodoa ai Sango oko na mbi .
43014007	Akɔki no jeba mbi , ka ojebini Sangwa’mbi pongono . Edɛye ko omojebakani , na omonini .
43014008	Pilipo abala na nde bo , Kumu , aneja so Sango ; mojɔ mopalaka so oko mu .
43014009	Yesu abala na nde bo , Pilipo , mbi nayeyoi na nu ekoka ye , na ojebakini mbi ? lyona oni mbi ani Sango pongono . Oko boa , obalaka bo , Aneja so Sango , mojɔ moye ?
43014010	Otajimaka bo mbi nadi a tei eSango , na Sango a tei embi ? Nitabalaka bikenge bibalaka mbi na nu na kpaci embi mɛnɛ . Edi oko Sango yona odi a tei embi yona okɔkɔ bilomu binde .
43014011	Jimani mbi , bo mbi nadi a tei eSango , na Sango a tei embi , isa jimani mbi oko a mojɔ mobilomu bimina .
43014012	Mbi natɔndɔkɔ no na soti bo , yona ojimeaka mbi adi bokɔ bilomu bikɔkɔ mbi . Ee , adi bokɔ bilomu bia binɔi bilomu bi , mojɔ bo mbi nakayane ai Sango .
43014013	Mbi nadi bokɔ mijɔ misusu mingaka no a kombe embi , bo Sango asɛ ekumu na Mwana .
43014014	Oka’ngani mokina mojɔ a kombe embi , nâkɔ mojɔ momina .
43014015	Isa opalakani mbi , toma sumani mibeko mimbi .
43014016	Mbi nadi bonga Sango , na yo âpa no Mokɔmeja otongo , oko Mwembo moSoti , bo ayeyoe na nu oko na bosusu .
43014017	Ngondo t’ehɔnɔke bomosɔ , mojɔ bo batamonɛkɛ na batamojebaka . Ino ko omojebakani , mojɔ bo adi na nu , na âda a tei enu .
43014018	Mbi nitakina no malike . Nâdoa ai no .
43014019	Ngɔngɔ mweka , ngondo êtanɛ mbi koko . Ino ko ônɛni mbi , mojɔ bo mbi nadi mɔ , na ino odani mɔ pongono .
43014020	Odini bojeba a busa bomina bo mbi nadi a tei eSango , ino a tei embi , na mbi a tei enu .
43014021	Moto akada na mibeko mimbi , na akamisuma , moto omina adi na mbi ngɛnjɔ . Moto akada na mbi ngɛnjɔ , Sangwa’mbi âda na nde ngɛnjɔ pongono . Mbi mɛnɛ nâda na nde ngɛnjɔ pongono , na nasaboloja ai yo .
43014022	Yuda ( te Iskalio ) abala na nde bo , Kumu , odi bosaboloja ai so , pɛ ko bosaboloja a ngondo mojɔ moye ?
43014023	Yesu amosɔmbeja bo , Isa moto adi na mbi ngɛnjɔ , adi bosuma bikenge bimbi . Sangwa’mbi ada na moto omina ngɛnjɔ , na so bôdoa ai yo a boda a tei ende .
43014024	Isa moto aditi na mbi ngɛnjɔ , atasumaka bikenge bimbi . Na ekenge ekaka no editi ekenge embi mɛnɛ ; edi ekenge eSango yona olomani .
43014025	Nabali na nu ngando jimina , yana adi mbi ya na nu .
43014026	Sango ko âloma Mokɔmeja a kombe embi oko Mwembo Mosɛnɔke . Iyo âkoja no ngando jisusu , na âlɛjɛ no ngando jisusu jibala mbi na nu .
43014027	Mbi nakineaka no bowi . Napaka no bowi bombi mɛnɛ , te nongo bowi bopaka ngondo .
43014028	O’kini mojɔ mobali mbi na nu , bo nadi bodonga , na nâhula koko ai no . Akɔki no pala mbi ka osepeni bo nakɛkɛ ai Sangwa’mbi , mojɔ bo Sangwa’mbi anɔi mbi .
43014029	Natɔndɔi no mojɔ momina edɛye , adi ehole emina pɛ bopeta mea ; oko boa , ekamea , odini bojima .
43014030	Nitabala na nu koko bou , mojɔ bo kumu ongondo ye akɛkɛ adoe ; yo ko aditi na kpaci ai mbi .
43014031	Mbi nakɔkɔ o abekeani Sangwa’mbi , bo ngondo ejebe bo napalaka Sangwa’mbi . Angɔni , so bokɛe !
43015001	Mbi nadi bomwe bosoti , na Sangwa’mbi adi mobanei ogbie .
43015002	Iyo atɛndɔkɔ bitape bimbi bisusu bia bidi pɛ bobota mbuma . Na alenaka suka jibitape bisusu bia bibotaka , bo libota lihɛe .
43015003	Ino odini na bosɛnɔ edɛye a mojɔ moekenge ebali mbi na nu .
43015004	Yeyoani a tei embi , na mbi nâyeyoa a tei enu . Etape , oko etape ngasa , editi nongo na libota . Emiti da a tei ebomwe , etabota nongo mbuma ; ino koko boa , omiti yeyoani a tei embi , ôtabotani nongo mbuma .
43015005	Mbi nadi bomwe , ino odini bitape . Yona oyeyoaka a tei embi , na mbi a tei ende , abotaka mbuma jinɛnɛ . Mojɔ bo okabɔtɔnɔni na mbi , otahɔnɔkɔni bokɔ nongo eka .
43015006	Moto amiti yeyoa a tei embi , âdumbama o ekɔmɛli eetape , na âhɔlɔngɔnɔ . Bandoaka bitape bimina , babidumbaka a mosa na bingoaka .
43015007	Okayeyoani a tei embi , na bikenge bimbi bikayeyoa a tei enu , obwanini bonga mojɔ mopalaka no , na ôsɔni .
43015008	Okabotani mbuma jinɛnɛ a boneja bo odini bacingami bambi , Sangwa’mbi adi bosɔ ekumu na mojɔ momina .
43015009	Sango adi na mbi ngɛnjɔ . Mbi nadi na nu ngɛnjɔ koko boa . Yeyoani a tei engɛnjɔ embi .
43015010	Okasumani mibeko mimbi , ôyeyoani a tei engɛnjɔ embi , o asumaka mbi mibeko miSangwa’mbi , na o ayeyoaka mbi a tei engɛnjɔ ende .
43015011	Mbi nabali na nu mijɔ mimi , bo sepi embi edae a tei enu , na bo olumeni na sepi botɔ .
43015012	Mobeko mombi modi oko mu ; Toma palanani o apalaka mbi no .
43015013	Ngɛnjɔ yena enɔi edi oko ye , bo moto apɛ mohelo monde a mojɔ mobina’nde .
43015014	Ino odini bma’mbi okakɔni ngando jibekeaka mbi no .
43015015	Te nayake bala na nu o bakɔmɛli , mojɔ bo mokɔmɛli t’ajebake mua mokɔkɔ moswa’nde . Mbi ko nabali na nu o bma’mbi , mojɔ bo najebejai no ngando jisusu jikaki mbi na Sangwa’mbi .
43015016	Ino oihɔni mbi . Mbi ko nahɔ no , na nahɛngɛ no bo okɛeni a bobota mbuma , mbuma jiboyeyoa , bo oka’ngani Sango eka a kombe embi , yo apɛ no .
43015017	Mojɔ mobekeaka mbi no modi oko bo opalaneni .
43015018	Ngondo ekada na nu soki , ojebakani bo edaka na mbi soki boso .
43015019	Akɔki no da bato bangondo , ka ngondo epali no . Ngondo ko edi na nu soki , mojɔ bo oditini bato bangondo , na mojɔ bo mbi nahɔ no a bobɔtɔnɔ na ngondo .
43015020	T’obosaeni oko ekenge ebali mbi na nu bo , Mokɔmɛli t’anɔke moswa’nde . Anɔngejai bo mbi , bânɔngeja no pongono . Akɔki bo suma bokoja bombi , ka bâsuma bokoja bonu pongono .
43015021	Ibo ko bâkɔ ngando ji jisusu ai no a mojɔ mokombe embi , ema bo batajebaka yona olomani .
43015022	Eipeta da bo mbi nadoi a bobala na bu , ka baditi na lindo . Edɛye ko bapeliti nongo mokalo a mojɔ mobobe bobu .
43015023	Iyona odi na mbi soki , adi na Sangwa’mbi soki pongono .
43015024	Pɛpɛ nongo okina otongo okɔ bilomu bikɔkɔ mbi a tei ebu . Eipeta da boa , ka baditi na lindo . Edɛye ko bani mbi , na badi na mbi soki , na badi na Sangwa’mbi soki pongono .
43015025	Oko boa ekenge yena esɔnɔmɔ a Mibeko mibu engami bo , Badaka na mbi soki ngasa , pɛpɛ cina .
43015026	Mbi ko nâ lomea no Mokɔmeja , oko Mwembo mosoti mua momanaka ai Sango . Mokɔmeja omina adonga ai Sango , na akadoa , yo ada motati ombi .
43015027	Ino ôdani batati pongono , mojɔ bo odakani na mbi oko a bobanga .
43016001	Mbi natɔndɔi no ngando ji jisusu bo otadani nongo na libunga .
43016002	Babengana no a sinagoge ; ee , ehole ekɛkɛ adoe , na moto akawa no , adi bolɛ bo akɔmɛkɛ Njambe .
43016003	Bakɔ boa ai no cina bo batajebaka Sango , na batajebaka mbi .
43016004	Mbi natɔndɔi no ngando jimina , bo ehole emina ekamea , ôsalɛjɛni bo mbi najitɔndɔi no . Naitɔndɔ no ngando jimina a bobanga , mojɔ bo nadaka na nu mbi mɛnɛ .
43016005	Edɛye ko nakɛkɛ nayane ai yona olomani , na pɛpɛ nongo okina onu ohɔjɔkɔ mbi bo , Okɛkɛ jɔ ?
43016006	Milema minu milumi na wa botɔ a mojɔ mongando jibali mbi na nu .
43016007	Mbi ko natɔndɔkɔ no oko ngando jisoti . Boyana bombi bodi bobɔngeja no . Mojɔ bo , mbi namiti yana , Mokɔmeja atadoa ai no . Nakayana ko , nâmoloma ai no .
43016008	Iyo akadoa , âjebeja ngondo bo edi na lindo a mojɔ mobobe , a mojɔ mobodongo , na a mojɔ mobosambeja ;
43016009	a mojɔ mobobe , cina bo batajimeaka mbi ;
43016010	a mojɔ mobodongo , cina bo mbi nakɛkɛ nayane ai Sangwa’mbi , na ôtanɛni mbi koko ;
43016011	a mojɔ mobosambeja , cina bo kumu ongondo ye asambi .
43016012	Nadi koko na ngando jinɛnɛ a botɔndɔ no ; ino ko otahɔnɔkɔni muna momina edɛye .
43016013	Iyo akadoa , oko Mwembo mosoti , yo âboloja ngando jisusu jisoti ai no . Mojɔ bo yo atabala na kpaci ende mɛnɛ ; âbala oko ngando jikaka yo , na âjebeja no ngando jia jidoakini .
43016014	Iyo âkumeja mbi , mojɔ bo âtomba ngando jimbi , na âjiboloja ai no .
43016015	Ngando jisusu jia jidi ai Sango jidi koko ai mbi . A mojɔ momina , nabali na nu bo yo âtomba ngando jimbi bo ajibolojae ai no .
43016016	Ngɔngɔ mweka , otanjani mbi koko ; na ngɔngɔ mweko koko ônɛni mbi .
43016017	Bakina bacingami bande babalana bo , Gina eekenge ebalaka yo edi bo ? Ngɔngɔ mweka , otanjani mbi koko ; na ngɔngɔ mweka koko , ônɛni mbi , mojɔ bo nakɛkɛ nayane ai Sango .
43016018	Oko boa babala bo , Abali yo bo , Ngɔngɔ mweka , cina edi bo ? Iso botaci-ngeaka cina emina .
43016019	Yesu ajeba bo bapalaka bamohɔjɔe , na abala na bu bo , lno ohɔjɔnɔkɔni cina eekenge ebali mbi bo , Ngɔngɔ mweka , otanjani mbi koko ; na ngɔngɔ mweka koko , ônɛni mbi ?
43016020	Mbi natɔndɔkɔ no na soti bo ôyeani bio , na ôdani na kɔndɔ ; ngondo ko êda na sepi . Ino ôdani na wa ; wa enu ko cdi bokindoa sepi .
43016021	Mwali adi na monɔngɔ yana apekaka yo na bipeko bilibota , mojɔ bo ehole ende emei . Akabota mwana ko , adi bobosa mwano bokpa , na ada oko na sepi a mojɔ momwana yona obotami a ngondo .
43016022	Ino odini koko na wa edɛye . Mbi ko nânɛ no koko , na milema minu mîsepa . Pɛpɛ nongo moto odi bocinoa sepi enu .
43016023	Otahɔjɔni mbi nongo mahɔjɔ a busa bomina . Soti mɛnɛ , mbi nabalaka na nu bo , Oka’ngani Sango ekina eka a kombe embi , âpa no eka emina .
43016024	Ino ongakinini eka a kombe embi . Ingani nongo osɛni , bo mwɛngi mosepi enu molume .
43016025	Mbi nabali mijɔ mi oko na mindɛ . Mbi ko nitabala koko na nu na mindɛ . Nadi botɔndɔ no a bohu a mojɔ moSango , na ehole emina edoakadea .
43016026	Ino ô’ngani a kombe embi a busa bomina . Nitabalaka na nu bo nadi bo’nga Sango a mojɔ monu .
43016027	Sango yo mɛnɛ apalaka no , mojɔ bo opalakani mbi , na ojimakani bo nadonga ai Sango .
43016028	Mbi nadonga ai Sango , na nadoa a ngondo . Edɛye ko nadongaka a ngondo , na nakɛkɛ ai Sango .
43016029	Bacingami bande babala bo , Edɛye , obalaka a bohu soti , te nongo na mindɛ .
43016030	Bojebaka edɛye bo wɛ ojebaka ngando jisusu ; moto abwaniti bohɔjɔ wɛ koko mahɔjɔ . Oko boa bojebaka bo omana ai Njambe .
43016031	Yesu abasɔmbeja bo , Ojimakani edɛye ?
43016032	Hokeani ! Ehole ekɛkɛ adoe , ee , emei edɛye , na ônanganani moto na moto a ngando ende mɛnɛ , na ôkinani mbi , oko mbi buki . Endele ko , naditi mbi buki pɛ , mojɔ bo Sango adi na mbi .
43016033	Mbi nabali na nu ngando ji , bo odaeni na bowi a tei embi . Odani na monɔngɔ a ngondo ; pɛ mojɔ ; dani oko na sepi , mojɔ bo mbi nagbokejai ngondo .
43017001	Yana aseja yo bobala bikenge bimina , Yesu akahoa miso oho Diko , na abala bo , Sesa , ehole emei . Kumeja Mwana’wɛ bo Mwana’wɛ akumejae wɛ .
43017002	Wɛ omopa kpaci ai bato basusu , bo apɛ bomɔ bua bodi na bosusu ai bato basusu bamopa wɛ .
43017003	Bomɔ bua bodi na bosusu bodi oko bo bajebe wɛ , Njambe osoti omɔci , na yona oloma wɛ , oko Yesu Masiya .
43017004	Mbi nakumejai wɛ a ngondo , mojɔ bo nasiejai elomu epani wɛ a bokɔ .
43017005	Sesa , kumeja mbi edɛye a boso bowɛ mɛnɛ , oko na ekumu yena edaka na mbi a boso bo wɛ oko ngondo epetakini yoama .
43017006	Mbi najebejai kombe ewɛ ai bato bapani wɛ a ngondo . Badaka oko bato bawɛ ; wɛ obapani , na basumaka ebaeli ewɛ .
43017007	Bajebaka edɛye bo ngando jisusu jipani wɛ jihula oko ai wɛ .
43017008	Mbi nabapi bikenge bipani wɛ . Ba’si bikenge bimina ; bajebaka na soti bo mbi nadonga ai wɛ , na bajimaka bo wɛ oloma mbi .
43017009	Mbi nangaka a mojɔ mobu . Nita’ngaka a mojɔ mongondo ; nangaka oko a mojɔ mobato bapani wɛ , mojɔ bo badi bato bawɛ , na ekumu embi edi oko ai bo .
43017010	Ngando jimbi jisusu jidi ai wɛ , na ngando jiwɛ jisusu jidi ai mbi .
43017011	Mbi te nayake da a ngondo . Ibo ko badi a ngondo , na mbi nadoaka ai wɛ . Sesa mosɛnɔke , banea bato bapani wɛ , a kombe ewɛ mɛnɛ , bo badae omɔci o adi so omɔci .
43017012	Ehole edaka mbi na bu , nababaneaka a kombe ewɛ epani wɛ . Mbi nabaka-kelaka , na pɛpɛ nongo omɔci obu obungi , — oko mwana olibunga pɛ — bo Mosɔnɔ mongame .
43017013	Edɛye ko nakɛkɛ nadoe ai wɛ . Mbi nabalaka mijɔ mi yana adi mbi a ngondo , bo badae na sepi embi a tei ebu botɔ .
43017014	Mbi nabapi ebaeli ewɛ . Ngondo ko edi na bu soki , mojɔ bo baditi bato bangondo ; o adi mbi mɛnɛ , naditi moto ongondo ,
43017015	Mbi nita’ngaka wɛ bo obadongejae a ngondo . Nangaka oko bo obakakele ai yona Mobe .
43017016	Mbi naditi moto ongondo ; oko boa ibo baditi bato bangondo .
43017017	Ekenge ewɛ edi Soti . Hɛngɛ bo ai wɛ oko na Soti ewɛ .
43017018	Wɛ olomani a ngondo ; oko boa koko , mbi nalomi bo a ngondo .
43017019	Mbi nasabɛngɛkɛ ai wɛ a mojɔ mobu , bo bahɛngɛme ai wɛ na soti .
43017020	Mbi mta’ngaka a mojɔ mobu pɛ . Nangaka a mojɔ mobato baya badi bojimea mbi a mojɔ mobokoja bobu ,
43017021	bo ibo basusu badae oko omɔci , bo badae omɔci a tei esu , o adi wɛ Sesa a tei embi , na mbi a tei ewɛ , bo ngondo ejime bo wɛ oloma mbi .
43017022	Mbi nabapi ekumu epani wɛ , bo badae oko omɔci , o adi so omɔci ,
43017023	— mbi a tei ebu , na wɛ a tei embi , — oko boa bokatana bobu bodi bobɔngɔ , na ngondo êjeba bo wɛ oloma mbi , na bo obapalaka o apalaka wɛ mbi .
43017024	Sesa , posa embi edi oko bo baya bapani wɛ badae na mbi a esika edi mbi , bo banje ekumu embi , oko ekumu epani wɛ ; mojɔ bo odaka na mbi ngɛnjɔ oko ngondo epetakini yoama .
43017025	Sesa , Yona obodongo , ngondo etajebaka wɛ . Mbi ko najebaka wɛ ; ibaba pongono bajebaka bo wɛ oloma mbi .
43017026	Mbi nabolojai kombe ewɛ ai bo , na nâeboloja koko , bo ngɛnjɔ edi wɛ na mbi edae a tei ebu , na mbi a tei ebu .
43018001	Yana asieja yo mijɔ mimina bobala , Yesu amana na bacingami bande . Baleka ekina ediba , kombe Kedelona ; bakɛ a ekina esika edaka gbie , na akwea ena na bacingami bande .
43018002	Yuda , mokabi onde , ajeba esika emina , mojɔ bo Yesu atitanaka na bacingami bande oho bihole bmɛnɛ .
43018003	Oko boa Yuda asɔ pɔlɔtɔ ebasoda na bapolisi ai basuku banganga na BaPalusi . Ibo batomba paka na mitanda na mililo mibila , na bakɛ a esika emina .
43018004	Yesu ajebaka mijɔ misusu mia midi bokwa na nde . Oko boa , yo adoa a bosongana na bu , na abala na bu bo , Odukakani nda ?
43018005	Ibo bamosɔmbeja bo , Yesu oNasaleta . Yesu abala na bu bo , Mbi yoyo .
43018006	Yana abala yo na bu bo , Mbi yoyo , bagasima oko bogasima , na bakwa a kpɔtɔ .
43018007	Yesu abahɔjɔ koko ho , Odukakani nda ? Iho basɔmbeja bo , Yesu oNasaleta .
43018008	Yesu asɔmbeja bo , Mbi natɔndɔi no bo mbi nadi yo . Isa odukakani mbi , kinani bato ba bayane .
43018009	Oko boa , ekenge engama yena ebala yo bo , Naibungeja nongo omɔci obato bapani wɛ .
43018010	Simona Pɛtɛlo adaka na abɛnɛ . Oko boa amohwa , akwɛlɛ mokɔmɛli omosuku onganga pola , na amolena litoi liebɔ ebami ; kombe emokɔmɛli omina Maluko .
43018011	Yesu ko abala na Pɛtɛlo bo , Sɔmbeja abɛnɛ owɛ ta ligbogbo . Mbi nitamwa kɔpɔ epini Sango ?
43018012	Pɔlɔtɔ ebasoda , na kapitɛni obu , na bapolisi baBaYuda , bapea Yesu na bamokanda mbɔci .
43018013	Bakɛ na nde boso ai Ana , mojɔ bo yo adaka bokio boKayapa , mosuku onganga a yanga emina .
43018014	Kayapa adaka moto yona oleha BaYuda bo moto omɔci abwani bogwa a mojɔ mobato .
43018015	Simona Pɛtɛlo asusa Yesu , na okina mocingami otongo pongono . Mocingami omina ajebeanaka na mosuku onganga . Oko boa yo akwea na Yesu a lopango lomosuku onganga .
43018016	Pɛtɛlo ko adika oko sokolu . Oko boa , mocingami yona otongo amana sokolu , abala na mwali yona onjaka modipe , na akweja Pɛtɛlo .
43018017	Mwali yona onjaka modipe abala na Pɛtɛlo bo , Wɛ , te mocingami omoto omina ? Iyo asɔmbeja bo , Te mbi .
43018018	Bakɔmɛli na bapolisi batokana mosa na malo , na badaka ba’mi ena bo basahumejae a mojɔ mopio . Pɛtɛlo adaka ami na bu pongono bo asahumejae a mosa .
43018019	Mosuku onganga akokeleja Yesu a mojɔ mobacingami bande na bokoja bonde .
43018020	Yesu amosɔmbeja bo , Mbi nabali na ngondo a bohu mɛnɛ . Nakojaka a sinagoge na a tempelo , a bisika bititanaka BaYuda basusu . Naibala nongo a libombi .
43018021	Ohɔjɔkɔ mbi mojɔ moye ? Hɔjɔ bato baya baki mijɔ mibali mbi na bu .
43018022	Abala yo boa , okina polisi yona odaka hulelu amohoma epapata , na abala bo , Osɔmbejaka mosuku onganga boa mojɔ moye ?
43018023	Yesu amosɔmbeja bo , Isa nabali mojɔ mobe , aneja bobe bomina . Isa ko nabali bopele , obomi mbi mojɔ moye ?
43018024	Ana ko amoloma oko a mbɔci boso Kayapa , mosuku onganga .
43018025	Simona Pɛtɛlo adaka ami ena be asahumejae a mosa . Bakina babala na nde bo , Wɛ oditi okina obaemgami bande ? Iyo angana oko bongana ; abala bo , Te mbi .
43018026	Okina mokɔmɛli omosuku onganga ( Pɛtɛlo alena litoi limwangwa’nde ) ahɔjɔ Pɛtɛlo bo , Mbi nataniti wɛ na nde a gbie ?
43018027	Pɛtɛlo angana koko , na kɔkɔ abelekoa bokpa .
43018028	Bamana na Yesu a ndako eKayapa , na bakɛ na nde a ndako egouverneur . Edaka oko mwakeli . Ibo bɛnɛ baikwea a ndako egouverneur na cina ebikia bibu , mojɔ bo bapalaka bo bayake Kola-eBonɔ .
43018029	A mojɔ momina , Pilato amana , na abala na bu bo , Odini na moto omina mojɔ ? Modi bo ?
43018030	Bamosɔmbeja bo , Akɔki yo da moto mopele , ka bodoiti na nde ai wɛ .
43018031	Pilato abala na bu bo , Motombani no bɛnɛ ; mosambejani na Mibeko minu bɛnɛ . BaYuda babala na nde bo , Iso boditi na kpaci a boweja moto .
43018032	Mojɔ mu mongameja ekenge ema bala Yesu a boneja tungu ebogwa bonde .
43018033	Pilato akwea koko a ndako tei . Abea Yesu na abala na nde bo , Wɛ odi Kumu oBaYuda ?
43018034	Yesu amosɔmbeja bo , Obali boa wɛ mɛnɛ , isa bato batongo babali na wɛ a mojɔ mombi ?
43018035	Pilato asɔmbeja bo , Adi mbi MoYuda ? Bato bawɛ mɛnɛ , na basuku banganga badoi na wɛ ai mbi ; mojɔ mokɔi wɛ nda ?
43018036	Yesu abala bo , Bokumu bombi boditi bokumu bongondo ye . Akɔki mbi da na bokumu bongondo ye , ka bakɔmɛli bambi bani bila , bo BaYuda batapea mbi . Bokumu bombi ko boditi bokumu bongondo .
43018037	Pilato abala na nde bo , Oko boa odi Kumu ? Yesu amosɔmbeja bo , Wɛ mɛnɛ obali bo nadi Kumu . Cina ebobotama bombi , cina ebodoa bombi a ngondo edi oko bo natate tati a mojɔ moSoti . Moto na moto yona odi moto oSoti akaka monɔkɔ mombi .
43018038	Pilato abala na nde bo , Soti , iye nde ? Yana abala yo ekenge emina , amana sokolu ai BaYuda . Abala na bu bo , Mbi nabolojaiti nongo mojɔ na nde .
43018039	Ino ko odini na ekina ekɔmɛli bo nacingoe moto omɔci ai no a ehole eKolaeBonɔ . Opalakani bo nacingoe Kumu oBaYuda ai no ?
43018040	Ibo babekoa koko bo , Te moto yo , oko Balaba ! Balaba ko adaka mobengo .
43019001	Pilato atomba Yesu na amotueja .
43019002	Basoda badinga mokɔli monjubɛ bo bakɔe na likongo . Babakea likongo a molo monde , na bamolwaja kasaka eyai ekpetu .
43019003	Badoa a boso bonde na babala bo , Mbalea ! Kumu oBaYuda ! Bamola koko ndumo .
43019004	Pilato amana koko na abala na bu bo , Anjani ; mbi namomejaka a boso bonu , a bojebeja no bo mbi nabolojaiti nongo mojɔ mobe na nde .
43019005	Oko boa Yesu amana . Alwaka kasaka eyai ekpetu , na adaka na likongo linjubɛ a molo . Pilato abala na bu bo , Anjani moto !
43019006	Basuku banganga na bapolisi babu , yana anɛ bo Yesu , babekoa bo , A mole-mobokea ! A mole-mobokea ! Pilato abala na bu bo , Moto-mbani no bɛnɛ na mobakeani a mole-mobokea , mojɔ bo mbi nabolojaiti nongo mojɔ mobe na nde .
43019007	BaYuda bamosɔmbeja bo , Iso bodi na mobeko . A mojɔ momobeko momina , mokindo mua mobwani na nde modi oko bogwa . Mojɔ bo abali bo adi Mwana ’ Njambe .
43019008	Yana aka Pilato bikenge bimina , bɔ bonde bohɛ oko bohɛ .
43019009	Akwea koko a ndako , na abala na Yesu bo , Wɛ ohuli jɔ ? Yesu ko aimosɔmbeja .
43019010	Pilato abala na nde koko bo , Otasɔmbe-jaka mbi ? Otajebaka bo mbi nadi na kpaci a bocingoa wɛ , na kpaci a bobakea wɛ a mole-mobokea ?
43019011	Yesu amosɔmbeja bo , Eipeta da bo osi kpaci emina eDiko , ka obwaniti bokɔ na mbi nongo mojɔ . Oko boa , yona okabini ai wɛ anɔi wɛ na lindo .
43019012	A mojɔ momina , Pilato aduka njea bo amocingoe . BaYuda ko babekoa bo , Okacingoa moto omina oditi mina oKaisala . Moto yona obalaka bo adi Kumu asɛtojaka Kaisala .
43019013	Yana aka Pilato bikenge bimina , ameja Yesu sokolu , na ada a ngɛndɛ eesambi , a esika yena edi na kombe Moboku-moMatai . ( Gabata a kɔpi eBaEbele . )
43019014	Edaka ehole emidi , a busa boMosɛlingo a mojɔ moKola-eBonɔ . Pilato abala na bu bo , Anjani Kumu onu !
43019015	Ibo babekoa bo , Modongeja ! Modongeja ! Mobakea a mole-mobokea ! Pilato abala na bu bo , Nâbakea Kumu onu a mole-mobokea ? Basuku banganga basɔmbeja bo , Iso boditi na okina kumu otongo , oko Kaisala pɛ .
43019016	Oko boa Pilato amopa a mɔmɔ mabu bo bamobakee a mole-mobokea , na bapea Yesu bo bakɛe na nde .
43019017	Yesu atomba mole-mobokea monde mɛnɛ , na akɛ a ekina esika yena edaka na kombe Gɔlɔgɔta a kɔpi eBaEbele . Gina ekombe emina edi Esika-eEbebele .
43019018	Bamobakea a mole-mobokea a esika emina , na bakina batongo babae pongono , okina a dɔngɔ dinde diebɔ ebami , yona otongo a dɔngɔ diebɔ ebali , Yesu yo mɛnɛ a ndanda .
43019019	Pilato asɔnɔ mokina mosɔnɔ , na amobakea a mole-mobokea . Mosɔnɔ modaka bo , YESU ONASALETA , KUMU OBAYUDA .
43019020	BaYuda banɛnɛ balanga mosɔnɔ momina , mojɔ bo esika ebakea bo Yesu a mole-mobokea edaka na ngando hulelu . Mosɔnɔ momina modaka a kɔpi jiBaEbele , na BaEla , na BaLoma .
43019021	Basuku banganga baBaYuda babala na Pilato bo , Obwaniti bosɔnɔ , Kumu oBaYuda . Sɔnɔ oko bo yo abali bo , Mbi nadi Kumu oBaYuda .
43019022	Pilato asɔmbeja bo , Mojɔ mosɔni mbi mosi .
43019023	Abakea bo Yesu a mole-mobokea , basoda batomba bisenja binde , na babikaba mabondo manɛi , tu soda linde libondo . Kasaka ende ko eyai eyoama boa , pɛpɛ mondondo , diko oko a nase .
43019024	A mojɔ momina , babalana bo , Ebɔngiti bo boe’la ; bopele bo bobome jonga a bojeba moto yona odi boesɔ ; mojɔ momina mongameja ekenge eMisɔnɔ bo , Bakabani bisenja bimbi libondo libondo . Babomi jonga a mojɔ mokasaka embi . Mojɔ mokɔ basoda modaka boa .
43019025	Ngwa’nde na nango-ngɔngɔ badaka ba’mi hulelu na mole-mobokea , na Malia mwali oKelopa , na Maha oMagadala .
43019026	Yana anɛ Yesu ngwa’nde na mocingami onde ongɛnjɔ a dɔngɔ dinde , abala na ngwa’nde bo , Mama , anja mwana’wɛ !
43019027	Abala koko na mocingami omina bo , Anja ngwao ! Oko boa , mocingami omina amosɔ o moto odenga dinde mɛnɛ a ehole emina .
43019028	Ngɔngɔ mweka , Yesu ajeha ho mojɔ mosia mosusu . Oko boa , abala bo , Ekangola ekɔkɔni , ( a bongameja Misɔnɔ ) .
43019029	Ekina eyomba edaka ena yena eluma na vinaigre . Oko boa , bagbɔmeja limbusu na vinaigre , balihangea a mongongele , na balingɔjɔ a monɔkɔ monde .
43019030	Ama yo sɔ vinaigre , Yesu ami bala oko bo , Mojɔ mosi ! Asunea molo monde na ameja mwembo monde .
43019031	Busa bomina bodaka busa boMosɛlingo . A mojɔ momina , BaYuda baipala bo mikuku mibu miyeyoe a melemibokea oko a busa boSabata ; ( cina bo busa bomina bodaka mojɔ monɛnɛ mɛnɛ ) . Oko boa , ba’nga Pilato bo babuke mako mabu , na bo babadongejae .
43019032	Basoda badoa , babuka mako mayona oboso , na yona otongo koko , oko baya badaka na nde a mele-mibokea .
43019033	Yana ko amea bo ai Yesu , banɛ bo yo ama gwa , na baibuka mako mande .
43019034	Okina soda omɔci ko amondea litebu na likɔngɔ , na makia na madiba mamana bokpa .
43019035	Iyona onɛ mojɔ momina atɔndɔ mojɔ momina , na tati ende edi tati esoti . Iyo ajebaka bo abalaka na soti mɛnɛ , bo ino ojimeni pongono .
43019036	Mojɔ bo ngando jimina jidaka boa a bongameja Mosɔnɔ bo , Mokua monde motabukea nongo momɔci .
43019037	Mosɔnɔ motongo mobalaka koko bo , Badi bonɛ yona ondea bo .
43019038	Yosepa oAlimate adaka mocingami oYesu ; yo ko abomba mojɔ cina bo abangaka BaYuda . Yana asia ngando jimina , yo anga Pilato njea bo atombe mokuku moYesu , na Pilato ajima . Oko boa , yo adoa na atomba mokuku monde .
43019039	Nikodemo adoa pongono , oko yona oma doa ai Yesu na bulu . Iyo adoa na kasa jihtindi , isa kilo domi-inɛi na dea .
43019040	Ibo batomba mokuku moYesu , na bamodinga na bisenja bipu na kasa jilitindi o akɔkɔ BaYuda a lipusi .
43019041	Ekina gbie edaka a esika ebakeama Yesu a mole-mobokea , na esɛmɔ eyene edaka a gbie emina ; baipaka pusea moto ena .
43019042	Oko boa basambea Yesu ena , mojɔ bo esɛmɔ edaka hulelu . Busa bomina hodaka busa boMosɛlingo moBaYuda .
43020001	Malia oMagadala akɛ a esɛmɔ a busa boboso , a ehole eehuma pu , oko na ehindahindi , na anɛ bo litai lima donga a esɛmɔ .
43020002	Oko boa apota ebango , akɛ ai Simona Pɛtɛlo na ai mocingami yona otongo opalaka Yesu . Abala na bu bo , Badongejai Kumu a esɛmɔ , na botajebaka esika emosambei bo .
43020003	Pɛtɛlo na mocingami yona otongo bamana bo bakɛe a esɛmɔ .
43020004	Ibo basusu babae bapota mbango . Mocingami yona otongo ko anɔ Pɛtɛlo na ebango , na yo amea a esɛmɔ boso .
43020005	Asumana , anja a tei , na anɛ bisenja bipu bisambi ; aikwea ko a tei .
43020006	Simona Pɛtɛlo amea ngɔngɔ jinde ; yo akwea a tei eesɛmɔ , na anɛ bisenja bipu bisambi ,
43020007	na litambala pongono lia limaka da a molo moYesu . Litambala liidaka a esika ebisenja bipu ; lima bulukama pundu , na lidaka a esika etongo .
43020008	Mocingami otongo , yona omea boso a esɛmɔ , akwea a tei pongono . Iyo anɛ , na ajima .
43020009	Mojɔ bo baipaka cingea Mosɔnɔ bo adi bongɔ a bogwa .
43020010	Oko boa bacingami bamina basɔmbɔ koko a ndako .
43020011	Malia ko adaka ami a sokolu eesɛmɔ , na ayeaka bio . Ayeaka yo , asumana a bonja a tei eesɛmɔ ,
43020012	na anɛ babwɛnji baDiko babae . Ibo badaka na mbondo a esika emaka da mokuku moYesu , okina a molo , otongo a bibota , na bisenja bibu bidaka bipu .
43020013	Babwɛnji bahɔjɔ Malia bo , Mwali , oyeaka mojɔ moye ? Iyo abasɔmbeja bo , Mojɔ bo badongejai Kumu ombi , na nitajebaka esika emosambei bo .
43020014	Amaka yo bala boa , ami hekoa oko bohekoa , na anɛ Yesu yona odaka ami ena ; aijeba ko bo yo adi Yesu .
43020015	Yesu abala na nde bo , Mwali oyeaka mojɔ moye ? Odukaka nda ? Malia alɛkɛ bo yo adi moswa ogbie , na abala na nde bo , Kumu , isa wɛ omodongejai , tɔndɔ mbi esika emosambei wɛ , bo mbi namotombe .
43020016	Yesu abala na nde bo , Malia ! Malia ahekoa , na abala na nde a kɔpi eBaEbele bo , Laboni ! ( Cina emina edi Mokoja . )
43020017	Yesu abala na nde bo , Yɛ bobandani na ebɔ , mojɔ bo naweakini ai Sango . Wɛ ko , kɛ ai baninga bambi ; bala na bu bo mbi nakawee ai Sangwa’mbi na ai Sangwa’nu , ai Njambe ombi na ai Njambe onu .
43020018	Malia oMagadala akɛ na bwɛnji bomina ai bacingami bo , Mbi nani Kumu . Abatɔndɔ koko mijɔ mibala Kumu na nde .
43020019	Yana adipa busa bomina , oko busa boboso , bacingami badaka baboli a ekina ndako , na bakanda midipe a mojɔ mobɔ boBaYuda . Yesu adoa , ama a ndanda ebu , na abala na bu bo , Bowi ai no !
43020020	Ama yo bala boa , ami baneja oko mɔmɔ mande na litebu linde . Bacingami badaka na sepi yana anɛ bo Kumu .
43020021	Yesu abala na bu koko bo , Bowi ai no ! Mbi nalomaka no o aloma Sango mbi .
43020022	Aseja yo bobala bikenge bimina , asopa mohuli a diko dibu , na abala bo , Asɔni Mwembo Mosɛnɔke .
43020023	Okacingoani bato a jibe jibu , bada bacingoamake . Okabakinani a mbɔci , bada oko a mbɔci .
43020024	Toma , kombe ende etongo Lipasa , okina obu Domi-na-babae , aidaka na bu yana adoa Yesu .
43020025	Oko boa bacingami batongo babala na nde bo , Iso boni Kumu . Iyo ko abala na bu bo , Mbi namiti nɛ na miso bihuli bikala a mɔmɔ mande , na namiti sa mosapi mombi a litebu linde , nitajima nongo .
43020026	Yana anɔ masu bomwambe , bacingami badaka baboli koko a ndako , na Toma adaka na bu . Bakanda midipe ; Yesu ko akwea , ama a ndanda ebu , na abala bo , Bowi ai no !
43020027	Abala koko na Toma bo , Anja mɔmɔ mambi . Batea mosapi ya . Ninoja ebɔ . Isa ebɔ ewɛ a litebu limbi . Yɛ boda na kitɛ ; jima oko bojima .
43020028	Toma amosɔmbeja bo , Kumu ombi na Nja-mbe ombi !
43020029	Yesu abala na nde bo , Wɛ ojimi mojɔ bo oni mbi na miso . Bojongoa ai bato baya bajimaka , nongo adi bo pɛ bonɛ na miso .
43020030	Yesu akɔ bimbete bitongo binɛnɛ a boso bobacingami , bia bisɔnɔmiti a mokanda mu .
43020031	Ibi ko bisɔnɔmi bo ojimeni bo Yesu adi Masiya , Mwana oNjambe , na bo odaeni na bomɔ a kombe ende , oko a mojɔ moejimeli .
43021001	Yesu asaneja koko ngɔngɔ jimina ai bacingami a mbongu elibale liTibelia .
43021002	Asaneja boa yana adaka bo baboli a esika emɔci , — oko Simona Pɛtɛlo na Toma , kombe ende etongo Lipasa ; Natanaele , moto oKana , ngando eGalile , na bana-bami baSebede , na bacingami bande batongo babae .
43021003	Simona Pɛtɛlo abala na bu bo , Mbi nakɛkɛ a boduka swi . Ibo babala na nde bo , Iso bokɛkɛ na wɛ pongono . Oko boa bakɛ , batamba a bwato , baiwa ko nongo eka a bulu bomina .
43021004	Yana ahoa busa , Yesu adaka ami a mbongu . Bacingami ko baijeba bo yo adi Yesu .
43021005	Yesu abala na bu bo , Bana , odini na eka eboyaka ? Ibo bamosɔmbeja bo , Pɛpɛ nongo eka .
43021006	Iyo abala na bu bo , Dumbani eyoma a dɔngɔ dibwato diebɔ ebami na ôwani . Akɔ bo boa , baihɔnɔ bogbula eyoma a mojɔ moeweeli eswi enɛnɛ .
43021007	Oko boa mocingami yona odaka Yesu na ngɛnjɔ abala na Pɛtɛlo bo , Edi oko Kumu ! Yana aka Simona Pɛtɛlo bo edi Kumu , yo alwa kasaka ende , mojɔ bo adaka oko na elwali eelomu , na asadumba a madiba .
43021008	Bacingami batongo badoa na bwato , badaka bakagbule eyoma na swi botɔ . ( Mojɔ bo baidaka a boliko mɛnɛ , oko bisimbo macinda matano pɛ . )
43021009	Aduboa bo a mbongu , batana mosa momalo , na swi badaka batumbi ena , na milɛmbɛ pongono .
43021010	Yesu abala na bu bo , Doani na bakina baswi bawoi no .
43021011	Simona Pɛtɛlo atamba koko a bwato a bogbula eyoma a mbongu . Edaka na swi oko botɔ , swi banɛnɛnɛ mokama momɔci na domi-itano na swi basato . Nongo adaka bo na swi banɛnɛ boa , eyoma ebu eitweana .
43021012	Yesu abala na bu bo , Doani a boyaka . Pɛpɛ nongo mocingami omɔci ko omohɔjɔ bo , Wɛ nda ? — oko a mojɔ mobɔ . Bajebaka bo yo adi Kumu .
43021013	Yesu abatama , atomba molɛmbɛ na abapa . Akɔ boa na swi pongono .
43021014	Iye edi ehole ebisato esaneja Yesu ai bacingami bande yana angɔ yo a bogwa .
43021015	Yana aseja bo boyaka , Yesu abala na Pɛtɛlo bo , Simona mwana ’ Yona , ngɛnjɔ ewɛ ai mbi enɔi yena ebu ? Iyo amosɔmbeja bo , Ee Kumu , ojebaka bo mbi napalaka wɛ . Yesu abala na nde bo , Bɔkɔ bana-bata bambi .
43021016	Abala na nde koko bala ejibae bo , Simona mwana ’ Yona , odi na mbi ngɛnjɔ ? Iyo amosɔmbeja bo , Ee Kumu , ojebaka bo mbi napalaka wɛ . Yesu abala na nde bo , Banea bata bambi .
43021017	Abala na nde bala ejisato bo , Simona mwana ’ Yona , opalaka mbi ? Pɛtɛlo aka monɔngɔ a molema yana abala Yesu na nde bala ejisato bo , Opalaka mbi ? Âmosɔmbeja bo , Kumu , wɛ ojebaka ngando jisusu . Ojebaka bo mbi napalaka wɛ . Yesu abala na nde bo , Bɔkɔ bata bambi .
43021018	Mbi natɔndɔkɔ wɛ na soti bo , Yana adaka wɛ mwenga , olwaka bisenja wɛ mɛnɛ , na okɛkɛ a bisika bipalaka wɛ . Okakɔmɔ ko , ôninoja mɔmɔ mawɛ , na okina otongo alwaja wɛ , na âtomba wɛ a esika edi wɛ pɛ bopala .
43021019	Abala boa a bojebeja bo yo adi bokumeja Njambe na bogwa bomina . Aseja Yesu bobala boa , abala na Pɛtɛlo bo , Susa mbi .
43021020	Mocingami oYesu ongɛnjɔ adaka acingi ngɔngɔ jibu , — oko yona oma kɛmɛ a bupa bonde a Kola , na amohɔjɔ ho , Kumu , odi bokaba wɛ nda ? — Pɛtɛlo ahekoa na amonɛ .
43021021	Pɛtɛlo , yana amonɛ yo , abala na Yesu bo , Kumu , mojɔ momoto yo môda bo ?
43021022	Yesu amosɔmbeja bo , Mbi nakajima bo yo ayeyoe oko a lihule limbi , moditi mojɔ mowɛ . Wɛ , susa mbi .
43021023	Oko boa , mojɔ monangana a tei ebaninga bo mocingami omina atagwa . Yesu ko aibala bo atagwa . Abala bo , Mbi nakajima bo yo ayeyoe oko a lihule limbi , moditi mojɔ mowɛ .
43021024	Mocingami omina adi oko yona odi monjɛnɛki ongando jimina . Iyo asɔni ngando jimina . Na bojebaka bo tati ende edi tati esoti .
43021025	Yesu akɔ ngando jitongo jinɛnɛ . Jikasɔnɔmɔ jisusu a mikanda , nalɛkɛ bo esika edi botaka a ngondo a bodeja mikanda mimina .
44001001	Njɛbɛ Teopilo ; mokanda moboso mosɔnɔ mbi modaka a mojɔ mongando jisusu jibanga Yesu bokɔ na bokoja ,
44001002	oko a busa botombama yo oho Diko , yana apa yo mibeko ai bacingami bande bahɔmɔke oko na Mwembo Mosɛnɔke .
44001003	Yana asia bodingoa bonde , asaneja ai bo oko mɔ , na bimbete binɛnɛ . Anɛnɛkɛ na bu masu domi-inɛi , na abatɔndɔkɔ mijɔ moBokumu boNjambe .
44001004	Yana adaka yo na bu , ababekea bo batapeta donga a Yelusalema , na bo bambe njikano eSango . Abala na bu bo , Mbi mɛnɛ natɔndɔi no mojɔ momina .
44001005	Mojɔ bo , Yoane abatisa a madiba ; ino ko ôbatisamani a Mwembo Mosɛnɔke , oko masu manɔkini manɛnɛ .
44001006	Yana atitana bo a esika emɔci , bamohɔjɔ bo , Kumu , odi bosɔmbeja bokumu ai Yisalaele a ehole ye ?
44001007	Iyo abasɔmbeja bo , Mojɔ mobojeba bihole na bididi moditi nongo mojɔ monu ; Njambe abikolea na kpaci ende mɛnɛ .
44001008	Ino ko ôsɔni ngulu yana âdoa Mwembo Mosɛnɔke ai no . Na ôdani batati bambi a Yelusalema , a likota lisusu liYuda , a Samalia , oko a suka engondo .
44001009	Abala yo boa , angɔjɔmɔ oho Diko , oko yana anjaka bo . Eyembi emosɔ , na baimonɛ koko .
44001010	Akɛkɛ yo boa , oko yana akahoaka bo miso diko , bami babae baya balwaka bisenja bipu bama a dɔngɔ dibu .
44001011	Ibo babala bo , Ino bami baGalile , okahoakani miso diko boa mojɔ moye ? Iyo Yesu yona odaki na nu , yona otombami oho Diko , ahulabi koko boa , o amoni no akɛkɛ oho Diko .
44001012	Ibo badonga a Mono moOlive , na basɔmbɔ a Yelusalema ; mosiso momina moditi motutu , oko mwɛngi momongɔ mobusa boSabata pɛ .
44001013	Amea bo oho , bakwea a ndako , oko a ekenge esamaka bo a mboba ediko . Badaka ena oko Pɛtɛlo na Yoane ; Yakobo na Andalea ; Pilipo na Toma ; Balatelemi na Matayo ; Yakobo mwana oAlape , Simona Selote , na Yuda mwana oYakobo .
44001014	Ibo basusu , na bakina bali , na Malia nange eYesu , na bananango , bayeyoa a bonga na bingi na molema momɔci .
44001015	Pɛtɛlo angɔ bokina busa a likita libaninga , ( badaka baboli isa bato mokama na domi-ibae na dea ) na abala bo ,
44001016	Baninga , Mwembo Mosɛnɔke mobala eyou na monɔkɔ moDawidi a mojɔ moYuda yona odaka kɛngi ebato baya bapea Yesu , na mosɔnɔ momina moikputoa nongo .
44001017	Mojɔ bo adaka okina osu , na aci-ngamaka na su a elomu ye .
44001018	( Moto omina asomba gbie na likonja lisɔ yo a mojɔmobobe bonde . Na yana akwa yo nase , mokuku monde mobatoa oko bobatoa , na sɔpɔ jinde jisusu jimana .
44001019	Bato basusu baYelusalema bajeba mojɔ momina , na babakea gbie emina kombe Akeladama ; cina ekombe emina edi Gbie eMakia . )
44001020	Mosɔnɔmɔ a mokanda moNjembo bo , Kina ndako ende edikae mopɔtu , Bo moto atada nongo ena . na Kina moto otongo asangoe elomu ende .
44001021	Bakina bami babanga bocingama na su a ehole ebatisimo eYoane , na bayeyoa na su ehole esusu edaka Yesu a bodala a tei esu ,
44001022	oko a busa botombama yo oho Diko , yana adaka yo a ndanda esu . Oko boa okina momi obu , yona odi monjɛnɛki obongɔ boYesu a bogwa , abwani bocingama na su .
44001023	Bameja bato babae , Yosepa , kombe ende etongo Balasaba , na ekina kombe etongo koko Yuseto ; na Matia .
44001024	Na ba’nga bo , Kumu , wɛ yona ojebaka milema mibato basusu , apeja so moto ohɔi wɛ a tei ebu babae
44001025	bo asangoe elomu eobwɛnji ekina Yuda yana akɛ yo a esika ende .
44001026	Babɔ kombe emoto na bahɔ oko Matia , na yo akwea hoa a libondo libabwɛnji domi-na-omɔci .
44002001	Ibo basusu badaka baboli a esika emɔci a busa boDomi-itano . ( Busa boPɛntekɔsta )
44002002	Daka ehula oho Diko bundumo , o pwea epipo mɛnɛ , na elumeja ndako esusu edaka bo .
44002003	Mojɔ monɛ bo modaka o biemi bimosa bia bikabama a tei , na bibakama a diko dimoto na moto .
44002004	Ibo basusu baluma na Mwembo Mosɛnɔke , na babenga bobala na kɔpi jitongo mijɔ mibapa Mwembo bo babale .
44002005	BaYuda baya badaka na lisuma ai Njambe badaka a Yelusalema a masu mamina , baya bama donga a makota masusu mangondo .
44002006	Yana aka bo daka emina , bato batitana banɛnɛ mɛnɛ , na bayegebana bou , cina bo bakaka moto na moto , a kɔpi ende mɛnɛ .
44002007	Ibo bakamoa na dilese mɛnɛ , na babalana bo , Ikani ! Bato baya babalaka , bo basusu te bato baGalile ?
44002008	Oko boa , ekaka so moto na moto monɔkɔ monde mɛnɛ cina nda ?
44002009	Iso te BaPalutia , BaMadai , BaElama , na bato baya badonga a Mɛsɔpɔtamia , Yuda , Kapadokia , Ponto , Asia ,
44002010	Pelugia , Pampuha , Ejipito , na makota maLibia oho a dɔngɔ diKulene , na bato baya badonga oho Loma , na BaYuda na bapakano baya bahekoa Bayuda ;
44002011	BaKulete na BaAlabia ; na bokaka bato bamina baya batɔndɔkɔ mijɔ miNjambe mibokamoa a kɔpi jisu bɛnɛ .
44002012	Ibo basusu bakamoa na dilese , na badaka koko na mokakwano ; babalana bo , Cina emina edi bo ?
44002013	Bakina batongo ko basɛkɛ oko bosɛkɛ , na babala bo , Balangoi na vino eyene .
44002014	Pɛtɛlo adaka na babwɛnji batongo domi-na-omɔci , na yo angɔ , adipoa monɔkɔ monde , na abala na bu bo , Ino bami baYuda , na no basusu baYelusalema , hokeani mojɔ mobalaka mbi , na eingeani mojɔ mu .
44002015	Ibaba balangoiti nongo o alɛkɛ no . Boni . Edi oko neuf heures ehuma pɛ .
44002016	Mojɔ mu modi oko mojɔ mobala motɔndɔi Yoele bo ,
44002017	Njambe abalaka bo , Mbi nasopabi Mwembo mombi Ai bato basusu a masu masuka . Banabami banu na banabali banu bapabí biseko ; Menga manu banɛbi mijɔ a njɔti , Na basuku banu batɔbí njɔti .
44002018	Mbi nasopabí Mwembo mombi ai bakɔmɛli bambi bami , na Bakɔmɛli bambi bali a masu mamina , na bapabi biseko .
44002019	Nanejabí mijɔ mibokamoa ta busa , Na bimbete a ngondo ya nase , Oko makia , na mosa , na modidi momosa .
44002020	Modika-busa mohindabí , Na songe abongoabí makia , Oko busa bua boKumu bodoakini , Busa bonɛnɛ boekumu .
44002021	Na modabí bo moto na moto yona obeaka a kombe eKumu ahelabí .
44002022	Ino bami baYisalaele , hokeani mijɔ mi . Ojehakani mojɔ moYesu oNasaleta . Njambe aneja no bo ahɔ moto omina a tei enu , oko na bimbete na mindumba mikɔ Njambe na nde a boso bonu .
44002023	Ino ko omotombani na omowejani a mole-mobokea na mɔmɔ mabato babe . Njambe ajeba a bobanga mɛnɛ bo badi bomokaba ; mojɔ momina modaka oko a mokano monde .
44002024	Njambe ko amocingoa a mbɔci jibogwa , na amongɔjɔ , mojɔ bo bogwa boidaka na ngulu a bomopea na bosusu .
44002025	Mojɔ bo Dawidi abala mojɔ monde bo , Mbi nanɛkɛ Kumu ombi a boso bombi masu masusu ; Mojɔ bo adi a dɔngɔ dimbi diebɔ ebami bo ambilimejae mbi .
44002026	Molema mombi mosepaka a mojɔ momina , na monɔkɔ mombi modi na enanga ; Mojɔ motongo koko , — mokuku mombi môyeyoa a esika enjingo .
44002027	Cina bo otakina mwembo mombi a esika ebogwa , Na otajima bo Yona Mosɛnɔke owɛ apɔe .
44002028	Onejaini njea jibomɔ , Na molema mombi môda na sepi botɔ , mojɔ bo wɛ odi na mbi .
44002029	Baninga , kinani nabale na nu a bohu a mojɔ motata osu Dawidi .
44002030	Iyo agwa na bamopusea ; esɛmɔ ende edi oko na su busa bu . Iyo adaka motɔndɔi , na ajebaka bo Njambe amosakea mosako bo abakee okina mwana’nde a mongbɛlɛngɔ mobokumu bonde .
44002031	Iyo abala boa a mojɔ moMasiya . Anɛ na atɔndɔ mojɔ mobongɔ boMasiya a bogwa , yana abala yo bo atayeyoa a esika ebagwake , na bo mokuku monde motapɔ .
44002032	Oko boa Njambe amongɔjɔ , oko Yesu yo mɛnɛ . Iso basusu bodi banjɛnɛki bamojɔ momina .
44002033	Oko boa , adi yo na ekumu a dɔngɔ diebɔ ebami eNjambe , na asi yo Mwembo Mosɛnɔke ai Sango , o akina yo sako , amosopi ai so , o anɛkɛ no na akaka no .
44002034	Mojɔ bo Dawidi aikwea a Diko yo mɛnɛ . Iyo ko abala bo , Kumu abali na Kumu ombi bo , Da ya a ebɔ embi ebami ,
44002035	Oko adi mbi pɛ bopeta dumba soki jiwɛ a cina jibibota biwɛ .
44002036	Oko boa , bato basusu badenga diYisalaele babwani bojeba bo Njambe abakea Yesu bo adae Kumu na Masiya , oko yona owa ’ no a mole-mobokea .
44002037	Bikenge bimina bibandea oko a milema , na babala na Pɛtɛlo na babwɛnji batongo bo , Baninga , êkɔ so ndeni ?
44002038	Pɛtɛlo abala na bubo , Hekojani milema minu , na batisamani ino basusu a kombe eYesu Masiya , a mojɔ moboyɛ bojibe jinu , nongo osɛni epeeli eMwembo Mosɛnɔke .
44002039	Sako ye edi ai no bɛnɛ , na bana banu , na bato basusu baya badi bohali pongono , oko bato basusu babeaka Kumu Njambe osu ai yo .
44002040	Pɛtɛlo abatɔndɔ mijɔ mitongo minɛnɛ , na abaleha bo , Ciani elulu ye engulumake !
44002041	Oko boa baya bajima mwako monde babatisama . Busa bomina , etango ebacingami ehɛ na bato koto jisato .
44002042	Ibo badaka na bingi enɛnɛ a mojɔ mobokoja bobabwɛnji , na bakatana na molema momɔci a bobuka molɛmbɛ na a mojɔ mobo’nga .
44002043	Bato basusu badaka na bɔ a mojɔ mobimbete na mindumba mikɔkɔ babwɛnji .
44002044	Bato basusu baya bajimaka bakatana bopele , na bakabana leka pongono .
44002045	Bangɛjɛ ndako na leka lobu , na bakaba likonja na bato batongo o adaka moto na moto na taka .
44002046	Baikputoa bokwea a tempelo busa na busa na molema momɔci . Babukaka molɛmbɛ a ndako-ndako , na bayakaka mia oko na sepi na bowi a milema .
44002047	Basakoaka Njambe , na badaka na gala epele a tei ebato bangando . Njambe anɛngɛja Denga busa na busa oko na bato baya bahelaka .
44003001	Pɛtɛlo na Yoane bakɛ a tempelo a ehole ebo’nga , oko atrois heures .
44003002	Okina momi adaka ena yona obotama mondɔke . Bamotombaka bo bamosambee masu masusu a modipe motempelo mua modaka na kombe Esɛngɔ ; na angaka likonja ai bato baya bakweaka a tempelo .
44003003	Yana anɛ yo bo Pɛtɛlo na Yoane bakɛkɛ akwee a tempelo , aba’nga likonja .
44003004	Pɛtɛlo na Yoane bamonja ngbɛ ; na Pɛtɛlo abala bo , Anja so !
44003005	Iyo abanja boa , mojɔ bo adaka na njingo bo bamopɛ ekina eka .
44003006	Pɛtɛlo ko abala bo , Mbi napeliti nongo likonja , pɛpɛ flanka , pɛpɛ pata ; endele ko , mbi napaka wɛ oko lia lipeli mbi ; a kombe eYesu Masiya oNasaleta , dala !
44003007	Amopea na ebɔ ebami , amongɔjɔ , na yo asɔ ngulu bokpa a mako na a gaga .
44003008	Ama mema , apimboa , abanga bodala , na akwea na bu a tempelo oko na bosakoa ai Njambe .
44003009	Bato basusu bangando bamonɛ akadale na akasakoe Njambe .
44003010	Bamombetea , na bajeba bo adi oko moto yona omaka da a modipe motempelo a mojɔ molinga ; na bakamoa na bayegebana cina emojɔ mokɔɔmɔ na nde .
44003011	Iyo ko aipala bokina Pɛtɛlo na Yoane , na bato basusu bapota , na batitana a Eseba eSɔlɔmɔ .
44003012	Yana anɛ Pɛtɛlo mojɔ momina , abala na bato bo , Ino bami baYisalaele , okamoakani a mojɔ momoto yo cina eye ? onjakani so ngbɛ mojɔ moye ? Olɛkɛni bo so bodalejai moto yoyo na ejimeli na ngulu esu bɛnɛ ?
44003013	Njambe oAbalayama na oIsaka na oYakobo , Njambe obatata basu akumejai Mwana’nde Yesu . Ino omopani a mɔmɔ maPilato , na omolonani a boso bonde , yana ajima Pilato bo amocingoe .
44003014	Olonani Yona Mosɛnɔkɛ , Yona oBodongo , na ohɔni bo bacingoe mobengo ai no .
44003015	Owani Kumu oBomɔ ; Njambe ko amongɔjɔ a bogwa , na so bodi banjɛnɛki bamojɔ momina .
44003016	Edi oko kombe ende yena epi moto yoyo ngulu , cina eejimeli a kombe ende ; omonɛkɛni na omojebakani no bɛnɛ . Edi oko ejimeli ai Yesu yena epi moto yoyo mokuku monjilake a boso bonu basusu .
44003017	Baninga , mbi najebaka bo okɔni mojɔ momina a libumi linu , no bɛnɛ na bakumu banu pongono .
44003018	Njambe ko ajebeja mojɔ momina eyou na minɔkɔ mibatɔndɔi basusu , bo Masiya onde adi bodingoa ; na mojɔ momina mongami boa .
44003019	Oko boa toma jasani dosa ; toma hekojani milema , bo jibe jinu jihakoame , bo Kumu alomee no masu mabomɔ boyene ,
44003020	na alome Masiya yona ohɛngɛmɛ a mojɔ monu , oko Yesu .
44003021	Iyo ko adi boyeyoa oho Diko oko a ehole ebohɔngeja ngando jisusu . Njambe atɔndɔ mojɔ momina ehele mɛnɛ na minɔkɔ mibatɔndɔi bande basɛnɔke .
44003022	Mose yo mɛnɛ abala bo , Kumu Njambe adi bongɔjɔ motɔndɔi ai no a tei ebaninga banu , o adi mbi . Toma hokeani mijɔ misusu mibalabi yo na nu .
44003023	Moto na moto yona olonabí bohokea motɔndɔi omina adi bogwa a tei ebato .
44003024	Samwele , na batɔndɔi basusu batongo baya badoa ngɔngɔ jinde , na babwɛnji koko , bajebeja mojɔ momasu mama .
44003025	Ino odini bana babatɔndɔi , basangoli baMokongo mobakea Njambe na batata banu , yana abala yo na Abalayama bo , Makota masusu mangondo majongoamabí a mojɔ mobana bawɛ .
44003026	Njambe angɔjɔ Mwana’nde , na amolomea boso ai no a bojongoa no , na a bobuleja no basusu a jibe jinu .
44004001	Nganga , na mosuku otempelo , na Basadoki , bamea oko yana abalaka Pɛtɛlo na Yoane na bato .
44004002	Ibo badaka na kɛlɛ , cina bo babwɛnji bakojaka bato , na batɔndɔkɔ mojɔ mobongɔ boYesu a bogwa .
44004003	Babapea na baba’sa ta blɔkɔ , bo bambe ehuma , mojɔ bo busa boma dipa .
44004004	Bato banɛnɛ ko baya baka mwako momina bajima . Etango ebami edaka isa koto jitano na dea .
44004005	Yana ahoa busa , babolea likita libakumu , na basuku bangando , na basɔni , a Yelusalema .
44004006	Ana , mosuku onganga adaka ena , na Kayapa , na Yoane , na Alesandele , na bato basusu badenga dimosuku onganga .
44004007	Bameja Pɛtɛlo na Yoane a boso bobu , na babahɔjɔ bo , Ino okɔini mojɔ mu na nguliu enda , na a kombe enda ?
44004008	Pɛtɛlo aluma oko na Mwembo Mosɛnɔke , na abala na bu bo , Ino bakumu bangando na basuku ,
44004009	opalakani bokokeleja so busa bu a mojɔ moelomu epele eboheleja moto yo a yogo , oko moto mondɔke .
44004010	Toma cingeani no basusu , na bato basusu baYisalaele pongono , bo moto yoyo adi a boso bonu edɛye na mokuku mopele , oko a mojɔ mokombe eYesu Masiya oNasaleta , oko yona owa no a mole-mobokea ; Njambe ko amongɔjɔ a bogwa .
44004011	Iyo adi litai lilona no bayoi , na lidi edɛye litai limogbukusu .
44004012	Pɛpɛ nongo okina otongo odi boheleja ; mojɔ bo botahela nongo na ekina kombe etongo a tei ebato ya nase , oko kombe emina pɛ .
44004013	Ibo bakamoa oko bokamoa yana anɛ bo bogale boPɛtɛlo na Yoane ; mojɔ bo bajebaka bo badi oko bato baelomu pɛ , pɛpɛ nongo ejebeli enɛnɛ emikanda . A mojɔ momina bacingea bo bama cingama oko na Yesu .
44004014	Na anɛkɛ bo moto yona oma hela a yogo a boso bobu , baisɔmbeja nongo ekenge .
44004015	Oko boa babatɔndɔ bo bamane a likita , bo babalane mojɔ momina .
44004016	Babala bo , Êkɔ so na bato bamina ndeni ? Bato basusu baYelusalema bajebaka bo bakɔi mondumba monɛnɛ , na so bɛnɛ bobwaniti bongana mojɔ momina .
44004017	Bopele bo bobakanee , na bobalembe bo batabala koko na moto a kombe emina , mojɔ mosaka hɛ a tei ebato .
44004018	Oko boa , bababea na baba-lemba na bopipo bo batabala , na batakoja koko a kombe eYesu .
44004019	Pɛtɛlo na Yoane ko babasɔmbeja bo , A boso boNjambe , iso bobwani bohokea nda , isa Njambe , isa no ? Sambejani no bɛnɛ .
44004020	Mojɔ bo so botahɔnɔkɔ boda bogo a mojɔ mongando jinɛ so na jika so .
44004021	Babakanea koko na babacingoa ; bato basusu basakoaka Njambe a mojɔ momondumba momina ; oko boa baihɔnɔ bokɔ na bu nongo mojɔ , oko a mojɔ mobato bangando .
44004022	Mojɔ bo momi omina yona ohela a yogo adaka na bianga domi-inɛi na dea .
44004023	Ama bo cingoama , ba’mi kɛ oko ai bina’bu , na babatɔndɔ mijɔ misusu mibala nganga na basuku .
44004024	Yana aka bo , basakoa Njambe na molema momɔci bo , Kumu oDiko na oNase , wɛ oyoa Diko na Nase , na madiba-mamukwa , na leka losusu lua lodi a bisika bimina .
44004025	Na obala na Mwembo Mosɛnɔke oko na monɔkɔ motata osu Dawidi , mokɔmɛli owɛ ; obala bo , Makota madi na ejoki , Na bato bangando badumbaka ndungu jingasa mojɔ moye ?
44004026	Bakumu bangondo badi na mosɛlingo mobila , Na bakonji batitani , A bona na Kumu na Masiya onde .
44004027	Soti mɛnɛ , batitana a ngando ye a bona na Yesu Mwana owɛ mosɛnɔke yona ohɛngɛ wɛ , — oko Elode , na Pontio Pilato , na bato bamakota matongo , na bato baYisalaele pongono .
44004028	Oko boa bangameja ngando jisusu jikana wɛ eyou na ngulu na bowɛi bowɛ .
44004029	Edɛye Kumu , ika rnijɔ mikaneaka bo . Pa bakɔmɛli bawɛ bogale bonɛnɛ bo botɔndɔe mwako mowɛ .
44004030	Ninoja ebɔ ewɛ a bosengoa , na a bokɔ bimbete na mindumba a kombe eYesu Mwana owɛ mosɛnɔke .
44004031	Aseja bo bo’nga , ndako edaka bo baboli ekumana oko bokumana . Ibo basusu baluma na Mwembo Mosɛnɔke , na batɔndɔ Mwako moNjambe na bogale .
44004032	Bato basusu baya bajima , kanga banɛnɛ mɛnɛ , badaka na molema momɔci na mwembo momɔci . Pɛpɛ nongo moto obala bo leka londe lodaka ai yo mɛnɛ ; bakabana leka losusu .
44004033	Babwɛnji batɔndɔ mwako mobongɔ boYesu a bogwa na kpaci enɛnɛ , na monganji moNjambe monɛnɛ modaka na bu .
44004034	Pɛpɛ nongo moto obu odaka na taka , cina bo baya badaka na gbie isa ndako , bajingɛjɛ , badoa na likonja lileka longɛjɛ bo ,
44004035	na balisambea a bibota bibabwɛnji . Oko boa moto na moto asɔ libondo lia libwana na taka ende .
44004036	Okina MoLewi pongono , kombe ende Yosepa , ( Babwɛnji bamobakea kombe etongo Balanaba . Cina ekombe emina edi Mwana oEleho , ) moto oKupulio ,
44004037	angɛjɛ gbie ende , adoa na likonja limina , na alisambea a bibota bibabwɛnji .
44005001	Okina momi , kombe ende Anania , na mwali onde Sapila , bangɛjɛ gbie .
44005002	Iyo ko abomba ekenge elikonja , oko na mojimo momwali onde . Adoa na ekenge etongo , na alisambea a bibota bibabwɛnji .
44005003	Pɛtɛlo ko abala bo , Anania , Satana alumejai molema mowɛ bo okosee Mwembo Mosɛnɔke , na bo obombe ekenge elikonja ligbie mojɔ moye ?
44005004	Adaka wɛ pɛ bopeta ngɛjɛ gbie , edaka oko ai wɛ ; na yana angɛjɛi wɛ gbie , likonja lidaki oko likonja liwɛ bo okɔe o apalaki wɛ . Oko boa , olɛi a molema mowɛ bo okɔe mojɔ momina cina eye ? Wɛ okosei Njambe , te bato .
44005005	Anania , ama yo ka bikenge bimina , ami kwa oko nase , ami gwa oko bogwa . Na bato basusu baya baka mojɔ momina baluluma na bɔ .
44005006	Menga ko badoa , bamodinga , bamotomba na bamopusea .
44005007	Yana anɔ isa heures jisato na dea , mwali onde adoa , pɛ nongo bojeba mojɔ momina .
44005008	Na Pɛtɛlo abala na nde bo , Tɔndɔ mbi isa ongɛjɛini gbie na bobuno bu ? Iyo asɔmbeja bo , Ee , oko bobuno bomina .
44005009	Pɛtɛlo abala na nde bo , Ino odumbini ndungu bo omekeni Mwembo Mosɛnɔke mojɔ moye ? Hokea ! Bibota bibato baya bapusei muma’wɛ bidi ya a monɔkɔ mondako , na bâtomba wɛ pongono .
44005010	Iyo akwa bokpa a bibota binde , na agwa oko bogwa . Yana akwea menga , bamotana oko mogo , bamotomba na bamopusea a dɔngɔ dimuma nde .
44005011	Bato basusu baDenga , na bato basusu batongo baya baka mojɔ momina , badaka na bɔ bonɛnɛ mɛnɛ .
44005012	Babwɛnji bakɔkɔ bimbete na mindumba minɛnɛ a boso bobato . Batitanaka na molema momɔci a Eseba eSɔlɔmɔ .
44005013	Bato batongo badaka na bɔ a bocingama na bu ; bato bangando ko basepaka na bu bou mɛnɛ .
44005014	Na etango ebato baya bajimea Kumu ehɛ oko bohɛ , banɛnɛ mɛnɛ , na bami na bali pongono .
44005015	Bamejaka bato babego a macilinga , na babasambeaka a bisambe na matɔkɔ mabu , na njingo bo Pɛtɛlo akanɔ , esie ende ekunde bakina babu .
44005016	Na bato banɛnɛ badonga a ngando jitongo jia jidaka mbuci , a bodoa a Yelusalema na babego , na bato baya badingoaka na miembo mibe ; na bahela kanga basusu mɛnɛ .
44005017	Mosuku onganga , na bato basusu baya badaka bacingi na nde ( oko bato baejimeli eBaSadoki ) badaka na likaka linɛnɛ a mojɔ momina .
44005018	Bato bamina bangɔ , bapea babwɛnji , na babasa ta blɔkɔ engando .
44005019	Obwɛnji ko oKumu adipoa midipe miblɔkɔ na bulu , abameja sokolu , na abala bo ,
44005020	Kɛni , imani mema oko oho a tempelo , tɔndɔni bato mwako mosusu moBomɔ .
44005021	Ibo baka mojɔ momina , na bakwea a tempelo ehuma mɛnɛ , na babanga bokoja . Yana atitana mosuku onganga na bato bande , babolea likita libajuji , na basuku baYisalaele , na baloma ndɔsɔ ebabwɛnji a blɔkɔ .
44005022	Bapolisi baya bakɛ baibatana a blɔkɔ ; oko boa bahula oko na bwɛnji bomina .
44005023	Babala bo , Iso botani ndako eblɔkɔ ebaki bopele mɛnɛ , na basinjili badaki ba’mi ta midipe ; adipoi so ko modipe , botaniti nongo moto a tei .
44005024	Yana aka mosuku otempelo , na basuku banganga mojɔ momina , badaka na bokamoa bonɛnɛ , pɛ bocingea nongo cina emina .
44005025	Okina moto adoa a ehole emina , na abala na bu bo , Ikani ! Bami basabi no ta blɔkɔ badi oko oho a tempelo , na bakojaka bato .
44005026	Oko boa , kapitɛni akɛ na bapolisi na abapea , te na sanga ko , mojɔ bo badaka na bɔ , isa bato badi boba’la matai .
44005027	Bahula na bu , na babameja a boso bolikita . Mosuku onganga abanga bobakokeleja .
44005028	Abala bo , Iso boilemba no na mobeko mopipo mɛnɛ bo otakojani koko a kombe emina ? Anjani edɛye ko ; olumejaini Yelusalema na bokoja bonu , na opalakani bobakea lindo jimakia mamoto omina oko ai so .
44005029	Pɛtɛlo na babwɛnji batongo basɔmbeja bo , Na Njambe , na bato , iso bodi bosuma gbo oko Njambe .
44005030	Njambe obasangwa’su angɔjɔ Yesu yana amobakea no a mole na omowani .
44005031	Njambe ko amokumeja a ebɔ ende ebami , Kumu na Moheleja , a mojɔ mobohekoja milema miYisalaele na boyɛ jibe jibu .
44005032	Iso bodi banjɛnɛki bangando jimina , na Mwembo Mosɛnɔke pongono , mua mopaka Njambe ai baya bamosumaka .
44005033	Yana aka bo bikenge bimina , bakɛnjɔ kɛnjɔ enɛnɛ , na badaka na posa bo babawoe .
44005034	Okina MoPalusi ko angɔ a tei elikita , kombe ende Gamaliele . Iyo adaka mokoja oMibeko , na adaka na gala epele a tei ebato basusu , na apa monɔkɔ bo bamanejae babwɛnji mweka .
44005035	Abala na likita bo , Ino bami baYisalaele , toma nganjamani na mojɔ mokanaka no bokɔ na bato ba .
44005036	Mojɔ bo Teuda adoa , te nongo ehele , na ajimeja bato bo adi okina kumu . Na bato bacingama na nde isa mikama minɛi na dea . Bamowa yo mɛnɛ , na bato basusu baya bacingama na nde bacia na basamboa .
44005037	Okina otongo koko , Yuda oGalile , angɔ ngɔngɔ jinde , oko a ehole elangaka bo etango ebato , na alɛngɛ bakma bato ai yo . Iyo agwa pongono , na bato basusu baya bacingama na nde banangana oko bonangana .
44005038	A mojɔ momina , mbi nalehaka no bo otakɔni na bato ba nongo mojɔ ; kinani badae . Cina bo , isa mojɔ mumu , isa elomu yeye edi oko mojɔ mobato pɛ , edi bodimoa .
44005039	Isa ko modi mojɔ moNjambe , ino otahɔnɔkɔni bomogbokeja ; toma nganjamani bo osaka ’ nani na Njambe yo mɛnɛ .
44005040	Bajima mojɔ mobala yo . Babea babwɛnji , babatueja , bababekea bo batabala koko a kombe eYesu , na babacingoa .
44005041	Babwɛnji bamana a likita , na badaka na sepi mojɔ bo babwana bosɔ ekumu ebosamboa a mojɔ mokombe emina .
44005042	Bakoja busa na busa a tempelo na a ndako , na batɔndɔ Mwako Mopele moYesu Masiya , pɛ nongo bokina .
44006001	Etango ebacingami ehɛkɛ oko bohɛ a masu mamina . BaYuda ko baya babalaka kɔpi eBaEla badaka na manungunungu a mojɔ moBaEbele , cina bo bali babu babogwa baisɔkɔ libondo libipeeli busa na busa .
44006002	Babwɛnji domi-na-babae babolea likita libacingami ; babala na bu bo , Iso bobwaniti bokina mwako moNjambe botɔndɔ a bokɔ elomu emesa .
44006003	Baninga , dukani bami sambo a tei enu , bato bagala epele baya balumi na Mwembo Mosɛnɔke na bowɛi , bo bobapɛ elomu emina .
44006004	Iso ko bodi bosahɛngɛ oko a mojɔ mobo’nga na elomu eMwako Mopele .
44006005	Bato basusu bajima mojɔ momina ; na bahɔ Sɛtɛpano , moto oejimeli yona oluma na Mwembo Mosɛnɔke . Bahɔ koko Pilipo na Pulokɔlɔ , Nikanola na Timona , Palamena na Nikola , mocingami oAntiokia .
44006006	Babameja a boso bobabwɛnji , baya ba’nga Njambe , na babakea mɔmɔ ai bo .
44006007	Mwako moNjambe monangana . Etango ebacingami ehɛ bou mɛnɛ a Yelusalema , na nganga banɛnɛ bahekoa a ejimeli emina na lisuma .
44006008	Sɛtɛpano aluma na ngulu na monganji , na akɔkɔ bimbete na mindumba a tei ebato .
44006009	Bakina bato ko babanga boboma kitɛ na Sɛtɛpano , oko bato basinagoge eBikomba , na BaKulene , na BaKilikia , na BaAsia .
44006010	Ibo ko bagboka na bowɛi bonde , mojɔ bo yo abalaka oko na Mwembo .
44006011	A mojɔ momina , bajimeja bakina bato na poloso bo babale bo , Iso bomo’ki yana abali yo bikenge bibosambolu a mojɔ moMose na a mojɔ moNjambe .
44006012	Oko boa bakeja bato kɛlɛ , na basuku na basɔni pongono . Ibo badoa , bamopea , na bakɛ na nde a esambi .
44006013	Bameja batati babokosea baya babala bo , Moto yoyo t’akinake bobala mijɔ mibosambolu a mojɔ moesika ye esɛnɔke , na Mibeko pongono .
44006014	Iso bomo’ki yana abali yo bo Yesu , yona oNasaleta , adi bobuka esika ye , na bobeja mijɔ misɔ so ai Mose .
44006015	Bato basusu baya badaka a esambi banjaka Sɛtɛpano linjenje , na banɛ boso bonde o boso boobwɛnji oDiko .
44007001	Mosuku onganga abala bo , Mijɔ mi midi soti ?
44007002	Sɛtɛpano asɔmbeja bo , Baninga na basango , hokeani ! Njambe oekumu asaboloja ai tata osu Abalayama yana adaka yo a Mesopotamia , oko apetakini kɛ a Alana .
44007003	Abala na nde bo , Donga ya a esika yeye . Kina bato bawɛ mɛnɛ a bokɛ a ngondo etongo . Mbi mɛnɛ nadi boneja wɛ esika emina .
44007004	Oko boa yo adonga a ngondo eKaladai , na akɛ adae a Alana . Yana agwa sangwa’nde , Njambe amodongeja a esika emina , bo adoe a ngondo ye edi no edɛye .
44007005	Endele ko , aimopa nongo mokpɔtɔ a ngondo ye esu , pɛpɛ nongo esimbo emɔci . Yana adaka yo ngasa , pɛpɛ mwana , Njambe amokinea sako bo ngondo ye edae oko ai yo na bana bande .
44007006	Njambe abala koko na nde bo bana bande badi boyeyoa a ekina ngondo etongo , bo badi boda a libuli oho , na bo badi boda na minɔngɔ bianga mikama minɛi .
44007007	Njambe abala koko bo , Mbi nâsambeja bato baya bâbapika babuli . Ngɔngɔ jimina ko , badi bomana a bohu , na bâkɔmɛ mbi a esika ye .
44007008	Njambe abakea na Abalayama mokongo mobolena-ganda . Oko boa , yana abota yo Isaka , Abalayama amolena ganda a busa bobomwambe . Isaka abota Yakobo , na Yakobo abota batata domi-na-babae .
44007009	Batata bamina bangɛjɛ Yosepa a Ejipito , oko a mojɔ molikaka .
44007010	Njambe ko adaka na nde , na amoheleja a minɔngɔ minde misusu . Amopa koko bowɛi , na amokɔ monganji a boso boPalo kumu oEjipito . Iyo abakea Yosepa gouverneur oEjipito , na amopa kpaci a ndako ende esusu .
44007011	Linjale lidoa linɛnɛ a makota masusu maEjipito na Kanana , jɔɔlɔ enɛnɛ mɛnɛ . Batata basu baiboloja nongo leka loboyaka .
44007012	Yakobo ko aka bo ndongo jidaka a Ejipito , na aloma batata basu oho , — ehole eboso yena .
44007013	Yana asɔmbɔ bo koko oho , Yosepa ajebeja bananango bo yo adi mwangwa’bu . Oko boa mojɔ mombota eYosepa moboloa ai Palo .
44007014	Yosepa aloma ndɔsɔ esangwa’nde Yakobo na denga dinde disusu , bato macinda masato na domi na bato batano .
44007015	Oko boa Yakobo akɛ a Ejipito na agwa oho , na batata basu pongono .
44007016	Babatomba na babapusea a Sekeme , oko a esɛmɔ ema somba Abalayama na likonja ai bana baAmola .
44007017	Yana abatama ehole ebongameja sako ekina Njambe na Abalayama , bato basu bahɛ bou mɛnɛ a Ejipito .
44007018	Okina otongo adaka kumu a ehole emina , yona oijeba mojɔ moYosepa .
44007019	Kumu omina akɔ poloso na bato basu , anɔngeja batata basu , na adumba mobeko bo badumbe bana babu bakɛkɛlɛkɛ bo batahela .
44007020	Mose ahotama a ehole emina , mwana obomwenga mɛnɛ a boso boNjambe . Bamobanea songe basato a ndako esangwa’nde .
44007021	Yana amomeja bo sokolu , mwamwali oPalo amoboloja , na amobɔkɔ o mwana’nde mɛnɛ .
44007022	Bakoja Mose mijɔ misusu mibowɛi boEjipito , na adaka moto monɛnɛ a mojɔ moebaeli ende na bilomu binde .
44007023	Yana adaka yo na bianga domi-inɛi , akana bo akɛe a bonja bato bande mɛnɛ , bana baYisalaele .
44007024	Iyo anɛ okina obu na monɔngɔ na amokakela . Awa moto oEjipito , na aheleja yona odaka na monɔngɔ .
44007025	Iyo alɛ bo bato bande mɛnɛ badi bocingea bo Njambe adi bobaheleja na ebɔ ende . Ibo ko baicingea .
44007026	Ahoa koko busa , atana bakina babu baya bawanaka , na akwea bosiili . Abala bo , Ino bami , ino bananange jibato , okɔkɔni mojɔ mu mobe cina eye ?
44007027	Moto ko yona oma banga mojɔ na motuteano monde , amolona na abala na nde bo , Obakei wɛ kumu na juji osu nda ?
44007028	Opalaka bowa mbi o awabi wɛ MoEjipito mɔkɔ ?
44007029	Mose acia oko bocia a mojɔ moekenge emina . Akɛ adae a likota liMidiana , na abota bana-bami babae oho .
44007030	Yana asia bianga domi-inɛi , obwɛnji oDiko asaboloja ai yo a lipumba limole mua mongoa mosa , oho a lisobe liMono moSinai .
44007031	Yana anɛ Mose mojɔ momina , akamoa bou . Abatama yo ko a bokokeleja mojɔ , Kumu abala na nde bo ,
44007032	Mbi nadi Njambe obatata bawɛ ; Njambe oAbalayama , oIsaka , na oYakobo . Mose aluluma na bɔ , pɛ bohɔnɔ bonja .
44007033	Kumu abala na nde bo , Ihwa sapata a bibota biwɛ , mojɔ bo esika edi wɛ edi mokpɔtɔ mosɛnɔke .
44007034	Mbi nanɛkɛ soti monɔngɔ mobato bambi a Ejipito . Nakaka mibemo mibu , na natiti ya bo nabahelejae . Edɛye , doa , nâloma wɛ a Ejipito .
44007035	Oko boa Njambe aloma Mose bo adae kumu , na juji , na moheleja , oko na ngulu eebɔ eobwɛnji oDiko yona osaboloja ai yo a lipumba , — oko Mose oma bo lona boso yana abala ’ bo bo , Obakei wɛ kumu na juji osu nda ?
44007036	Iyo abamaneja a Ejipito . Akɔ mindumba na bimbete bianga domi-inɛi a Ejipito , a Madiba Makpetu , na a lisobe .
44007037	Mose omina adi oko yona obala na BaYisalaele bo , Njambe adi bongɔjɔ motɔndɔi ai no a tei ebaninga banu , o adi mbi .
44007038	Iyo adaka koko a likita a lisobe , na adaka na obwɛnji oDiko yana abala yo na batata basu a Mono moSinai . Iyo asɔ koko bikenge bibomɔ a bopa so .
44007039	Batata basu ko baipala bomosuma . Bamolona oko bolona , na milema mibu mihekoa a Ejipito .
44007040	Babala na Alona bo , Lua banjambe a mojɔ mosu , bo badale a boso bosu . Mojɔ bo , yo Mose yona omaneja so a Ejipito — botajebaka nongo mojɔ mua mokwi na nde .
44007041	Balua mwana-ngɔmbɔ a masu mamina , bawa masiko a bopeja elimo emina , na badaka na sepi a mojɔ moeka ekɔ bo na mɔmɔ mabu bɛnɛ .
44007042	Njambe ko ababulɛ , na abakina bo basakoe njɔtɔ baDiko , o adi mosɔnɔ a mokanda mobatɔndɔi bo , lno bato baYisalaele , owani tito a bopeja mbi masiko , Bianga domi-inɛi a lisobe ?
44007043	Otombani oko Etondo ebosakoa eMɔlɔka , Na njɔtɔ onjambe onu Lepana , Na bilimo bilua no a mojɔ mobosakoa . A mojɔ momina , mbi nâdongeja no oho a suka eBabilo .
44007044	Batata basu badaka na Etondo etati a lisobe . Iyona obala na Mose amobekea bo ayoe Etondo oko na elimo ema yo nɛ .
44007045	Yana acieja Njambe makota a boso bobatata basu , batomba Etondo emina , bakwea na Yosua a esika ebapakano , na eyeyoa na bu oko a ehole eDawidi .
44007046	Njambe asepa na Dawidi . Iyo anga Njambe njea bo abolojae esika eboda a mojɔ moNjambe oYakobo .
44007047	Edaka Sɔlɔmɔ ko yona oyoa ndako ende .
44007048	Endele ko , Yona oBonɔ t’adake a ndako jiyoaka bato na mɔmɔ . Motɔndɔi abala bo ,
44007049	Busa bodi ngɛndɛ embi ; Ngondo edi egboto a bobakea bibota bimbi . Kumu abalaka bo , Odini boyoa ndako embi na ye ? Esika eliheme limbi edi jɔ ?
44007050	Ebɔ embi mɛnɛ eikɔ leka lu losusu ?
44007051	Ino bato bamelo mipipo ! Balena no ganda , bailena no ko a milema na a matoi . Ino oswianakani na Mwembo Mosɛnɔke bihole bisusu , o akɔ batata banu .
44007052	Batata banu baikputoa bodingoja batɔndɔi basusu . Bawa batɔndɔi baya batɔndɔ eyou bo Yona Mosɛnɔke adi bodoa ngɔngɔ . Ino ko odini bakabi na bawoi bande ,
44007053	oko no baya basɔ Mibeko a mɔmɔ mababwɛnji baDiko , pɛ ko bomisuma .
44007054	Yana aka bo bikenge bimina , bakɛnjɔ kɛnjɔ enɛnɛ a milema mibu , na bamokɔ bikɛɛlɛ bimino .
44007055	Sɛtɛpano ko aluma na Mwembo Mosɛnɔke , akahoa miso diko , anɛ ekumu eNjamhe , na anɛ Yesu yona odaka ami mema a ebɔ ebami eNjambe .
44007056	Na abala bo , Anjani ! Mbi nanɛkɛ Diko bwase , na Mwana ’ Moto adi ami a ebɔ ebami eNjambe .
44007057	Ibo baditea matoi mabu , babekoa na bopipo , na bapota ai yo na mokano momɔci .
44007058	Bamogbula a sokolu engando , na bamola matai . Banjɛnɛki bakina bisenja bibu a bibota bimwenga omɔci , kombe ende Saula .
44007059	Yana alaka bo Sɛtɛpano matai , yo anga bo , Kumu Yesu , asɔ mwembo mombi .
44007060	Atita na magbunda , na abekoa na bopipo bo , Kumu , pɛ bobakea lindo emojɔ mu ai bo . Ama yo bala boa , ami hwɛ oko bohwɛ . Na Saula ajima mojɔ mobogwa bondo .
44008001	Bato baDenga diYelusalema babanga bonɛ monɔngɔ monɛnɛ a busa bomina , na banangana bo basusu a Yuda na Samalia . Badika a Yelusalema oko babwɛnji pɛ .
44008002	Bato baejimeli bapusea Sɛtɛpano , na bamoyea eyeeli enɛnɛ .
44008003	Saula ko anɔngeja Denga . Akweaka a ndako na ndako , na apeaka bami na bali bo abasɛ ta blɔkɔ .
44008004	Bato baya banangana batɔndɔ mwako a bisika bisusu .
44008005	Pilipo akɛ a ekina ngando eSamalia , na abatɔndɔ Mwako moMasiya .
44008006	Yana aka bo , na yana anɛ bo bimbete bikɔkɔ Pilipo , bahokea mijɔ mibalaka yo na molema momɔci .
44008007	Mojɔ bo bato banɛnɛ bahela a miembo mibe ; miembo mibe mimana na bobekoa na bogboma ; bandɔke na bamitɛngu bahela koko banɛnɛ .
44008008	Na sepi edaka enɛnɛ a ngando emina .
44008009	Okina momi adaka a ngando emina , kombe ende Simona . Iyo adaka nganga obole . Akamojaka bato baSamalia , na abajimeja bo adaka moto monɛnɛ .
44008010	Bato basusu bahokeaka moto omina , bato banɛnɛnɛ na bato bakɛkɛlɛkɛ pongono . Babala bo , Moto yo adi Ngulu eNjambe yena edi na kombe Enɛnɛ .
44008011	Bamojimea , mojɔ bo abakamojaka ehole eyai na mijɔ mibole bonde .
44008012	Yana ko ajima bo Mwako Mopele moBokumu boNjambe mua motɔndɔkɔ Pilipo , na mojɔ mokombe eYesu Masiya , babatisama , na bami na bali pongono .
44008013	Simona yo mɛnɛ ajima pongono , na abatisama . Aikina nongo Pilipo , na akamoa bou a mojɔ mobimbete na mindumba mikɔkɔ yo .
44008014	Yana aka babwɛnji a Yelusalema bo bato baSamalia basɔ Ebaeli eNjambe , babalomea Pɛtɛlo na Yoane .
44008015	Ibo bakɛ oho na ba’nga a mojɔ mobu , bo basɛ Mwembo Mosɛnɔke .
44008016	Mojɔ bo Mwembo Mosɛnɔke moipaka sopea ai bo . Bama batisama oko a kombe eKumu Yesu pɛ .
44008017	Babwɛnji bababakea mɔmɔ , na basɔ Mwembo Mosɛnɔke .
44008018	Yana anɛ Simona bo basɔ Mwembo Mosɛnɔke oko na bobakea bomɔmɔ mababwɛnji , yo apala bo abapɛ likonja .
44008019	Abala na bu bo , Pani mbi kpaci emina pongono , bo nakabakea mɔmɔ ai moto , asɛ Mwembo Mosɛnɔke .
44008020	Pɛtɛlo amosɔmbeja bo , Yɛ likonja liwɛ ligwɛ , na wɛ mɛnɛ pongono , — wɛ yona odingaka bo odi bosomba epeeli eNjambe na likonja !
44008021	Wɛ opeliti nongo libondo limojɔ mu , pɛpɛ nongo mweka ; mojɔ bo molema mowɛ moditi bojo a miso maNjambe .
44008022	Hekoja molema mowɛ a mojɔ mobobe bowɛ ; ingɔɔnɔ Njambe , isa abwani bokina bobe bobolɛ bomolema mowɛ .
44008023	Mojɔ bo mbi nanɛkɛ bo odi a njɔngɔ na boyo , na a mbɔci jibobe .
44008024	Simona asɔmbeja bo , Ingɔɔnɔni Kumu a mojɔ mombi , bo nitanɛ nongo mijɔ mibali no .
44008025	Ama bo tata tnojɔ moKumu , na ama bo tɔndɔ Mwako moKumu , ba’mi hula oko a Yelusalema , na bakatɔndɔe Mwako Mopele a ngando jinɛnɛ jiSamalia .
44008026	Obwɛnji oKtunu abala na Pilipo bo , Angɔ ; kɛ oho a sudo , a njea eYelusalema na Gaza , oko njea elisohe .
44008027	Iyo angɔ , akɛ oho , na atana okina mosuku oEtiopia yona odaka na kpaci enɛnɛ a bokumu boKandake , kumu-mwali oEtiopia , na adaka mobanei olikonja linde lisusu .
44008028	Iyo ama kɛ a Yelusalema a bosakoa Njambe , na adaka a njea elihule .
44008029	Mwembo mobala na Pilipo bo , Kɛ acingame na lijangi dia .
44008030	Pilipo apota ai moto omina , na amoka akalange mokanda momotɔndɔi Yisaya . Amohɔjɔ bo , Ocingeaka mojɔ molangaka wɛ ?
44008031	Iyo amosɔmbeja bo , Moto amiti neja mbi njea nadi bocingea na ye ? Abea Pilipo bo akonde a boda na nde .
44008032	Esika edaka yo akalange edaka oko ye , Bakɛ na nde o ekɔmɛli ebata bo bamowoe . Mwana-bata adi emimi a boso bomoto yona omolenaka ngungi ; Iyo koko boa ; aidipoa nongo monɔkɔ monde .
44008033	Iyo asamboa , na bamolona esambi esoti Odi botɔndɔ mojɔ mombota ende nda ? Mojɔ bo basukeja mohelo monde ya nase .
44008034	Moto omina abala na Pilipo bo , Mbi nahɔjɔkɔ wɛ lihɔjɔ . Motɔndɔi abalaka a mojɔ monda ? isa a mojɔ monde mɛnɛ , isa moto otongo ?
44008035	Pilipo adipoa monɔkɔ monde , atomba bosɔnɔ bomina , na abanga bomotɔndɔ Mwako Mopele moYesu .
44008036	Akɛkɛ bo a njea emina , bamea a ekina ediba . Mosuku omina abala bo , Anja madiba ! Mbi nabwaniti bobatisama ?
44008037	Pilipo abala bo , Isa ojimaka na molema mowɛ mosusu , obwani .
44008038	Iyo apa monɔkɔ bo bamejae lijangi . Batitea a madiba ibo basusu babae , Pilipo na mosuku pongono , na Pilipo amobatisa .
44008039	Aduboa bo a madiba , Mwembo moKumu motomba Pilipo , na mosuku omina aimonɛ koko . Iyo akɛ oko a njea ende na sepi .
44008040	Pilipo ko adaka a Asoto ; akanɔne a ngando na ngando a botɔndɔ Mwako Mopele , na amea boa a Kaisalia .
44009001	Saula aikina bokanea bacingami baKumu bo abawoe . Iyo akɛ ai mosuku onganga
44009002	na amonga mikanda a mojɔ mosinagoge jiDamaseke , bo akaboloja bato baNjea emina oho , adi bohula na bu a mbɔci a Yelusalema , isa bami isa bali .
44009003	Abatama yo na Damaseke , oko yana adalaka yo a njea , bohu bonɛnɛ bodonga bundumo oho Diko , na bongɛngɛ a esika edaka yo .
44009004	Iyo akwa ta kpɔtɔ , na aka kɔpi ekabale na nde bo , Saula , Saula , onɔngejaka mbi mojɔ moye ?
44009005	Iyo asɔmbeja bo , Wɛ nda , Kumu ? Kumu abala bo , Mbi nadi Yesu , nâ wɛ onɔngejaka oko mbi .
44009006	Angɔ ko . Kɛ oho a ngando , na odi boka oho mojɔ mobwani wɛ bokɔ .
44009007	Bami baya bamopakaka a njea badaka o bimimi ; baka kɔpi , pɛ ko bonɛ nongo moto .
44009008	Saula angɔ a kpɔtɔ ; adipoa yo miso ko , ainɛ nongo eka . Oko boa bamopea ebɔ na bamolɔndɔ boa a Damaseke .
44009009	Adaka masu masato pɛ bonɛ na miso , pɛ boyaka , pɛ bomwaka .
44009010	Okina mocingami adaka a Damaseke , kombe ende Anania . Kumu amobea a njɔti bo , Anania . Iyo ’ ɛ bo , Kumu , mbi yona !
44009011	Na Kumu abala na nde bo , Angɔ , kɛ oho a licilinga lia lidi na kombe Litangboake , oko a ndako eYuda , na duka moto ena yona odi na kombe Saula , moto oTalusia .
44009012	Iyo angaka edɛye ; na ani moto a njɔti , kombe ende Anania , akakwee na akabakee mɔmɔ ai yo bo asɛ koko njɛnɛ ende .
44009013	Anania asɔmbeja bo , Kumu , mbi nakaka bato banɛnɛ bakabale a mojɔ momoto omina , na a mojɔ mobobe bokɔkɔ yo ai bato bawɛ oho Yelusalema .
44009014	Na adoi ya na kpaci ebasuku banganga bo apee bato basusu baya bangaka a kombe ewɛ .
44009015	Kumu ko abala na nde bo , Kɛ . Mbi nahɔi moto omina bo ajebejae kombe embi ai bapakano , ai bakumu , na ai bana baYisalaele .
44009016	Na mbi nadi bomoneja bo adi bodingoa bou mɛnɛ a mojɔ mokombe embi .
44009017	Anania akɛ na akwea a ndako emina . Abakea mɔmɔ ai Saula , abala na nde bo , Mwangwa’mbi Saula , Kumu Yesu yona osanejabi ai wɛ yana adalakabi wɛ a njea , alomi mbi bo osɛ koko njɛnɛ ewɛ , na bo olume na Mwembo Mosɛnɔke .
44009018	Oko a ehole emina , leka o poso jiswi , lokwa a miso mande , na asɔ koko njɛnɛ ende . Angɔ na abatisama ,
44009019	na yana ayaka yo dia asɔ ngulu . Saula ayeyoa makina masu na bacingami baya badaka a Damaseke .
44009020	Na abanga botɔndɔ bokpa a smagoge bo Yesu adi Mwana ’ Njambe .
44009021	Bato basusu baya bamoka bakamoa . Babala bo , Moto yo , te yona onɔngejaka bato oho Yelusalema , oko bato baya basembaka kombe emina ? Na adoiti ya a bopea bato , bo akɛe na bu a mbɔci ai basuku banganga ?
44009022	Saula ko aluma na ngulu , na agegeaneja BaYuda baya badaka a Damaseke , na aneja na soti bo Yesu adi Masiya .
44009023	Yana anɔ masu manɛnɛ , BaYuda badumba ndungu bo bamowoe .
44009024	Saula ko aka mwako mondungu ebu . Ibo bamoseaka na bulu na moi a midipe mimongba mongando bo bamowoe .
44009025	Bacingami ko babea Saula bokina busa na bulu , bamonɔjɔ a mongba , na bamosoloja a tei eekɔlɔ .
44009026	Yana amea yo a Yelusalema , Saula akenga bocingama na bato baDenga . Ibo ko bamobanga oko bobanga . Baijima nongo bo adi mocingami .
44009027	Balanaba ko amosɔ , na akɛ na nde ai babwɛnji . Iyo abajebaja mojɔ moSaula , bo ama nɛ Kumu a njea , na bo Kumu ama bala na nde . Abajebeja koko bo Saula ama tɔndɔ Mwako Mopele na eci a kombe eYesu a Damaseke .
44009028	Oko boa Saula akwea a tei ebu , na akɛkɛ adale na bu a Yelusalema .
44009029	Atondo koko Mwako Mopele na eci enɛnɛ a kombe eKumu . Abalaka koko na BaYuda baya badaka na kɔpi eBaEla , na abomaka na bu kitɛ . Ibo ko badaka oko na posa bo bamowoe .
44009030	Yana aka bacingami mojɔ momina , bamoloma a Talusia , na bamosukeja a njea a Kaisalia .
44009031	Denga didaka na bowi a ehole emina , a ngondo eYuda , na Galile , na Samalia , na limbilima . Denga didaka na lisuma ai Kumu , na dinɛngɛ a mojɔ mongulu eMwembo Mosɛnɔke .
44009032	Pɛtɛlo adala a bisika bisusu a bonja bato baDenga . Oko boa akɛ ai bato baDenga baya badaka a Luda .
44009033	Atana okina moto oho , kombe ende Enea . Iyo amaka sama na yogo bianga bomwambe , na adaka mondɔke .
44009034	Pɛtɛlo abala na nde bo , Enea ; Yesu Masiya ahelejaka wɛ a yogo . Angɔ ; kolea esambe ewɛ ! Iyo angɔ bokpa mɛnɛ .
44009035	Bato basusu baLuda na Salona bamonɛ , na bahekoa ai Kumu .
44009036	Okina mocingami adaka a Yopa , kombe ende Tabita . ( Cina ekombe emina edi Dɔkasi . ) Mwali omina adaka na bingi enɛnɛ a mojɔ mobilomu bipele , na akɔkɔ bato monganji bou mɛnɛ .
44009037	Iyo akɔnɔ yogo a masu mamina , na agwa . Bamososa , na bamosambea a ekenge endako a mboba ediko .
44009038	Yana aka bacingami bo Pɛtɛlo adi oho Luda ( mojɔ bo Luda edi na Yopa hulelu ) haloma bami babae a ndɔsɔ ende , na bamongɔɔnɔ bo adoe bokpa .
44009039	Oko boa Pɛtɛlo angɔ na akɛ na bu . Yana amea yo , bakɛ na nde a ekenge endako a mboba ediko . Bali-babogwa basusu badaka ena na bamoyeaka . Ibo baneja Pɛtɛlo kasaka na lɔpu jima kɔ Dɔkasi , yana adaka yo a tei ebu .
44009040	Pɛtɛlo ko abameja basusu sokolu . Atita na magbunda , na anga Njambe . Ahekoa a dɔngɔ dinjemba na abala bo , Tabita , angɔ ! Iyo adipoa miso , na yana anɛ yo Pɛtɛlo , angɔ na ada na mobondo .
44009041	Pɛtɛlo amopea ebɔ na amongɔjɔ . Abea bato baDenga na balibabogwa , na abaneja bo adi mɔ .
44009042	Bato basusu baYopa baka mojɔ momina , na bakina babu banɛnɛ bajimea Kumu .
44009043	Pɛtɛlo ayeyoa mweka a Yopa , a ndako eSimona , moto yona obɔngejaka biobo bitito .
44010001	Okina momi adaka a Kaisalia , kombe ende Kɔlunelio . Iyo adaka kapitɛni obasoda baItalia .
44010002	Adaka moto oejimeli na lisuma ai Njambe , yo mɛnɛ na bato basusu badenga dinde . Adaka na liikabo ai bato , na angaka Njambe bihole hisusu .
44010003	Bokina busa , yo anɛ obwɛnji oNjambe a njɔti , bohu mɛnɛ . Obwɛnji akwea na abala na nde bo , Kɔlunelio !
44010004	Iyo amonja oko na bɔ bonɛnɛ , na abala bo , Kumu , mojɔ modi bo ? Obwɛnji amosɔmbeja bo , Njambe t’abosake nongo ma’nga mawɛ na likabo liwɛ .
44010005	Edɛye ko , toma loma ndɔsɔ emoto oho Yopa , kombe ende Simona .
44010006	Adi a ndako eSimona , moto yona obɔngejaka biobo bitito . Ndako ende edi a mbongu .
44010007	Yana amana obwɛnji yona obala na nde , Kɔlunelio abea bakɔmɛli bande babae , na soda omɔci oejimeli yona omopakaka bihole bisusu .
44010008	Abajebeja mojɔ mosusu , na abaloma a Yopa .
44010009	Yana ahoa husa , badaka oko a njea . Pɛtɛlo awea a mboba ediko endako a ehole emidi a mojɔ mobo’nga , oko yana abengeaka bo ngando .
44010010	Iyo adaka na nja , na adaka na posa bo ayake ekina eka . Yana ko akaleaka bo mia , yo atɔ njɔti .
44010011	Anɛ Diko bwase , na likina libɔkɛ likatite . Lidaka o esenja enɛnɛ yena epeama a matoka manɛi a mojɔ mobosoloja .
44010012	Na tito badaka a tei , tungu jisusu , na tito babolanda na mbulu badiko pongono .
44010013	Aka kɔpi ekabale na nde bo , Pɛtɛlo , angɔ ! Iwa na yaka .
44010014	Pɛtɛlo ko abala bo , Kumu , pɛpɛ nongo mweka ! Mbi nayakakini nongo eka ebe isa eka ebokia .
44010015	Aka koko kɔpi emina bo , Isa Njambe asɛnojai eka , wɛ obwaniti boenyamoa .
44010016	Moda boa bihole bisato , na libɔkɛ lisɔmbɔ koko oho Diko .
44010017	Pɛtɛlo aduka cina enjɔti emina oko na mokakwano a molema monde ; na bato baKɔlunelio baya badukaka ndako eSimona , bamea a monɔkɔ mondako oko a ehole emina .
44010018	Ibo babea a bohɔjɔ isa Simona yona odi na kombe Pɛtɛlo adi ena .
44010019	Na yana alɛkɛ Pɛtɛlo a mojɔ monjɔti , Mwembo mobala na nde bo , Ika , bami basato badukaka wɛ .
44010020	Ima , tita oho nase na kɛ na bu ; yɛ bokakwana , mojɔ bo mbi nabalomi .
44010021	Pɛtɛlo atita , na abala na bato bamina bo , Mbi yona ; odukakani oko mbi . Odoini mojɔ moye ?
44010022	Ibo basɔmbeja bo , Okina kapitɛni obasoda , kombe ende Kɔlunelio , asɔbi bwɛnji ai obwɛnji oDiko bo alome ndɔsɔ ewɛ a bosɔ eleho ewɛ ; yo adi moto oyongi epele , asumaka Njambe , na adi na gala epele a tei eBaYuda basusu .
44010023	Oko boa Pɛtɛlo abasɔ a ndako bo babwɛe ena . Ahoa busa , angɔ na akɛ na bu , na bakma bato baDenga diYopa babapaka a njea .
44010024	Ahoa koko busa , bamea a Kaisalia . Kɔlunelio abanjaka , na abolea bina’nde na denga dinde disusu .
44010025	Yana akwea Pɛtɛlo , Kɔlunelio amosɔ , akwa a bibota binde na amosakoa .
44010026	Pɛtɛlo ko amongɔjɔ , abala bo , Ima mema . Mbi nadi oko moto pɛ .
44010027	Abalaka yo boa , akwea a tei na atana bato banɛnɛ baboli .
44010028	Abala na bu bo , Ino ojebakani bo MoYuda adi na mobeko bo atakatana na moto ombota etongo , na atakwea nongo a ndako ende . Njambe ko anejai mbi bo nabwaniti bonyamoa nongo moto , pɛ bolona moto o eka ebokia .
44010029	Oko boa alomejabi no mbi , mbi nadoi , pɛ boboma nongo kitɛ . Edɛye ko nahɔjɔkɔ no cina elomabi no ndɔsɔ embi .
44010030	Kɔlunelio abala bo , Masu manɔbi manɛi , oko a ehole yeye , mbi nadakabi a bonga a ndako embi a ehole trois heures . Bundumo , moto yona odaka na bisenja bibolailiai amabi a boso bombi .
44010031	Iyo abalabi bo , Kɔlunelio , Njambe atabosaka monganji mowɛ , na aki bonga bowɛ .
44010032	Lomeja Simona Pɛtɛlo yona odi oho Yopa , a ndako eSimona nganga obiobo a dɔngɔ dimbongu .
44010033	Oko boa mbi nalomejabi wɛ bokpa , na adoi wɛ , okɔi mojɔ mopele . Edɛye so basusu bodi ya a boso boNjambe , a boka ngando jisusu jisi wɛ ai Njambe , bo obale na su .
44010034	Pɛtɛlo adipoa monɔkɔ na abala bo , Soti mɛnɛ , mbi nacingeaka bo bato basusu badi amɛci a boso boNjambe .
44010035	Iyo asepaka na moto na moto yona omosumaka na odi na ekɔmɛli ebodongo , a makota masusu .
44010036	Njambe aloma bwɛnji bonde ai bana baYisalaele , oko Mwako Mopele mobowi , na Yesu Masiya yona odi Kumu obato basusu .
44010037	Ojebakani no bɛnɛ mojɔ mua mobanga a Galile na bokoja boYoane a mojɔ mobatisimo , na monangana a Yuda esusu .
44010038	Njambe asuoa Yesu oNasaleta Mwembo Mosɛnɔke na ngulu pongono . Na yo akɛ akadale a ngando na ngando a bokɔ bilomu bipele , na a boheleja bato basusu baya badingoaka na Satana , mojɔ bo Njambe adaka na nde .
44010039	Iso bodi banjɛnɛki bangando jisusu jikɔ yo a Iikota li BaYuda na a Yelusalema . Ibo bamobakea a mole na bamowa .
44010040	Njambe ko amongɔjɔ a bogwa a busa bomasato , na ajima bo aboloe ai bato na bohu mɛnɛ ;
44010041	te bato basusu ko , oko banjɛnɛki bama yo hɔ boso , oko so bɛnɛ . Mojɔ bo yana angɔ yo a bogwa , iso boyaka na bomwaka na nde .
44010042	Na abekea so bo botɔndɔe bato Mwako Mopele , na bo bojebejae bato bo Njambe ahɔ oko yo pɛ a boda juji obato , babomɔ na bagwake pongono .
44010043	Batɔndɔi basusu badi batati bande , na batɔndɔkɔ bo moto na moto yona omojimeaka asɔkɔ boyɛ bojibe a kombe ende .
44010044	Amaka bala Pɛtɛlo bikenge bimina , Mwembo Mosɛnɔke mo’mi kwa oko ai bato basusu baya bahokeaka mwako .
44010045	Oko boa epeeli eMwembo Mosɛnɔke esopea ai bapakano pongono ; na bato baejimeli baya badoa na Pɛtɛlo bakamoa bou mɛnɛ a mojɔ momina , mojɔ bo ’ bo bɛnɛ badaka BaYuda .
44010046	Baka koko bato bamina bakabale na kɔpi jitongotongo na bakakumejae Njambe .
44010047	Na Pɛtɛlo abala bo , Bato ba ba’si Mwembo Mosɛnɔke o asɔ so bɛnɛ ; odi bolemba bo batabatisama a Inadiba nda ?
44010048	Iyo ababekea bo babatisame a kombe eYesu Masiya . Na bamongɔɔnɔ bo ayeyoe na bu makina masu .
44011001	Babwɛnji na bacingami a likota liYuda baka bo bapakano basɔ Ebaeli eNjambe .
44011002	Oko boa , yana asɔmbɔ Pɛtɛlo a Yelusalema , bato balibondo libolena-ganda basoa na nde .
44011003	Babala na nde bo , Wɛ okwea a ndako jibapakano na oyaka na bu mojɔ moye ?
44011004	Pɛtɛlo abala na bu , na abacingea mojɔ mosusu .
44011005	Abala bo , Adaka mbi a bonga a ngando kombe Yopa , natɔ njɔti na nanɛ mojɔ mu . Ekina eka ehula Diko , o ekɔmɛli eesenja enɛnɛ yena epeama a matoka masusu manɛi , na emea oko ai mbi .
44011006	Nalongotoana eka emina bo naesisoe , na nanɛ tito bangondo , tito baesika , tito babolanda , na mbulu badiko .
44011007	Naka koko kɔpi ekabale na mbi bo , Pɛtɛlo , angɔ ! iwa na yaka .
44011008	Mbi ko nabala bo , Kumu , pɛpɛ nongo mweka , mojɔ bo mbi nayakakini eka ebe isa eka ebokia .
44011009	Kɔpi ko ehula koko Diko bo , Isa Njambe asɛnojai eka , wɛ obwaniti boenyamoa .
44011010	Modaka boa bihole bisato , na leka losusu losɔmbɔ oho Diko .
44011011	Oko a ehole emina , bami basato baya bama donga a Kaisalia na bwɛnji ai mbi , ba’mi mea oko a ndako edaka mbi .
44011012	Mwembo motɔndɔ mbi bo nakɛe na bu , pɛ bokakwana nongo . Baninga ba basamano bapaka mbi a njea pongono , na bomea a ndako emoto omina .
44011013	Iyo atɔndɔ mbi bo anɛ obwɛnji oDiko a ndako ende yona obala na nde bo , Loma ndɔsɔ eSimona , kombe ende etongo Pɛtɛlo ; adi a Yopa .
44011014	Iyo adi botɔndɔ wɛ mwako mobobeleja , wɛ mɛnɛ na bato bawɛ basusu .
44011015	Na abenga mbi bobala na bu , Mwembo Mosɛnɔke mokwa ai bo , o ama mo kwa ai so a bobanga .
44011016	A ehole emina , mbi nalɛ ekenge ema bala Kumu bo , Yoane abatisa a madiba ; ino ko ôbatisamani a Mwembo Mosɛnɔke .
44011017	Oko boa , isa Njambe abapi epeeli epa yo so , yana ajimea so Kumu Yesu Masiya , mbi nabwani bomolemba ?
44011018	Yana aka bo mojɔ momina , bayɛyɔ oko boyɛyɔ . Bakumeja Njambe na babala bo , Njambe ajimi bo bapakano pongono bahekojae milema bo basɛ bomɔ .
44011019	Bato baya banangana a mojɔ momonɔngɔ mua mobanga na Sɛtɛpano , bakɛ a Poinike na Kupulio na Antiokia , na batɔndɔ Mwako Mopele oko ai BaYuda pɛ .
44011020	Bakina babu ko , bami baKupulio na Kulene , yana amea bo a Antiokia , babala na BaEla pongono , na babatɔndɔ Mwako Mopele moKumu Yesu .
44011021	Ebɔ eKumu edaka na bu ; bato banɛnɛ bajima na bahekoa ai Kumu .
44011022	Bato baDenga diYelusalema baka mojɔ momina , na baloma Balanaba a Antiokia .
44011023	Amea yo oho , na anɛ yo monganji moNjambe , asepa a mojɔ momina . Iyo aleha bo basusu bo basabekee , na bo bacingame na Yesu na lingbangba .
44011024	Balanaba adaka moto mopele ; aluma na Mwembo Mosɛnɔke , na ejimeli ; na bato banɛnɛ mɛnɛ bacingama na Kumu .
44011025	A mojɔ momina , Balanaba akɛ ndɔsɔ eSaula oho Talusia .
44011026	Yana amoboloja yo , ahula na nde a Antiokia . Batitana na Denga , na bakoja bato banɛnɛ yanga esusu . Bato babanga bobakea bacingami kombe BaKlisto oko a Antiokia .
44011027	Bakina batɔndɔi badonga a Yelusalema , na bamea a Antiokia a masu mamina .
44011028	Okina obu angɔ , kombe ende Agabo ; na yo apa eseko oko na Mwembo bo linjaele linɛnɛ likɛkɛ adoe a ngondo esusu . Mojɔ momina mokwa ngɔngɔ , a masu makumu Kulaudio .
44011029	A mojɔ momina , bacingami bajima bo balome toma a bokɔmeja baninga baya badaka a Yuda , moto na moto o abwana yo bokɔ .
44011030	Bakɔ boa , na baeloma ai basuku baDenga oko na Balanaba na Saula .
44012001	Kumu Elode abanga bonɔngeja bakina bato baDenga a ehole emina .
44012002	Awa Yakobo , mwanange ’ Yoane na mopamba .
44012003	Na yana anɛ yo bo BaYuda basepaka na mojɔ momina , apea koko Pɛtɛlo , oko a masu maMilɛmbɛ mia mipeliti lipetu .
44012004	Apea yo Pɛtɛlo , amo’sa ta blɔkɔ na ahɛngɛ basoda domi-na-basamano bo bamosɛnjɛle , bato banɛi banɛi . Mokano monde modaka bo amomejae a boso bobato ngɔngɔ jiKola-eBonɔ .
44012005	Oko boa babanea Pɛtɛlo a blɔkɔ . Bato baDenga ko bangɔɔnɔ Njambe na bingi a mojɔ monde .
44012006	Yana akanaka Elode bo amejae Pɛtɛlo a boso bobato ehuma , Pɛtɛlo adaka ahwɛli na bniu bomina a tei ebasoda babae . Bama kanda yo na minyɔlɔ mibae , na basinjili badaka a boso bomodipe a bosɛnjɛlɛ blɔkɔ .
44012007	Obwɛnji oKumu ko adoa , na bohu bohoja kasho ende ; aboma Pɛtɛlo a panje bo amosisojae , na abala bo , Angɔ bokpa ! Na minyɔlɔ mia midaka a makalo mande midonga .
44012008	Obwɛnji abala na nde bo , Kanda kamba ewɛ , lwa sapata jiwɛ . Akɔ yo boa , obwɛnji abala na nde bo , Lwa kasaka ewɛ na susa mbi .
44012009	Iyo amana na amosusa , pɛ ko bojeba isa mojɔ mokɔkɔ obwɛnji modi soti ; alɛkɛ oko bo ati njɔti .
44012010	Banɔ sinjili oboso na yona obabae , na bamea a modipe monɛnɛ moebende mua moyɛyɛkɛ ngando . Modipe momina modipoama oko bodipoama boa . Bamana sokolu , badala a licilinga na obwɛnji amokina bokpa .
44012011	Yana abanga Pɛtɛlo bocingea mojɔ , abala bo , Najebaka na soti edɛye bo Kumu alomi obwɛnji onde bo ahelejae mbi a ebɔ eElode , na a mijɔ misusu mikanaka BaYuda .
44012012	Ama yo lɛ mojɔ momina , ami ko kɛ oko a ndako eMalia nange ’ Yoane , yona odaka na kombe etongo Malako . Bato banɛnɛ badaka baboli ena , na bangaka .
44012013	Pɛtɛlo aboma monɔkɔ mondako , na okina moseka , kombe ende Loda , adoa a bodipoa .
44012014	Iyo ko , yana ambetea yo monɔkɔ moPɛtɛlo , aidipoa nongo modipe ; apota na sepi enɛnɛ a tei endako , na atɔndɔ bato bo Pɛtɛlo adaka ami a monɔkɔ mondako .
44012015	Ibo babala na nde bo , Odi na lilale ! Iyo ko abala na bopipo mɛnɛ bo mojɔ modi soti . Ibo babala bo , Edi obwɛnji onde .
44012016	Pɛtɛlo ko aikina boboma , na yana adipoa bo , bamonɛ na bakamoa bou mɛnɛ .
44012017	Pɛtɛlo ahɛhɛ ebɔ bo badae bogo , na abatɔndɔ mojɔ mosusu , bo Kumu amomaneja a blɔkɔ . Abala koko bo , Jebejani Yakobo na baninga mojɔ mu . Oko boa adonga ena , na akɛ a esika etongo .
44012018	Ahoa busa , basoda badaka na mokakwano monɛnɛ a mojɔ moPɛtɛlo .
44012019	Elode amoduka , pɛ ko bomoboloja . Akokeleja basinjili , na abekea bo babawoe . Ngɔngɔ jimina , adonga a Yuda , na akɛ a Kaisalia a boyeyoa oho .
44012020	Elode adaka na bato baTula na Sidona mojɔ monɛnɛ . Ibo ko bambɛjɛ molema moBalasito mosuku ondako ekumu , na badoa ai Elode na molema momɔci a bobakea mokongo na nde , mojɔ bo mia mangando jibu mahulaka a makota makumu .
44012021	Oko boa Elode alwa molilo monde mokumu bokina busa , ada a ngɛndɛ , na abapa eleho .
44012022	Na bato babekoa bo , Monɔkɔ moNjambe , te nongo monɔkɔ momoto !
44012023	Obwɛnji oKumu ko amoboma bokpa , mojɔ bo yo aikumeja Njambe ; mboa bamoyaka na agwa .
44012024	Ebaeli eNjambe ko enangana , na ehɛ oko bohɛ .
44012025	Balanaba na Saula , asieja bo elomu ebu , bahula a Yelusalema ; na Yoane , yona odaka na kombe etongo Malako , abapaka a njea .
44013001	Bakina batɔndɔi na bakoja badaka a Denga diAntiokia ; Balanaba na Simeona Nigela ; Lukio , moto oKulene , na Manae ( bamobɔkɔ na kumu Elode a bwɛngɛ bobu ) na Saula .
44013002	Yana akɔmɛkɛ bo Kumu na bosakoa na bokia bodia , Mwembo Mosɛnɔke mobala bo , Hɛngɛni ai mbi Balanaba na Saula a mojɔ moelomu ebahɔi mbi .
44013003	Oko boa yana akia bo koko , na yana anga bo , bababakea mɔmɔ na babaloma .
44013004	Mwembo Mosɛnɔke mobaloma boa na bakɛ a Sɛlukia . Batamba a masua a esika emina , na bakɛ a Kupulio .
44013005	Asɛmɛ bo a Salami , batɔndɔ Mwako moNjambe a sinagoge jiBaYuda . Yoane abakɔmeja koko .
44013006	Badala a mosanga mosusu , bamea a Papo , na batana okina nganga obole a ngando emina . Iyo adaka MoYuda , motɔndɔi obokosea , kombe ende Balayesu .
44013007	Adaka a esika egouverneur , Selugio Paulo , moto obowɛi . Iyo Selugio Paulo alomeja Balanaba na Saula , mojɔ bo adaka na posa bo ake Mwako moNjambe .
44013008	Iyo Elima ko , nganga obole , ( cina ekombe ende oko yena ) abalona na bopipo , na ameka bopangoa gouverneur bo atajima .
44013009	Saula ( kombe ende etongo Paulo ) aluma na Mwembo Mosɛnɔke , amonja linjenje lipipo ,
44013010	abala na nde bo , Wɛ moto oepulu na bokosea ; wɛ mwana ’ Satana yona odi na mijɔ misusu mibodongo oko soki , otakina bongulumeja njea jitangboake jiKumu ?
44013011	Ika , ebɔ eKumu edi a diko diwɛ edɛye ; miso mawɛ madi bogwa , na ôtanɛ nongo modika-busa ekina ehole . A ehole emina , lidudu lihindo limohua , na yo acimacima a boduka moto bo amolɔndɔe na ebɔ .
44013012	Iyo gouverneur , yana anɛ yo mojɔ momina , ajima oko bojima ; adaka oko na bokamoa a mojɔ mobokoja boKumu .
44013013	Paulo na bina’nde batamba a masua a Papo , na bakɛ a Pelege a likota liPampulia . Yoane abakina a esika emina , na asɔmbɔ a Yelusalema .
44013014	Badonga a Pelege , na bamea a Antiokia a likota liPisidia . Bakwea a sinagoge a busa boSabata na bada .
44013015	Asieja bo bolanga Mibeko na mokanda mobatɔndɔi , basuku basinagoge baba-lomea monɔkɔ bo , Baninga , isa odini na ekina eleho a mojɔ mobato , balani .
44013016	Oko boa Paulo angɔ , ahɛhɛ ebɔ ende na abala bo , Ino bami baYisalaele , na no baya basumaka Njambe , hokeani .
44013017	Njambe oBaYisalaele ahɔ batata basu ; akɔ bo bato basu badae bato banɛnɛ yana adaka bo a Ejipito , na abameja a ngondo emina na ebɔ epipo .
44013018	Ababanea a lisobe bianga domi-inɛi .
44013019	Agbokeja makota sambo a Kanana , na abapa ngondo ebu o lisango .
44013020	Yana anɔ bianga mikama minɛi na domi-itano , abapa sambi , oko a ehole emotɔndɔi Samwele .
44013021	Ibo ko bapala bo badae na kumu , na Njambe abapa Saula , mwana ’ Kisi , moto ombota eBenyamina . Iyo adaka kumu bianga domi-inɛi .
44013022	Njambe amodongeja , na abakea Dawidi bo adae kumu obu . Njambe abala a mojɔ moDawidi bo , Mbi nabolojai Dawidi mwana ’ Yisai ; molema mombi mosepaka na nde ; yo âkɔ ngando jisusu jipalaka mbi .
44013023	Njambe angɔjɔ Moheleja a mojɔ moYisalaele , oko Yesu ombota eDawidi , o ama yo kina sako .
44013024	Adaka yo pɛ bopeta doa ko , Yoane atɔndɔ Bato baYisalaele mwako mobobatisa cina ebohekoja bomilema .
44013025	Yoane yo mɛnɛ , yana ameaka yo a suka eelomu ende , abajebeja bo , Mbi naditi yona olɛkɛ no . Ikani ko , yo akɛkɛ adoe ngɔngɔ jimbi , na mbi nitabɔngɔ bo nacingoe sapata jinde .
44013026	Baninga , bana baAbalayama , na no basusu baya basumaka Njambe , mwako mu mobohela molomami oko ai no .
44013027	Mojɔ bo , bato baYelusalema na bakumu babu baimombetea , na baicingea mijɔ mibala batɔndɔi mia milangaka bo masu masusu maSabata ; na yana amodumba bo , bangameja mijɔ mimina .
44013028	Nongo adaka bo pɛ bonɛ mojɔ na nde mua mobwana na mokindo mobogwa , ba ngɔɔnɔ Pilato bo amowejae .
44013029	Oko boa , yana angameja bo mijɔ misusu mia misɔnɔmɔ a mojɔ monde , bamotiteja a mole na bamosa ta esɛmɔ .
44013030	Njambe ko amongɔjɔ a bogwa .
44013031	Na asaneja masu manɛnɛ ai bato baya badonga na nde a Galile , na badoa na nde a Yelusalema ; ibo badi edɛye batati bande ai bato .
44013032	Oko boa so bodoi ai no na Mwako Mopele bo , sako esɔ batata basu ai Njambe ,
44013033	yo angameja sako emina ai so bana babu yana angɔjɔ yo Yesu . Mojɔ momina mosɔnɔmɔ koko a yembo ebibae bo , Wɛ odi Mwana ’ mbi ; naboti wɛ busa bu .
44013034	Na abala koko a mojɔ mobongɔ bonde a bogwa , bo atasɔmbɔ koko a bopɔ ; abala bo , Mbi nâpa wɛ majongoa masɛnɔke masoti maDawidi .
44013035	A mojɔ momina , abalaka a yembo etongo bo , Ôtakina yona owɛ mosɛnɔke bo apɔe .
44013036	Dawidi apɔ ; mojɔ bo ama yo kɔmɛ mbota ende o akana Njambe , ami hwɛ oko bohwɛ , na bamopusea a dɔngɔ dibasangwa’nde .
44013037	Iyona ongɔjɔ Njambe ko aipɔ nongo .
44013038	Oko boa baninga , toma jebani bo bwɛnji boboyɛ bojibe bodi ai no oko a mojɔ moto omina .
44013039	A tei ende , moto na moto yona ojimaka acingoami a ngando jisusu , mojɔ bo Mibeko miMose miditi na ngulu a bocingoa no a ngando jimina .
44013040	A mojɔ momina , toma nganjamani bo mojɔ mobala batɔndɔi mosaka ngama na nu , bo ;
44013041	Ikani , no bato babosɛtɔ ; kamoani na dimoani ; Mojɔ bo mbi nadi bokɔ mokina mojɔ a masu manu ; Moto akajebeja no mojɔ momina , otajimani .
44013042	Yana amana bo , bato babangɔɔnɔ bo batɔndɔe koko mwako momina a busa boSabata botongo .
44013043	Na yana anangana likita , bakina BaYuda banɛnɛ , na bato banɛnɛ baya bama hekoa a ejimeli eBaYuda , bacingama na Paulo na Balanaba . Ibo babala na bu , na babaleha bo bayeyoe a monganji moNjambe .
44013044	Edika mweka pɛ bo bato basusu bangando batitana a busa boSabata bongɔngɔ a boka mwako moNjambe .
44013045	BaYuda ko , yana anɛ bo emumu enɛnɛ ebato , badaka na likaka linɛnɛ . Bakpɛngɔlɔ bibaeli biPaulo bo biditi soti , na bamololea .
44013046	Paulo na Balanaba ko babala na bu na eci bo , Ebɔngi bo so bopete tɔndɔ no mwako moNjambe soti ; edɛye ko , olonini mwako momina , na ojimakani no bɛnɛ bo obɔngitini bosɔ bomɔ bua bodi na bosusu ; oko boa so bodi bohekoa ai bapakano .
44013047	Mojɔ bo mobeko moKumu ai so modi bo , Mbi nahɛngɛ wɛ bo odae bohu bomakota , Bo suka engondo mɛnɛ esɛ boheleja oko na wɛ .
44013048	Bapakano basepa yana aka bo mojɔ momina , na bakumeja Ebaeli eKumu . Na basusu bajima baya bama hɔmɔ a mojɔ mobomɔ bua bodi oko na bosusu .
44013049	Na Ebaeli eKumu enangana a likota dia lisusu .
44013050	BaYuda ko bapangoa bali baejimeli , bali baesako epele , na basuku bangando pongono , na bakeja bato kɛlɛ , bo banɔngejae Paulo na Balanaba , na bababengana a ngando ebu .
44013051	Ibo bahakoa dutu dibibota bibu a boso bobu , na bakɛ a Ikonia .
44013052	Na bacingami baluma na sepi na Mwembo Mosɛnɔke .
44014001	Adaka bo a Ikoma , bakwea bo babae a sinagoge eBaYuda , na bato banɛnɛ mɛnɛ bajima a mojɔ momwako mobu , na BaYuda na BaEla pongono .
44014002	BaYuda ko baya balona bojima , bakeja bapakano kɛlɛ na balumeja milema mibu na bokosea a mojɔ mobaninga .
44014003	Bayeyoa ko a Ikonia , na batɔndɔ mwako moKumu na eci . Kumu angameja Ebaeli emonganji monde na bimbete na mindumba na mɔmɔ mabu .
44014004	Bato bangando ko badaka na bobɔtɔ . Likina libondo lidaka a dɔngɔ diBaYuda , na libondo litongo a dɔngɔ dibabwɛnji .
44014005	Oko boa , bakina bapakano , na BaYuda , na basuku babu , bakana bo babanɔngejae , na bo babamae matai .
44014006	Paulo na Balanaba ko baka mojɔ momina , na bacia a Lusetulia na Delube , ngando jiLukaonia , na a bisika bitongo oho ,
44014007	na batɔndɔ Mwako Mopele oho .
44014008	Okina momi adaka a Lusetulia yona obotama na mako mago , pɛ bongɔ , pɛ bodala .
44014009	Momi omina ahokeaka Paulo yana atɔndɔkɔ yo mwako . Paulo acingea bo adaka na ejimeli a bohela a yogo ende .
44014010	Oko boa yo amonja linjenje , na abala na nde bo , Ima mema na mako mawɛ mɛnɛ . Iyo angɔ oko bongɔ , na abanga bodala .
44014011	Yana anɛ emumu ebato mojɔ mokɔ Paulo , babala na kɔpi ebu eIkonia bo , Banjambe batiti ya ai so na elimo ebato .
44014012	Babakea Balanaba kombe Zeu , na babakea Paulo kombe Ɛlɛmɛ , cina bo yo adaka na bɛtɛ ebobala .
44014013	A mojɔ momina , nganga otempelo eZeu yena edaka a sokolu engando , adoa na ngɔmbɔ baya balwaka makongo mafulɛlɛ , a modipe momongba mongando . Iyo na bato bangando Pongono , bapala bo babawejae tito o masiko .
44014014	Yana ko aka babwɛnji Balanaba na Paulo mojɔ momina , ba’la bisenja bibu , bakwea a ndanda ebato , na babekoa bo ,
44014015	Ino bami , okɔkɔni mojɔ mu cina eye ? Iso bodi oko bato pɛ , o adi no bɛnɛ . Milema misu na nu midi oko amɛci . Iso bodoi ai no na Mwako Mopele bo okineni ngando ji jingasangasa , a bohekoa ai Njambe obomɔ , yona oyoa Diko na nase , na madiba-mamukwa , na leka losusu lua lodi ena .
44014016	Bosoboso yo akina makota masusu bo badale a njea jipalaka bo .
44014017	Iyo ko aitaka nongo motati . Mojɔ bo yo adaka mobɔkɔli onu . Akɔkɔ bopele , alomaka no mbua badiko , na bididi bibikpeteli bileka , na alumejaka milema minu na sepi .
44014018	Nongo abala bo boa , edika mweka pɛ bo bato bangando babawejae tito o masiko .
44014019	Bakina BaYuda ko baAntiokia na Ikonia badoa . Ibo bapangoa bato , ba’la Paulo matai , na bamokpakula a sokolu engando , mojɔ bo balɛkɛ bo adi mogo .
44014020	Bacingami ko bamohika , angɔ koko , na ahula a ngando . Yana ahoa busa , akɛ na Balanaba a Delube .
44014021	Batɔndɔ Mwako Mopele a ngando emina , na bakina bato banɛnɛ bajima . Ngɔngɔ jimina , bahula koko a Lusetulia , a Ikoma , na a Antiokia .
44014022	Bambilimeja milema mibacigami , na babaleha bo bayeyoe a ejimeli . Babatɔndɔ koko bo bodi bokwea a Bokumu boNjambe oko na minɔngɔ minɛnɛ .
44014023	Bahɔ basuku a Menga masusu ; ba’nga oko na ekia edia , na babakina a mɔmɔ maKumu ojimeaka bo .
44014024	Banɔ a tei elikota liPisidia , na bamea a Pampulia .
44014025	Aseja bo mwako botɔndɔ a Pelugia , bakɛ a Atalia .
44014026	Batamba a masua a ngando emina a bohula a Antiokia . Mojɔ bo bama hɛngɛmɛ a monganji moNjambe a ngando emina , a mojɔ moelomu enɛnɛ emaka bo kɔ .
44014027	Yana amea bo , babolea likita liDenga , na babatɔndɔ ngando jisusu jima kɔ Njambe na bu , na bo ama dipoa njea eejimeli ai bapakano .
44015001	Bakina bato badonga a Yelusalema , na bakoja bato baDenga bo , Bamiti lena no ganda o adumbea Mose mobeko , otahelani .
44015002	Paulo na Balanaba baboma na bu kitɛ enɛnɛ , na basoana na bu . Oko boa , bato baDenga bajima bo Paulo na Balanaba na bakina babu bɛnɛ bakɛe a Yelusalema , a bolena mojɔ momina na babwɛnji na basuku baDenga .
44015003	Bato baDenga babasukeja a njea . Badalaa njea ePoinike na Samalia , na batɔndɔ baninga basusu bo bapakano bahekoa ai Njambe . Ibo basepa bou mɛnɛ na mojɔ momina .
44015004	Amea bo a Yelusalema , bato baDenga , na babwɛnji , na basuku baDenga babasɔ bopele . Batɔndɔ ngando jisusu jima kɔ Njambe na bu .
44015005	Bakina bacingami ko baya badaka a libondo liBaPalusi , bangɔ na babala bo , Bato bamina babwani bosɔ embete ebolenaganda , na badi bosɔ eleho bo basume Mibeko miMose .
44015006	Babwɛnji na basuku baDenga batitana a bolɛ mojɔ momina .
44015007	Babomana kitɛ enɛnɛ . Pɛtɛlo ko angɔ ngɔngɔ , na abala na bu bo , Baninga , ojebakani bo Njambe ahɔ okina onu eyou , bo bapakano badi boka Mwako Mopele oko a monɔkɔ mombi mɛnɛ , bo bajime .
44015008	Njambe yona ojebaka milema mibato anejai bapakano monganji monde , na abapi Mwembo Mosɛnɔke o akɔ yo ai so bɛnɛ .
44015009	Isona bo bodi oko amɛci a boso bonde , na yo asɛnojai milema mibu a mojɔ moejimeli .
44015010	Oko boa , odingeakani Njambe mojɔ moye ? Opalakani bobakea muna a mabɛkɛ mabacingami , na so bɛnɛ na basangwa’su boihɔnɔ muna momina ?
44015011	Iso bojimaka bo bodi bohela oko a mojɔ momonganji moKumu , iso na ho oko njea emɔci .
44015012	Bato basusu balikita bayɛyɔ bogo . Bahokea Paulo na Balanaba yana abalaka bo a mojɔ mobimbete na mindumba mikɔ Njambe na bu a tei ebapakano .
44015013	Asieja bo bobala , Yakobo asɔmbeja bo , Baninga , hokeani mbi .
44015014	Simona acingea so bo Njambe adoi ai bapakano ehole eboso , bo ahɔe bato a tei ebu a mojɔ mokombe ende .
44015015	Bikenge bibatɔndɔi bidi koko na cina emina , mojɔ bo mosɔnɔmɔ bo ,
44015016	Mbi nâhula ngɔngɔ jimina . A bongɔjɔ koko etondo eDawidi yena ekwi . Ebehi esusu ; mbi ko naengɔjɔ koko ,
44015017	Bo bato batongo baya badi a ngondo baduke Kumu , Na bapakano basusu pongono , mojɔ bo kombe embi edi ai bo .
44015018	Kumu abali boa . Iyo akɔi ngando jimina , Na ajeba ngando jimina eyou .
44015019	A mojɔ momina , mbi najimaka bo ebɔngiti bo bopukejae bapakano baya bahekoi ai Njambe .
44015020	Bopele bo bobasɔnee mokanda bo bakie ngando jisusu jia jicingi na bosakoa bobanjambe babokosea , na bɔɔli , na tito baya bagwa na mocibano , na makia .
44015021	Mojɔ bo bato balangaka mikanda miMose a sinagoge masu masusu maSabata . Mose adi na bato a ngando jisusu baya batɔndɔkɔ mijɔ minde , na edaka koko boa a bilulu biehele mɛnɛ .
44015022	Oko boa , babwɛnji , na basuku baDenga , na bato basusu baDenga , bajima bo bahɔe bakina babu , a boloma oho Antiokia na Paulo na Balanaba . Bahɔ Yuda ( kombe ende etongo Balasaba ) na Sila , bato baesako epele a tei ebaninga .
44015023	Basɔnɔ mokanda mu na babapa : Njɛbɛ esu babwɛnji , na basuku baDenga , na baninga , ai no baninga bamakota baya badi a Antiokia , a Silia , na Kilikia .
44015024	Iso boka bo bakina bato basu bakɛ oho ai no , na banɔngeja no , na bakeja no mokakwano a milema . Baikɛ nongo na kpaci esu .
44015025	A mojɔ momina , iso botitani , na bojimi so basusu bo bohɔe hakina bato basu , na bobalome oho na bina’su Paulo na Balanaba ,
44015026	baya bapi njupi a mojɔ mokombe eKumu osu Yesu Masiya .
44015027	Oko boa , bolomi Yuda na Sila baya badi botɔndɔ no ngando ji na minɔkɔ mibu bɛnɛ .
44015028	Mojɔ bo Mwembo Mosɛnɔke mojimi , na so koko , bo botabakea muna motongo ai no , oko mijɔ mia mibwani na nu na soti .
44015029	Toma kiani tito bamasiko ai banjambe babokosea , na makia , na tito baya bagwaka na mocibano , na bɔɔli . Okasangbindeani a mojɔ mongando jimina , ôkɔni bopele . Dikani bopele .
44015030	Oko boa baloma bato bamina , na bo bakɛ a Antiokia . Babolea likita liDenga , na babapa mokanda momina .
44015031	Ama bo langa mokanda , ba’mi ko sepa oko na eleho emina .
44015032	Yuda na Sila badaka batɔndɔi . Ibo baleha baninga na bikenge binɛnɛ , na babapingeja .
44015033	Bayeyoa mweka , na bato baDenga babasɔmbeja na bowi ai baya babaloma .
44015034	Sila ko ajima bo adikae .
44015035	Paulo na Balanaba na bakina batongo pongono , bayeyoa a Antiokia a bokoja na botɔndɔ mwako moKumu .
44015036	Yana anɔ makina masu , Paulo abala na Balanaba bo , Kɔ so bosɔmbe koko a ngando jisusu jikɛ so boso a botɔndɔ mwako moKumu , bo bonje ekɔmɛli ebu .
44015037	Balanaba apala bo Yoane ( kombe ende etongo Malako ) abapakae .
44015038	Paulo ko alɛ bo babwaniti bo tomba moto yona oma sika a njea a Pampulia , na aikɛ na bu a elomu .
44015039	Oko boa badaka na mosoo , na babɔtɔnɔ a mojɔ momina . Balanaba atomba Malako , atamba na nde a masua bo bakɛ a Kupulio .
44015040	Paulo ko ahɔ Sila , na akɛ na nde ; na bato baDenga babajongoa bo monganji moKumu modae na bu .
44015041	Akɛ a makota maSilia na Kilikia , na apingeja Menga .
44016001	Paulo amea a Delube na Lusetulia . Okina mocingami adaka ena , kombe ende Timoteo , ngwa’nde MoYuda , sangwa’nde MoEla .
44016002	Iyo adaka na gala epele a tei ebaninga baLusetulia na baIkonia .
44016003	Paulo apala bo Timoteo amopakae a mɔngɔ monde ; oko boa amotomba na amoleneja ganda a mojɔ moBaYuda baya badaka a bisika bimina ; mojɔ bo bajeba bo basusu bo sangwa’nde adaka MoEla .
44016004	Akɛ bo a ngando na ngando a njea ebu , bajebeja bacingami ngando jijima babwɛnji na basuku baDenga a Yelusalema , bo basume ngando jimina .
44016005	Oko boa Menga mambilima a ejimeli , na etango ebacingami ehɛ husa na husa .
44016006	Mwembo Mosɛnɔke mobalemba bo batatɔndɔ Mwako Mopele a Asia ; oko boa bakɛ a makota maPelugia na Galatia .
44016007	Yana amea bo a Musia , bakenga bokɛ a Bitunia ; Mwembo moYesu ko mobalemba bo batakɛ .
44016008	Oko boa , banɔ Musia na bakɛ a Toloa .
44016009	Na Paulo atɔ njɔti na bulu na anɛ momi oMakedonia . Iyo adaka ami , na amongɔɔnɔko bo , Leka jɔnɔ a Makedonia a bokɔmeja so .
44016010	Anɛ yo mojɔ momina , iso bomeka bokɛ bokpa a Makedonia , mojɔ bo bojima bo Njambe abeaka so a botɔndɔ Mwako Mopele oho .
44016011	Botamba a masua a Toloa na bokɛ bojo a Samotulake . Yana ahoa busa bokɛ a Neapoli .
44016012	Angɔ so ena , bokɛ a Pilipoi , ngando eboso edɔngɔ dimina diMakedoma , na kingili eBaLoma . Boyeyoa makina masu a ngando emina .
44016013	A busa boSabata , bomana a modipe momongba mongando na bokɛ a ekina ediba , mojɔ bo bodaka na njingo bo esika ebonga edaka oho . Boda na mbondo oko ena , na bobala na bakina bali baya batitana a esika emina .
44016014	Okina obu adaka mwali ongando kombe Twatila , kombe ende mɛnɛ Ludia . Iyo akɔkɔ bwasa na bisenja bikpetu bibobuno bonɛnɛ . Adaka mosakoi oNjambe , na ahokea so . Kumu adipoa molema monde ho alɛe mijɔ mibalaka Paulo .
44016015	Yana abatisama yo na denga dinde pongono , angɔɔnɔ so bo , Okajimani na soti bo mbi nadi na ejimeli ai Kumu , doani a ndako embi a boda ena . Ahɛjɛ bingi na so bojima .
44016016	Yana akɛkɛ so a esika ebonga , bosongana na moseka omɔci , mobuli , yona odaka nganga oketa . Baswa bande badihaka likonja linɛnɛ a mojɔ mobiseko binde .
44016017	Iyo adoa ngɔngɔ jisu na Paulo , na abekoa bo , Bato baba badi bakɔmɛli baNjambe oBonɔ , na banejaka no njea emohelo .
44016018	Iyo akɔ hoa masu manɛnɛ . Paulo apukaka a mojɔ momina , na ahekoa , ahala na mwembo bo , Mbi nabekeaka wɛ a kombe eYesu Masiya bo omane ai yo ; na mwembo momana oko bomana a ehole emina .
44016019	Yana anɛ haswa bande bo njingo ebu elikonja esia , bapea Paulo na Sila , na babagbula ai basuku bangando a jando .
44016020	Ibo bakɛ na bu ai bajuji , na babala bo , Bato ba badi BaYuda baya babejaka ngando esu .
44016021	Bakojaka bikina bikɔmɛli bitongo bia bibɔngiti na su BaLoma a bojima na bokɔ .
44016022	Bato bangando koko bahɛjɛ daka enɛnɛ a mojɔ mobu . Oko boa bajuji babahweja hisenja na babatueja pimbo .
44016023	Asieja bo bobatua , baba’sa ta blɔkɔ , na baleha kɔmisɛlɛ ohlɔkɔ bo ahabanee bopele .
44016024	Asɔ yo eleho emina , aba’sa ta kasho , na asa bibota bibu ta misɔngɔ .
44016025	Paulo na Sila ba’ngaka na bambaka njembo na bulu tei , na bato bablɔkɔ babahokeaka .
44016026	Bojonga bongondo bodoa bundumo , bonɛnɛ mɛnɛ , na ndako eblɔkɔ ekumana oko a eyoeli ecina . Midipe misusu midipoama bokpa , na minyɔlɔ mibato basusu bablɔkɔ mitwea oko botwea .
44016027	Kɔmisɛlɛ oblɔkɔ asisoa , na yana anɛ yo midipe miblɔkɔ bwase , ahwa abɛnɛ onde na akɔ bo asawoe , mojɔ bo alɛkɛ bo bato bablɔkɔ bacia .
44016028	Paulo ko abekoa na bopipo bo , Yɛ bosakɔ mojɔ mobe boa , cina bo bodi ya so basusu .
44016029	Iyo abea bo badoe na paka . Akwea a tei bokpa , na asadumba a boso boPaulo na Sila , oko na bɔ na mongongoma .
44016030	Abameja sokolu , na abala na bn bo , Baswa bambi , êkɔ mbi ndeni bo nahele ?
44016031	Ibo babala bo , Jimea Kumu Yesu na ôhela , wɛ mɛnɛ na bato bandako ewɛ .
44016032	Bamotɔndɔ Mwako Mopele moKumu , na bato basusu baya badaka a ndako ende .
44016033	Iyo abatomba a ehole emina na hulu , asosa mapipi mabu , na abatisama bokpa , yo mɛnɛ na bato bande basusu .
44016034	Abakweja koko a ndako ende na abapa mia . Adaka na sepi enɛnɛ , na bato bande pongono , mojɔ bo ajima Njambe .
44016035	Yana ahoa busa , bajuji baloma basoda na monɔkɔ bo , Cingoa bato bamina .
44016036	Kɔmisɛlɛ oblɔkɔ akɛ na bwɛnji bomina ai Paulo . Abala bo , Bajuji balomi monɔkɔ bo bocingoe no . Oko boa , imanani na yanani na bowi .
44016037	Paulo ko abala na bu bo , Batui so a boso bobato , pɛ nongo bopeta sambeja so , oko so baya badi BaLoma , na basi so ta blɔkɔ . Edɛye ko bapalaka bo bamejae so a libombi ? Pɛpɛ nongo mweka . Bopele bo badoe bo bɛnɛ a bocingoa so .
44016038	Basoda bajebeja bajuji mojɔ momina . Iyana aka bajuji bo badi BaLoma , badaka na bɔ .
44016039	Oko boa badoa bo babagɔmbejae . Babameja ta blɔkɔ , na babangɔɔnɔ bo badonge a ngando emina .
44016040	Ibo bamana a blɔkɔ , na bakɛ a ndako eLudia . Iyana anɛnɛ bo na baninga , babaleha na bayana .
44017001	Banɔ a tei emakota maAmpipoli na Apolonia , na bamea a Tɛsalɔnike . Sinagoge eBaYuda edaka a esika emina .
44017002	Paulo akwea a smagoge o akɔkɔ yo bihole bisusu . Aboma na bu kitɛ a mojɔ mongando jiMisɔnɔ .
44017003	Abaneja cina eMisɔnɔ , na angameja bo Masiya abwana bodingoa bo angɔe a bogwa . Abala koko bo , Iyo Yesu , oko yona otɔndɔkɔ mbi no , adi Masiya .
44017004	Bakina babu bajima , na bacingama na Paulo na Sila . Bato banɛnɛ baBaEla baya bajimaka Njambe , na bakina bali , basuku bangando , bacingama na bu pongono .
44017005	BaYuda ko badaka na likaka . Ibo babea bakina bami babe bangando . Batitaneja koko bato kanga banɛnɛ mɛnɛ , na bahɛjɛ wokowoko enɛnɛ a ngando . Bahika ndako eYasona , na baduka njea a bomeja Paulo na Sila a boso bobato .
44017006	Baibaboloja ko ; oko boa bapea Yasona na bakina bato baDenga , na bakɛ na bu ai bakumu bangando . Babekoa bo , Bato ba babejai ngondo esusu , na bamei oko ya .
44017007	Yasona aba’si a ndako ende ; batasumaka nongo mibeko miKaisala , na babalaka bo okina Kumu otongo adi , kombe ende Yesu .
44017008	Bato bangando na bakumu badaka na mokakwano yana aka bo bikenge bimina ;
44017009	na bajima bo bacingoe Yasona na bo batongo , oko yana apa bo mikando .
44017010	Bacingami baloma Paulo na Sila bokpa a Belea na bulu . Yana amea bo oho , bakwea a sinagoge e BaYuda .
44017011	BaYuda bamina badaka na ekɔmɛli epele mɛnɛ , te nongo na yena eBaYuda baTɛsalɔnike . Babokea Mwako Mopele na posa enɛnɛ , na balanga Mokanda moNjambe busa na busa a bojeba isa ngando jimina jidi boa soti .
44017012	Oko boa , bakina babu banɛnɛ bajima ; bakina BaEla bajima pongono , na bali banɛnɛ baBaEla baesako epele .
44017013	Yana aka BaYuda baTɛsalɔnike bo Paulo atɔndɔkɔ Mwako moNjambe a Belea pongono , bakɛ oho a bopangoa bato , na a bokeja bato kɛlɛ .
44017014	A mojɔ momina , bacingami bayaneja Paulo a njea emadiba-mamukwa ; Sila na Timoteo ko badika oko ena .
44017015	Bato baya basukeja Paulo bamopaka oko a Atena ; basɔ bwɛnji ai Sila na Timoteo bo badoe ai Paulo bokpa , na basɔmbɔ .
44017016	Yana ambaka Paulo bo a Atena , molema monde mopukaka yana anɛkɛ yo ngando na bilimo botɔ .
44017017	Abala na BaYuda a sinagoge , na bato batongo baya bajimaka Njambe . Na abala busa na busa na bato batana yo a jando .
44017018	Bakina bato babowɛi , BaEpikulo na BaSotoiko , basoola na nde . Bakina babu babala bo , Moto yo obibalabala apalaka bobala bo ? Bakina batongo babala bo , Adi o motɔndɔi obanjambe batongotongo ; mojɔ bo abatɔndɔ Mwako moYesu , na mojɔ mobongɔ a bogwa .
44017019	Oko boa bamobea , na bakɛ na nde a Mono moAleo , na babala bo , Iso bopalaka bojebe mojɔ mu moyene mokojaka wɛ .
44017020	Mojɔ bo bopakiti ka mijɔ mibokamoa mibalaka wɛ , na bopalaka bocingee mijɔ mimina .
44017021	( Bato basusu baAtena , na bakɛndɛli bangando emina , badaka oko na posa emɔci pɛ , — oko bobala na boka mokina mojɔ moyene . )
44017022	Oko boa , Paulo ama a ndanda elibanda liAleo , na abala bo , Ino bami baAtena , mbi nanɛkɛ bo odini na ejimeli ai banjambe bou mɛnɛ .
44017023	Mojɔ bo , akɛki mbi adale , na anjaki mbi leka losakoaka no , nabolojai litumbu limɔci lia lidi na mosɔnɔ mu ; AI NJAMBE YONA ODI SO PE BOJEBA . Omosakoakani pɛ nongo bomojeba . Oko boa mbi natɔndɔkɔ no mojɔ monde .
44017024	Njambe adi Kumu oDiko na nase . Iyo akɔ ngondo na leka losusu lua lodi ena . Iyo t’adake a tempelo jipikaka bato na mɔmɔ .
44017025	Editi nongo elomu emɔmɔ mabato yena edi bomokɔmɛ . Iyo t’atakake nongo eka , mojɔ bo yo mɛnɛ apaka bato basusu bomɔ , na mohuli , na leka losusu .
44017026	Iyo akɔ makota masusu na botina bomɔci bo badae a bisika bisusu bingondo . Akolea mojɔ mobianga , na mwɛ jibisika bibu .
44017027	Iyo akɔ boa bo baduke Njambe , na njingo bo bamoduke na bocimacima bo bamobolojae , mojɔ bo adi na su mbuci mɛnɛ .
44017028	Mojɔ bo bomɔ bosu bodi a tei ende . Bodalaka , na bodi a tei ende . Bakina basɔni banu bɛnɛ babala bo , Iso bodi bana bande .
44017029	Oko boa , isa bodi bana baNjambe , ebɔngiti bo bolɛe bo Njambe adi na elimo ewɔlɔ , isa palata , isa litai , — leka loluaka bato na bowɛi na bɛtɛ ebu .
44017030	Njambe adipa miso mande a mojɔ mongando jiehole elibumi limina . Edɛye ko abekeaka bato basusu a ngondo esusu bo bahekojae milema mihu .
44017031	Mojɔ bo , yo ahɛngɛ bokina busa a bosambeja ngondo , esambi ebojo , oko na moto oma yo hɔ . Na angɔjɔ moto omina a bogwa , a boneja So bo mojɔ momina modi soti .
44017032	Yana aka bo mojɔ mobongɔ bobagwake , bakina basɛkɛ oko bosɛkɛ . Batongo ko babala bo , Bodi boka wɛ koko a mojɔ momina .
44017033	Oko boa Paulo abakina .
44017034	Bakina bami ko bacingama na nde na bajima . Okina obu adaka Dionusio , moto olikita liBaAleo , na mwali omɔci kombe ende Damali , na bakina batongo pongono .
44018001	Ngɔngɔ jimina , Paulo adonga a Atena , na akɛ a Kolinto .
44018002	Atana okina MoYuda oho , kombe ende Akwila , moto oPonto . Iyo na mwali onde Pilisila bama donga a Italia , cina emobeko modumba Kulaudio bo BaYuda basusu badonge a Loma . Apanda na bu limbaci ,
44018003	na ada a ndako ebu , mojɔ bo elomu ende na elomu ebu edaka amɛci ; bakɔkɔ bisenja bipipo bihema , na bakɔ elomu ebu oko ena .
44018004	Paulo apa bileho a smagoge a masu maSabata masusu , a bojimeja BaYuda na BaEla pongono .
44018005	Yana ahula Sila na Timoteo a Makedonia , Paulo atɔndɔ Mwako Mopele na hingi enɛnɛ , na ajebeja BaYuda bo Yesu adi Masiya .
44018006	Ibo ko badaka na nde soki , na bamotangola oko botangola . Oko boa yo ahɛhɛ hisenja binde , abala na bu bo , Yɛ makia manu madae a melo minu bɛnɛ ; mbi naditi na lindo jimina . Edɛye , mbi nadi bokɛ oko ai bapakano .
44018007	Abakina boa , na akɛ a ndako emoto , kombe ende Tito Yuseto ; moto omina adaka na lisuma ai Njambe , na ndako ende etutea smagoge .
44018008	Kulusipo , mosuku osinagoge , na bato bandako ende basusu , bajimea Kumu . BaKolinto koko banɛnɛ baya baka Paulo bajima na babatisama .
44018009	Kumu abala na Paulo a njɔti na bulu bo , Yɛ bobanga ; bala oko bobala , pɛ boda bogo .
44018010	Mbi nadi na wɛ ; pɛpɛ nongo moto odi bobakea ebɔ ai wɛ a bobeneja wɛ , mojɔ bo mbi nadi na bato banɛnɛ a ngando ye .
44018011	Oko boa ayeyoa ena yanga emɔci na songe basamano , a bokoja bato Ebaeli eNjambe .
44018012	Yana adaka Galio gouverneur eAkaya , BaYuda basusu bangɔ na bapea Paulo , na bakɛ na nde a esambi .
44018013	Babala bo , Moto yoyo alabojaka bato bo basakoe Njambe na njea yena ebɔngiti na Mibeko .
44018014	Paulo adipoa monɔkɔ monde a bobala ; Galio ko abala na BaYuda a ehole emina bo , Ino BaYuda , akɔki no doa na mokina mojɔ soti , mokina mojɔ mobe , ka nabwani bohokea no .
44018015	Edi ko oko kitɛ a mojɔ mobikenge , na kombe , na Mibeko minu ; anjani mojɔ momina no bɛnɛ ; mbi naloni bosambeja ngando jimina .
44018016	Na ababengana a esambi .
44018017	Ibo basusu bapea Sosotene , mowɛi osinagoge , na bamotua a boso bondako eesambi . Galio ko ailɛ nongo mojɔ momina .
44018018	Paulo ayeyoa koko masu manɛnɛ a Kolinto . Yana aseana yo na bacingami ngɔngɔ , atamba a masua na Pilisila na Akwila , na akɛ a Silia . Adaka yo a Kenkulea , alena swe jinde a mojɔ moekina bɛli .
44018019	Yana asɛmɛ bo a Ɛpɛsɔ , yo abakina oko ena . Iyo ko akwea yo mɛnɛ a sinagoge na aboma kitɛ na BaYuda .
44018020	Ibo bamonga bo ayeyoe na bu ; yo ko aijima .
44018021	Abala na bu bo , Njambe akajima , nadi bohula koko ai no . Aseana na bu boa na atamba a masua a Ɛpɛsɔ .
44018022	Asɛmɛ yo a Kaisalia , aduboa , abɛjɛ bato baDenga na anɔ oko a Antiokia .
44018023	Ayeyoa Paulo mweka a Antiokia , angɔ koko , na akɛ a ngando na ngando a makota maGalatia na Pelugia , na ambilimeja bacingami basusu .
44018024	Okina MoYuda adoa a Ɛpɛsɔ , kombe ende Apolo , moto oAlesandaha . Iyo adaka na bɛtɛ ebobala , na ajeba mokanda moNjambe na bopele mɛnɛ .
44018025	Iyo ama koa njea eKumu ; atɔndɔ na akoja mijɔ miYesu na bingi enɛnɛ a molema monde . Iyo ko ajeba oko batisimo eYoane pɛ .
44018026	Abanga botɔndɔ mwako na eci a sinagoge . Pilisila na Akwila ko , yana amoka bo , bamotomba na bamocingea yo njea eNjambe na soti .
44018027	Yana akana yo bo akɛe a Akaya , bato baDenga bamokɔmeja , na basɔnea bacingami oho mokanda bo bamosɛ bopele . Amea yo oho , akɔmeja bou mɛnɛ bato baya bama jima oko na monganji moNjambe ,
44018028	mojɔ bo agbokeja BaYuda na bibaeli binde a boso bobato basusu , na abaneja a Mokanda moNjambe bo Yesu adi Masiya .
44019001	Yana adaka Apolo a Kolinto , Paulo asieja mɔngɔ monde a molaba moAsia na amea a Ɛpɛsɔ .
44019002	Atana bakina bacingami a ngando emina , na abahɔjɔ bo , Yana ajima no , osɔni Mwembo Mosɛnɔke ? Bamosɔmbeja bo , Ngasa , iso boipaka ka bo Mwembo Mosɛnɔke modi .
44019003	Iyo abala na bu bo , Obatisamani na batisimo enda ? Bamosɔmbeja bo , Oko batisimo eYoane .
44019004	Paulo abala bo , Yoane abatisa na batisimo a mojɔ mobohekoja bomolema , na atɔndɔ bato bo bajimee yona odi bodoa ngɔngɔ jinde , oko Yesu .
44019005	Aka bo mojɔ momina , babatisama a kombe eKumu Yesu .
44019006	Na yana abakea Paulo mɔmɔ mande ai bo , Mwembo Mosɛnɔke motita ai bo , babanga bobala na kɔpi jitongo , na bapa biseko .
44019007	Badaka bato domi-na-babae .
44019008	Paulo akwea a sinagoge na abala na eci . Atɔndɔ mwako moBokumu boNjambe songe basato , na ameka bojimeja baya bamohokeaka .
44019009	Bakina babu badaka na kitɛ enɛnɛ , na melo mipipo , na bapɔmbeja Njea eKumu a boso bobato . Oko boa yo abakina , abea bacingami , na akoja busa na busa a ndako ekalasi eTulano .
44019010	Akɔ boa bianga bisusu bibae , na bato basusu baAsia baka mwako moKumu , na BaYuda na BaEla pongono .
44019011	Njambe akɔ mindumba mibokamoa na mɔmɔ maPaulo .
44019012	A mojɔ momina , bato babɛnjɛ mokuku monde na matambala na bisenja , na yana abakea bo leka lomina ai bato babego , bahela a bego bibu , na miembo mibe mimana ai bo pongono .
44019013	Bakina BaYuda ko , bakɛndɛli , badaka nganga jiketa . Ibo bameka bomeja miembo mibe ai bato a kombe eKumu Yesu . Babala bo , Mbi nabekeaka wɛ a kombe eYesu yona otɔndɔkɔ Paulo .
44019014	Badaka boa bami sambo , bana baMoyuda kombe ende Sekewa , mosuku onganga .
44019015	Mwembo mobe ko mobasɔmbeja bo , Najebaka Yesu , nambeteaka Paulo , ino ko banda ?
44019016	Na momi yona odaka na mwembo mobe abapea , abadumba , abatua ; babena pola , na bacia a ndako emina oko mbundu .
44019017	BaYuda basusu , na BaEla basusu , baya badaka a Ɛpɛsɔ baka mojɔ momina , na badaka na bɔ . Na gala ekombe eYesu ehɛ oko bohɛ .
44019018	Bato banɛnɛ baya bajima badoa , na batɔndɔ ngando jibe jima bo kɔ .
44019019	Na bato banɛnɛ baya bakɔkɔ elomu edemba badoa na mikanda mibu , na bamitumba a boso bobato . Bobuno bomikanda mimina bodaka pata koto domi-itano .
44019020	Oko boa Ebaeli eKumu enangana na ngulu na ndangasa .
44019021	Yana asia ngando jimina , Paulo akana a molema bo akɛe a Yelusalema a njea eMakedonia na Akaya . Abala bo , Nâpeta kɛ oho na ngɔngɔ nadi bokɛ a Loma pongono .
44019022	Aloma bakɔmeja bande babae a Makedonia , oko Timoteo na Elaseto , na ayeyoa koko mweka a Asia .
44019023	A ehole emina ko , mokina mojɔ monɛnɛ mokwa a cina eejimeli ai Kumu .
44019024	Okina nganga oliboma , kombe ende Demetulio , aluaka bilimo bitempelo eDiana na palata . Basali bande badihaka likonja linɛnɛ a mojɔ moelomu emina .
44019025	Iyo abolea bato bamina , na basali batongo pongono baya bakɔkɔ elomu emina . Abala na bu bo , Ino bami , ojebakani bo likonja lisu licingi na elomu ye .
44019026	Edɛye ko onɛkɛni na okakani bo yo Paulo alɛngi na alabojai bato banɛnɛ , iya a Ɛpɛsɔ , na a bisika bitongo biAsia pongono . Iyo akojaka bo banjambe baluaka bato na mɔmɔ baditi banjambe basoti .
44019027	A mojɔ momina , elomu esu edi bobeha ; te elomu esu pɛ ; tempelo enjambe monɛnɛ Diana edi bodika ngasa . Bato bamosakoaka a Asia esusu , na a ngondo esusu , na ekumu ende edi bosamboa oko bosamboa .
44019028	Bikenge bimina bibakeja kɛlɛ enɛnɛ , na babekoa bo , Diana oBaƐpɛsɔ adi monɛnɛ !
44019029	Ngando esusu ejoka na wokowoko . Bapea Gayo na Alisitaluko , pakali jiPaulo , bato baMakedonia , na bato basusu bakɛ mbango a libanda limakou .
44019030	Paulo apala bo amane a boso bobato , bacingami ko baijima .
44019031	Bakina bina’nde batongo , basuku baAsia , bamolomea monɔkɔ , na bamongɔɔnɔ bo atakɛ a libanda limakou .
44019032	Bakina bato babekoa mojɔ momɔci , bakma oko mojɔ motongo . Emumu esusu edaka oko na wokowoko pɛ , na bato banɛnɛ baijeba nongo cina etitana bo .
44019033	BaYuda balinda Alesandele , na bakina bamomeja a boso bobato . Alesandele ahɛhɛ ebɔ ende na akenga bobala .
44019034	Yana anɛ bato bo adi MoYuda , bahɛjɛ daka enɛnɛ mɛnɛ , na babekoa na monɔkɔ momɔci heures jibae bo , Diana oBaƐpɛsɔ adi monɛnɛ !
44019035	Mosɔni ongando ko agɔmbeja emumu , na abala bo , lno bami baƐpɛsɔ , bato basusu bajebaka bo ngando eƐpɛsɔ edi mobanei otempelo eDiana na elimo ende yena ehula diko .
44019036	Mojɔ momina modi soti , pɛ kitɛ . Oko boa toma dani bogo ; t’okɔeni oko mojɔ na kɛnjɔ .
44019037	Odoini na bato bamina jɔnɔ , na babejaiti nongo tempelo , na batasɛkɛkɛ nongo njambe osu .
44019038	Oko boa , isa Demetulio na basali bande badi na moto mojɔ , esambi edi ya na bajuji pongono , na babwani bosambeja mojɔ moto na moto .
44019039	Isa odini na mokina mojɔ motongo , babwani bolena mojɔ momina a likita lingando .
44019040	Soti mɛnɛ , iso bobwani bonɛ mojɔ cina ewokowoko ye busa bu . Mojɔ bo emumu ye etitani ya ngasa , pɛpɛ nongo cina esoti .
44019041	Abala yo boa , ayaneja bato oko boyaneja .
44020001	Iyana asia wokowoko emina , Paulo abolea bato baDenga . Abaleha , aseana na hu , na adonga ena bo akɛe a Makedonia .
44020002	Adala a makota maMakedonia , na apa bacingami bileho binɛnɛ . Ngɔngɔ jimina , akɛ a ngondo eEla .
44020003	Ayeyoa oho songe basato , na akana bo atambe a masua a bokɛ a Silia . BaYuda ko badumba ndungu a mojɔ monde . A mojɔ momina , ajima bo asɔmbe a njea eMakedonia .
44020004	Bato ba bamopaka a njea oko a Asia ; Sopatulo , moto oBelea , mwana ’ Pulo ; Alisitaluko na Sekundo , bato baTɛsalɔnike ; Gayo , moto oDelube , na Timoteo ; Tukiko na Tulopino , bato baAsia .
44020005	Ibo basua boso na ba’mba so a Toloa .
44020006	Yana asia masu maMilɛmbɛ mia mipeliti lipetu , botamba a masua a Pilipoi . Bohwɛ a njea masu matano , na bobatana yana asɛmɛ so a Toloa . Bohwɛ masu sambo a esika emina .
44020007	Botitana a busa boNjambe a bobuka molɛmbɛ . Paulo abaleha , mojɔ bo adaka na mokano a bongɔ ena ehuma . Abala ekoka mɛnɛ , oko a tei ebulu .
44020008	Paka jidaka jinɛnɛ a ekenge endako etitana so a mboba ediko .
44020009	Okina mwenga , kombe ende Eutuko , adaka na mobondo a likina lininisa , na yo ahwɛ hiɔ . Adaka diko a mboba ejisato , na yana ayeyoa Paulo a bobala , adinda a hiɔ , akwa nase , na bamondoa oko mogo .
44020010	Paulo atita nase , asasunea a diko dinde , amodinga na mɔmɔ mande , na abala bo , Yɛni bobanga ! Adi oko mɔ .
44020011	Asɔmbɔ koko diko , abuka molɛmbɛ , ayaka , na abala koko ekoka , oko a ehole ehoa busa , na ayana .
44020012	A mojɔ momwenga ko , bakɛ na nde oko mɔ , na milema mibu migɔmbɔ .
44020013	Iso bosua boso a masua , na botamba a bokɛ a Aso . Mokano mosu modaka bo Paulo atambe na su a esika emina , mojɔ bo yo ajima bo akɛe oho na njea engondo .
44020014	Oko boa , yana atana so Paulo a Aso , atamba na su , na bokɛ a Mitulene .
44020015	Angɔ so ena , na yana ahoa busa , boyɛli Kio . Ahoa koko busa , bosɛmɛ a Samo . Ahoa koko busa bosɛmɛ a Mileto .
44020016	Paulo adaka na mokano bo anɔe Ɛpɛsɔ oko bonɔ , mojɔ bo aipalaka boyeyoa koko a Asia . Apalaka bo akɛe pɛlɛpɛlɛ , bo adae a Yelusalema a busa boDomi-itano isa adi bohɔnɔ .
44020017	Amea yo a Mileto , aloma ndɔsɔ ebasuku baDenga diƐpɛsɔ .
44020018	Yana amea bo , Paulo abala na bu bo , lno ojebakani ekɔmɛli embi a tei enu bihole bisusu , donga a busa boduboa mbi a Asia .
44020019	Nakɔmɛkɛ Kumu na lisuma lmɛnɛ na mbisoli pongono , cina eminɔngɔ minɛ mbi na ndungu jiBaYuda .
44020020	Ojebakani bo naidimboa botɔndɔ no ngando jia jibwana na nu . Nakojaka no a matitana , na a ndako na ndako pongono .
44020021	Nalehaka BaYuda na BaEla pongono bo bahekoe ai Njambe na ejimeli ai Kumu osu Yesu Masiya .
44020022	Anjani edɛye ; mbi nakɛkɛ a Yelusalema oko a mbɔci jiMwembo , pɛ bojeba mijɔ mia mimbaka mbi oho .
44020023	Mwembo Mosɛnɔke ko mojebejaka mbi a ngando na ngando bo minyɔlɔ na minɔngɔ mimbakani oho .
44020024	Mhi ko nalɛkɛ bo mohelo mombi modi eka engasa mɛnɛ ; moditi nongo na yumu a miso mambi . Posa embi edi oko bo namee a suka enjea embi , bo nasiejae elomu esɔ mbi ai Kumu Yesu , elomu ebotɔndɔ Mwako Mopele momonganji moNjambe .
44020025	Mbi nadala a bisika na bisika a tei enu , a botɔndɔ Mwako Mopele moBokumu boNjambe , na edɛye najebaka bo pɛpɛ nongo okina onu odi bonɛ boso bombi na ikina .
44020026	A mojɔ momina , mbi natɔndɔkɔ no a bohu busa bu , bo iindo jimakia manu jicingiti na mbi .
44020027	Mojɔ bo natɔndɔ no mokano moNjambe mosusu mɛnɛ , pɛ bobomba mokina mojɔ .
44020028	Mwembo Mosɛnɔke mohɔ no habanei babwela a bobɔkɔ Denga diNjambe dia disikoa yo na makia mande mɛnɛ . A mojɔ momina toma sabaneani no bɛnɛ , na baneani bwela bosusu pongono .
44020029	Najebaka bo mbi nakayana , swa babila badi bokwea a tei enu a bobeja bwela .
44020030	Na bato badi bongɔ a tei enu bɛnɛ a bokoja mijɔ mibokosea , na bâlaboja bacingami .
44020031	Oko boa toma nganjamani . Pɛ bobosani bo mbi naingwa boleha no basusu na mbisoli , mabulu na mei , bianga bisusu bisato .
44020032	Edɛye nakmaka no a mɔmɔ maNjambe na ebaeli emonganji monde . Iyo adi na ngulu a bombilimeja no , na adi bopa no lisango linu a tei ebato basusu baya bahɛngɛmɛ ai yo .
44020033	Mbi naimboaka likonja linu , isa wɔlɔ , isa palata , isa bisenia .
44020034	Ojebakani no bɛnɛ bo nakɔkɔ elomu na mɔmɔ mambi mɛnɛ , bo nadihe leka lua lobwanaka na mbi na baya badaka na mbi .
44020035	Mbi naneja no na ngando ji jisusu bo bobwani bokɔ elomu boa , a bokɔmeja bayɛmbu , na pɛ bobosa nongo bikenge bibala Kumu Yesu bo , Na bopa na bosɔ , enɔi na bopele oko bopa .
44020036	Asieja yo bobala mijɔ mimina , atita na magbunda , na anga Njambe a tei ebu basusu .
44020037	Ibo basusu bayea bio , badinga Paulo malɔbɔ na bamobia .
44020038	Na wa ebu egbasoa cina eekenge ema yo bala , bo batanɛ koko boso bonde na ikina . Ngɔngɔ jimina bamopaka a njea oko a masua .
44021001	Aseana so na bu , botamba a masua , na bokɛ bojo oko a Kosa . Yana ahoa busa , bosɛmɛ a Lodo ; angɔ so ena , bomea a Patala .
44021002	Botana masua ena maya makanaka boleka oho Piinike . Oko boa botamba a masua mamina na bokɛ .
44021003	Anɛ so mosanga kombe Kupulio , bomokina a dɔngɔ diebɔ ebali , na bonɔ oko a Silia . Bosɛmɛ a Tula , mojɔ bo masua madaka na leka a mojɔ mongando emina .
44021004	Botana bacingami ena , na boyeyoa na bu masu sambo . Ibo babala na Paulo oko na Mwembo bo atakɛ a Yelusalema .
44021005	Yana asia masu masu a esika emina , bongɔ koko a bokɛ a njea esu . Ibo basusu badoa a bosukeja so a njea . Bodonga a ngando , na yana amea so a mbongu , botita na magbunda , na bonga Njambe .
44021006	Aseana so na bu , botamba koko a masua , na bo basɔmbɔ a ngando .
44021007	Angɔ so a Tula , bosɛmɛ a Potolemai , na mɔngɔ mosu a madiba-mamukwa mosia boa .
44021008	Ahoa busa , bongɔ ena na bomea a Kaisalia . Bokwea a ndako ePilipo , motɔndɔi oMwako Mopele , na boda na nde . Iyo adaka okina obasuku baDenga sambo .
44021009	Adaka na bana-bali banɛi ; baipaka jeba nongo momi , na bapaka biseko .
44021010	Ayeyoa so ena makina masu , okina motɔndɔi , kombe ende Agabo , ahula a Yuda na atana so ena .
44021011	Iyo atomba kamba ePaulo , na amokanda mɔmɔ na mako . Abala bo , Mwembo Mosɛnɔke mobalaka bo BaYuda badi bokanda moswa okamba ye mbɔci boa a Yelusalema , na bâmopa a mɔmɔ mabapakano .
44021012	Aka so mojɔ momina , iso na bacingami bangando emina bongɔɔnɔ Paulo bo atakɛ a Yelusalema .
44021013	Paulo ko asɔmbeja bo , Oyeakani na ombɛjɛkɛni molema mombi mojɔ moye ? Mbi nadi na mosɛlingo , te a mojɔ mombɔci pɛ ; nadi koko na mosɛlingo a mojɔ mobogwa pongono a Yelusalema , a mojɔ mokombe eKumu Yesu .
44021014	Aipala bohokea so . Oko boa bokina bobala na ekenge ye , Yɛ modae o apalaka Kumu .
44021015	Yana asia masu mamina , bokanda leka losu na bokɛ a Yelusalema .
44021016	Bakina baemgami baKaisalia bapaka so a njea , a boneja so ndako eMenasona , bo bohwɛe a esika ende . Iyo adaka mocingami moyou , moto oKupulio .
44021017	Amea so a Yelusalema , bato baDenga basɔ so na sepi .
44021018	Yana ahoa busa , Paulo akɛ na su ai Yakobo , na basuku baDenga basusu badaka ena .
44021019	Paulo ababɛjɛ njɛbɛ , na abatɔndɔ ngando jisusu jima kɔ Njambe a tei ebapakano a mojɔ moelomu ende .
44021020	Ibo basakoa Njambe yana aka bo mojɔ momina , na babala na Paulo bo , Moninga , onɛkɛ bo BaYuda bajimaka pongono , koto na koto , na ibo basusu badi na bingi a mojɔ moMibeko .
44021021	Ibo ko bakaka bo wɛ okojaka BaYuda baya badi a makota mabapakano bo bakine ngando jiMose . Bakaka bo obalaka bo babwaniti bolena bana babu ganda , na bo bakme bikɔmɛli bibatata .
44021022	A mojɔ momina , iso bôkɔ bo ? Badi boka soti bo omei ya . Bopele bo okɔe oko mojɔ mobalaka so na wɛ .
44021023	Bodi na bato banɛi ya baya babɛli bɛli .
44021024	Cingama na bu bo osasɛnojae na bu , na ôbapa likonja a bonwɛ swɛ jibu . Oko boa badi bojeba bo ngando jikaka bo a mojɔ mowɛ jidi oko bokosea . Badi bojima koko bo ekɔmɛli ewɛ edi na lisuma a Mibeko .
44021025	A mojɔ mobapakano baya bajimaka , iso bolena mojɔ momina eyou , na bosɔnɔ mokanda bo bakie tito bamasiko bakabaka bato ai banjambe babokosea , na makia , na tito baya bagwaka na mocibano , na bɔɔli .
44021026	Oko boa , yana ahoa busa , Paulo akɛ na bato bamina , asasɛnoja , na akwea na bu a tempelo bo ajebejae ehole ebosukeja masu mabosɛnoja , na a bopa epeeli a mojɔ mobu basusu .
44021027	A suka emasu mamina sambo , BaYuda baAsia batana Paulo a tempelo . Bakeja bato basusu kɛlɛ a mojɔ momina , na bapea Paulo .
44021028	Babekoa bo , Bami baYisalaele , kɔmejani so ! Anjani moto yoyo ; akojaka bato a bisika bisusu bo balone bato basu , na Mibeko , na esika yeye pongono . Mojɔ motongo koko , akwejai BaEla a tempelo , na asambojai esika ye esɛnɔke .
44021029	( Cina bo bama nɛ Tulopmo , moto oƐpɛsɔ , yona opakaka Paulo , na badingaka bo Paulo amokweja a tempelo . )
44021030	Ejoki edaka a ngando esusu , na bato basusu badoa mobonda , na bapea Paulo . Bamogbula sokolu na badipa midipe mitempelo .
44021031	Yana adukaka bo njea bo bamowoe , kapitɛni obasoda aka bo ngando esusu eYelusalema edi na wokowoko .
44021032	Oko boa yo abea basaloja na basoda bokpa , na apota na bu oho adaka bato . Yana anɛ bo kapitɛni na basoda , bakina botua Paulo .
44021033	Kapitɛni adoa , amotembea , na apa monɔkɔ bo bamokande na minyɔlɔ mibae . Ahɔjɔ koko kombe ende na mojɔ moma yo kɔ .
44021034	Bato baemumu ko babekoa , bakina mojɔ momɔci , batongo mojɔ motongo . Oko boa yo aihɔnɔ bokokeleja mojɔ na soti cina edaka , na apa monɔkɔ bo bakɛe na nde a esika ebasoda .
44021035	Amea yo a ebutelo , basoda bamolwa oko bolwa cina ekɛnjɔ ebato ;
44021036	mojɔ bo engbondo ebato edaka ngɔngɔ jinde na babekoaka bo , Mowani !
44021037	Yana abenga bo bokwea na Paulo a tei endako ebasoda , yo abala na kapitɛni bo , Napalaka nabale na wɛ mokina mojɔ . Kapitɛni asɔmbeja bo , Wɛ okaka kɔpi eBaEla ?
44021038	Wɛ , te MoEjipito yona ongɔjɔ bato bila oko na masu ma , na akɛ a lisobe na bilombe koto jinɛi ?
44021039	Paulo abala bo , Mbi nadi MoYuda , moto oTalusia oho Kilikia . Mbi nadi sɔmi ongando enɛnɛ . Kinani nabale na bato .
44021040	Ajima yo bo Paulo abale , yo ama a ebutelo , ahɛhɛ ehɔ ende ai bato . Ibo bayɛyɔ bowi , na abanga bobala na bu a kɔpi eBaEbele bo .
44022001	Baninga na basangwa ’ mbi , hokeani bikenge bimbi bo nasalongejae a boso bonu .
44022002	Yana aka bato bo abalaka na bu na monɔkɔ moBaEbele , badaka kanga bogo mɛnɛ . Iyo abala bo ,
44022003	Mbi nadi MoYuda ; nabotama a Talusia oho Kihkia . Babɔkɔni ko a ngando yeye ; nakoa Mibeko mibatata na bopipo mɛnɛ a bibota biGamliele . Nadaka na bingi enɛnɛ ai Njambe o adi no basusu busa bu .
44022004	Mbi nanɔngeja bato baNjea ye ; napea bami na bali , na naba’sa ta blɔkɔ bo bagwɛ .
44022005	Mosuku onganga , na basuku basusu bangando , babwani botɔndɔ bo mojɔ momina modi soti . Ibo bapani mikanda ai bato baDamaseke , bo nakɛe oho a bopea bato , a bohula na bu a mbɔci a Yelusalema a mojɔ mobosamba .
44022006	Adalaka mbi a njea , nabenga Damaseke , na bokina bohu bonɛnɛ bohojani bundumo boa , bua bodonga oho Diko .
44022007	Mbi nakwa oko a kpɔtɔ , na naka kɔpi ekabale na mbi bo , Saula , Saula , onɔngejaka mbi mojɔ moye ?
44022008	Mbi nasɔmbeja bo , Kumu , wɛ nda ? Na yo abala na mbi bo , Mbi nadi Yesu oNasaleta na wɛ onɔngejaka oko mbi .
44022009	Bato baya bapakaka mbi banɛ bohu bomina soti ; baika ko kɔpi ende yona obalaka na mbi .
44022010	Oko boa mbi nabala bo , Kumu , êkɔ mbi ndeni ? Na Kumu abala na mbi bo , Angɔ , kɛ oho a Damaseke , na odi boka oho mojɔ moelomu esusu yena ehɛngɛmɛ ai wɛ bo okɔe .
44022011	Miso mambi ko magwa a mojɔ mobolailai bobohu bomina ; baya bapakaka mbi bapeani ebɔ , na namea a Damaseke boa .
44022012	Okina momi , kombe ende Anania , adoa ai mbi . Iyo adaka na lisuma linɛnɛ a Mibeko , na adaka na gala epele a tei eBaYuda bangando emina .
44022013	Iyo ama a dɔngɔ dimbi , abala na mbi bo , Moninga Saula , asɔ koko njɛnɛ ewɛ . Bokpa mɛnɛ , mbi nasɔ njɛnɛ embi , na namonɛ na miso .
44022014	Iyo abala na mbi bo , Njambe obasangwa’su ahɔi wɛ bo ojebe mokano monde , bo onɛe Yona oBodongo , na bo oke ekenge emonɔkɔ monde .
44022015	Mojɔ bo , wɛ odi boda motati onde ai bato basusu , a botɔndɔ ngando jisusu jini wɛ na jiki wɛ .
44022016	Embaka wɛ edɛye ndeni ? Angɔ , batisama , na sɛnoa a jibe jiwɛ , na ingɔɔnɔ a kombe eKumu .
44022017	Ahula mbi a Yelusalema , natɔ njɔti yana angaka mbi a tempelo .
44022018	Nanɛ Kumu ; na yo abala na mbi bo , Donga ya a Yelusalema bokpa , mojɔ bo batajima mwako motɔndɔkɔ wɛ a mojɔ mombi .
44022019	Mbi nasɔmbeja bo , Kumu , bajebaka bo bɛnɛ bo mbi natueja bato , na nasa bato a blɔkɔ baya bajimea wɛ a sinagoge jisusu .
44022020	Yana asopa bo makia mamotati owɛ Sɛtɛpano , mbi nadaka ena pongono ; mbi mɛnɛ najima mojɔ momina , na nabanea bisenja bibato baya bamowa .
44022021	Na Kumu abala na mbi bo , Kɛ ; mbi nadi boloma wɛ bohali ai bapakano .
44022022	Bato bahokea Paulo . Yana abala yo ko ekenge emina , babekoa bo , Dongeja moto omina a ngondo ! Abɔngiti bohela !
44022023	Abekoa bo boa , bahwa bisenja bibu na bamɛsɛ mopunji a diko .
44022024	Kapitɛni apa monɔkɔ bo bakwejae Paulo a ndako ebasoda , na bamotue a bojeba cina emojɔ mobalaka bato a mojɔ monde .
44022025	Bakanda Paulo na kamba , na yo abala nasalajon yona odaka ena bo , Odini na kpaci a botua MoLoma pimbo , pɛ bopeta mosambeja ?
44022026	Aka yo ekenge emina , salajon akɛ ajebejae kapitɛni bo , Okanaka bokɔ bo ? Moto omina adi MoLoma .
44022027	Kapitɛni adoa , abala na Paulo bo , Tɔndɔ mbi ; wɛ odi MoLoma ?
44022028	Paulo ajima , Ee . Kapitɛni abala bo , Mbi nasomba bosɔmi bombi na likonja linɛnɛ . Paulo amosɔmbeja bo , Mbi ko nabotama oko sɔmi .
44022029	A mojɔ momina , baya badaka na mosɛlingo bo batue Paulo bamokina bokpa . Kapitɛni pongono , yana acingea yo bo Paulo adi MoLoma , adaka na bɔ , mojɔ bo ama mokanda yo mbɔci .
44022030	Yana ahoa busa , yo apala bo ajebe cina emojɔ mobalaka BaYuda a mojɔ moPaulo , na acingoa Paulo . Abolea likita libasuku na nganga , akɛ na Paulo , na amomeja a boso bobu .
44023001	Paulo anja likita linjenje ; abala na bu bo , Baninga , molema mombi motadumbaka mbi a mojɔ moekɔmɛli embi masu masusu a miso maNjambe .
44023002	Anania , mosuku Onganga , abala na bato baya badaka na nde hulelu bo bamobome a monɔkɔ .
44023003	Na Paulo abala na nde bo , Njambe âboma wɛ ; wɛ etutu epu ! Odi ya a bosambeja mbi cina eMibeko , na osopaka Mibeko wɛ mɛnɛ yana apaka wɛ monɔkɔ bo babome mbi .
44023004	Baya badaka na nde hulelu babala bo , Ololeaka nganga monɛnɛ oNjambe boa mojɔ moye ?
44023005	Paulo asɔmbeja bo , Baninga , mbi najebiti bo yo adi nganga monɛnɛ ; mojɔ bo mosɔnɔmɔ bo , T’obale oko mojɔ mobe na mosuku obato bawɛ .
44023006	Paulo ko acingea bo likina libondo lilikita lidi na BaSadoki , na libondo litongo oko na BaPalusi . Oko boa yo abekoa bo , Baniga , mbi nadi MoPalusi , mwana oMoPalusi . Nadi a esambi a mojɔ monjingo ebongɔ bobagwake .
44023007	Abala yo boa , BaPalusi na BaSadoki babomana kitɛ enɛnɛ , na likita lidaka na bobɔtɔ .
44023008	Mojɔ bo BaSadoki babalaka bo bagwake batangɔ , bo babwɛnji baDiko baditi , na bo miembo miditi . BaPalusi ko bajimaka ngando ji jisusu .
44023009	Oko boa daka edaka enɛnɛ . Bakina basɔni balibondo liBaPalusi bangɔ na babala bo , Iso botanɛkɛ nongo mojɔ na moto yoyo ; isa mokina mwembo kako obwɛnji oDiko abali na nde ?
44023010	Wokowoko ehɛ enɛnɛ , na kapitɛni adaka na bɔ isa badi bolakaka Paulo oko bolakaka . A mojɔ momina , abea basoda bo bamomanejae sokolu , na bakɛ na nde a ndako ebasoda .
44023011	Kumu adoa ai Paulo na bulu bomina , ama a dɔngɔ dinde na abala na nde bo , Da na eci . Otɔndɔi mwako mombi a Yelusalema ; odi botɔndɔ koko boa a Loma .
44023012	Yana ahoabusa , BaYuda badumba ndungu , nababɛlɛ bɛli bo batayaka na batamwaka eka oko bapetakini wa Paulo .
44023013	Baya badumba ndungu emina badaka bato macinda mabae na cika .
44023014	Ibo bakɛ ai basuku banganga na ai basuku bangando , na babala na bu bo , Iso bobɛli bɛli epipo bo botayaka nongo eka oko bowakini Paulo .
44023015	Oko boa , no na bajuji toma jebejani kapitɛni bo adoe na Paulo ya adi no , oko na mokalo bo opalakani bo okokelejaeni mojɔ monde na bopele mɛnɛ . Iso ko bosɛlingoi bo bomowoe a njea .
44023016	Mwana ongɛnɛ ePaulo ko aka mojɔ mondungu emina , na yo akɛ a ndako ebasoda bo ajebejae Paulo .
44023017	Paulo abea salajon , abala na nde bo , Kɛ na mwamomi yo ai kapitɛni ; apalaka amotɔndɔe mokina mojɔ .
44023018	Oko boa salajon atomba mwamomi omina na akɛ na nde ai kapitɛni . Abala na nde bo , Paulo , moto opeabi so , abei mbi na angi mbi bo nadoe na mwamomi yo ai wɛ . Adi na mokina mojɔ a botɔndɔ wɛ .
44023019	Kapitɛni amopea ebɔ , asua na nde mweka na amohɔjɔ bo , Mojɔ mopalaka wɛ bojebeja mbi modi bo ?
44023020	Iyo asɔmbeja bo , BaYuda badumbi ndungu bo ba’nge wɛ a bodoa na Paulo puma a likita libasuku , oko na mokalo bo bapalaka bokokejejae mojɔ monde bopele .
44023021	T’ojime oko mojɔ momina , cina bo bakina babu , isa macinda mabae na dea , bamoseaka a njea , na babɛli bɛli bo batayaka na bata-mwaka oko bamowakini ; mosɛlingo mobu mobwani , na bambaka oko mojimo mowɛ .
44023022	Kapitɛni abekea mwamomi bo atabala nongo na moto mojɔ moma yo bala na nde , na amoyaneja .
44023023	Abea basalajon bande babae , abala na bu bo , Sɛlingoani basoda mikama mibae , basoda bapunda domi-sambo , na basoda bamakɔngɔ mikama mibae bo bakɛe a Kaisalia a neuf heures na bulu .
44023024	Sɛlingoani koko punda a mojɔ moPaulo bo amee ai gouverneur na bopele mɛnɛ .
44023025	Asɔnɔ koko mokanda mu . —
44023026	Kulaudio Lusia ai Pelike , gouverneur oekumu enɛnɛ , njɛbɛ !
44023027	BaYuda bapeabi moto yo na bapakabi mowa . Mbi ko nameabi na basoda bo namohelejae , mojɔ bo nakabi bo adi MoLoma .
44023028	Mbi napalakabi bojeba cina emojɔ modakabi bo na nde ; oko boa nakɛbi na nde a likita libasuku babu .
44023029	Nanɛbi bo badi na nde mokina mojɔ moMibeko mibu bɛnɛ ; aikɔ nongo mojɔ mua mobwani na mokindo mobogwa isa na blɔkɔ .
44023030	Aki mbi ko bo BaYuda badumbi ndungu a mojɔ momoto omina , namolomi ai wɛ bokpa . Nabali koko na bato baya badi na nde mojɔ , bo bamejae mojɔ momina ai wɛ mɛnɛ .
44023031	Basoda batomba Paulo o ama bo sɔ monɔkɔ ; bakɛ na nde na bulu na bamea a Antipatulo .
44023032	Ahoa busa , basoda-bapunda badala koko na nde , na bo batongo basɔmbɔ a ndako ebasoda .
44023033	Amea bo a Kaisalia , bapa gouverneur mokanda , na bamoneja Paulo .
44023034	Iyo alanga mokanda na ahɔjɔ Paulo kombe elikota linde .
44023035	Yana aka yo bo adi moto oKilikia , abala bo , Bato bakamea baya badi na wɛ mojɔ , nadi boka mojɔ mowɛ . Na apa monɔkɔ bo bamobanee a lopango loElode .
44024001	Iyana anɔ masu matano , Anania , mosuku onganga , amea na bakina basuku bangando , na okina nganga oMibeko pongono , kombe ende Teletulo . Ibo batɔndɔ gouverneur mojɔ moPaulo .
44024002	Yana abea bo Paulo , Teletulo abanga bobala mojɔ monde bo , Pelike , wɛ kumu yona onɔi na bopele , iso bosepaka cina ebowi bonɛnɛ bua bodi a tei esu a mojɔ mowɛ . Wɛ obaneaka likota lisu , na libɔngi oko a mojɔ mowɛ ;
44024003	na so bodi na sepi enɛnɛ a mojɔ momina .
44024004	Nitapalaka bo nanɔngejae wɛ ; endele ko , nangɔɔnkɔ wɛ bɔ oke bikina bikenge bisu oko na monganji monɛnɛ .
44024005	Iso bonɛkɛ bo moto yoyo apukejaka bato bou mɛnɛ . Alindaka BaYuda a ngondo esusu oko a bona pɛ . Adi koko mosuku obu baya badi na kombe BaNasaleta .
44024006	Iyo ameka bobeja tempelo pongono na so bomopea . Mokano mosu modaka bo bomosambejae cina eMibeko misu ;
44024007	Lusia ko , kapitɛni obasoda , adoa na amohwa ta mɔmɔ masu na hopipo mɛnɛ .
44024008	Na apa monɔkɔ bo baya badi na nde mojɔ badoe ai wɛ mɛnɛ . Okamokokeleja odi boka wɛ mɛnɛ mijɔ minɛnɛ mimoto omina mia mibalaka so .
44024009	Bayuda batongo badaka na monɔkɔ momina momɔci , na bajima bo modi boa .
44024010	Gouverneur angɔjɔ ebɔ bo Paulo abale . Paulo asɔmbeja bo , Ajebaka mbi bo wɛ odi juji olikota di bianga bmɛnɛ , nadi na sepi a bobala bo nasalongejae .
44024011	Okakokeleja , odi bojeba bo mbi nadoa a Yelusalema a bosakoa , masu monɔi oko domi-na-mabae pɛ .
44024012	Baitana bo nasoa na moto mosoo , isa bo nalindaka bato a bona , nongo a tempelo , isa a sinagoge , isa a ngando .
44024013	Na babwaniti bongameja nongo ngando jibalaka bo a mojɔ mombi .
44024014	Mbi najimaka a boso bowɛ bo nasakoaka Njambe obasangwa’su oko na njea ebeaka bo Bobɔtɔ . Najimaka mijɔ misusu mia misɔnɔmɔ a Mibeko , na a mikanda mibatɔndɔi .
44024015	Njingo embi ai Njambe edi oko njingo ebu , bo bapele na babe badi bongɔ a bogwa .
44024016	A mojɔ momina , mbi nakɔkɔ na bingi bihole bisusu bo molema mombi motada na mojɔ , isa a boso boNjambe , isa a boso bobato .
44024017	Ama mbi yeyoa bohali bianga binɛnɛ , nami doa oko a bokɔ bato balikota limbi monganji , na a bopa bipeeli .
44024018	Bakina BaYuda ko baAsia batana mbi a tempelo , pɛpɛ nongo ekina ekia , pɛpɛ koko embamba ebato isa mogbomegbome .
44024019	Isa bato bamina badi na mbi mokina mojɔ , babwani boma ya a boso bowɛ a bobala mojɔ momina .
44024020	Pɛ mojɔ , kina bato baya badi jɔno bajebejae wɛ isa badumba mbi na mokina mojɔ mobe yana asamba mbi a likita libasuku .
44024021	Isa modi oko mu , bo mbi nama , na nabekoa a tei ebu bo , Mbi nasambaka busa bu a mojɔ mobongɔ bobagwake .
44024022	Pelike ajebaka na bopele mɛnɛ mojɔ moejimeli emina . Oko boa yo asɔmbeja Paulo ; abala bo , Kapitɛni Lusia akadoa , nadi bolena mojɔ mowɛ .
44024023	Apa salajon monɔkɔ bo abanee Paulo bopele , na amokɔ mokina monganji , na ajima bo bato bande bamokɔmejae .
44024024	Yana anɔ makina masu , Pelike adoa na mwali onde Dulusila yona odaka MoYuda , na alomeja Paulo . Aka mwako motɔndɔ yo a mojɔ moejimeli ai Masiya Yesu .
44024025	Yana alehaka yo a mojɔ mobodongo na bosangbindea na esambi ebodoa , Pelike adaka na bɔ . Abala na Paulo bo , Peta kɛ edɛye ; ekina ndɔndɔ , nakaboloja njea , nadi bobea wɛ .
44024026	Adaka koko na njingo bo Paulo amopɛ likonja . Oko boa amolomejaka mandɛli-mandɛli bo babalane .
44024027	Bianga bibae bisia boa , na Pelukio Peseto asangoa na Pelike . Na Pelike akina Paulo oko a blɔkɔ , cina bo apalaka bo adae na gala epele a tei eBaYuda .
44025001	Peseto , abanga yo elomu ende , ayeyoa a Kaisalia oko masu masato pɛ , na akɛ a Yelusalema .
44025002	Basuku banganga na basuku baBaYuda bamojebeja mojɔ moPaulo .
44025003	Bamoleha na bamongɔɔnɔ bo abakɔe monganji mu — oko bo alome ndɔsɔ ePaulo bo adoe a Yelusalema , mojɔ bo basɛlingoa bo bamosee a njea bo bamowoe .
44025004	Peseto ko asɔmbeja bo Paulo adi bodika a blɔkɔ a Kaisalia , na bo yo mɛnɛ adi bosɔmbɔ oho bokpa .
44025005	Abala koko bo , Bopele bo bakina basuku banu bakɛe na mbi oho , bo bamejae mojɔ momoto omina , isa adi na mojɔ soti .
44025006	Ayeyoa na bu masu bomwambe isa domi a tei ebu , na asɔmbɔ koko a Kaisalia . Aboa busa , ada a mongbɛlɛngɔ moesambi , na aloma ndɔsɔ ePaulo .
44025007	Yana adoa yo , BaYuda baya badonga a Yelusalema bamohika na balanga mijɔ minde mibe minɛnɛ . Endele ko , baibwana bongameja mijɔ mimina .
44025008	Paulo abala bo asalongejae ; abala bo , Mbi naisopa nongo mobeko moBaYuda , isa motempelo , isa moKaisala .
44025009	Peseto ko apala bo asepejae BaYuda , na ahɔjɔ Paulo bo , Opalaka bokɛ a Yelusalema a bosamba na mbi a mojɔ mongando jimina ?
44025010	Paulo asɔmbeja bo , Mbi nami a boso bomongbɛlɛngɔ moesambi eKaisala ; nabwani bosamba oko ya . Ojebaka na bopele mɛnɛ bo mbi naikɔ nongo bobe ai BaYuda .
44025011	Isa nadi moto mobe , isa nakɔ mokina mojɔ mua mobwani na mokindo mobogwa , nitalona bogwa . Na isa ngando jibalaka bo a mojɔ mombi jidi oko bokosea pɛ , pɛpɛ nongo moto odi na kpaci a bopa mbi a mɔmɔ mabu . Mbi napalaka nasambe na Kaisala mɛnɛ .
44025012	Peseto abala mojɔ momina na likita libajuji , na asɔmbeja Paulo bo , Opalaka bosamba na Kaisala ; odi bokɛ oko ai Kaisala .
44025013	Anɔ makina masu , kumu Agulipa na Bɛlɛnike bamea a Kaisalia a bobɛjɛ Peseto njɛbɛ .
44025014	Bayeyoa ena makina masu , na Peseto atɔndɔ kumu mojɔ moPaulo . Abala bo , Pelike akina momi omɔci ya a blɔkɔ .
44025015	Yana adaka mbi a Yelusalema , basuku banganga na basuku baBaYuda bameja mojɔ monde , na bapala bo namodumbe .
44025016	Mbi nabasɔmbeja bo BaLoma te badumbake moto oko yo apeta kini yɛyɛ bato baya bamokambaka , bo abwani bosalongeja a mijɔ mibalaka bo .
44025017	Oko boa bahula na mbi ya , na mbi naimba nongo ekoka . Yana ahoa busa , nada a mongbɛlɛngɔ moesambi , na naloma ndɔsɔ emoto omina .
44025018	Bakambi bande bama , na baimeja nongo mijɔ mibe milɛkɛ mbi .
44025019	Baboma na nde oko kitɛ a mojɔ moejimeli ebu , na a mojɔ mookina moto kombe ende Yesu yona ogwa ; Paulo ko abala bo adi oko mɔ .
44025020	Adaka mbi na mokakwano a bokokeleja ngando jimina , namohɔjɔ isa apalaka akɛe a bosamba a mojɔ mongando jimina oho .
44025021	Paulo ko angɔɔnɔ bo mojɔ monde mokɛe a esambi eKaisala . Oko boa mbi napa monɔkɔ bo bamobanee ya , bo namolome ai Kaisala .
44025022	Agulipa abala na Peseto bo , Mbi nadi na posa bo nake moto omina mbi mɛnɛ . Peseto asɔmbeja bo , Odi bomoka puma .
44025023	Yana ahoa busa , Agulipa na Bɛlɛnike badoa na ekumu enɛnɛ , na bakwea a ndako eesambi na bakapitɛni , na basuku bangando pongono . Peseto apa monɔkɔ bo badoe na Paulo .
44025024	Peseto abala bo , Kumu Agulipa , na no bami basusu baya batitani na su ya , anjani moto yo . BaYuda banɛnɛ bangɔɔnɔ mbi a mojɔ monde , oho Yelusalema na ya pongono , na bahekoa bo ebɔngiti bo ahele .
44025025	Mbi ko nanɛ bo aikɔ nongo mojɔ mua mobwani na mokindo mobogwa . Iyo mɛnɛ ko apala bo akɛe ai Kaisala , na mbi najima bo namolome .
44025026	Endele ko , naditi na mojɔ mosoti a bosɔnea kumu ombi . Oko boa namobei ya a boso bonu , na boso bowɛ kumu Agulipa , na njingo bo bokamokokeleja , bodae na mokina mojɔ a bosɔnɔ .
44025027	Mojɔ bo , nalɛkɛ bo bokaloma moto oblɔkɔ ngasa , pɛ botɔndɔ mojɔ monde , etabɔngɔ nongo mweka .
44026001	Agulipa abala na Paulo bo , Obwani botata tati ewɛ edɛye . Paulo animoja ebɔ , na atata na bikenge bi .
44026002	Kumu Agulipa , mbi nadi na sepi busa bu , bo nasalongejae a boso bowɛ a ngando jisusu jibalaka BaYuda a mojɔ mombi .
44026003	Wɛ olandoa na bikɔmɛli na mijɔ miBaYuda . Oko boa nangɔɔnɔkɔ wɛ bo otangwa bohokea mbi .
44026004	BaYuda basusu bajebaka moda mombi , donga oko a bwɛngɛ bombi , a likota limbi mɛnɛ , na a Yelusalema .
44026005	Bakajima bo babale , bajeba eyou bo mbi nadaka moto oBaPalusi , baya banɔi na bingi a mojɔ moMibeko misu .
44026006	Mbi nadi ya edɛye a esambi a mojɔ monjingo esako ekinea Njambe batata basu .
44026007	Mbota jisu domi-na-jibae bakɔmɛkɛ Njambe na bulu na moi , oko na njingo bo basangoe sako emina . Ee kumu , BaYuda badi na mbi mojɔ oko na cina enjingo emina .
44026008	Okina onu abwaniti bojima bo Njambe angɔjɔkɔ bagwake mojɔ moye ?
44026009	Mbi mɛnɛ najima ehele bo nakɔe mijɔ minɛnɛ oko na lisoki a kombe eYesu oNasaleta .
44026010	Nakɔ boa a Yelusalema . Nasa bato baMasiya banɛnɛ a blɔkɔ , oko na kpaci ebasuku banganga . Na yana abawa bo , mbi najima mojɔ momina pongono .
44026011	Nabadingoja bihole binɛnɛ a sinagoge jisusu ; nakenga koko na bopipo bo basambojae Njambe na bibaeli bibu . Nabanɔngeja oko a ngando jitongo bohali , cina ekɛlɛ embi enɛnɛ ai bo .
44026012	Oko boa nakɛ a Damaseke na kpaci ebasuku banganga , oko a mojɔ momina .
44026013	Ee kumu ombi , yana adaka mbi a njea a ehole emidi , nanɛ bohu bonɛnɛ boDiko bua bonɔ modika-busa na bolailai . Bongɛngɛ a mɔngɔ mambi masusu , na bato baya badalaka na mbi a njea .
44026014	Iso basusu bokwa a kpɔtɔ , na mbi naka monɔkɔ mokabale na mbi a LiEbele bo , Saula , Saula , onɔngejaka mbi mojɔ moye ? Okalakimea na mosongo ôbena .
44026015	Mbi nasɔmbeja bo , Kumu , wɛ nda ? Kumu abala bo , Mbi nadi Yesu , na wɛ onɔngejaka oko mbi .
44026016	Angɔ ko ; ima mema . Mbi nadoi ai wɛ , bo nahɔe wɛ mokɔmɛli na motati ongando jini wɛ na jîneja mbi wɛ ngɔngɔ .
44026017	Mbi nâheleja wɛ ai bato bawɛ na ai bapakano , na nalomaka wɛ oko ai ho
44026018	a bodipoa miso mabu , bo badonge a modidi , a bomana a bohu , bo bakine ngulu eSatana a bodoa ai Njambe , a bosɔ boyɛ bojibe jibu cina eejimeli ai mbi , na a bosɔ lisango a tei ebasɛnɔke .
44026019	Oko boa , kumu Agulipa , mbi nailona bosuma mojɔ moDiko monɛ mbi .
44026020	Natɔndɔ bato baDamaseke , na a Yelusalema , na a makota masusu maYuda , na natɔndɔ koko bapakano bo bajase dosa na bahekoe ai Njambe , na bo bangamejae bohekoa hobu oko na bikɔmɛli bipele .
44026021	BaYuda bapea mbi a tempelo , na bameka boweja mbi oko a mojɔ momina .
44026022	Njambe ko akɔmeja mbi masu masusu oko a busa bu ; na nami ya a botondɔ bato bakɛkɛ na bato banɛnɛnɛ ngando jibala Mose na batɔndɔi bo jidi bokwa ngɔngɔ , pɛpɛ mojɔ motongo ;
44026023	oko bo Masiya abwani bodingoa , bo angɔe boso a tei ebagwake , na bo atɔndɔe mwako mobohu ai bato basu na a makota matongo .
44026024	Abalaka yo boa bo asalongejae , Peseto abekoa bo , Paulo , odi na lilale ! Mijɔ minɛnɛ mikoa wɛ milabojaka wɛ oko bolaboja .
44026025	Paulo asɔmbeja bo , Peseto oekumu enɛnɛ ; mbi naditi nongo na lilale . Mijɔ mibalaka mbi midi soti mɛnɛ , te nongo ebalabala .
44026026	Kumu Agulipa ajebaka ngando jimina , na mbi nabalaka na nde a bohu . Ngando jimina jiikɔmɔ a libombi na mbi nalɛkɛ bo ajebaka jisusu .
44026027	Kumu Agulipa , ojimaka batɔndɔi ? Mbi najebaka bo ojimaka .
44026028	Agulipa abala na Paulo bo , Edikai mweka pɛ bo ohekojae mbi moto oMasiya !
44026029	Paulo asɔmbeja bo , Mbi nangaka Njambe bo , isa edɛye isa ngɔngɔ , bato basusu baya bakaka mbi busa bu badae o adi mbi , na wɛ mɛnɛ pongono , — te na minyɔlɔ mi ko !
44026030	Kumu Agulipa angɔ , na gouverneur na Bɛlɛnike pongono , na baya badaka na bu a esika emina , na bamana
44026031	Ibo babalana bo , Moto omina aikɔ nongo mojɔ mua mobwani na mokindo mobogwa isa na blɔkɔ .
44026032	Na Agulipa abala na Peseto bo , Eipeta da bo apalaka asambe na Kaisala , ka moto omina abwani bocingoama .
44027001	Yana ajima ’ bo bo botambe a masua a bokɛ a Italia , bakina Paulo na bato batongo bablɔkɔ a mɔmɔ maJulio , kapitɛni okompani eAuguseto .
44027002	Atamba so a masua maAdalamite , bokɛ oko na njingo ebosɛmɛ a ngando jia jidaka a dɔngɔ diAsia . Alisataluko , moto oTɛsalɔnike , ngando eMakedonia , apaka so .
44027003	Ahoa busa , bosɛmɛ a Sidonia . Julio akɔ Paulo monganji , na ajima bo boduboe ai bina’nde bo bamokɔmejae .
44027004	Angɔ so ena , bonɔ a dɔngɔ ditongo dimosanga kombe Kupulio , mojɔ bo pwea edongaka a dɔngɔ dikɛkɛ so .
44027005	Aleka so madiba-mamukwa a dɔngɔ diKilikia na Pampulia , bomea a ngando kombe Mula , a ngunda eLukio .
44027006	Kapitɛni obasoda atana masua maAlesandalia a ngando emina maya makɛkɛ a Italia , na atambeja so a masua mamina .
44027007	Bodala bopɛtɛ-bopɛtɛ makina masu , na bomea a Kinido oko na kpɔkɔsɔ . Pwea esɔmbeja so oko bosɔmbeja a esika emina , na bonɔ sangɔngɔ jiKulete a dɔngɔ diSalamona .
44027008	Bonɔ njea emina oko na kpɔkɔsɔ , na bosɛmɛ a ekina esika yena edi na kombe Mbongu Jipele , hulelu na ngando kombe Lasea .
44027009	Masɔ manɔ boa manɛnɛ . Ehole ebikia esia , na mɔngɔ momadiba-mamukwa modaka na njupi . A mojɔ momina , Paulo aleha bato bo ,
44027010	Ino bami , mbi nanɛkɛ bo mɔngɔ mu modi bodaloa . Iso bodi bopa njupi enɛnɛ , te nongo a mojɔ momasua na leka pɛ , oko a mojɔ mosu bɛnɛ koko .
44027011	Kapitɛni obasoda ko apala bohokea oko kapitɛni omasua , na moswa ’ masua , pɛ bohokea mojɔ mobala Paulo .
44027012	Mbongu emina eidaka epele a boyeyoa ena a edidi epio . Oko boa bato banɛnɛ bajima bo bongɔe ena , na njingo ebomea a Poinike , ngando eKulete , a boyeyoa ena a edidi epio ; mojɔ bo mbongu emina eyɛyɛ nord-est na sud-est .
44027013	Ekina pwea eyɛmbu edonga a dɔngɔ disudo . Oko boa balɛ bo mɔngɔ mobu modi bobɔngɔ . Bangɔjɔ longo , na banɔ a dɔngɔ diKulete , hulelu mɛnɛ na mosanga .
44027014	Ngɔngɔ mweka ko , mopomba monɛnɛ modoa ; kombe emopomba momina Yulukulu .
44027015	Boihɔnɔ bonɔ a njea esu , mojɔ bo masna mabasoa na pwea oko bobasoa . A mojɔ momina , boihɔnɔ bokɔ eka , na bolindama boa .
44027016	Bonɔ a dɔngɔ dimokina mosanga mokɛkɛ , kombe Kauda . Bokɔ elomu epipo mɛnɛ a boheleja ebei emasua .
44027017	Boengɔjɔ na boekweja a tei emasua . Ngɔngɔ jimina , banɔjɔ singa cina emasua a bodinga masua . Badaka na bɔ bo basaka bakama a jɛlɔ jiSaluti . A mojɔ momina , basoloja bisenja bimasua , na bolindama oko bolindama .
44027018	Yana ahoa busa , bojengajengaka na mopomba , na babanga bodumba leka lotombaka masua a madiba .
44027019	Anɔ koko masu mabae , batomba leka lomasua na mɔmɔ mabu bɛnɛ , na balodumba a madiba .
44027020	Bodaka masu manɛnɛ , pɛ bonɛ nongo modika-busa isa njɔtɔ . Mopomba modaka mopipo mɛnɛ , na boidaka na njingo ebohela .
44027021	Badaka masu manɛnɛ pɛ boyaka eka . A mojɔ momina , Paulo angɔ a tei ebu , na abala na bu bo , lno bami ; akɔki no hokea mhi , na akɔki no yeyoa a Kulete , ka bopiti nongo njupi , na leka lonamiti boa .
44027022	Edɛye ko mbi nalehaka no ho otitejaeni milema minu , mojɔ bo ôhelani no basusu . Masua ko madi bogwa .
44027023	Mbi nadi moto oNjambe . Namokɔmɛkɛ , na obwɛnji onde amai hulelu na mbi na bulu bu .
44027024	Abali na mbi bo , Paulo , yɛ bobanga ! Wɛ odi bo’ma a boso boKaisala . Na hokea ; Njambe api wɛ bato basusu baya badi na wɛ a masua .
44027025	Ino bami , titejani milema minu , mojɔ bo mbi nadi na ejimeli ai Njambe bo mojɔ mobali yo na mbi modi boda oko boa .
44027026	Endele ko , bodi bobakama a mokina mosanga .
44027027	Iso bojengajengaka boa a madiba-mamukwa maAdalia . A busa bodomi-na-inɛi ko , oko na bulu tei , bato bamasua badaka na bolɛ bo bobatei na ekina esika .
44027028	Adumba bo pɔndɔ , banɛ bo madiba madaka na ndinda , mabɔkɔ domi-na-matano .
44027029	Badaka na bɔ isa bodi bobakama a matai . Oko boa badumba longo jinɛi a madiba a mbolo engɔngɔ , oko na posa bo busa bohoe .
44027030	Basali bamasua ko bameka bocia masua . Basoloja ebei a madiba na mokalo bo bapalaka batitejae longo a mbolo eboso .
44027031	Paulo ko abala na kapitɛni obasoda , na basoda pongono bo , Bato bamina bamiti da a masua , ino otahelani nongo .
44027032	Oko boa basoda balena mikpulu bo ebei ekwɛ nase .
44027033	Yana abenga busa bohoa , Paulo angɔɔnɔ bato basusu bo bayake dia . Abala bo , Ombakani edɛye na mokakwano masu domi-na-manɛi , pɛpɛ dia , pɛ boyaka nongo eka .
44027034	Mbi nangɔɔnɔkɔ no bo oyakeni dikina dia edɛye a bopa no ngulu ; mojɔ bo pɛpɛ nongo moswe momɔci momelo minu modi bogwa .
44027035	Ama yo bala boa , ami tomba oko molɛmbɛ , asakoa Njambe a boso bobu basusu , abuka molɛmbɛ na abanga boyaka .
44027036	Oko boa milema mibu basusu mitita , na bayaka koko dia .
44027037	Bodaka a masua bato mikama mibae na domi-sambo na bato basamano .
44027038	Yana aseja bo boyaka bopele , badumba ndongo a madiba-mamukwa a bohahaneja masua .
44027039	Yana ahoa husa haimbetea nongo ngondo . Banɛ ko likina libɔngu na eboma epele , na bajima bo bameke bosɛmeja masua a esika emina .
44027040	Bacingoa singa jilongo , na bajikina a madiba-mamukwa . Bakanda koko minyɔlɔ miyenda , bangɔjɔ esenja enɛnɛ emasua a mojɔ mopwea , na babenga mbongu .
44027041	Bamea ko a ekina esika yena eidaka na mbɛngɛ , na masua mabakama oko bobakama . Mbolo eboso ebakama , na mbolo engɔngɔ ebanga bobukea a mojɔ momula mopipo .
44027042	Basoda badaka na mokano bo bawoe bato bablɔkɔ , bo batasadumba a madiba a bocia .
44027043	Kapitɛni obasoda ko adaka na posa bo abanee Paulo bopele , na aijima mojɔ momina . Apa monɔkɔ bo baya bajebaka madiba basadumbe a madiba boso , bo babenge ngondo ,
44027044	na bo bato batongo bapee mabaya isa leka lotongo lomasua . Bakɔ boa , bato basusu bahela , na bamea a ngondo .
44028001	Apa so njupi boa , boka bo mosanga momina modi na kombe Melita .
44028002	Bato bangando babonjea so na bopele mɛnɛ . Batokana mosa monɛnɛ , na basɔ so bopele , mojɔ bo mbua abanga bokwa , na pio edaka enɛnɛ .
44028003	Paulo andoa kata enjɛlɛ , na ajibakea a mosa . Njɔ ko amana a mojɔ mopeye emosa , na akoma ebɔ ende .
44028004	Yana anɛ bato bangando njɔ acingi a ebɔ ePaulo , babalana a tei ebu bo , Moto yoyo adi mowoi soti . Aheli a madiba ; Iyo ko yona osambejaka ajimiti bo ahele .
44028005	Paulo ko ahɛhɛ ebɔ ende , na njɔ akwa ta mosa ; yo mɛnɛ aika nongo epeko .
44028006	Ibo ko bamonja , mojɔ bo badingaka bo mokuku monde modi boBaala , isa bo adi bokwa gbu , oko mogo . Ba’mba ekoka , na banɛ bo aditi nongo na epeko . A mojɔ momina balɛ mokina mojɔ motongo , na babala bo adi okina njambe .
44028007	Kumu omosanga , kombe ende Pubulio , asɔ so bopele , na akɔ so monganji masu masato . Gbie jinde jidaka hulelu na esika emina .
44028008	Sange ’ Pubulio adaka asambi na yogo emipulo , na Paulo akɛ bo amonje ; anga Njambe , amobakea mɔmɔ , na amoheleja a yogo ende .
44028009	Ama yo kɔ boa , bato batongo bamosanga baya badaka na bego , ba’mi doa oko ai yo , na bahela a bego bibu .
44028010	Basepa na su bou mɛnɛ , na yana atamba so a masua , bapa so leka lua lotakaka na su .
44028011	Boyeyoa ena songe basato . Ngɔngɔ jimina , botamba a masua maAlesandalia maya mamayeyoa a mosanga edidi esusu epio . Kombe emasua edaka Mapasa Bami .
44028012	Bosɛmɛ a Sulakusa , na bohwɛ ena masu masato .
44028013	Bongɔ ena na bolekela a Legio . Ahoa koko busa , pwea edonga a sudo . Bodala koko , na bomea a Puteoli na masu mabae .
44028014	Botana bato baDenga a ngando emina baya bangɔɔnɔ so bo boyeyoe na bu masu sambo . Bongɔ ena na bobenga Loma .
44028015	Bato baDenga oho , yana aka ho mwako mosu , badoa bo balenoane so a Jando eApio , na a Ndako Jisato jiBakɛndɛli .
44028016	Paulo , yana abanɛ yo , asakoa Njambe , na apingeja molema monde . Amea so a Loma , bajima bo Paulo adae a ekina ndako na soda omɔci a bomobanea .
44028017	Yana anɔ masu masato , Paulo abolea basuku baBaYuda . Yana atitana bo , Paulo abala na bu bo , Baninga , mbi naisopa nongo mobeko mobato isa mobasangwa’su . Bapeani ko a Yelusalema , na bapani a mɔmɔ maBaLoma .
44028018	Bakokeleja mojɔ mombi , na bapala bo bacingoe mbi , cina bo bainɛ nongo mojɔ na mbi mua mobwana na mokindo mobogwa .
44028019	BaYuda ko baijima . A mojɔ momina mbi nainɛ ekina njea etongo , oko bo nadoe a esambi eKaisala . Mbi ko nitadumbaka bato bahkota limbi mɛnɛ a mojɔ momina .
44028020	Oko boa napalaki bonɛnɛ na nu , bo nabale na nu mojɔ momina ; cina bo nadi a monyɔlɔ mu oko a mojɔ monjingo eYisalaele .
44028021	Ibo bamo-sɔmbeja bo , Iso bositi mikanda miYuda a mojɔ mowɛ , na pɛpɛ nongo moto osu odoi ya a botɔndɔ so , isa a bobala mokina mojɔ mobe mokɔ wɛ .
44028022	Iso ko bopalaka bo otɔndɔe so mijɔ milɛkɛ wɛ . Bojebaka bo bato balonaka njea eejimeli ye a bisika bisusu .
44028023	Bahɔ bokina busa , na bato badoa banɛnɛ a ndako ePaulo . Iyo abanga bobakoja ehuma , na ahakoja oko a ehole emɔkɔ . Abatɔndɔ mwako moBokumu boNjambe . Abaleha na Mibeko miMose na mikanda mibatɔndɔi , na akenga bohekoja milema mihu ai Yesu .
44028024	Bakina babu bajima mijɔ mibala yo ; batongo ko baijima .
44028025	Oko boa baidaka na molema momɔci , na bayana boa . Paulo ko abala na bu ekenge ye ; Mwembo Mosɛnɔke mobala na basangwa’su na soti na monɔkɔ momotɔndɔi Yisaya bo ,
44028026	Kɛ ai bata ba ; bala bo , Ô’kani na matoi soti , otacingeani ko ; Ônjani na miso soti , otanɛni ko .
44028027	Mojɔ bo milema mibato ba midi mipipo ; Matoi mabu madi na bohoka , Na hadipi miso mabu , Bo batanɛ na miso , na bata’ka na matoi , Bo batacingea a milema mibu , Basaka hekoa ai mbi bo nababelejae .
44028028	Jebani oko bo , boheleja bu boNjambe bolomami ai bapakano ; ibo badi bohokea .
44028029	Ama yo bala boa , BaYuda ba’mi nangana bonangana na kitɛ enɛnɛ .
44028030	Paulo ahwɛ a ndako emina hianga bisusu bibae , na asɔkɔ bato basusu baya badoaka ai yo .
44028031	Atɔndɔkɔ mwako moBokumu boNjambe , akojaka ngando jiKumu Yesu Masiya na eci enɛnɛ , pɛpɛ nongo moto omosia .
45001001	Mbi Paulo nadi mobuli oYesu Masiya . Nabeama bo nadae obwɛnji ; nahɛngɛmɛ a mojɔ moMwako Mopele moNjambe
45001002	mua modikaneja yo eyou na hatɔndɔi bande a Misɔnɔ Misɛnɔke ,
45001003	oko mwako moMwana’nde yona odaka mwana ’ Dawidi a njeamokuku .
45001004	Iyo ko akuma o Mwana ’ Njambe na ndangasa a njea eMwembo mobosɛnɔ , yana angɔ yo a tei ebagwake .
45001005	Iso bosɔ monganji na elomu ebabwɛnji oko ai yo , bo bohekojae makota masusu a lisuma hejimeli a mojɔ mokombe ende .
45001006	Ino koko obeamani bo odaeni bato baYesu Masiya .
45001007	Njɛbɛ ai no basusu oho Loma baya basɔ epaeli eNjambe , na babeama bo badae basɛnɔke . Yɛ monganji na bowi boNjambe Sangwa’su na Kumu Yesu Masiya bodae ai no .
45001008	Mojɔ moboso ; nasakoaka Njambe ombi na Yesu Masiya a mojɔ monu basusu , cina bo gala eejimeli enu etundaka a ngondo esusu .
45001009	Mbi nakɔmɛkɛ Njambe na mwembo mombi a elomu eMwako Mopele moMwana’nde , na yo adi motati ombi bo nalangaka kombe jinu a ma’nga mambi bihole bisusu .
45001010	Nangɔɔnɔkɔ Njambe bo nabolojae njea ekina ehole epele a bodoa ai no , isa bolulea bonde bodi boa .
45001011	Mojɔ bo nadi na posa a bo’nɛnɛ na nu , bo napɛ no ekina epeeli emwembo a bombilimeja no .
45001012	Nakada a tei enu bodi bopingejana , mbi a mojɔ moejimeli enu , ino a mojɔ moejimeli embi .
45001013	Baninga , napalaka najebejae no bo nadaka na mokano mobodoa oho ai no bihole binɛnɛ , bo nadae na likina lituna a tei enu o adi mbi na lituna a makota matongo ; nanɛkini ko njea .
45001014	Nadi na nongo ai BaEla na ai bapakano pongono , ai bato babowɛi na ai bato balibumi pongono .
45001015	A mojɔ momina , nadi na posa bo natɔndɔe Mwako Mopele ai no pongono baya badi a Loma .
45001016	Mbi naditi nongo na sɔni a mojɔ moMwako Mopele , mojɔ bo modi ngulu eNjambe a boheleja moto na moto yona ojimaka , MoYuda boso , na MoEla pongono .
45001017	Bodongo boNjambe boboloi a tei eMwako Mopele , banga oko na ejimeli , suka oko na ejimeli , o adi mosɔnɔ bo , Moto obodongo ahela oko a mojɔ moejimeli .
45001018	Njambe aneja kɛlɛ ende , na edonga oho Diko a mojɔ mobosɛtɔ na bobe bobato , mojɔ bo bobe bobu bobindanejaka Soti .
45001019	Mojɔ bo ejebeli eNjambe edi bohu a miso mabu ; Njambe yo mɛnɛ abaneja .
45001020	Leka lokɔ yo oko a bobanga bongondo lobolojaka ai so mijɔ minde mibombamake , na ngulu ende yena etasia , na bonjambe bonde . Oko boa bapeliti nongo mokalo .
45001021	Ibo ko , yana ajeba bo Njambe , baimokumeja o Njambe , na baimosakoa . Bahekoa a ngando jingasangasa , na milema mibu miyebe mihinda oko bohinda .
45001022	Basakumeja na bowɛi bobu , na bakindoa oko bigegele .
45001023	Basɔmbɔtɔnɔ ekumu eNjambe yona oditi nongo na bogwa , na bilimo bimoto obogwa , na mbulu , na tito , na mboa babolanda .
45001024	A mojɔ momina , Njambe abakinea a bosɛtɔ bomilema mibu bɛnɛ , bo basambojae mikuku mibu a tei ebu bɛnɛ .
45001025	Mojɔ bo , balona Soti eNjambe a bojima mojɔ mobokosea ; basakoa na bakɔmɛ leka lokɔ Moyoeli , te nongo yo mɛnɛ , yona odi na bojongoa oko na bosusu . Amen .
45001026	A mojɔ momina Njambe abakinea a posa jibosambolu . Bali babu bakina elomu yena ebwana na mikuku mibu a mojɔ mongando jia jibɔngiti na mokuku .
45001027	Bami koko boa — bakina mojɔ momomi na mwali , na bangoa na posa oko ai bami ; na bakɔ mijɔ mibosambolu , bami na bami , na basɔ mokindo mua mobwana na bobe bobu a mikuku mibu bɛnɛ .
45001028	Balɛ bo babwani bosɛtoja Njambe ; oko boa Njambe abakina o babuli bamilema mibu mibokosea , bo badae na bikɔmɛli bia bibɔngiti .
45001029	Baluma na bobe tungu jisusu , na bosɛtɔ , na mbengea , na libwano ; likaka oko botɔ , na bowa , na miano , na epulu , na lisoki , na malɔngi .
45001030	Bato baminɔkɔ mibe , baloni baNjambe , bato babiloli , bato bajala na egbo ; balɛkɛ oko mijɔ mibe pɛ , na bapeliti lisuma ai baboti babu ,
45001031	pɛpɛ bocingea , pɛpɛ lisuma a mibeko , pɛ epaeli , pɛ nongo wa .
45001032	Bajebaka mobeko moNjambe bo baya badi na bikɔmɛli bimina babwani oko na bogwa ; endele ko , bakɔkɔ ngando jimina bo bɛnɛ , na basepanaka na bato baya badi na bikɔmɛli bimina .
45002001	Oko boa opeliti mokalo , wɛ moto yona osambejaka otongo . Mojɔ bo okasambeja moto otongo , osadumbaka wɛ mɛnɛ , cina bo , wɛ yona osambejaka okɔkɔ ngando jimina wɛ mɛnɛ .
45002002	Iso bojebaka bo bato bakakɔ ngando jimina , Njambe abasambejaka na soti mɛnɛ .
45002003	Wɛ moto yona osambejaka bato baya bakɔkɔ ngando jimina , na okɔkɔ boa wɛ mɛnɛ , odingaka bo odi bocia esambi eNjambe ?
45002004	Isa osɛtojaka monganji monde monɛnɛ , na lingbangba linde , na yongi ende ? Otajebaka bo monganji moNjambe mobeaka wɛ a bohekoja molema ?
45002005	Esambi eNjambe esoti êboloa a busa bokɛnjɔ , na wɛ ohɛjɛkɛ na ohɛngɛkɛ kɛnjɔ ai wɛ mɛnɛ a busa bomina , cina ebaso ewɛ , na molema mowɛ mua mopeliti nongo dosa .
45002006	Mojɔ bo yo adi bokaba ai moto na moto libondo lia libwani na bikɔmɛli binde ;
45002007	adi bopa bomɔ bua bodi na bosusu ai bato baya badi na lingbangba a bikɔmɛli bipele , baya badukaka ekumu , na lisuma , na bomɔ bua bodi na bosusu .
45002008	Bato ko baya badi na miano , baya balonaka Soti na basumaka oko bobe , badi bonɛ kɛnjɔ na likundu .
45002009	Moto na moto yona okɔkɔ bobɛ adi bonɛ jɔɔlɔ na molɔbɔ , MoYuda boso na MoEla pongono .
45002010	Ekumu ko , na sepi , na bowi jihɛngɛmɛ ai moto na moto yona okɔkɔ bopele , MoYuda boso na MoEla pongono .
45002011	Mojɔ bo bato basusu badi amɛci a boso boNjambe .
45002012	Bato basusu baya bapeliti Mibeko na bakɔkɔ bobe , bâgwa koko boa , pɛpɛ Mibeko . Bato ko baya badi na Mibeko , na bakɔkɔ bobe , bâsamba oko na Mibeko .
45002013	Mojɔ bo balongaka a miso maNjambe , te nongo baya bakaka Mibeko , oko baya basumaka Mibeko .
45002014	Bapakano bapeliti Mibeko ; endele ko bakɔkɔ ngando jibekeaka Mibeko na bolɛ bobu bɛnɛ ; oko boa , nongo adi bo pɛ Mibeko , badi na Mibeko a tei ebu .
45002015	Mojɔ momina monejaka so bo ngando jibekeaka Mibeko iisɔnɔmɔ a milema mibu . Bolɛ bobu bodi koko motati ; na malɛ mabu mabadumbaka isa mabalongejaka .
45002016	Mojɔ mu modabi bohu a busa bosambejabí Njambe mijɔ mibombamake mibato , oko na Masiya Yesu ; mwako mombi modi oko boa .
45002017	Wɛ yona obalaka bo odi MoYuda , ejimeli ewɛ edi oko a Mibeko , na osakumejaka a mojɔ moNjambe .
45002018	Ojebaka bolulea bonde , na obɔkɔ ngando jipele , mojɔ bo ohokea hokoja boMibeko .
45002019	Ojimaka na soti bo obwani boneja njea ai bato baya bagwa miso , na bo odi bohu ai baya badi a modidi ,
45002020	molehi ai balaboake , na mokoja obana , mojɔ bo obolojai mokuku moejebeli na Soti a tei eMibeko .
45002021	Oko boa , wɛ yona okojaka batongo , otasakoja wɛ mɛnɛ ? Okatɔndɔ mwako , olembaka bato bo bata’ba ; wɛ mɛnɛ ko oditi na liba ?
45002022	Wɛ yona olembaka bato bo bata’ngɛ bɔɔli , ongɛkɛ bɔɔli wɛ mɛnɛ ? Wɛ yona olonaka bilimo , opunjaka tempelo ?
45002023	Wɛ yona osakumejaka a mojɔ moMibeko , asopaka wɛ Mibeko , otasambojaka Njambe ?
45002024	Mojɔ bo mosɔnɔmɔ bo , Kombe eNjambe esamboi a tei ebapakano a mojɔ monu .
45002025	Isa osumaka Mibeko , bolena boganda bodi na cina soti . Isa ko osopaka Mibeko , bolena bowɛ boganda bodi oko ngasa mɛnɛ .
45002026	Oko boa isa Mwea asumaka bokoja boMibeko , yo atabwana na wɛ molenake , nongo adi yo oko Mwea ?
45002027	Oko boa baya bapeliti embete ebolena ganda a mikuku , na basumaka Mibeko , badi bodumba no baya badi na mokanda moMibeko , na bolena boganda , na basopaka Mibeko .
45002028	Odi MoYuda , te yona odi na embete eMoYuda a mokuku ; bolena boganda bosoti bocingiti na mokuku , na boditi mojɔ mosokolu .
45002029	Moto adi MoYuda , isa adi MoYuda a tei ; bolena boganda bosoti bodi mojɔ momolema na momwembo , te nongo momokuku ; bodi a mojɔ moesako eNjambe te a mojɔ momoto .
45003001	Oko boa MoYuda adi boso bobato batongo ? Bolena boganda bodi na cina ? Ee , bou mɛnɛ .
45003002	Mojɔ moboso modi oko mu ; Njambe abapa Misɔnɔ a mojɔ mobobanea .
45003003	Isa bakina babu baijima , sako eNjambe edi bokputoa a mojɔ mokitɛ ebu ?
45003004	Pɛpɛ nongo mweka ! Nongo adi bato basusu bakosei , Njambe atakputoja ebaeli ende ; mojɔ bo mosɔnɔmɔ bo , Bo olonge na bibaeli biwɛ , Na ogbokejae yana asambaka wɛ .
45003005	Bobe bosu bonejaka bodongo boNjambe a bohu . Oko boa , Njambe akakɛnjɔ na su , bodi bobala bo alongiti ? ( Nabalaka na monɔkɔ momoto . )
45003006	Pɛpɛ nongo mweka ! Ekada boa , Njambe adi bosambeja ngondo o bo ?
45003007	Na isa Soti eNjambe eboloaka a bohu a mojɔ mobokosea bombi , na ekumu ende ehɛkɛ boa , nadi bosamba o moto mobe mojɔ moye ?
45003008	Ekada boa , bobwaniti bokɔ bobe bo bopele boboloe ? Mojɔ bo bakina bato badɔkɔ so , na batɔndɔkɔ na bokosea bo so bobalaka boa . Bato bamina babwani bodumbama soti .
45003009	Oko boa nde ? Iso BaYuda bodi na Iikina lilonga ? Pɛpɛ nongo mweka ! Mojɔ bo bonejai boso bo bato basusu boya badi a libuli libobe , BaYuda na BaEla pongono .
45003010	Mosɔnɔmɔ koko bo , Moto obodongo aditi , pɛpɛ nongo omɔci .
45003011	Pɛpɛ nongo moto ocingeaka ; Pɛpɛ nongo moto odukaka Njambe .
45003012	Bato basusu bapengoi ; balaboi kanga basusu mɛnɛ na molema momɔci . Pɛpɛ nongo moto okɔkɔ bopele , pɛpɛ nongo omɔci .
45003013	Bikoolo bibu bidi oko esɛmɔ yena edi bwase ; Biemi bibu bidi oko na bokosea . Ngɛngɛ elibate edi cina jibiposo biminɔkɔ mibu .
45003014	Minɔkɔ mibu milutni na masingi na biloli .
45003015	Bapotaka mbango a bosopa makia .
45003016	Mɔlɛ mabu madi oko bowa na bobeja .
45003017	Batajebaka nongo njea ebowi .
45003018	Miso mabu matabangaka nongo Njambe .
45003019	Bojebaka bo bikenge bibalaka Mibeko bidi oko a mojɔ mobato baya badi cina jiMibeko . Oko boa pɛpɛ nongo monɔkɔ modi bosalongeja , na ngondo esusu edi bojima kpaci eNjambe a bosambeja .
45003020	Mojɔ bo pɛpɛ nongo moto odi bolonga a miso mande cina ebilomu biMibeko ; Mibeko mipaka oko ejebeli ebobe .
45003021	Edɛye ko bodongo boNjambe boboloi na njea etongo , te nongo na Mibeko . Endele ko , Mibeko na batɔndɔi badi batati babodongo boNjambe ,
45003022	oko bodongo boNjambe ai bato basusu baya baji-maka , na cina eejimeli ai Yesu Masiya . Bato basusu badi amɛci ,
45003023	mojɔ bo bato basusu mɛnɛ bakɔ bobe ; pɛpɛ nongo moto omɔci omea a mwɛngi moekumu eNjambe .
45003024	Balongaka ko na monganji moNjambe o epeeli , a mojɔ molisiko lia lidi a tei eYesu Masiya .
45003025	Njambe amoloma bo adae lisiko a mojɔ momakia mande , ai baya bajimaka . Oko boa Njambe aneja bodongo bonde , mojɔ bo akina jibe jia jikɔɔmɔ ehele , pɛ bosambeja .
45003026	Akɔ boa a boneja so a ehole ye , bo adi na bodongo yo mɛnɛ , na bo alongejaka moto yona odi na ejimeli ai Yesu .
45003027	Oko boa moto adi bosakumeja na ye ? Abwaniti bosakumeja ; mojɔ moye ? A mojɔ mobilomu ? Ngasa , oko a mojɔ moejimeli pɛ .
45003028	Mojɔ bo , iso bojebaka bo moto adi bolonga oko a mojɔ moejimeli , te nongo a mojɔ mobilomu biMibeko .
45003029	Njambe adi Njambe oBaYuda pɛ ? Aditi Njambe obapakano pongono ? Ee , adi Njambe obu pongono .
45003030	Njambe adi oko omɔci . Adi bolongeja babolena-ganda a mojɔ moejimeli ebu , na baya bapeliti embete ebolena-ganda a mojɔ moejimeli ebu .
45003031	Oko boa , bodi bodumba Mibeko a mojɔ moejimeli ? Pɛpɛ nongo mweka ; bopingejaka Mibeko oko bopingeja .
45004001	Oko boa bodi bobala bo , a mojɔ moAbalayama yona odi tata osu a njea emokuku ?
45004002	Isa Abalayama alonga a mojɔ mobilomu , abwana bosakumeja na mojɔ momina , te a boso boNjambe ko .
45004003	Misɔnɔ ibalaka bo ? Mibalaka bo Abalayama ajima Njambe , na ejimeli emina elangama ai yo o bodongo .
45004004	Moto akakɔ elomu , likonja lisɔkɔ yo liditi epeeli ; abwani bosɔ likonja limina .
45004005	Endele ko , moto akada na ejimeli ai Njambe yona longejaka bato babe , alongaka a mojɔ moejimeli ende , te a mojɔ moelomu ekɔkɔ yo .
45004006	Dawidi pongono ajongoaka moto olongejaka Njambe , te nongo cina ebilomu .
45004007	Abala bo , Bojongoa ai bato baya basɔ boyɛ bojibe jibu , na mabunga mabu makundama .
45004008	Bojongoa ai moto , — Kumu akada pɛ bolanga koko bobe bonde o nongo .
45004009	Bojongoa bomina ko bodi oko ai bato babolena ganda pɛ , isa ai bato bamwea pongono ? Mojɔ bo bobalaka bo ejimeli eAbalayama elangama ai yo o bodongo .
45004010	Edaka boa mojɔ moye ? Edaka boa yana adaka yo pɛ bopeta lenama ganda isa ngɔngɔ ? Te nongo ngɔngɔ , oko yana adaka yo pɛ bopeta lenama ganda .
45004011	Iyo asɔ mojɔ mobolena ganda o embete , a boneja bo amaka da na bodongo yana adaka yo pɛ bopeta lenama ganda . A mojɔ momina yo adi tata obato basusu baya bajimaka , na badi na bodongo a miso maNjambe a njea emina , nongo adi bo pɛ bolenama ganda .
45004012	Oko boa pongono , adi tata obato babolena ganda baya baditi na bolena boganda pɛ , mojɔ bo badalaka a njea eejimeli eAbalayama tata osu , yena esɔ yo yana adaka yo pɛ bopeta lenama ganda .
45004013	Abalayama aisɔ sako elisango lingondo ai yo mɛnɛ na bana bande a mojɔ moMibeko , oko a mojɔ mobodongo boejimeli .
45004014	Mojɔ bo isa basangoli badi oko baya bajimaka Mibeko , ejimeli edi eka engasa , na sako ebɔngiti .
45004015	Suka eMibeko edi kɛnjɔ ; endele ko , isa Mibeko miditi , bosopa boMibeko boditi .
45004016	Mojɔ mosusu mocingi oko na ejimeli pɛ . Oko boa koko , sako emina edi mojɔ momonganji moNjambe , na edi ai bana basusu baAbalayama — te nongo ai baya bajimaka Mibeko pɛ , oko ai baya badi na ejimeli eAbalayama ; mojɔ bo , yo adi tata osu basusu .
45004017	Mosɔnɔmɔ koko bo , Mbi nakɔi wɛ tata omakota manɛnɛ . Adi tata osu a miso maNjambe yona ojimea yo , oko Njambe yona opaka bomɔ ai bagwake , na abeaka leka lua loditi , bo lodae .
45004018	Abalayama , yana adaka yo pɛ njingo , ajima ko oko na njingo bo adi boda tata omakota manɛnɛ , o ama yo sɔ sako bo , Bana bawɛ badi boda boa .
45004019	Yana alɛ yo bo mokuku monde modi o mogo , ( mojɔ bo adaka na bianga mokama na dea ) na yana alɛ yo bo Sala adi motete , ejimeli ende eimbɛ nongo .
45004020	Aidaka nongo na mokakwano a mojɔ mosako eNjambe ; ejimeli ende emopa ngulu , na akumeja Njambe
45004021	mojɔ bo ajima na soti mɛnɛ bo Njambe adi bokɔ mojɔ mobala yo .
45004022	A mojɔ momina , ejimeli ende elangama ai yo o bodongo .
45004023	Bikenge bimina ko , — Elangama ai yo — biisɔnɔmɔ a mojɔ moAbalayama pɛ .
45004024	Bisɔnɔmɔ a mojɔ mosu pongono . Bodongo bolangama koko ai so baya bajimeaka yona ongɔjɔ Yesu Kumu osu a bogwa ,
45004025	oko Yesu yona ogwa a mojɔ mojibe jisu , na angɔ a bogwa a bolongeja so .
45005001	Oko boa , adi so na lilonga a mojɔ moejimeli , bodi na bowi a tei esu na Njambe , a mojɔ moKumu osu Yesu Masiya .
45005002	Iso bodi bambilimake a monganji mu moNjambe ; bonɛ njea ebokwea a monganji momina oko a mojɔ monde ; na bodi na sepi a mojɔ monjingo esu ebosɔ ekumu eNjambe .
45005003	Mojɔ motongo koko , bosepaka a tei eminɔngɔ misu . Bojebaka bo monɔngɔ mobotaka lingbangba ;
45005004	lingbangba libotaka ekɔmɛli esoti ; ekɔmɛli esoti ebotaka njingo .
45005005	Njingo etakputoa nongo , mojɔ bo ngɛnjɔ eNjambe esopei a tei emilema misu , oko na Mwembo Mosɛnɔke mosɔ so .
45005006	Mojɔ bo , Masiya agwea baya baijeba Njambe a ehole yena ebwana , oko yana adaka so pɛpɛ ngulu .
45005007	Odi bogwea moto otongo nda , nongo akada moto obodongo ? Isa okina adi bojima bo agwɛ a mojɔ momoto mopele .
45005008	Njambe ko anejaka ngɛnjɔ ende ai so oko na mojɔ mu ; — Masiya agwea so yana adaka so oko bato babe .
45005009	Oko boa , bolongi edɛye a mojɔ momakia mande , na yo mɛnɛ adi boheleja so na soti a kɛlɛ eNjambe .
45005010	Isa bogwa boMwana ’ Njambe bodaka mokongo mobosiili bosu na Njambe , yana adaka so na Njambe soki ; esingaiti bomɔ bonde ! Adi so na bosiili bomina , bomɔ bonde bodi boheleja so .
45005011	Mojɔ motongo koko ; sepi esu edi oko ai Njambe , a mojɔ moKumu osu Yesu Masiya yona okwea bosiili a mojɔ mosu .
45005012	Oko boa , bobe bokwea a ngondo na moto omɔci , na bogwa bokwea a mojɔ mobobe . A mojɔ momina , bogwa bonangana ai bato basusu , mojɔ bo bato basusu bakɔ bobe .
45005013	Bobe bodaka a ngondo oko Mibeko mipetakini da . Isa Mibeko ko miditi , lindo jiditi koko .
45005014	Bogwa bodaka na kpaci a ngondo , donga oko a ehole eAdama oko a ehole eMose , kpaci ai bato baya baikɔ bobe o ama kɔ Adama , yona odaka elimo eyona odaka na sako ebodoa .
45005015	Bobe bodi tungu emɔci ; epeeli emonganji ko edi tungu etongo . Mojɔ bo , isa bato banɛnɛ bagwa cina ebobe bomoto omɔci , monganji moNjambe , na epeeli emonganji emoto omɔci , oko Yesu Masiya , ehɛ a mojɔ mobato banɛnɛ .
45005016	Epeeli emonganji edi tungu emɔci ; suka ebobe bomoto omɔci ko edi mojɔ motongo . Mojɔ bo bosambeja bobobe bomoto omɔci bosia na bodumba ; epeeli emonganji ko yena elongejaka so , edi a mojɔ mojibe jinɛnɛ .
45005017	Isa bogwa bosɔ bokumu ai moto omɔci a mojɔ mobobe bonde , baya basɔkɔ monganji moNjambe oko na bonɛtɔ , na epeeli ebodongo , badi bosɔ bokumu bobomɔ a mojɔ momoto omɔci koko , oko Yesu Masiya .
45005018	Oko boa koko , suka ebobe bomoto omɔci edaka bodumba a mojɔ mobato basusu , na suka eelomu emɔci ebodongo emoto omɔci edi lilonga na bomɔ a mojɔ mobato basusu .
45005019	Mojɔ bo isa bato banɛnɛ badi na lindo a mojɔ molipanga limoto omɔci , iboa koko bato banɛnɛ badi bolonga a mojɔ molisuma limoto omɔci .
45005020	Yana adoa Mibeko , lindo jihɛ oko bohɛ . Bohe bodaka bonɛnɛ soti ; monganji moNjambe ko monɔ .
45005021	A mojɔ momina , o adaka bobe na bokumu bobogwa , monganji moNjambe modi boda na bokumu bobomɔ oko na bosusu , a mojɔ moYesu Masiya Kumu osu .
45006001	Oko boa bodi bobala bo ? Bodi boyeyoa a bobe bo monganji moNjambe mohɛe ai so ?
45006002	Pɛpɛ nongo mweka . Iso bogwi a bobe ; oko boa bobwaniti boda koko a tei ebobe .
45006003	Otajebakani bo so basusu baya babatisama a tei eMasiya Yesu , bobatisama a tei ebogwa bonde .
45006004	Yana abatisama so , bopuseama na nde a tei ebogwa , bo bodae na ekɔmɛli ebomɔ boyene o angɔjɔmɔ Masiya a bogwa na ekumu eSango .
45006005	Mojɔ bo , isa bokatani na nde a tei ebogwa bonde , bodi bokatana koko na nde a njea ebongɔ bonde a bogwa .
45006006	Bojebaka bo moto osu moyou abakeama na nde a mole-mo-bokea , bo mokuku mobobe mogwɛ , na a bocingoa so a libuli libobe .
45006007	Mojɔ bo , isa moto agwi , bobe boditi koko na kpaci ai yo .
45006008	Na isa bogwi na Masiya , bojimaka bo bodi bohela na nde .
45006009	Mojɔ bo bojebaka bo , angɔ Masiya a bogwa , ataya gwa . Bogwa boditi koko na kpaci ai yo .
45006010	Iyo agwa , na bogwa bonde bodaka oko ehole emɔci pɛ a mojɔ mobobe . Edɛye ko , adi mɔ ; na bomɔ bonde bodi oko ai Njambe .
45006011	Oko boa , toma jimani bo ino odini bagwake a bobe , na bo odini na bomɔ boNjambe a tei eMasiya Yesu .
45006012	T’ojimeni oko bo bobe bodae na bokumu a mikuku minu mia midi bogwa . T’osumeni oko posa jimokuku .
45006013	T’opejaeni oko binama binu a bokɔ bobe . Odini bato baya badaka bagwake , na ohelani koko . Oko boa , sapejani ai Njambe ; hɛngɛni binama binu ai Njambe a bokɔ ngando jipele .
45006014	Bobe botada koko moswa’nu , mojɔ bo oditini cina ciMibeko ; odini oko cina emonganji moNjambe .
45006015	Oko boa , isa monganji moNjambe modi na kpaci ai so , na Mibeko pɛpɛ nongo kpaci , bobwani bokɔ bobe ? Pɛpɛ nongo mweka !
45006016	Okasumani moto , okasapejani ai moto , otajebakani bo odini babuli bamoswa omina ? Isa odini babuli babobe , suka edi oko bogwa ; isa odini babuli balisuma , suka edi oko bodongo .
45006017	Mbi nasakoaka Njambe mojɔ bo osumakani edɛye bokoja bosɔ no boso na milema minu boya , oko no baya badaka boso babuli babobe .
45006018	Asikoama no a bobe , odini edɛye babuli babodongo .
45006019	Mbi nabalaka na monɔkɔ momoto , mojɔ bo odini na bwɛmbu a munu . Toma pejani binama binu o babuli babodongo na bosɛnɔ , o apeja no boso binama binu bo bidae babuli babosɔtɔ na bobe bua bonɔi .
45006020	Yana adaka no babuli babobe , oidakani a libuli libodongo .
45006021	Edɛye ko , odini na sɔni a mojɔ mongando jimina . Ndese enu edaka bo ? Mojɔ bo suka engando jimina edi bogwa .
45006022	Edɛye ko osikoamini a bobe , na odini babuli baNjambe . Mbuma jibotaka no jidi oko bosɛnɔ , na suka emina edi oko bomɔ bua bodi na bosusu .
45006023	Mojɔ bo ndese ebobe edi bogwa . Epeeli ko epaka Njambe bopa edi bomɔ bua bodi na bosusu a tei eMasiya Yesu Kumu osu .
45007001	Baninga , otajebakani bo Mibeko midi na kpaci ai moto oko yana adi yo mɔ . ( Nabalaka na bato baya bajebaka Mibeko . )
45007002	Oko boa , mwali akalongana na momi , akatani na muma’nde a mojɔ moMibeko , oko a bogwa bomuma’nde . Muma’nde ko akagwa , mobeko mobolongana na muma’nde moditi koko na kpaci ai yo .
45007003	Mwali omina ko akakɛ ai momi otongo oko muma’nde mɛnɛ agwakini , adi mwali obɔɔli . Muma’nde ko akagwa , mobeko mobolongana bomina moditi koko na kpaci ai yo ; na akalongana na momi otongo aditi nongo moto obɔɔli .
45007004	Baninga , mojɔ monu modi koko boa ; Mibeko miditi na kpaci ai no , mojɔ bo ogwani na mokuku moMasiya , bo okataneni na okina otongo , oko na yona ongɔjɔmɔ a bogwa , bo so bobote mbuma a mojɔ moNjambe .
45007005	Adaka so cina jikpaci jimunu , Mibeko misisoja posa jisu jibe jia jidaka na ngulu a tei ebinama bisu ; na mbuma jibota so jidaka a mojɔ mobogwa .
45007006	Edɛye ko , Mibeko miditi koko na kpaci ai so ; bodaka a mbɔci jiMibeko , na bogwa bo bokɔe elomu esu na bomɔ boyene boMwembo , te a njea eMibeko miyou mimokanda .
45007007	Cina emina edi bo ? Mibeko midi mibe ? Pɛpɛ nongo mweka . Endele ko , mbi najeba bobe oko a mojɔ moMibeko . Eipeta da bo Mibeko mibala bo , T’odae oko na mbengea , ka naijeba nongo bo mbengea edi .
45007008	Oko boa bobe boboloja njea a mojɔ moMibeko , na bosisoja posa jisusu jibe a tei embi . Bobe oko ngasa , pɛpɛ Mibeko , bodi oko bogwake .
45007009	Yana adaka mbi , pɛpɛ nongo Mibeko , nadaka mɔ ; yana ko adoa Mibeko , bobe bosɔ ngulu , na mbi nagwa .
45007010	Mibeko mia midaka na sako ebomɔ miwa mbi oko bowa .
45007011	Mojɔ bo bobe boboloja njea a mojɔ moMibeko , bokosea mbi na mowa mbi oko na Mibeko .
45007012	Oko boa Mibeko midi misɛnɔke ; na eleho edi esɛnɔke na bojo na epele .
45007013	Mojɔ mua mopele modaka ai mbi oko bogwa ? Pɛpɛ nongo mweka . Bobe ko botomba mojɔ mopele a boweja mbi . Oko boa ekɔmɛli ebobe eboloa na soti , na bobe bogbasoa a mojɔ moMibeko .
45007014	Bojebaka bo Mibeko micingi na Mwembo ; mbi ko nadi moto omunu a mbɔci jibobe .
45007015	Te nacingeake ekɔmɛli embi mɛnɛ . Nakapala bokɔ mokina mojɔ , nitakɔkɔ mojɔ momina ; na nakalona mokina mojɔ , nakɔkɔ mojɔ momina .
45007016	Oko boa , nakalona mokina mojɔ , na nakakɔ mojɔ momina , najimaka bo Mobeko modi mopele .
45007017	A mojɔ momina , ekɔmɛli embi ecingiti na mbi mɛnɛ ; ecingi oko na bobe bua bodi a tei embi .
45007018	Mojɔ bo , najebaka bo pɛpɛ nongo mojɔ mopele modi a tei embi , oko a tei emunu mombi . Nadi na bolulea bo nakɔe bopele , pɛ ko bohɔnɔ bokɔ boa .
45007019	Te nakɔke bopele bopalaka mbi bokɔ , na nakɔkɔ bobe bolonaka mbi .
45007020	Nakakɔ mua molonaka mbi , editi mbi mɛnɛ yona okɔkɔ boa , oko bobe bua bodi a tei embi .
45007021	Oko boa , mojɔ monɛkɛ mbi moMobeko modi oko mu ; — nakapala bokɔ bopele , bobe bodi na mbi .
45007022	Mbi nasepaka na Mibeko miNjambe a tei emolema mombi ;
45007023	endele ko , nanɛkɛ bo mobeko motongo modi a tei ebinama bimbi , mua monaka na bolɛ bomolema mombi , na mopeaka mbi njango a libuli limobeko mobobe bua bodi a tei ebinama bimbi .
45007024	Mbi moto ojɔɔlɔ soti ! Odi boheleja mbi a mokuku mu mobogwa nda ?
45007025	Oko Njambe ; a mojɔ moYesu Masiya Kumu osu ; bosakoa ai yo ! Oko boa mbi mɛnɛ nasumaka Mibeko miNjambe na molema mombi ; nasumaka ko mobeko mobobe na munu mombi .
45008001	Bodumba boditi koko edɛye a mojɔ mobato baya badi a tei eMasiya Yesu .
45008002	Mojɔ bo mobeko moMwembo mosikoa mbi a mobeko mobobe na mobogwa .
45008003	Mojɔ bo Njambe aloma Mwana’nde mɛnɛ a mojɔ mobobe , o ekua emunu mobobe , a bodumba bobe a munu . Mibeko miibwana bokɔ boa a mojɔ moboyɛmbu bomunu .
45008004	Akɔ boa bo bocingoame a Mibeko , oko so baya badalaka a njea eMwembo , te nongo njea emunu .
45008005	Mojɔ bo baya badalaka a njea emunu balɛkɛ oko ngando jimunu ; ibo ko baya badalaka a njea eMwembo balɛkɛ oko ngando jiMwembo .
45008006	Molema momoto mokasusa njea emunu , suka edi oko bogwa ; molema ko mokasusa njea eMwembo , njea emina edi njea ebomɔ na bowi .
45008007	Mojɔ bo molema mua mosusaka njea emunu modi na Njambe soki ; motasumaka Mibeko miNjambe mojɔ bo moditi na ngulu a bokɔ boa .
45008008	Na baya basusaka njea emunu batahɔnɔkɔ bosepeja Njambe .
45008009	Ino ko oditini bato bamunu ; odini oko bato baMwembo , isa Mwembo moNjambe modi a tei enu soti . Moto amiti da na Mwembo moMasiya a tei ende , aditi moto onde .
45008010	Masiya ko akada a tei enu , miembo minu midi mɔ a mojɔ mobodongo , nongo adi mokuku eka ego a mojɔ mobobe .
45008011	Isa Mwembo monde yona ongɔjɔ Yesu a bogwa modi a tei enu , yona ongɔjɔ Masiya Yesu a bogwa adi bopa no bomɔ a mikuku minu mibogwa , oko na Mwembo monde mua modi a tei enu .
45008012	Oko boa baninga , boditi na nongo a munu bo bosuse njea emunu .
45008013	Mojɔ bo okasusani njea emunu odini bogwa . Okawejani ko bikɔmɛli bimokuku na ngulu eMwembo , ôdani na bomɔ .
45008014	Mojɔ bo bana baNjambe badi oko baya basusaka njea eMwembo moNjambe .
45008015	Ino ositini mwembo molibuli bo osumeni a mojɔ mobɔ ; osini oko mwembo molisango ; na bosembaka , Aba ! Sesa ! oko na mwembo momina .
45008016	Na Mwembo mɛnɛ motataka na miembo misu bo bodi bana baNjambe .
45008017	Isa bodi bana , bodi koko sangoli , sangoli jiNjambe , na bosangoanaka na Masiya . Bokadingoa na nde , bodi bokuma na nde pongono .
45008018	Mbi najimaka bo minɔngɔ miehole ye , na ekumu yena êboloa ai so ngɔngɔ , misangiti nongo mweka .
45008019	Mojɔ bo ngondo esusu embaka na tɛndɛ bo bana baNjambe baboloe .
45008020	Ngondo edaka a libuli lingando jingasangasa , te na bolulea bonde mɛnɛ , oko na bolulea bonde yona oekina boa ,
45008021	na njingo bo leka losusu lokɔ Njambe locingoame a libuli libopɔ , a bosangoa ekumu ebosɔmi bobana baNjambe .
45008022	Bojebaka bo ngondo esusu ebemaka na bipeko bilibota oko edɛye .
45008023	Te leka lokɔ Njambe pɛ , oko so bɛnɛ baya bajui mbuma jiboso jiMwembo , bobemaka a tei esu yana ambaka so lisiko limikuku misu , oko bosɔmi bosu .
45008024	Iso bobela oko na njingo emina . Bokada na njingo eeka , na bokanɛ eka etnina , njingo editi koko . Moto ambaka na njingo eka epeli yo ?
45008025	Bokada na njingo ko a mojɔ moeka edi so pɛ bonɛ , bombaka eka emina na lingbangba .
45008026	Oko boa pongono , Mwembo mokɔmejaka so yana adi so na bwɛmbu ; te bojebake bo’nga bua bobwani na su ; Mwembo ko mongɔɔnɔkɔ a mojɔ mosu na mibemo mia miditi a kɔpi emoto .
45008027	Iyona osisoaka milema mibato ajebaka mokano moMwembo , mojɔ bo Mwembo mongɔɔnɔkɔ a mojɔ mobasɛnɔke oko na bolulea boNjambe .
45008028	Bato bakapala Njambe , bakabeama na mokano monde , ngando jisusu jikɔkɔ yo jidi a mojɔ mobopele bobu .
45008029	Mojɔ bo ajeba bosoboso baya badi boda bato bande . Akolea eyou bo badae na elimo eMwana’nde , bo yo adae Mwana-sɔmi a tei ebananango banɛnɛ .
45008030	Abahɛngɛ oko a mojɔ momina , na ahabea . Ababea na abalongeja . Abalongeja na abakumeja .
45008031	Cina emina edi bo ? Edi oko bo , Isa Njambe adi na su , odi bolona so nda ?
45008032	Iyo aijuma Mwana’nde mɛnɛ ; amopa a mojɔ mosu basusu . Oko boa , atabakea a epeeli ende , epeeli eleka losusu ? Njambe akahɔ bato , odi bolanga bobe bobu nda ? Njambe alongejaka .
45008033	
45008034	Odi bodumba nda ? Oko Masiya yona ogwa , yona ongɔ a bogwa , na adi edɛye a ebɔ ebami eNjambe , na angɔɔnɔkɔ amojɔ mosu .
45008035	Odi bobɔteja so na ngɛnjɔ eMasiya nda ? Isa bodingoa , isa jɔɔlɔ , isa monɔngɔ , isa nja , isa mbundu , isa njupi , isa likɔngɔ ?
45008036	Mojɔ bo mosɔnɔmɔ bo , Bodi a bogwa busa bosusu a mojɔ mowɛ ; Banjaka so o bata baya bahɛngɛmɛ a bogwa .
45008037	Pɛpɛ . Iso bogbokejaka a tei engando ji jisusu na bopipo mɛnɛ , oko na yo yona opalaka so .
45008038	Mbi najebaka na soti bo pɛpɛ nongo eka emɔci ekɔ Njambe edi na ngulu a bobɔteja so na ngɛnjɔ eNjambe yena edi a tei eMasiya Yesu Kumu osu ,
45008039	isa bogwa , isa bomɔ , isa babwɛnji baDiko , isa makumu , isa ngando jia jidi edɛye , isa ngando jia jikɛkɛ adoe , isa ngulu oho Diko isa ya nase , isa ekina eka etongo .
45009001	Mbi nabalaka mojɔ mosoti a tei eMasiya . Nitakoseaka . Molema mombi mojimaka na mbi a tei eMwembo Mosɛnɔke
45009002	bo nadi na jɔɔlɔ enɛnɛ a molema mobi .
45009003	Mojɔ bo posa embi edi bo nalakejamembi mɛnɛ , na bo nabɔtɔne na Masiya , a mojɔ mobaninga bambi baya badi na mbi mbota emɔci .
45009004	Ibo badi BaYisalaele . Lisango libu lidi oko bosɔmi , na ekumu , na mikongo , na mibeko , na bosakoa , na sako .
45009005	Batata badi oko batata babu , na Masiya amana a mbota ebu . Bojongoa ai Njambe yona onɔi basusu , oko na bosusa . Amen .
45009006	Ebaeli eNjambe ko etakputoa . Mojɔ bo bato basusu baya babotama a Yisalaele baditi bana baYisalaele .
45009007	Na bato basusu baya badi bambota eAbalayama baditi bana bande . Mojɔ bo sako edi bo , Bana bawɛ bada bambota eIsaka .
45009008	Cina emina edi bo bana baNjambe baditi nongo baya babotama na bato ; badi bana bande na soti oko sangoli jindikeja .
45009009	Bikenge bisako bidi oko bi , Mbi nâhula a edidi ye , na Sala âbota mwana momi .
45009010	Te yo pɛ ; Lebeka alwa demi koko boa na tata osu Isaka .
45009011	Na yana adaka bana pɛ bopeta botama , yana adaka bo pɛ bopeta kɔ bopele isa bobe , yo asɔ sako bo , Mosuku âda mokɔmɛli ombakɛli onde ,
45009012	bo ekɔmɛli eNjambe ebohɔ bato edi boyeyoa , te a mojɔ mobilomu bibu , oko a mojɔ mobobea bonde .
45009013	Mosɔnɔmɔ boa pongono bo , Napalaki Yakobo ; nalonaki Esau .
45009014	Ekada boa , bodi bobala bo Njambe aditi bojo ? Pɛpɛ nongo mweka .
45009015	Mojɔ bo Njambe abala na Mose bo , Nakajima bo nakee bato wa , nadi boba’kea wa . Nakajima bo nadae na molema moyɛmbu ai bato , nadi boda na molema moyɛmbu ai bo .
45009016	Oko boa mojɔ mosusu mocingi na monganji moNjambe , te nongo na bolulea bomoto , isa na bingi emoto .
45009017	Ekenge yena ebalama na Palo esɔnɔmɔ bo , Mbi nangɔjɔi wɛ bo nanejae ndangasa embi oko na wɛ , bo gala ekombe embi etunde a ngondo esusu .
45009018	Oko boa Njambe akeaka moto wa oko akajima bo amokee wa , na akapala bopingeja molema momoto akɔkɔ boa .
45009019	A mojɔ momina , odi bobala na mbi bo , Isa modi boa , abakeaka lindo ai so mojɔ moye ? Odi bogbokeja bolulea bonde nda ?
45009020	Wɛ ko , wɛ moto , odi nda ? Wɛ obwani boboma kitɛ na Njambe ? Teni edi bobala na mobomi oteni bo , Okɔi mbi boa mojɔ moye ?
45009021	Mobomi aditi moswa ’ libali ? Akapala , adi botomba ekenge elibali bo abome na ekina teni a mojɔ moelomu eekumu , na teni etongo a mojɔ moelomu engasa .
45009022	Bodi bobala bo , isa Njambe , nongo apalaka yo boneja kɛlɛ ende na bojebeja so bo adi na ndangasa , adi oko na lingbangba lmɛnɛ ai baya bamokejaka kɛlɛ , baya babwani oko na likundu linde ?
45009023	Isa apalaka boneja ekumu ende yena enɔi , ai baya bamokejaka wa ? mojɔ bo abahɔ ehele a mojɔ moekumu , oko so ;
45009024	mojɔ bo abobei , te a tei eBaYuda pɛ , oko a tei ebapakano pongono .
45009025	Abala boa a mokanda moOsea bo , Baidaka bato bambi ; mbi ko nâbabea bato bambi . Nâda na epaeli ai yona osɔkini epaeli .
45009026	Na bâsɔ kombe ebana baNjambe obomɔ , oko a esika eka bo ekenge bo , Ino oditini bato bambi .
45009027	Yisaya pongono abala a mojɔ moYisalaele bo , Nongo etango ebana baYisalaele ekada o mbume jimadiba-mamukwa , Badi bohela oko eketa pɛ .
45009028	Mojɔ bo Kumu ângameja ebaeli ende a ngondo Oko na bopipo na pɛlɛpɛlɛ .
45009029	Na Yisaya abala koko bo , Eipeta da bo Kumu omandundu madiko akinea so bakina bana , Ka so na Sɔdɔmɔ bodi amɛci , Na bobwani oko na Gomola .
45009030	Cina emina edi bo ? Edi oko bo , bapakano baisusa njea ebodongo ; ba’si ko bodongo , oko bodongo bua bocingi na ejimeli .
45009031	BaYisalaele ko baya baduka bodongo a njea eMibeko mibodongo , bakputoi , pɛ bobwana na Mibeko mimina .
45009032	Mojɔ moye ? Mojɔ bo baduka bodongo a njea ebilomu bibu bɛnɛ , te nongo a njea eejimeli . Basaka libaku oko a litai lia lisakejaka bato .
45009033	Mojɔ momina mosɔnɔmɔ bo , Anjani ; mbi nasambeaka iitai a Siona a bosakeja bato , Litai linɛnɛnɛ a bobadumba . Endele ko , yona omojimeaka atasamboa nongo .
45010001	Baninga , posa emolema mombi , na bonga bombi ai Njambe bodi oko a mojɔ mobu , bo bahele .
45010002	Najimaka bo badi na bingi ai Njambe ; bingi emina ko editi na bocingea .
45010003	Baduka njea ebu bɛnɛ ebodongo , mojɔ bo baimbetea njea ebodongo boNjambe , na baijima bodongo bonde .
45010004	Mojɔ bo Masiya adi suka eMibeko , bo moto na moto yona ojimaka adae na bodongo .
45010005	Mose asɔnɔ bo moto yona okɔkɔ bilomu bibodongo bua bocingi na Mibeko , adi bohela a mojɔ momina .
45010006	Cina ebodongo bua bocingi na ejimeli edi bo , T’obale oko a molema mowɛ bo , Odi bowea oho Diko nda ? ( a botiteja Masiya nase ) ;
45010007	isa , Odi botita a ebubondo nda ? ( a bohuleja Masiya a bogwa ) .
45010008	Pɛpɛ ; bodongo boejimeli bobalaka bo , Ebaeli ebati na wɛ ; edi oko a monɔkɔ mowɛ , na a tei emolema mowɛ . Ebaeli emina edi oko mwako moejimeli motɔndɔkɔ so .
45010009	Okatata na monɔkɔ mowɛ bo Yesu adi Kumu , na okajima a molema mowɛ bo Njambe amongɔjɔ a bogwa , ôhela .
45010010	Mojɔ bo moto ajimaka na molema , na alongaka boa ; atataka na monɔkɔ na ahelaka boa .
45010011	Misɔnɔ mibalaka bo , Pɛpɛ nongo moto yona omojineaka odi bosamboa .
45010012	Mojɔ bo BaYuda na BaEla badi amɛci . Kumu omɔci adi Kumu obu basusu , na likabo linde iibwani na bato basusu baya bamongɔɔnɔkɔ .
45010013	Mojɔ bo moto na moto yona ongɔɔnɔkɔ a kombe eKumu âhela .
45010014	Isa bamojimeakini ko , badi bomongɔɔnɔ na ye ? Isa bakakini mwako monde , badi bomojimea na ye ? Isa motɔndɔi aditi , badi boka na ye ?
45010015	Na bato bamiti lomama , badi botɔndɔ mwako na ye ? Mosɔnɔmɔ bo , Baya batɔndɔkɔ Mwako Mopele — bibota bibu esɛngɔ !
45010016	Bato basusu ko baibokea Mwako Mopele . Mojɔ bo Yisaya abalaka bo , Kumu , ojimi mwako mosu nda ?
45010017	Oko boa bato bamiti ka , batada na ejimeli , na badi boka oko na Mwako Mopele moMasiya .
45010018	Mbi ko nahɔjɔkɔ bo , Baika ? Ee , baka soti . Ngondo esusu eka kɔpi ebu ; Mwako mobu momea oko a suka engondo .
45010019	Nahɔjɔkɔ koko bo , BaYisalaele baicingea ? Ehele mɛnɛ Mose abala bo , Mbi nadi bokeja no likaka a mojɔ molikota lia lidi ngasa ; Nadi bokeja no kɛlɛ a mojɔ molikota lia lipeliti bocingea .
45010020	Ngɔngɔ jinde , Yisaya abala na eci bo , Ibaya baiduka mbi babolojai mbi ; Nasabolojai ai baya baihɔjɔkɔ mbi .
45010021	A mojɔ moYisalaele ko , abala bo , Mbi naninojai mɔmɔ mambi busa bosusu Ai bato balipanga baya bapeliti lisuma .
45011001	A mojɔ momina , mbi nahɔjɔkɔ isa Njambe aloni bato bande ? Pɛpɛ nongo mweka ! Mbi nadi MoYisalaele mbi mɛnɛ ; nadi mwana oAbalayama , moto ohkota liBenyamina .
45011002	Njambe alomti nongo bato bande , mojɔ bo ajeba eyou bo badi bato bande . Otaje-bakani mojɔ moElia mua modi a Misɔnɔ ? Iyo anga Njambe a bodumba Yisalaele bo ,
45011003	Kumu , bawoi batɔndɔi bawɛ . Babuki matumbu mawɛ . Mbi nadikai oko mbi buki pɛ , na badukakani bo bawoe mbi .
45011004	Njambe ko amosɔmbeja bo ? Abala bo , Mbi nadikai na bato bami koto sambo baya baisumana nongo a boso boBaala .
45011005	Eketa edikai koko edɛye , bahɔmɔke bamonganji moNjambe .
45011006	Bohɔ bomina bodi a mojɔ momonganji moNjambe , te nongo a mojɔ mobilomu . Eipeta da boa , ka monganji moNjambe moditi monganji mosoti .
45011007	Cina emina edi bo ? Edi bo BaYisalaele baduka mokina mojɔ , pɛ ko bomoboloja . Bahɔmɔke ko bamoholoja , na milema mibu batongo mipinga oko bopinga .
45011008	Mosɔnɔmɔ bo , Njambe abapi mwembo mongbungbuma , Miso maya mapeliti njɛnɛ , Na matoi maya mapehti njoki , Oko a busa bu .
45011009	Dawidi pongono abala bo , Kina kola ebu edae likimba na elambo ai bo , Libaku a mojɔ mobosaka , bo basɛ ndese ebu .
45011010	Kina miso mabu mambimbine bo bata’nɛ , Na ngundubaneja mikɔngɔ mibu na bosusu .
45011011	Oko boa mbi nahɔjɔkɔ isa basaka libaku bo bakwɛ ? Pɛpɛ nongo mweka . Njea ebohela ko ehoa ai bapakano oko a mojɔ mobokwa bobu , a bokeja bo likaka .
45011012	Oko boa , isa ngondo ebɔngi a mojɔ mobokwa bobu , na isa bapakano basɔ lisango a mojɔ molibunga libu , esingaiti na bohula bobu !
45011013	Mbi yona odi obwɛnji ai bapakano , natɔndɔkɔ no bapakano bo nakumejaka elomu embi
45011014	oko na njingo bo nakejae bato bambi BaYuda likaka , a boheleja bakina babu .
45011015	Mojɔ bo , isa bosiili bongondo bocingi na bɔbɔtɔ bobu , bohula bobu bodi boda bomɔ a tei ebagwake .
45011016	Isa mbuma eboso edi esɛnɔke , mbuma jisusu jidi jisɛnɔke . Isa monjeli modi mosɛnɔke , bitape bimole bidi koko bisɛnɔke .
45011017	Bikina bitape ko bikatɛndɔmɔ , na wɛ olive oesika okakatana na mole a esika edaka bitape bimina , odi bokatana na cina emole , na odi bosɔ ngulu emole moolive .
45011018	Pɛ bosakumeja ko na bitape bimina . Okada na jala , pɛ bobosa bo wɛ otapeaka mole ; modi oko mole mua mopeaka wɛ .
45011019	Odi bosɔmbeja bo , Bitape bitongo bitɛndɔmɔ bo mbi nakatane na mole .
45011020	Soti ; bitape ko bitɛndɔmɔ cina epɛndɔ , na wɛ odi a esika ewɛ a mojɔ moejimeli . Pɛ boda na egbo a mojɔ momina ; da oko na bɔ .
45011021	Mojɔ bo , isa Njambe adaka na bopipo na bitape bimole mɛnɛ , âda koko na bopipo a mojɔ mowɛ .
45011022	Toma lɛ bo Njambe adi na monganji , na adi na bopipo pongono . Bopipo bonde bodi ai bakwake ; monganji monde ko modi ai wɛ , okayeyoa a monganji monde . Omiti kɔ boa , wɛ ôtɛndɔmɔ pongono .
45011023	Ibo pongono bakakina pɛndɔ ebu , bâkatana koko ; mojɔ bo Njambe adi na ngulu bo abakatanejae koko .
45011024	Isa wɛ otɛndɔmɔ a mole moolive moesika , na okatana na mole moolive mogbie , esingaiti bitape bimole na soti ! Bidi bokatana koko na mole mobitape bimina .
45011025	Baninga , mbi napalaka bo ocingeeni mojɔ mu mobombamake , osaka dani na egbo . Modi oko bo likma libondo liYisalaele lidi na miso mago , na bâda boa oko a ehole êbwana etango ebapakano .
45011026	Oko boa BaYisalaele basusu bâhela . Mosɔnɔmɔ koko boa bo , Moheleja âhula Siona A boheleja Yakobo a bobe bonde .
45011027	Imu modi mokongo môbakea mbi na bu Yana âdongeja mbi jibe jibu .
45011028	Badi na Njambe soki a njea eMwako Mopele , na mojɔ momina mobɔngejai no . A njea ebohɔ boNjambe ko , yo abapalaka a mojɔ mobatata babu .
45011029	Mojɔ bo Njambe akapa bipeeli , isa akabea bato , aditina dosa a mojɔ momina .
45011030	Bosoboso ino odakani na lipanga ai Njambe ; edɛye ko osɔkɔni monganji moNjambe mojɔ bo ’ bo badi na lipanga .
45011031	Ibo koko boa ; badi na lipanga edɛye , bo basɛ monganji ngɔngɔ o asɔkɔ no monganji .
45011032	Mojɔ bo Njambe akinea bato basusu a lipanga libu , bo anejae basusu monganji monde .
45011033	Ee soti ! Ndinda ebowɛi boNjambe enɔi mwɛngi momoto , na ejebeli ende pongono . Moto atahɔnɔ bokokeleja bisambi binde , na bocingea njea jinde .
45011034	Mojɔ bo , Ocingeaka mokano moNjambe nda ? Molehi onde nda ?
45011035	Omopa ekina epeeli nda , Bo Njambe adae na nongo ai yo ?
45011036	Leka kanga losusu mɛnɛ lodi ai yo , lohelaka a mojɔ monde na losukeaka oko na nde . Ekumu ai yo na bosusu . Amen .
45012001	Baninga , mbi nangɔɔnɔkɔ no oko na monganji moNjambe bo opejaeni mikuku minu ai Njambe , epeeli yena edi mɔ na esɛnɔke a bosepeja Njambe . Bosakoa bua bobwani na nu oko bu .
45012002	T’odaeni oko na ekɔmɛli ebato bangondo ye . Toma dani na milema miyene bo okindoeni elimo etongo ; oko boa odini bojeba bolulea boNjambe na soti , bolulea bonde bopele , bobɔngɔke na bobwanake .
45012003	Mbi nalehaka no basusu na monganji mosɔ mbi , bo moto atasakumeja yo mɛnɛ . Adi bosa’ngɛ na bolɛ , na mwɛngi moejimeli mokabaka Njambe ai moto na moto .
45012004	Mokuku momoto modi na binama binɛnɛ . Ibi bisusu ko bidi na bilomu tongotongo .
45012005	Iso bodi koko boa . Nongo adi so banɛnɛ , bodi mokuku momɔci a tei eMasiya , na bokatani so basusu , moto na moto .
45012006	Bipeeli bisu biditi amɛci ; bicingi oko na monganji moNjambe ai moto na moto . Yona odi na epeeli ebotɔndɔ mwako , abwani botɔndɔ mwako na mwɛngi monde moejimeli .
45012007	Isa edi epeeli ebokɔmeja , moto adi bokɔmeja ; na mokoja adi bokɔ elomu ebokoja .
45012008	Molehi adi na elomu eboleha . Yona opaka bipeeli adi bopa na likabo limonganji . Yona odi na elomu a boso bobato , adi boda na bingi ; na yona okɔmejaka bato na wa adi boda na sepi .
45012009	Yɛ epaeli enu edae epaeli esoti . Dani na maneene a mojɔ mobobe ; dani ko na posa engando jipele .
45012010	Toma palanani na epaeli emoto ai mwangwa’nde ; moto adi boduka ekumu emoto otongo , te ekumu ende mɛnɛ .
45012011	T’okineni oko bo bingi enu embɛ ; kɔmɛni Kumu na peye eMwembo .
45012012	Kinani njingo enu esepejae no . Dani na lingbangba a tei emonɔngɔ . T’ongwaeni oko bo’nga .
45012013	Dani na likabo ai bato baDenga baya badi na taka ; asɔni bakɛndɛli bopele .
45012014	Jongoani bato baya badingojaka no ; bajongoani , pɛ bobasingani .
45012015	Sepani na bato baya badi na sepi ; yeani na bato baya bayeaka .
45012016	Dani na molema momɔci . T’odaeni oko na jala a milema minu ; katanani na bato baya badi na milema mititake . Pɛ bosakumejani na bowɛi bonu .
45012017	Moto akakɔ no bobe , t’osɔmbejaeni oko bobe ai yo . Lɛni oko mijɔ mipele pɛ a boso bobato basusu .
45012018	Isa njea edi , kɔni na milema minu misusu bo otadani na mijɔ na bato batongo .
45012019	Baninga , T’okundeni oko likundu . Kinani mijɔ misusu a kɛnjɔ eNjambe ; mojɔ bo , mosɔnɔmɔ bo , Njamhe abala bo , Likundu lidi oko ai mbi . Mbi nadi bosea ndese .
45012020	Soki ewɛ akada na nja , mopa dia . Akada na ekangola , monusa madiba . Okakɔ boa , odi bomokeja sɔni enɛnɛ mɛnɛ .
45012021	T’ogbokeni oko na bobe ; Gbokejani bobe ko na bopele .
45013001	Moto na moto abwani bosuma bakumu bakpaci , mojɔ bo edi Njambe yona opaka kpaci esusu . Makumu maya madi , masɔ kpaci ai yo .
45013002	Oko boa , moto akakotoa kpaci emina , adi soki emokano moNjambe , na soki jimina jisamboa .
45013003	Moto akakɔ bopele , atabanga nongo bajuji ; moto ko akakɔ bohe , adi bohanga bajuji . Oko boa isa opalaka boda pɛ nongo bɔ a mojɔ mokumu , toma da na ekɔmɛli epele , na yo adi bosepa na wɛ .
45013004	Mojɔ bo yo adi mokɔmɛli oNjambe a bokɔmeja wɛ . Okakɔ bobe ko , obwani bobanga , mojɔ bo juji aditi na kpaci ebowa boangasa ; adi mokɔmɛli oNjambe , a bodumba moto yona okɔkɔ bobe .
45013005	Oko boa , moto abwani boda na lisuma , te cina ebɔ bomokindo , oko a mojɔ momojimo momolema monde .
45013006	Oputakani koko tako a mojɔ momina . Bakumu badi bakɔmɛli baNjambe , na ehole ehu esusu edi oko a elomu ebu .
45013007	A mojɔ momina , kabani ai bato basusu leka lua lobwani na bu ; tako ai yona osɔkɔ tako , nongo ai yona osɔkɔ nongo ; lisuma ai yona obwani bosɔ lisuma , na ekumu ai yona obwani bosɔ ekumu .
45013008	Pɛ bodani na nongo ai moto , oko nongo eepaeli pɛ , bo opalaneni , moto na mina’nde moto . Mojɔ bo yona opalaka moto otongo asumaka Mibeko .
45013009	T’ongɛ oko bɔɔli . T’owoe oko . T’obe oko . T’omboe oko . Mibeko mk na mibeko mitongo isa midi , midi a tei eekenge ye , Toma pala motuteano mowɛ o asapalaka wɛ mɛnɛ .
45013010	Epaeli t’ekɔke bobe ai motuteano . Oko boa epaeli ebɔngejaka Mibeko .
45013011	Mojɔ motongo ; ojebakani bo ehole emei , ehole ebosisoa ta hiɔ . Mojɔ bo , bokangɛ ehole ebanga so bojima na ehole ye , bohela bosu bobatami edɛye .
45013012	Bulu bobengi bosia , na busa bobengi bohoa . Yɛni so bobulɛe ngando jimodidi bo bolwae molilo mobohu .
45013013	Yɛni bodae na ekɔmɛli epele ebato baya badalaka a bohu , te na ebueli na bolangoa , isa na ndukeli na lisɔngi , isa na miano na likaka .
45013014	Lwani oko Yesu Masiya o elwaeli enu ; t’okineni oko pokiso a mojɔ momunu , a bogoleja posa jimunu .
45014001	Isa moto aditi mombilimake a ejimeli ende , mosɔni bopele ; pɛ bomodumbani a mojɔ mongando jijimaka yo .
45014002	Okina moto ajimaka bo abwani boyaka leka losusu ; moto ko yona odi na bwɛmbu ayakaka oko njua pɛ .
45014003	Moto yona oyakaka eka , abwaniti bosɛtoja moto yona odi na bikia . Na yona odi na bikia abwaniti bodumba moto yona oyakaka , mojɔ bo Njambe amojimaka .
45014004	Wɛ nda ? Wɛ obwani bosambeja mokɔmɛli omoto otongo ? Moswa’nde mɛnɛ ajebaka isa amai mema isa akwi . Adi bo’ma mema ko , mojɔ bo Kumu adi na ngulu bo amombilimejae .
45014005	Moto omɔci alɛkɛ bo busa bomɔci na busa botongo masangiti ; moto otongo ko alɛkɛ bo masu masusumadi amɛci . Moto na moto abwani bojima na sotia molema monde .
45014006	Moto yona olɛkɛ bo bokina busa bodi bonɛnɛ , akɔkɔ boa na lisuma ai Kumu ; yona opeliti bikia , ayakaka koko na lisuma ai Kumu , na asakoaka Njambe ; yona odi na bikia , akiaka koko na lisuma ai Kumu , na asakoaka Njambe pongono .
45014007	Mojɔ bo moto t’ahelake a mojɔ monde mɛnɛ pɛ , na moto t’agwake a mojɔ monde mɛnɛ pɛ .
45014008	Adi so mɔ , hodi oko ai Kumu ; na bokagwa , bodi oko ai Kumu . Oko boa , isa bodi mɔ , isa bokagwa , bodi oko ai Kumu .
45014009	Yesu agwa na ahela koko oko a mojɔ momina , bo adae Kumu obagwake , na Kumu obato baya badi mɔ .
45014010	Wɛ ko , osambejaka mwangwao mojɔ moye ? Osɛtojaka mwangwao mojɔ moye ? Iso basusu bodi bo’ma a boso bomongbɛlɛngɔ moesambi eNjambe .
45014011	Mojɔ bo mosɔnɔmɔ bo , Kumu abalaka bo , Mbi nadi mɔ ; Bato kanga basusu mɛnɛ badi botita na magbunda a boso bombi . Bato kanga basusu mɛnɛ badi bosakoa Njambe na minɔkɔ mibu .
45014012	Oko boa so basusu bodi bosɔmbeja Njambe , moto na moto a mojɔ monde mɛnɛ .
45014013	Oko boa bobwaniti bosambejana koko ; jimani oko bo obwanitini hokɔ mokina mojɔ mua mobwani boda libaku isa elambo anjea emwangwao .
45014014	Mbi najebaka ; najebaka na soti , oko na Kumu Yesu , bo ekia eeka ecingiti na eka mɛnɛ , oko na moto yona okiaka eka emina . Akajima bo eka emina edi na ekia , edi boa oko ai yo .
45014015	Wɛ ko okayaka ekina eka , na mwangwao akada na wa a mojɔ momina , otasusaka koko njea eepaeli . Yesu agwea moto omina , na wɛ obwaniti bomobeja a mojɔ moeyakeli ewɛ .
45014016	Isa mokina mojɔ mua modi mopele a miso mawɛ , modi mobe a miso mabato batongo , pɛ bokɔ mojɔ momina .
45014017	Mojɔ bo , Bokumu BoNjambe bocingiti na boyaka na bomwaka ; bodi mojɔ mobodongo , na bowi , na sepi , a tei eMwembo Mosɛnɔke .
45014018	Moto yona okɔmɛkɛ Masiya a njea jimina , adi na esako epele a tei ebato , na Njambe amojimaka pongono .
45014019	Oko boa , kinani milema misu midae oko na posa a ngando jibowi , ho bokɔmejane moto na moto .
45014020	T’obejae oko elomu eNjambe a mojɔ moeka eboyaka . Leka losusu lobwani na boyaka soti ; endele ko , moto akasakeja bato batongo na leka loyakaka yo , akɔkɔ bobe .
45014021	Okakia tito , isa okalona bomwaka vino , isa okalona mokina mojɔ motongo mua mobwani bosakeja mwangwao , okɔkɔ bopele .
45014022	Odi na ejimeli ; banea ejimeli emina a tei enu na Njambe . Isa moto aditi na mokakwano a mojɔ mongando jijimaka yo , moto omina adi na sepi .
45014023	Isa moto ko adi na mokakwano a mojɔ moekina eka , na akayaka eka emina , asadumbaka yo mɛnɛ ; mojɔ bo atajimaka na soti mua mokɔkɔ yo . Mojɔ bo , isa mokina mojɔ mocingiti na ejimeli , modi oko mobe .
45015001	Iso baya badi na ngulu bobwani bolwa mina mibato bayɛmbu . Bobwaniti bokɔ oko ngando jipalaka so bɛnɛ pɛ .
45015002	Moto na moto adi bokɔ mua mosepejaka motuteano monde , isa modi mopele , bo amombilimejae a ejimeli ende .
45015003	Mojɔ bo Masiya aipala bo mijɔ midae o apalaka yo mɛnɛ ; mosɔnɔmɔ bo , Biloli bibu baya balolea wɛ bihekoi ai mhi .
45015004	Bikenge bi bisusu bisɔnɔmɔ eyou a bokoja so , bo bodae na njingo , mojɔ bo Misɔnɔ mipaka so lingbangba na eci .
45015005	Yɛ Njambe yona opaka lingbangba na eci , akɔe bo odaeni na molema momɔci , o apalaka Masiya Yesu ,
45015006	bo okataneni na molema momɔci , na monɔkɔ momɔci , a bokumeja Njambe Sange ’ Kumu osu Yesu Masiya .
45015007	Asɔnɔni bopele a bokumeja Njambe , mojɔ bo Yesu Masiya asɔ no bopele .
45015008	Mbi natɔndɔkɔ no bo Masiya adaka mokɔmɛli oBaYisalaele bo angamejae sako jikinea Njambe batata bo jidi soti ,
45015009	na bo bapakano bakumejae Njambe a mojɔ momonganji monde . Mosɔnɔmɔ boa bo , A mojɔ momina , mbi nâsakoa wɛ a tei emakota ; Nâkumeja kombe ewɛ na njembo .
45015010	Abala koko bo , Ino makota , sepani na bato bande .
45015011	Na koko bo , Sakoani Kumu , mo bamakota masusu ; Yɛ makota masusu mamosakoe .
45015012	Yisaya abala koko bo , Monjeli moYisai motɔbi ; Iyo adi bongɔ bo adae kumu omakota ; Njingo emakota edabí oko ai yo .
45015013	Yɛ Njambe onjingo alumejae no na sepi na bowi a ejimeli enu , bo njingo enu enɛnge a mojɔ mongulu eMwembo Mosɛnɔke .
45015014	Baninga , mbi najimaka na soti bo olumini na ngando jipele ; odini na ejebeli engando jisusu , na obwanini bopana bilebo .
45015015	Endele ko , mbi nasɔnei no mikina mijɔ na ebaeli epipo a bolɛjɛ no , mojɔ bo Njambe akɔni monganji
45015016	bo nadae mokɔmɛli oMasiya Yesu a tei ebapakano , a elomu eMwako Mopele moNjambe . Oko boa bapakano bâda epeeli ebwanake , epeeli esɛnɔke , a mojɔ moMwembo Mosɛnɔke .
45015017	A mojɔ momina , nabwani bosepa a tei eMasiya Yesu , a mojɔ moelomu embi ai Njambe .
45015018	Ebɔngiti bo nabale a mojɔ mongando jitongo , oko ngando jikɔ Njambe na mbi a bogbokeja bapakano na ebaeli , na elomu ,
45015019	na ngulu ebimbete na mindumba , na ngulu eMwembo Mosɛnɔke . Oko boa , abanga mbi a Yelusalema , nananganejai Mwako Mopele a makota matongo , suka oko Ililiko .
45015020	Mojɔ bo posa embi edaka bo natɔndɔe Mwako Mopele a makota maya maipaka ka kombe eMasiya , bo nasaka yoa a diko dieyoeli-ecina emoto otongo .
45015021	Mosɔnɔmɔ koko boa ; Ibaya basɔkini mwako monde badi bonɛ ; Ibaya bakakmi mojɔ monde badi bocingea .
45015022	Cina edaka mbi pɛ bonɛ njea a bokɛ oho ai no oko yena .
45015023	Edɛ-ye ko napeliti koko pokiso a makota mamina a mojɔ moelomu . Na adi mbi na posa bianga bi binɛnɛ ebomea oho ai no ,
45015024	nadi na njingo bo nanɛnɛe na nu a njea , yana akɛkɛ mbi mɔngɔ oho Sepania . Nâda na sepi eboyeyoa na nu mweka , na nadi na njingo bo osukejaeni mbi a njea ngɔngɔ .
45015025	Edɛye ko , nakɛkɛ oho Yelusalema na bipeeli ai bato baDenga .
45015026	Mojɔ bo bato baMakedonia na baAkaya bajimi bo balɔkɔe likonja a mojɔ mobato babokwali baDenga diYelusalema .
45015027	Bakɔi mojɔ momina na sepi , mojɔ bo badi oko na nongo ai bo ; isa bapakano basangoi iikabo libipeeli biMwembo a mojɔ mobu , babwani bobakɔmeja na bipeeli bileka .
45015028	Oko boa , namaka sieja mojɔ momina , na namaka bapeja bipeeli bi , nasa ko nakɛe mɔngɔ a Sepania , na nânɔ njea enu .
45015029	Najebaka bo nakadoa ai no , nadi bodoa na bojongoa boMasiya bua bonɔi .
45015030	Baninga , mbi nangɔɔnɔkɔ no a kombe eKumu osu Yesu Masiya , na epaeli eMwembo , bo okataneni na mbi a bokɔmeja mbi na ma’nga manu ai Njambe ,
45015031	bo nahele a mɔmɔ mabato oho Yuda baya bapeliti nongo ejimeli , na bo bato baDenga basepe na bipeeli bitombaka mbi oho Yelusalema .
45015032	Na Njambe akajima nadi bodoa oho ai no na sepi , na nâhema mweka a tei enu .
45015033	Yɛ Njambe obowi adae na nu basusu . Amen .
45016001	Napalaka bo osɛni ngɛnɛ esu Poibe bopele . Iyo adi mokɔmɛli oDenga diKɛnkɛlɛ .
45016002	Mo’sɔni yo a kombe eKumu osu , o akɔkɔ bato baDenga . Akapala bo omokɔmejaeni na ngando jinde , mokɔmejani ; mojɔ bo yo mɛnɛ adi mokɔmeja obato banɛnɛ , na mbi mɛnɛ pongono .
45016003	Abɛjɛni Pilisila na Akwila , bma’mbi a elomu eMasiya Yesu .
45016004	Ibo bapa njupi a boheleja mbi . Mbi nasepaka na bu , na te mbi pɛ , oko Menga masusu mamakota matongo .
45016005	Abɛjɛni Denga dia didi a ndako ebu . Abɛjɛni Epainɛtɔ , mina’mbi oepaeli . Iyo adi tɔmi eMasiya oho Asia .
45016006	Abɛjɛni Malia ; yo akɔi elomu enɛnɛ a tei enu .
45016007	Abɛjɛni Anduloniko na Yunia , baninga bambi baya badi a njango o adi mbi mɛnɛ . Badi na gala epele a tei ebabwɛnji , na bajima Masiya oko mbi napetakini jima .
45016008	Abɛjɛni Ampuliato , mina’mbi oepaeli a tei eKumu .
45016009	Abɛjɛni Ulubano yona okɔmejaka so a elomu eMasiya , na Setakusa mina’mbi oepaeli .
45016010	Abɛjɛni Apele yona olonga a elomu eMasiya . Abɛjɛni bato baKumu baya badi a ndako eAlisitɔbulo .
45016011	Abɛjɛni Elodiona , moto ombi mɛnɛ . Abɛjɛni bato baKumu baya badi a denga diNalukiso .
45016012	Abɛjɛni Tulupaina na Tuluposa ; badi bakɔmɛli baKumu . Abɛjɛni Pelesida , mwali oepaeli yona okɔkɔ elomu enɛnɛ a mojɔ moKumu .
45016013	Abɛjɛni Lupu , mokɔmɛli obonɔ oKumu ; abɛjɛni koko ngwa’nde yona odaka o ngwa’mbi mɛnɛ .
45016014	Abɛjɛni Asunkulito , na Pɛlɛgɔnta , na Elume , na Patuloba , na Eluma , na baninga baya badi na bu .
45016015	Abɛjɛni Pilologa na Yulia , na Nele na ngɛnɛ ende , na Olumpa , na bato basusu baDenga baya badi na bu .
45016016	Abɛjɛnɛni njɛbɛ na bohia bosɛnɔke . Menga masusu maMasiya malomaka no njɛbɛ .
45016017	Baninga , mbi nangɔɔnɔkɔ no bo onganjameni a mojɔ mobato baya bapangoaka na basakejaka bato libaku , baya balonaka bokoja bosɔ no ; pɛ bopanganani na bu .
45016018	Bato bamina batakɔmɛkɛ Masiya Kumu osu ; badi oko babuli basɔpɔ jibu bɛnɛ ; bakoseaka milema mibato bayɛmbu na bibaeli bibu bipele , na poloso ebu .
45016019	Bato basusu bajebaka mojɔ molisuma linu , na mbi nasepaka a mojɔ monu . Endele ko , napalaka bo ejebeli enu edae oko a ngando jipele ; a mojɔ mobobe , dani o bana .
45016020	Njambe obowi atayeyoa a bodɛhɛ Satana na bibota binu . Yɛ monganji moKumu osu Yesu Masiya modae na nu .
45016021	Timoteo , yona ocingi na mbi a elomu , abɛjɛkɛ no njɛbɛ . Lukio na Yasona na Sosipatalo yona odi bwela bombi , babɛjɛkɛ no .
45016022	Mbi Tɛlɛti , yona osɔnɔkɔ mokanda mu , nabɛjɛkɛ no na njɛbɛ eKumu .
45016023	Gayo yona osɔ mbi a ndako ende , na asɔ koko Denga disusu a ndako ende , yo abɛjɛkɛ no . Elasuto , mobanei olikonja lingando abɛjɛkɛ no , na Kwaluto mwangwa’su pongono .
45016024	Yɛ monganji moKumu osu Yesu Masiya modae na nu basusu . Amen .
45016025	Okina adi yona obwani bombilimeja no a Mwako Mopele moMasiya motɔndɔkɔ mbi . Mwako momina mobolojaka mojɔ mua modaka mobombamake a bobanga mɛnɛ .
45016026	Moboloi ko edɛye a mojɔ momikanda misɔnɔ batɔndɔi , cina emobeko moNjambe yona odi na bosusu . Na moboloi ai bato bamakota masusu bo badae na lisuma na ejimeli .
45016027	Ekumu ai Njambe — odi na bowɛi oko yo pɛ — na bosusu , a mojɔ moYesu Masiya . Amen .
46001001	Njɛbɛ esu Paulo yona obeama na bolulea boNjambe bo adae obwɛnji oYesu Masiya , na mwangwa’su Sosotene ,
46001002	a Denga diNjambe dia didi oho Kolinto , oko bahɛngɛmɛkɛ baMasiya Yesu , baya babeama bo badae basɛnɔke , na bato basusu baya bangaka a kombe eKumu Yesu Masiya a bisika na bisika . Adi Kumu obu na Kumu osu pongono .
46001003	Yɛ monganji na bowi boNjambe Sangwa ’ su na Kumu Yesu Masiya bodae na nu .
46001004	Mbi nasepaka na Njambe bihole bisusu a mojɔ momonganji mosɔ no a tei eMasiya Yesu .
46001005	Osɔni bojongoa bonɛnɛ mɛnɛ a tei ende , na bɛtɛ ebotɔndɔ , na ejebeli esusu pongono ;
46001006	mojɔ bo Mwako moMasiya modaka mopipo a tei enu .
46001007	A mojɔ momina , pɛpɛ nongo ekina epeeli eMwembo ebwani botaka na nu . Ombakani oko bodoa boKumu osu Yesu Masiya .
46001008	Iyo adi bombihmeja no oko a suka mɛnɛ , bo otadani na mojɔ nongo momɔci , a busa boKumu osu Yesu Masiya .
46001009	Njambe atakputoja nongo sako ende . Edi oko yo , yona obea no a bokatana na Mwana’nde Yesu Masiya Kumu osu .
46001010	Baninga , mbi nangɔɔnɔkɔ no basusu a kombe eKumu osu Yesu Masiya bo odaeni na monɔkɔ momɔci . T’odaeni oko na miano a tei enu . Katanani ko na molema momɔci na mokano momɔci .
46001011	Baninga , bato baKuloe bajebejai mbi bo odini na miano .
46001012	Cina emina edi bo , ebaeli emoto na moto a tei enu edi bo , Mbi moto oPaulo , isa , Mbi moto oApolo , isa , Mbi moto oPɛtɛlo , isa , Mbi moto oMasiya .
46001013	Masiya adi na bobɔtɔ ? Paulo agwea no a mole-mobokea ? Obati-samani a kombe ePaulo ?
46001014	Mbi nadi na sepi mojɔ bo nabatisa oko Kulusipo na Gayo pɛ , te nongo bato batongo a tei enu .
46001015	Oko boa moto abwaniti bobala bo abatisama a kombe embi
46001016	Nabatisa bato bandako eSɛtɛpana pongono ; nitajeba isa nabatisa okina otongo .
46001017	Mojɔ bo Masiya ailoma mbi a bobatisa ; aloma mbi a botɔndɔ Mwako Mopele , te na bɛtɛ ebobala , bo mole-mobokea moMasiya mosaka da eka engasa , pɛpɛ ngulu .
46001018	Mojɔ bo mwako momole-mobokea modi oko ebalabala ai bato baya badi a njea ebogwa ; modi ngulu eNjambe ko ai so baya bahelaka .
46001019	Mosɔnɔmɔ bo , Mbi nâgegeaneja bowɛi bobato babowɛi ; Nâgbogboaneja gatea ebato bagatea .
46001020	Moto obowɛi adi jɔ ? Mosɔni omikanda adi jɔ ? Moto okitɛ ongondo ye adi jɔ ? Njambe aigegeaneja bowɛi bongondo ?
46001021	Mojɔ bo Njambe akolea na bowɛi bonde , bo ngondo etamojeba na bowɛi bongondo ; na ajima bo ahelejae bato baya bajimaka , a mojɔ moyebe eetɔndɔli eMwako Mopele .
46001022	BaYuda bapalaka bo banɛe bimbete , na BaEla badukaka bowɛi .
46001023	Iso ko botɔndɔkɔ Mwako moMasiya yona ogwa a mole-mobokea . Mojɔ momina modi oko libaku ai BaYuda , na yebe ai BaEla .
46001024	Endele ko , Masiya adi ngulu eNjambe , na bowɛi boNjambe , ai bato baya babeama , isa BaYuda isa BaEla .
46001025	Mojɔ bo , na bogegele boNjambe na bowɛi bobato , bogegele boNjambe bonɔi na bowɛi ; na boyɛmbu boNjambe , na ngulu ebato , boyɛmbu boNjambe bonɔi na ngulu .
46001026	Baninga , lɛni mbea enu bɛnɛ ; bato babowɛi bongondo ye baditi banɛnɛ a tei enu , isa bato bakpaci , isa bakumu .
46001027	Njambe ahɔkɔ bato bayebe bangondo , a bosamboja bato babowɛi . Njambe ahɔkɔ bato bayɛmbu bangondo , a bosamboja bato bapipo .
46001028	Njambe ahɔkɔ bato bangasangasa baya bapeliti nongo ekumu a miso mabato , ee oko bato bangasa mɛnɛ , a bodumba ngando jia jidi edɛye .
46001029	Oko boa , pɛpɛ nongo moto obwani bosakumeja a boso boNjambe .
46001030	Bomɔ bonu a tei eMasiya Yesu bohulaka oko ai yo . Njambe akɔ bo Masiya Yesu adae bowɛi , na bodongo , na bosɛnɔ , na lisiko , a mojɔ mosu .
46001031	Mosɔnɔmɔ boa bo , Moto yona osakumejaka , yɛ asakumejae oko a mojɔ moKumu .
46002001	Baninga , yana akɛ mbi ai no a botɔndɔ Mwako Mopele moNjambe , naikɛ nongo na bɛtɛ ekɔpi , isa na bowɛi .
46002002	Mbi najima na molema mombi mosusu bo mtajeba mokina mojɔ motongo a tei enu , oko Yesu Masiya pɛ yona ogwa a mole-mobokea .
46002003	Adaka mbi na nu , nadaka na bwɛmbu , na bɔ , na mongongoma .
46002004	Mwako mombi na etɔndɛli embi , biidaka na bikenge bibowɛi ; bidaka oko na bimbete na ngulu eNjambe ,
46002005	bo ejimeli enu etada a bowɛi bobwato , oko a ngulu eNjambe .
46002006	Iso botɔndɔkɔ ngando jibowɛi oko ai bato bapingamake . Bowɛi bomina ko boditi bowɛi bongondo ye , isa bowɛi bobakumu bangondo ye , baya badi bodimoa .
46002007	Botɔndɔkɔ oko bowɛi boNjambe bobo-mbamake , bowɛi bosɛlingoa yo a mojɔ moekumu esu oko a bobanga mɛnɛ .
46002008	Bakumu bangondo ye batacingeaka bowɛi bomina . Akɔkɔ bo cingea , ka baiwa Kumu oEkumu a mole-mobokea .
46002009	Mojɔ bo mosɔnɔmɔ bo , Miso mainɛ , matoi maika , Na molema momoto moipaka lɛ Ngando jisɛlingoa Njambe a mojɔ mobato baya bamopalaka .
46002010	Njambe ko ajibolojai ai so oko na Mwembo . Mojɔ bo Mwembo modukaka ngando jisusu , ee ngando jiNjambe jindinda pongono .
46002011	Ocigeaka bilɛli bimoto nda ? te mwembo momoto mua modi a tei ende ? Oko boa koko , pɛpɛ nongo moto ocingeaka bilɛli biNjambe ; Mwembo moNjambe pɛ mobicingeaka .
46002012	Iso bositi mwembo mongondo ye . Bosi oko Mwembo moNjambe , bo bocingee bipeeli bipa Njambe so na monganji monde .
46002013	Iso botɔndɔkɔ ngando ji , oko na bibaeli bikojaka Mwembo so , te nongo na bibaeli bibowɛi bobato . Bokojaka ngando jiMwembo oko na kɔpi eMwembo .
46002014	Moto ko , o abotama yo , t’asɔke ngando jiMwembo moNjambe ; jidi oko yebe pɛ a miso mande . Abwaniti bojicingea , mojɔ bo adi bojicingea oko na Mwembo .
46002015	Moto oMwembo ko akokelejaka ngando jisusu ; pɛpɛ nongo moto ko odi bomokokeleja yo .
46002016	Ojebaka bolɛ boKumu nda bo amokojae ? Iso ko bodi na bolɛ boMasiya .
46003001	Baninga , yana atɔndɔ mbi mwako , naihɔnɔ bobala na nu o bato baMwembo . Mojɔ bo odakani bato bamunu ; oipaka botamani a tei eMasiya .
46003002	Mbi nanungeja no mabɛi pɛ . Naibɔkɔ no na dia mɛnɛ , mojɔ bo oibwanani boyaka dia , na obwanakinini nongo edɛye , mojɔ bo odini oko bato bamunu .
46003003	Odini na likaka na misoo a tei enu ; oko boa oditini bato bamunu ? ekɔmɛli enu , te ekɔmɛli ebato bangondo ?
46003004	Okina onu abalaka bo , Mbi moto oPaulo ; na otongo abalaka bo , Mbi moto oApolo ; oko boa oditini bato bangondo ?
46003005	Apolo adi nda ? Paulo adi nda ? Badi oko bakɔmɛli baNjambe a bojimeja no , mojɔ bo Kumu apaka moto na moto elomu ende .
46003006	Mbi na’na ngua ; Apolo amɛsɛ madiba ; edi Njambe ko yona otɔjɔ ngua .
46003007	Oko boa , yona onaka ngua na yona omɛsɛkɛ madiba , badi oko ngasa mɛnɛ ; yona otɔjɔkɔ ngua — oko Njambe pɛ .
46003008	Yona onaka ngua na yona omɛsɛkɛ madiba badi amɛci ; na moto na moto adi bosɔ ndese yena ebwani na elomu ende .
46003009	Iso bodi bakɔmɛli baNjambe , na bokɔkɔ elomu na nde . Ino odini gbie eNjambe ; odini eyoeli endako eNjambe .
46003010	Njambe akɔni monganji bo nadae moyoeli obowɛi . Natanda matai macina , na moto otongo ayoaka diko . Moto na moto yona oyoaka abwani bonganjama na eyoeli ende .
46003011	Eyoeli-ecina edi oko Yesu Masiya ; pɛpɛ nongo moto odi boyoa eyoeli-ecina etongo .
46003012	Moto akayoa a diko dieyoeli emina na likonja , isa wɔlɔ , isa palata , isa na matai mayumu , isa na mele , isa na njienjie , isa na sobe , elomu emoto na moto edi boboloa a bohu ,
46003013	mojɔ bo Busa bomina bobo-lojabí elomu emina a bohu . Eboloabí oko na mosa . Mosa momina modi bomeka elomu emoto na moto .
46003014	Moto akayoa diko dieyoeli ecina , na elomu ende ekayeyoa , moto omina adi bosɔ ndese .
46003015	Elomu emoto ko eka’ngoa , yo adi bodika ngasa ; endele ko , yo mɛnɛ adi bohela , o moto yona ohelaka a mosa .
46003016	Ino otajebakani bo odini tempelo eNjambe , na bo Mwembo moNjambe modi a tei enu ?
46003017	Moto akabeja tempelo eNjambe , Njambe adi bomobeja yo pongono . Mojɔ bo tempelo eNjambe edi esɛnɔke , na mo odini tempelo emina .
46003018	Moto abwaniti bosakosea . Okina onu akalɛ bo adi na bowɛi bongondo ye , yɛ apete da oko egegele , bo adae moto obowɛi soti .
46003019	Mojɔ bo bowɛi bongondo ye bodi oko yebe a miso maNjambe . Mosɔnɔmɔ bo , Iyo ataejaka bato babowɛi a poloso ebu bɛnɛ .
46003020	Na mosɔnɔmɔ koko bo . Kumu ajebaka bo bilɛli bibato babowɛi bidi oko bilɛli bingasa .
46003021	A mojɔ momina , moto abwaniti bosakumeja na bato ; mojɔ bo ngando jisusu jidi ai no ,
46003022	isa Paulo , isa Apolo , isa Kepa , isa ngondo , isa bomɔ , isa bogwa , isa ehole ye , isa ehole yena ekɛkɛ adoe ; jisusu jidi oko ai no ;
46003023	na ’ no bɛnɛ odini ai Masiya , na Masiya ai Njambe .
46004001	Iso bodi oko bakɔmɛli baMasiya , na babanei bangando jibo-mbamake jiNjambe ; na moto akalɛ so , abwani bolɛ so oko boa .
46004002	Mojɔ moboso mua mobwani na babanei , modi oko bo badae bato basoti mɛnɛ .
46004003	Mbi nakasamba na nu , isa na esambi ebato , pɛ mojɔ ; na nitasambejaka mijɔ mimbi mɛnɛ .
46004004	Nongo nakalɛ bo naditi na mojɔ , nitalonga a mojɔ momina , cina bo Kumu yo mɛnɛ asambejaka mbi .
46004005	Oko boa , pɛ bosambejani oko ehole ebwanakini . Kumu akadoa , yo adi bomeja ngando jibombamake jimodidi a bohu , na adi boboloja ndungu jimilema mibato . A ehole emina , moto na moto adi bosɔ ndese ende ai Njambe .
46004006	Baninga , mbi nabali na nu ngando jimina o mondɛ , a mojɔ mosu na Apolo , bo okoeni na ekoaneli esu , na bo odaeni na lisuma a Misɔnɔ . Obwanitini bokumeja okina osu na bolona yona otongo .
46004007	Wɛ mɛnɛ oditi na bato batongo amɛci ? Opeli ekina eka yena edi wɛ pɛ bosɔ ? Oko boa , isa oesɔ oko bosɔ , osakumejaka mojɔ moye o moto yona oisɔ epeeli emina ?
46004008	Ino ko ogolini . Okonjini makonja . Okweini a bokumu bonu no bɛnɛ , te nongo na sn . Posa embi edi oko bo odaeni bakumu soti , bo so bokumee na nu .
46004009	Mbi nalɛkɛ bo Njambe adejai so babwɛnji ngɔngɔ jibato basusu , o bato baya bahɛngɛmɛ a bogwa ; mojɔ bo bodi o makou pɛ a mojɔ mongondo , na babwɛnji badiko , na bato pongono .
46004010	Iso bodi oko bigegele a mojɔ moMasiya . Ino ko odini na bowɛi a tei eMasiya ! Iso bodi bayɛmbu ; mo ko odini bapipo ! Ino odini na ekumu ; iso ko bosamboi .
46004011	Iso bogwaka nja , na bodi na ekangola oko edɛye . Bodi mbundu , bodingoaka , bodi oko bakɛndɛli pɛ , pɛpɛ ngando .
46004012	Bokɔkɔ elomu epipo na mɔmɔ masu bɛnɛ . Bato bakasinga so , iso bobajongoaka . Bakadingoja so , bodi oko bogo . Bakatangola so , iso bodi oko na ebaeli eepaeli .
46004013	Bodi oko bɔnɔ engondo ; bodi edɛye oko leka lobodumba pɛ .
46004014	Nasɔneaka no ngando jiji , te a bokeja no sɔni , oko a boleha no o bana bambi baepaeli .
46004015	Nongo okadani na bakoja koto domi a tei eMasiya , sangwa’nu adi oko omɔci pɛ . Mojɔ bo mbi nabota no na Mwako Mopele a tei eMasiya .
46004016	Oko boa nangɔɔnɔkɔ no bo okoaneni na mbi .
46004017	A mojɔ momina , nalomei no Timoteo , mwana ’ mbi oepaeli na lisuma a tei eKumu . Iyo adi bolɛjɛ no ekɔmɛli embi a tei eMasiya , yena ekojaka mbi a Menga masusu a bisika bisusu .
46004018	Bakina banu ko basakumejaka ; balɛkɛ bo nitadoa ai no .
46004019	Kumu ko akajima , nitayeyoa a bodoa ai no ; nasa ko najebe isa bato bamina baegbo badi na ngulu , isa badi oko na bibaeli pɛ .
46004020	Mojɔ bo Bokumu boNjambe bodi mojɔ mongulu , te bibaeli .
46004021	Opalakani bo ? Opalakani bo nadoe ai no na pimbo , isa na epaeli , na molema moyɛmbu ?
46005001	Bato babalaka bo bɔɔli bodi a tei enu . Nongo bapakano bataje-baka bɔɔli bomina , bo moto adae na mwali osangwa’nde .
46005002	Ino odini na egbo , na obwanini boyea bio a mojɔ momina . Enɔi na bopele bo odongejaeni ai no moto yona okɔkɔ mojɔ momina .
46005003	Mokuku mombi moditi oho adi no ; mwembo mombi ko modi na nu . Na mbi , o moto yona odi a tei enu , nasambejai moto yona okɔ mojɔ momina , a kombe eKumu Yesu .
46005004	Okaboleani likita , mwembo mombi modi boda na nu , na ngulu eKumu osu Yesu ,
46005005	hɛngɛni moto omina ai Satana a mojɔ mohogwa bomunu , bo mwembo monde mohele a Busa boKumu .
46005006	Ino obwanitini bosakumeja . Otajebakani bo eketa ekɛkɛ elipetu edi bohekoja mitɛkɛ misusu oko lipetu ?
46005007	Dumbani lipetu liyou , bo odaeni molɛmbɛ moyene , pɛpɛ nongo lipetu a tei enu . Mojɔ bo , Mwana-Bata osu oKola-eBonɔ agwa , oko Masiya yo mɛnɛ .
46005008	A mojɔ momina , kinani so boyake Kola na molɛmbɛ mua mopeliti lipetu , molɛmbɛ mobosɛnɔ na mosoti , te nongo na lipetu liyou , lipetu lilisoki na libobe .
46005009	Nasɔnea no a mokanda mombi bo otapanganani na bato balisɔngi .
46005010	Cina emina editi bo obambaeni bato balisɔngi bangondo ye , na bato bambengea , na bato baliba , na bato babole . Ekada boa , ka odini bodonga a ngondo oko bodonga .
46005011	Mbi nasɔnea no bo otapanganani na moto oDenga yona odi na lisɔngi , isa mbengea , isa moto obole , isa moto oebaeli ebe , isa moto obolangoa , isa mobi . Obwanitini boyaka dia na moto yona odi na bikɔmɛli bimina .
46005012	A mojɔ mobato batongo baya badi sokolu , moditi mojɔ mombi a bosambeja bato bamina . Endele ko , obwanini bosambeja baya badi a tei eDenga .
46005013	Njambe asambejaka baya badi a sokolu . Dongejani moto mobe yona odi a tei enu .
46006001	Okina onu akada na mwangwa ’ nde mojɔ , abwani boleneja mojɔ oko na bato baDenga , te nongo na bapakano .
46006002	Otajebakani bo bato baDenga badi bosambeja ngondo ? Oko boa , isa ngondo edi bosamba na nu , ino obwanitini bolena mijɔ mikɛkɛlɛkɛ ?
46006003	Otaje-bakani bo so bodi bosambeja babwɛnji-baDiko ? esingaiti mijɔ mingondo ye !
46006004	Oko boa , isa odini na mijɔ mimina , omisambejakani na bato baya badi ngasa mɛnɛ a miso maDenga mojɔ moye ?
46006005	Mbi nabalaka boa a bokeja no sɔni . Moto omɔci obowɛi ataboloa a tei enu yona obwani bolena mijɔ mibato baDenga ?
46006006	Moto na moto ko akɛkɛ na mwangwa’nde a esambi , ee , esambi ebato baya badi pɛ bojima Njambe .
46006007	Moto akakɛ a esambi na mwangwa ’ nde , mojɔ momina modi mobe . Enɔi na bopele bo moto adingoe , na bo abungejae likonja linde .
46006008	Ino bɛnɛ ko okɔkɔni bobe , na okoseakani baninga banu bɛnɛ .
46006009	Otajebakani bo bato babe batasangoa Bokumu boNjambe ? T’opanganeni ; bato balisɔngi bato babole , bato babɔɔli , bimwalimwali , bibamibami ,
46006010	babi , bato bambengea , bato babolangoa , babosambolu , na mibɛngɔ , batasangoa nongo Bokumu boNjambe .
46006011	Bakina banu badaka boa ; osɛnoani ko , ohɛngɛmɛni ai Njambe , na odini na lilonga , a kombe eKumu Yesu Masiya na a Mwembo moNjambe osu .
46006012	Mbi nabwani bokɔ ngando jisusu . Ngando jisusu ko jibɔngiti na mbi . Nabwani bokɔ ngando jisusu ; endele ko , nitajimaka bo nagboke na ekina ngando .
46006013	Dia didi a mojɔ mosɔpɔ , na sɔpɔ edi a mojɔ modia . Njambe ko adi bosieja sɔpɔ na dia pongono . Mokuku moditi a mojɔ molisɔngi . Modi oko a mojɔ moKumu , na Kumu adi Kumu omokuku .
46006014	Njambe angɔjɔ Kumu a bogwa , na adi bongɔjɔ so pongono na ngulu ende .
46006015	Otajebakani bo mikuku minu midi binama biMasiya ? Natombe binama biMasiya bo nabicingee na mwali obɔɔli ? Pɛpɛ nongo mweka !
46006016	Otajebakani bo yona okatani na mwali obɔɔli adi na nde mokuku momɔci ? Mojɔ bo , mosɔnɔmɔ bo , Ibo babae bâda munu momɔci .
46006017	Moto ko akakatana na Kumu , ibo babae badi mwembo momɔci .
46006018	Toma gbeseani bɔɔli . Bobe botongo bokɔkɔ moto bocingiti na mokuku ; moto ko yona ongɛkɛ bɔɔli akɔkɔ bobe a mokuku monde mɛnɛ .
46006019	Otajebakani bo mikuku minu midi tempelo eMwembo Mosɛnɔke ; mojɔ bo Mwembo Mosɛnɔke modi a tei enu ? Omosɔni ai Njambe .
46006020	Oditni baswa banu bɛnɛ , mojɔ bo osikoamani na bobuno bonɛnɛ . A mojɔ momina , toma bakeani Njambe kumu omikuku minu .
46007001	A mojɔ mongando jisɔnea no mbi — bopele bo moto atabɛnjɛe nongo mwali .
46007002	Endele ko , momi abwani boda na mwali onde mɛnɛ , na mwali abwani boda na muma’nde mɛnɛ , a bogbesea bɔɔli .
46007003	Momi abwani bobakea mwali onde mɛnɛ bokonde , na mwali abwani bokɔ boa na muma’nde .
46007004	Mojɔ bo , mwali aditi moswa omokuku monde mɛnɛ ; muma’nde adi moswa omokuku momwali . Muma’nde koko boa ; aditi moswa omokuku monde mɛnɛ ; moswa omokuku monde , oko mwali onde .
46007005	Momi abwaniti bobulɛ mwali onde , na mwali abwaniti bobulɛ muma’nde . Okakɔni boa bo osahɛngɛeni a mojɔ moho’nga ekina ehole , kɔni oko na mojimo mobasusu babae . Mojɔ momina mokasia ko , siejani ekia emina , bo Satana asaka meka no , na otahɔnɔkɔni bogbokeja posa jinu .
46007006	Mojɔ mobali mbi modi oko eleho , te mobeko .
46007007	Posa embi edi bo bato basusu badae o adi mbi mɛnɛ . Moto na moto ko asɔkɔ libondo linde ai Njambe ; okina ekɔmɛli emɔci , otongo ekɔmɛli etongo .
46007008	Eleho embi ai bandengi , na ai bali babogwa , edi bo bayeyoe o adi mbi mɛnɛ .
46007009	Bamiti hɔnɔ bosabekea ko , babwani bolongana . Na bolongana , na posa a tei enu o mosa , enɔi na bopele oko bolo ngana .
46007010	A mojɔ mobato baya balongani , mobeko modumbaka mbi moditi mombi mɛnɛ , modi oko mobeko moKumu ; modi bo mwali atadonga ai muma’nde .
46007011	Isa adongi ko , adi boyeyoa oko mondengi , isa adi bosɔmbɔ ai muma ’ nde . Na momi koko boa ; abwaniti bodonga ai mwali onde .
46007012	Eleho embi ai bato batongo , te eleho eKumu , edi oko ye ; isa moto oDenga adi na mwali yona odi pɛ hojima Njambe , na apalaka bo adae na muma’nde , momi omina abwaniti bomodongeja .
46007013	Isa mwali adi na momi yona odi pɛ bojima Njambe , na momi omina apalaka bo adae muma’nde , mwali omina abwamti bomolona .
46007014	Mojɔ bo momi yona odi pɛ bojima Njambe akatani na bojongoa bomwali onde ; na mwali yona odi pɛ bojima Njambe akatani na bojongoa bomuma’nde . Emiti da boa , o bana banu badae bana basɔni , te nongo bana baya bahɛngɛmɛ ai Njambe .
46007015	Isa momi , isa mwali , yona odi pɛ bojima Njambe apalaka adonge , yɛ adonge . Ekada boa , moto oDenga , isa momi isa mwali , aditi na mbɔci . Mojɔ bo Njambe abea so bo bodae na bowi .
46007016	Wɛ mwali otajebaka bo obwani boheleja muma’we ? Na wɛ momi , otajebaka bo obwani boheleja mwali owɛ ?
46007017	Moto na moto adi bosusa njea emonejaka Kumu . Isa Njambe abea moto a ekina ekɔmɛli , yɛ adae oko na ekɔmɛli emina . Mobeko mombi a Menga masusu modi boa .
46007018	Isa balenea moto ganda oko Njambe aipaka mobea , abwaniti bodongeja bimbete bibolena . Na moto akabeama yana adi yo oko na mwea , abwaniti bolenama ganda .
46007019	Mojɔ bo , bolena boganda bodi eka engasa , na mwea modi koko eka engasa . Mojɔ mosoti modi oko lisuma a mibeko miNjambe .
46007020	Moto na moto adi boyeyoa o adi yo a ehole embea ende .
46007021	Isa odaka mobuli yana abeama wɛ , pɛ mojɔ . Okanɛ njea ebosɔmi ko , t’okputoe oko .
46007022	Kumu akabea moto yona odi mobuli , moto omina adi na bosɔmi boKumu . Na Kumu akabea moto yona odi sɔmi , moto omina adi mobuli oMasiya .
46007023	Ino osikoamani na lisiko linɛnɛ . T’odaeni oko babuli babato .
46007024	Baninga , Njambe akabea moto , yɛ ayeyoe o adaka yo yana abeama yo .
46007025	Naditi na mobeko moKumu a mojɔ mobandengi . Mbi ko nadi na bolɛ bombi mɛnɛ , na obwanini bojima mbi , mojɔ bo Kumu akɔni monganji .
46007026	Mbi nalɛkɛ bo moto abwani boyeyoa o adi yo edɛye , mojɔ bo masu ma madi na minɔngɔ .
46007027	Okatani na mwali ? Pɛ boduka njea ebobɔtɔ . Odi mondengi ? Pɛ boduka mwali .
46007028	Momi ko akalongana , atakɔkɔ nongo bobe . Na moseka akalongana , atakɔkɔ nongo bobe . Bato bamina ko badi bonɛ jɔɔlɔ a ngondo ye , na mbi napalaka bo nahelejae no a jɔɔlɔ emina .
46007029	Baninga , cina emojɔ mobalaka mbi edi bo masu masu maditi manɛnɛ . A mojɔ momina , baya badi na bali babwani boda na ekɔmɛli ebato baya bapeliti bali .
46007030	Bato baya bayeaka bio babwani boda o bato baya baditi na bio . Bato baya badi na sepi babwani boda o bato baya baditi na sepi . Baya basombaka leka babwani boda o bato baya bapeliti eka .
46007031	Baya badi na bilomu bingondo babwani boda o bato baya babɔtɔnɔ na ngondo , mojɔ bo ngando jingondo ye jisiaka oko bosia .
46007032	Mbi nitapalaka bo odaeni na mokakwano . Mondengi adi na bolɛ oko a ngando jiKumu , bo asepejae Kumu .
46007033	Momi ko , yona odi na mwali , adi na bolɛ a ngando jingondo ye , bo asepejae mwali onde .
46007034	Mojɔ momwali obolongana , na mwali yona odi mondengi , modi koko boa ; baditi amɛci . Mwali yona opeliti momi , adi na bolɛ a ngando jiKumu , bo mokuku monde na mwembo monde midae mihɛngɛmɛke ai Kumu . Mwali ko yona odi na momi , adi na bolɛ a ngando jingondo ye , bo asepejae muma’nde .
46007035	Nabalaka boa a bokɔmeja no , te a bobindaneja no , bo ekɔmɛli enu ebɔnge , na bo okataneni na Kumu na milema minu misusu .
46007036	Okina momi ko yona opandi mwali , akalɛ bo ekɔmɛli ende ai mwali omina ebɔngiti , mojɔ bo posa jinde jigbasoi , babwani bolongana . Mojɔ mokada boa , yɛ akɔe o apalaka yo , atakɔkɔ nongo bobe .
46007037	Moto ko akada na ngulu a molema monde , na abwani bosabekea bo atagboka na posa jinde jimokuku , na andi ngapa bo atalongana na mwali omina , akɔkɔ bopele .
46007038	Oko boa , yona olonganaka na mwali opanda yo akɔkɔ bopele , na yona odi pɛ bolongana akɔkɔ bopele mɛnɛ .
46007039	Mwali omoto akatani na muma’nde oko a bogwa bomuma’nde . Muma’nde ko akagwa âcingoama ai yo ; na akapala bo alongane na okina momi otongo , pɛ mojɔ — a tei eKumu ko .
46007040	Bolɛ bombi mɛnɛ bodi bo enɔi na bopele akayeyoa o adi yo . Na nalɛkɛ bo nadi na Mwembo moNjambe .
46008001	A mojɔ momasiko mapejaka bato a bilimo , bojebaka so basusu cina emina . Ejebeli ko ehuulejaka moto na egho ; epaeli ko embilimejaka .
46008002	Moto akalɛ bo adi na ekina ejebeli , ajebakini na soti .
46008003	Moto ko akapala Njambe , Njambe ajebaka moto omina .
46008004	Oko boa , a mojɔ moboyaka tito bamasiko mabilimo , bojebaka bo elimo edi eka engasa mɛnɛ a ngondo ye . Njambe adi oko omɔci pɛ , pɛpɛ okina otongo .
46008005	Nongo bakabakea kombe banjambe ai bakina , isa oho Diko isa ya nase — na banjambe badi banɛnɛ , na bakumu koko banɛnɛ —
46008006	ai so ko , Njambe adi oko omɔci pɛ , oko Njambe Sango . Leka losusu lohulaka ai yo , na so bodi oko ai yo . Na Kumu adi oko omɔci pɛ , oko Yesu Masiya . Leka losusu lodi a mojɔ monde , na so bodi a mojɔ monde .
46008007	Bato basusu ko bapeliti ejebeli emina . Bakina bato baya balandoa na bilimo , bayakaka leka lomina na bolɛ a masiko mabilimo , na milema mibu miyɛmbu mikɔkɔ mabai .
46008008	Lilonga lisu a boso boNjambe liditi mojɔ modia . Botalonga a mojɔ moboyaka , na bota-beha na ekia .
46008009	Ino ko haya bayakaka dia dimina , toma nganja mani bo ekɔmɛli enu etasakeja bayɛmbu libaku .
46008010	Wɛ moto yona odi na ejebeli emijɔ , — moto otongo yona odi moyɛmbu akanɛ wɛ yana adi wɛ a boyaka a tei etempelo ebilimo , otalindaka moto omina yona odi na molema moyɛmbu a boyaka masiko mabilimo pongono ?
46008011	Oko boa , moto yona moyɛmbu , oko mwangwao mɛnɛ , adi bobeha a mojɔ moejebeli ewɛ ; na Masiya agwea moto omina .
46008012	Okabejani baninga boa na okababenejani a milema mibu miyɛmbu , okɔkɔni bobe ai Masiya yo mɛnɛ .
46008013	A mojɔ momina , mbi nakasakeja mwangwa’mbi na boyaka , nadi bokia tito na bosusu , bo nitasakeja mwangwa’mbi libaku .
46009001	Mbi naditi sɔmi ? Mbi naditi obwɛnji ? Nanɛ Yesu Kumu osu ? Elomu embi a tei eKumu , te no bɛnɛ ?
46009002	Isa batongo bataji-maka bo nadi obwɛnji , nadi obwɛnji ai no , mojɔ bo odini embete bo Kumu apani elomu eobwɛnji .
46009003	Bosɔmbeja bombi ai baya basambejaka mbi bodi oko bu .
46009004	Iso bobwaniti boyaka na bomwaka ?
46009005	Iso bokapala , bobwamti bosɔ mwali oejimeli bo bodale na nde o akɔkɔ babwɛnji batongo , na bananango baKumu , na Kepa pongono ?
46009006	Adi so babae pɛ , so na Balanaba , pɛpɛ kpaci a bokɔ boa ?
46009007	Soda adi bokɛ a bila , na pɛ moto bomobɔkɔ ? Moto aka’na mole , atayaka mbuma jimole momina ? Mobanei obata atamwaka mabɛi mabata ?
46009008	Nabalaka mojɔ momina na kpaci emoto pɛ ? Pɛpɛ . Mojɔ momina moditi a Mibeko ?
46009009	Mojɔ bo , mosɔnɔmɔ a Mibeko miMose bo , T’okande oko ebombo engɔmbɔ yona ondaka ndongo . Adi Njambe na bolɛ oko ai ngɔmbɔ pɛ ?
46009010	Atabalaka boa a mojɔ mosu pongono ? Ee , mosɔnɔmɔ a mojɔ mosu ; mojɔ bo moto yona oliaka gbie , adi boha na njingo , na yona ondaka ndongo , adi bonda na njingo ebosɔ libondo .
46009011	Boka’na dona dingando jiMwembo a tei enu , bobwamti bosɔ libondo lileka lonu ?
46009012	Isa ojimakani bo bakina batongo bakɔe na nu boa , esingaiti so ! Iso ko boikɔkɔ boa , pɛpɛ nongo mweka . Bodingoaka oko bodingoa bo botabindaneja Mwako Mopele moMasiya .
46009013	Otajebakani bo bato baya bakɔkɔ elomu etempelo bayakaka leka lotempelo , na baya bakɔkɔ elomu elitumbu limasiko basɔkɔ libondo limasiko .
46009014	Oko boa , Kumu abekea bo baya batɔndɔkɔ Mwako Mopele badi bosɔ libondo libu lileka a mojɔ moMwako Mopele .
46009015	Mbi ko , nongo adaka mbi na kpaci ebokɔ boa , naidaka nongo na ekɔmɛli emina ; na nitasɔnɔkɔ ngando jimina na njingo bo nadae na kpaci emina . Mbi nasakumejaka na ekɔmɛli emina , na najimi bo nadi bopeta gwa , bo moto asaka katoa ekumu emina ai mbi .
46009016	Atɔndɔkɔ mbi Mwako Mopele , nitasaku-mejaka na mojɔ momina , mojɔ bo nalindamaka a botɔndɔ Mwako Mopele . Namiti tɔndɔ Mwako Mopele nadi boda na monɔngɔ monɛnɛ a molema mombi .
46009017	Nakakɔ mojɔ momina na bolulea bombi mɛnɛ , nasɔkɔ ndese . Nakakɔ boa ko a mojɔ mobolulea bua boditi bolulea bombi mɛnɛ , cina edi bo nasi elomu emina bo naekɔe .
46009018	Na ndese embi edi bo ? Edi oko bo , nongo adi mbi na kpaci a bosɔ likonja a mojɔ moetɔndɛli embi , natɔndɔkɔ Mwako Mopele boangasa , pɛ bosɔ nongo likonja .
46009019	Mbi naditi mobuli omoto . Endele ko , nasapika mobuli obato basusu bo nadihe bato banɛnɛ .
46009020	Nadi MoYuda ai Bayuda , bo nalɛnge BaYuda . Nadi moto yona osumaka Mibeko ai bato baya basumaka Mibeko , bo nalɛnge bato baya basumaka Mibeko . ( Mbi mɛnɛ ko naditi cina jiMibeko . )
46009021	A mojɔ mobato baya bapeliti Mibeko , nadi o moto yona opeliti Mibeko , ( te nongo bo naditi cina jiMibeko miNjambe ; nadi cina jiMibeko miMasiya ) bo nalɛnge bato baya bapeliti Mibeko .
46009022	Nadi moyɛmbu ai bayɛmbu , bo nalɛnge bayɛmbu . Nadi tungu jisusu ai bato basusu bo nameke njea jisusu a boheleja bakina bato .
46009023	Nakɔkɔ boa a mojɔ moMwako Mopele , bo nadae na libondo limbi a elomu emina .
46009024	Otajebakani bo bato bakapota mbambano , bapotaka bo basusu ? yona osɔkɔ ndese ko , oko omɔci pɛ . Oko boa toma potani a bosɔ ndese .
46009025	Moto na moto yona osɛlingoaka a mojɔ mombambano asumaka bikia . Ibo bakɔkɔ boa bo basɛ likongo lingasa lia lidi bogwa ; iso ko bokɔkɔ a mojɔ molikongo lia lidi boyeyoa oko an bosusu .
46009026	A mojɔ momina , mbi napotaka bojo , te epotapota . Na’naka boma na soti te na busubusu .
46009027	Nadingojaka na nagbokejaka mokuku mombi , bo nasaka samboe , mbi yona otɔndɔ Mwako Mopele ai bato , batongo .
46010001	Baninga , mbi napalaka bo ojebeni bo batata basu basusu badaka a cina eeyembi , na bo basusu banɔ a njea emadiba-mamukwa .
46010002	Ibo basusu babatisama a tei eeyembi , na a tei emadiba-mamukwa , ai Mose .
46010003	Ibo basusu bayaka dia dimɔci dimwembo ,
46010004	na bamwaka ’ bo basusu emwakeli emɔci emwembo . Mojɔ bo bamwaka a litai limwembo lia libasusaka , na litai limina lidaka oko Masiya .
46010005	Njambe ko aisepa na banɛnɛ babu , na bagwa a lisobe .
46010006	Ngando jimina jidi bileho ai so , bo botada na posa jibe o adaka bo .
46010007	T’odaeni oko basakoi babilimo o adaka bakina babu ; mosɔnɔmɔ boa bo , Bato bada na mbondo a boyaka na bomwaka , Na bangɔ a bobua ngɔmɔ .
46010008	Bobwaniti boda na lisɔngi o adaka bakina babu , na bagwa Busa bomɔci bato koto licinda-na-jisato .
46010009	Bobwaniti bodingea Kumu o akɔ bakina babu , na njɔ babawa .
46010010	Bobwaniti boda na manungunungu o adaka bakma babu , na obwɛnji-obogwa abawa .
46010011	Ngando jimina jidoa ai bato bamina o bileho ; jisɔnɔmɔ ko a bokoja so baya badi a ehole ye esuka .
46010012	A mojɔ momina , moto na moto yona odingaka bo adi mombilimake , abwani bonganjama bo asaka kwa .
46010013	Ino onɛkinini bomeka bua bonɔi ngulu enu . Njambe t’akputojake sako jinde , na yo atajima bo odaeni na bomeka bua bonɔi ngulu enu ; mojɔ bo bomeka bokadoa ai no , yo adi bopa no njea ebohela , bo ohɔneni bomeka bomina .
46010014	A mojɔ momina baninga , toma gbeseani bosakoa bobilimo .
46010015	Nabalaka na bato babowɛi . Lɛni no bɛnɛ mojɔ mobalaka mbi .
46010016	Kɔpɔ ejongoaka so , te bokatana bosu na makia maMasiya ? Molɛmbɛ mobukaka so , te bokatana bosu na mokuku moMasiya ?
46010017	Molɛmbɛ modi momɔci ; oko boa , nongo adi so banɛnɛ , bodi oko mokuku momɔci , mojɔ bo so basusu bosɔkɔ libondo limolɛmbɛ momɔci .
46010018	Lɛni ekɔmɛli eYisalaele ; baya bayakaka masiko malitumbu bakatani na litumbu .
46010019	Nitabalaka bo masiko mabilimo madi na cina , isa bo elimo edi eka .
46010020	Pɛpɛ ; cina ebalaka mbi edi bo bapakano bakapa masiko , bamapaka a miembo mibe , te nongo ai Njambe . Mbi nitapalaka bo okataneni na miembo mibe .
46010021	Obwanitini bomwaka kɔpɔ eKumu , na kɔpɔ emiembo mibe pongono . Obwanitini bosɔ libondo a mesa maKumu , na a mesa mamiembo mibe pongono .
46010022	Iso bodi bokeja Njambe likaka ? Iso bomonɔi na ngulu ?
46010023	Nakapala , nabwani bokɔ ngando jisusu ; ngando jisusu ko jibɔngiti . Nakapala , nabwani bokɔ ngando jisusu ; ngando jisusu ko jitabɔngejaka .
46010024	Moto abwaniti bokɔ ngando jipalaka yo mɛnɛ , oko ngando jia jikɔmejaka moto otongo .
46010025	Yakani leka losusu longɛjɛkɛ bato a esanjo ; pɛ bodani na mokakwano a mojɔ momina .
46010026	Mojɔ bo ngondo esusu mɛnɛ edi ai Kumu , na leka losusu lua lodi a ngondo pongono .
46010027	Moto yona oditi na ejimeli akabea no a boyaka , na okakɛni , yakani leka losusu loneaka yo no ; pɛ bodani na mokakwano a mojɔ momina .
46010028	Okina moto ko akabala na nu bo , Iye edi tito emasiko ; t’oyakeni oko , mojɔ bo moto omina ajebejai wɛ . Mojɔ momina modi mojɔ momolema monde , te monu .
46010029	Molema momoto otongo modi boneja mbi mua mobwani na mbi ?
46010030	Nakajongoa dia , na nakayaka , okina adi bolemoa na mbi mojɔ bo nalijongoaka ?
46010031	Cina edi bo , okayakani isa okamwakani , isa okakɔni mokina mojɔ motongo , kɔni mijɔ misusu a bokumeja Njambe .
46010032	T’osakejaeni oko bato batongo libaku , isa BaYuda , isa BaEla , isa bato baDenga diNjambe .
46010033	Mbi mɛnɛ nakengaka bosepeja bato basusu na ngando jisusu jikɔkɔ mbi , bo bahele ; te nakɔke a mojɔ mombi mɛnɛ , oko a mojɔ mobato batongo banɛnɛ .
46011001	Ikoanani na mbi o akoanaka mbi na Masiya .
46011002	Nasakoaka no mojɔ bo olɛkɛni mbi bihole bisusu , na otabosakani ngando jikoja mbi no .
46011003	Endele ko , napalaka bo ocingeeni bo Masiya adi molo momoto ; molo momwali modi oko muma’nde ; na Njambe adi molo moMasiya .
46011004	Moto aka’nga , isa akatɔndɔ mwako na egbala a molo , asambojaka molo monde .
46011005	Mwali ko aka’nga , isa akatɔndɔ mwako , na apeliti eka a molo , asambojaka molo monde ; ekɔmɛli ende ebwani na yena emwali , bamaka nwɛ swe jinde .
46011006	Mwali amiti lwa eka a molo , abwani bolena swe jinde . Na isa edi sɔni ai mwali a bolena isa a bonwɛ swe jinde , yɛ akunde molo monde .
46011007	Momi ko abwaniti bokunda molo monde cina bo yo adi elimo na ekumu eNjambe ; mwali ko adi ekumu emomi .
46011008	Mojɔ bo momi aimana ai mwali ; mwali ko amana ai momi .
46011009	Na momi aikɔmɔ a mojɔ momwali ; mwali ko akɔmɔ a mojɔ motni .
46011010	A mojɔ momina , mwali abwani bolwa a molo embete ekpaci emomi , a mojɔ moba-bwɛnji .
46011011	A tei eKumu ko , mwali t’adake yo buki ; acingi oko na momi . Na momi pongono t’adake yo buki ; acingi oko na mwali .
46011012	Mwali amana ai momi ; edɛye mwali abotaka momi ; na leka losusu lohulaka ai Njambe .
46011013	Lɛni no bɛnɛ ; Mwali aka’nga Njambe , pɛ bopeta lwa eka a molo , mojɔ momina mobɔngi ?
46011014	Ekɔmɛli ebato basusu etakojaka no bo momi akada na swe jiyai , edi sɔni .
46011015	Mwali ko akada na swe jiyai , jidi oko ekumu ende . Mojɔ bo yo asɔ swe jimina a bosakunda .
46011016	Isa okina moto ko adi na kitɛ , so boditi na ekina ekɔmɛli etongo , isa Menga maNjambe .
46011017	Nadi na eleho a bopa no , na mtasakoa no ; mojɔ bo matitana manu matakɔmejaka no ; mabejaka no oko bobeja .
46011018	Mojɔ moboso oko mu ; mbi na’kaka bo odini na misoo a matitana manu maDenga , na mbi najimaka mweka bo mojɔ momina modi soti .
46011019	Odini mabondo-mabondo soti ; oko boa bato basoti badi boboloa a tei enu .
46011020	Okatitanani , otayakani nongo Kola eKumu .
46011021	Mojɔ bo , yana ayakaka no , moto na moto ayakaka mia mande mɛnɛ ; na okina adi ngasa na otongo alangoi .
46011022	Boni ! opelitini ndako jinu bɛnɛ a mojɔ moboyaka na bomwaka ? Osambojakani Denga diNjambe , na okejakani bato babokwali sɔni . Nâbala na nu bo ? Nâsakoa no ? Pɛpɛ nongo mweka .
46011023	Mojɔ bo mbi nasɔ oko ai Kumu mua mopeja mbi no , bo Kumu Yesu atomba molɛmbɛ na bulu bokabama yo ;
46011024	ajongoa , abuka molɛmbɛ , na abala bo , Imu modi mokuku mombi mua mobukei a mojɔ monu . Kɔni boa bo osalɛjeni ai mbi .
46011025	Ama bo sieja boyaka , yo ami tomba oko kɔpɔ pongono , na abala bo , Kɔpɔ ye edi Mokongo Moyene momakia mambi . Kɔni boa , bihole hisusu himwakaka no , bo osalɛjeni ai mbi .
46011026	Mojɔ bo , bihole bisusu biyakaka no molɛmbɛ mu , na bimwakaka no kɔpɔ ye , otɔndɔkɔni mwako mobogwa boKumu oko a bodoa bonde koko .
46011027	A mojɔ momina , moto akayaka molɛmbɛ mu , isa akamwaka kɔpɔ ye eKumu , na yo pɛ bobɔngɔ , adi na lindo jimokuku na jimakia maKumu .
46011028	Yɛ moto asakokelejae yo mɛnɛ , asa ko ayake molɛmbɛ na amwake kɔpɔ .
46011029	Mojɔ bo , moto akayaka na akamwaka , pɛ ko bombetea mokuku moKumu , ayakaka na amwakaka bodumba bonde mɛnɛ .
46011030	A mojɔ momina , bakina banu banɛnɛ badi na bwɛmbu , na bapekaka , na bakma bahwɛkɛ hiɔ .
46011031	Bokasasambeja na soti , botasamba .
46011032	Endele ko , bokasamba , bodi bosɔ mokindo ai Kumu , bo botasamboa na ngondo .
46011033	Oko boa baninga , okatitanani a mojɔ moboyaka , ambanani .
46011034	Okina onu akada na nja , yɛ ayake a ndako ende mɛnɛ , bo botitana bonu botasamboa . Nadi bokolea ngando jitongo oko namaka doa mbi mɛnɛ .
46012001	Baninga , mbi napalaka bo ocingeeni mojɔ mobipeeli bimwembo .
46012002	Yana adaka no bapakano , ojebakani bo ojimani bo bato balabojae no a bosakoa banjambe-babokosea baya badi oko bimimi .
46012003	A mojɔ momina , napalaka bo ocingeeni bo Mwembo moNjambe mokabaleja moto , moto omina atahɔnɔ bosinga Yesu . Na moto amiti da na Mwembo Mosɛnɔke , atahɔnɔ bobala bo Yesu adi Kumu .
46012004	Bipeeli bidi tungu-tungu , Mwembo ko modi oko momɔci pɛ .
46012005	Bilomu pongono bidi tungu-tungu , Kumu ko adi oko omɔci .
46012006	Na njea jibokɔ na elomu jidi tungu-tungu , Njambe ko yona okɔkɔ ngando jisusu ai bato basusu adi oko omɔci .
46012007	Moto na moto asɔkɔ epeeli ende eMwembo a bokɔmeja bato basusu .
46012008	Okina asɔkɔ ebaeli ebowɛi a Mwembo , na otongo asɔkɔ ebaeli eejebeli a Mwembo momina .
46012009	Okina asɔkɔ ejimeli a Mwembo , na otongo asɔkɔ epeeli ebosengoa a Mwembo momina .
46012010	Okina asɔkɔ epeeli a bokɔ mindumba , na otongo asɔkɔ epeeli a botɔndɔ mwako moNjambe . Okina asɔkɔ epeeli a bombetea miembo , na otongo asɔkɔ epeeli ekɔpi jitongo-tongo , na otongo koko a’kaka kɔpi jitongo-tongo .
46012011	Mwembo ko mua mokɔkɔ ngando jisusu na okabaka ai moto na moto libondo lipalaka yo , modi oko Mwembo momɔci pɛ .
46012012	Mokuku modi eka emɔci , binama ko bidi binɛnɛ . Na binama bisusu , nongo bikada binɛnɛ , bikɔkɔ oko mokuku momɔci . Modi oko boa na Masiya .
46012013	Mojɔ bo bobatisama so basusu a Mwembo momɔci bo bodae mokuku momɔci , isa BaYuda , isa BaEla , isa babuli , isa basɔmi ; na bomwaka so basusu na Mwembo momɔci .
46012014	Mojɔ bo , mokuku moditi elembo emɔci pɛ ; modi na bilembo binɛnɛ .
46012015	Nongo ebota ekabala bo , Mbi nacingiti na mokuku mojɔ bo naditi ebɔ , ebaeli emina etadongeja ebota a mokuku .
46012016	Na litoi likabala bo , Mbi nacingiti na mokuku mojɔ bo mbi naditi diso , ebaeli emina etadongeja litoi a mokuku .
46012017	Mokuku mosusu mokada oko diso pɛ , njoki edi boda jɔ ? Mokuku mosusu mokada oko litoi pɛ , soo edi boda jɔ ?
46012018	Njambe akolea binama bisusu a mokuku , emɔci-emɔci , o apalaka yo .
46012019	Binama bisusu bikada oko emɔci pɛ , mokuku modi boda jɔ ?
46012020	Oko boa binama bidi bmɛnɛ , mokuku ko oko omɔci .
46012021	Diso libwaniti bobala na ebɔ bo , Mbi nitajebaka wɛ . Na molo mobwaniti bobala na mako bo , Mbi nitaje-baka no .
46012022	Pɛpɛ nongo mweka ; binama bimokuku bia bidi oko ngasa a miso mabato bibɔngejaka mokuku .
46012023	Na bokumejaka binama bia bilɛkɛ so oko ngasa ; na bia bidi bibombamake bidi na ekumu enɛnɛ , na bia bidi a bohu bibwani boa .
46012024	Njambe abɔngeja mokuku mosusu , bo yena edi ngasa edae na ekumu .
46012025	A mojɔ momina , mokuku mopeliti bobɔtɔ , na binama bisusu bikɔmejanaka .
46012026	Enama emɔci ekapeka , bisusu bitongo bipekaka pongono .
46012027	Ino odini mokuku moMasiya , odini binama binde , moto na moto oko enama .
46012028	Njambe akolea bato a tei eDenga , boso oko babwɛnji , na ngɔngɔ jibu oko batɔndɔi . Bacingi na bu ngɔngɔ oko bakoja , na bato baya bakɔkɔ mindumba , bato basengo , bakɔmeja , bato babilomu , bato bakɔpi jinɛnɛ .
46012029	Basusu badi babwɛnji ? Basusu badi batɔndɔi ? Basusu badi bakoja ? Basusu bakɔkɔ mindumba ?
46012030	Basusu badi basengoi ? Basusu babalaka na kɔpi jinɛnɛ ? Basusu bakaka kɔpi jinɛnɛ ?
46012031	Dukani oko bipeeli bia binɔi na bopele . Mbi ko nadi boneja no njea yena enɔi na bopele .
46013001	Nongo nakabala na kɔpi jibato , isa jibabwɛnji-badiko , na napeliti epaeli , nadi oko doi dieboli , isa lisanga lia likɔkɔ ngɛ-ngɛ-ngɛ .
46013002	Namiti da na epaeli , nadi eka engasa mɛnɛ ; nongo nakatɔndɔ mwako , nongo nakacingea ngando jibombamake , nongo nakada na ejebeli esusu , nongo nakada na ejimeli enɛnɛ a bodongeja meno minɛnɛnɛ , pɛ mojɔ .
46013003	Namiti da na epaeli , nitabɔngɔ nongo mweka , nongo nakakaba leka lombi a bobɔkɔ bato babokwali , isa nakapa mokuku mombi a botumbama , pɛ mojɔ .
46013004	Epaeli edi na lingbangba ; edi koko na likabo . Epaeli editi na likaka , na editi na egbo .
46013005	Epaeli editi na jala , na editi na ebaeli ebe . Epaeli editi na bolɛ a ngando jinde mɛnɛ pɛ , editi na misuba , na editi na kɛlɛ .
46013006	Epaeli etasepaka a mojɔ mobobe , esepaka oko a mojɔ mobopele pɛ .
46013007	Epaeli ehɔnɔkɔ ngando jisusu ; ejimaka ngando jisusu ; edi na njingo a tei engando jisusu , na edi na lingbangba a tei engando jisusu .
46013008	Epaeli epeliti nongo suka . Bitɔndɛli bidi bosia , na kɔpi jiyɛyɔ bogo ; ejebeli edi bodimoa .
46013009	Mojɔ bo ejebeli esu edi oko ekenge pɛ , na etɔndɛli esu edi oko ekenge pɛ ;
46013010	Mua mobɔngi kanga mosusu ko mokaboloa , mua modi oko ekenge pɛ môsia .
46013011	Amaka mbi da yɛngɛ , nadaka na ebaeli eyɛngɛ , bolɛ bombi bodaka bolɛ boyɛngɛ , molema mombi modaka molema moyɛngɛ ; ama mbi kandoa ko , nami kina oko ngando jibwɛngɛ .
46013012	Bonjaka edɛye oko a talatala na ehindahindi ; bô’nɛnɛ ko ngɔngɔ o bato baya bayɛlɛni . Edɛye , ejebeli embi edi oko ekenge pɛ ; a busa bomina ko , nadi bojeba o ajebamaka mbi .
46013013	Edɛye ngando ji jisato jidikai , oko ejimeli , na njingo , na epaeli ; yena enɔi jisusu ko edi oko epaeli .
46014001	Bakeani milema minu a epaeli . Dani na posa a bipeeli bimwembo , bou oko epeeli ebotɔndɔ .
46014002	Moto yona otɔndɔkɔ na kɔpi etongo atabalaka na bato , abalaka oko na Njambe . Bato bata-mocingeaka mojɔ bo abalaka ngando jibombamake .
46014003	Moto ko yona otɔndɔkɔ mwako , abalaka na bato bo abalehe , abakɔmejae , na agɔmbejae milema mibu .
46014004	Moto akabala na kɔpi etongo asapingejaka oko yo mɛnɛ pɛ ; yona ko otɔndɔkɔ mwako , apingejaka Denga .
46014005	Mbi napalaka bo obaleni no basusu na kɔpi jitongo , bou oko bo otɔndɔeni mwako . Moto akabala na kɔpi jitongo , pɛ ko bojebeja Denga cina emina , atakɔmeja Denga . Oko boa yona otɔndɔkɔ mwako adi boso bonde .
46014006	Baninga , mbi nakadoa ai no a bobala na kɔpi jitongo , pɛ ko botɔndɔ na eleho , na bokoja , na boboloja , nadi bokɔmeja no soti ?
46014007	Leka logo lodi na doi , o adi polongo na ebumba . Bomiti bɔteja ko doi dimina , odi bocingea ebomeli eleka lomina nda ?
46014008	Doi limondule limiti da na bohu , odi bosɛlingoa a mojɔ mobila nda ?
46014009	Mojɔ monu modi koko boa ; okabalani mojɔ na kɔpi etongo yena edi bato pɛ bo’ka , pɛpɛ nongo moto odi bocingea mojɔ mobalaka no , mojɔ bo obalakani oko bibalabala pɛ .
46014010	Kɔpi jidi a ngondo jinɛnɛ mɛnɛ , na jisusu jidi na cina .
46014011	Moto ko akabala na ekina kɔpi , na mbi pɛ bo’ka kɔpi emina , mbi nadi boda MoDɔkɔ a miso mamoto yona obalaka , na yo adi boda MoDɔkɔ a miso mambi .
46014012	Oko boa , ino okamboani bipeeli bimwembo , dani oko na posa ebipeeli bia bidi bokɔmeja Denga na soti .
46014013	A mojɔ momina , moto yona obalaka na kɔpi etongo abwani bo’nga bo asɛ epeeli ebocingea bato cina .
46014014	Mojɔ bo naka’nga na kɔpi etongo , modi mwembo mombi mua mongaka , molema mombi motacingea eka .
46014015	Oko boa nâkɔ bo ? Nadi bonga na mwembo , na nadi bonga na bocingea pongono . Nadi bo’mba njembo na mwembo , na nadi bo’mba njembo na bocingea pongono .
46014016	Okajongoa na mwembo , moto otongo yona oditi na epeeli ewɛ , atajeba nongo bojima Amen yana ajongoaka wɛ , mojɔ bo atacingeaka mojɔ mobalaka wɛ .
46014017	Wɛ mɛnɛ ojongoaka soti , yona otongo ko atapinga nongo a ejimeli ende .
46014018	Mbi nasakoaka Njambe mojɔ bo nanɔi no basusu na bɛtɛ ekɔpi .
46014019	Endele ko , na bobala bikenge koto domi na kɔpi etongo , na bikenge bitano na bocingea bombi mɛnɛ , napalaka gbo oko bo nabale na Denga oko na bikenge bitano na bocingea .
46014020	Baninga , t’odaeni oko na bocingea bobɛngɛ . Dani na ekɔmɛli ebana bakɛkɛ a mojɔ mobobe ; dani basuku ko a mojɔ mobocingea .
46014021	Mosɔnɔmɔ a Mibeko bo , Kumu abali bo , Nongo nakaloma bwɛnji bombi ai bato ba , Na bato bakɔpi jitongo , Isa na minɔkɔ miDɔkɔ , Batahokea mbi nongo mweka .
46014022	Oko boa , kɔpi jidi oko embete ai bato baya bajimakini , te nongo ai bato baejimeli . Etɔndɛli ko emwako moNjambe edi embete ai baya bajimaka , te nongo ai baya bajimakini .
46014023	A mojɔ momina , okadani na botitana boDenga disusu , na bato basusu bakabala na kɔpi jitongo-tongo , bato batongo bakakwea , bato baya badi pɛ boji-ma , batalɛ bo odini na malale ?
46014024	Bato basusu ko bakatɔndɔ mwako , na moto otongo akakwea yona odi pɛ bojima isa pɛ bocingea , adi bosɔ eleho ehu basusu , na adi bosamba na bu basusu .
46014025	Ngando jibombamake jimolema monde jidi boboloa a bohu , adi bokwa a boso bonde a bosakoa Njambe , na adi bojima bo Njambe adi a tei enu soti .
46014026	Cina emina edi bo , baninga ? Edi oko bo , omakatitanani , isa okina onu adi na eyembo , na otongo adi na eleho , isa na bokoja , isa na kɔpi , isa na bocingea , kɔni ngando jisusu a bopingeja ejimeli enu .
46014027	A mojɔ mobobala na kɔpi etongo , bopele bo bato babale omɔciomɔci , bato babae isa basato , suka oko bato basato .
46014028	Endele ko , isa moto yona okaka kɔpi jimina aditi , bopele bo badae oko bogo a botitana , na babale na milema mibu bɛnɛ , na Njambe .
46014029	Batɔndɔi babae isa basato badi bobala , na bato batongo badi bohokea .
46014030	Njambe ko akaboloja mokina mojɔ ai okina moto otongo yona odi ena , motɔndɔi yona obalaka adi boyɛyɔ bogo .
46014031	Obwanini botɔndɔ mwako no basusu , moto omɔci-omɔci ; oko boa bato basusu badi bokoa , na badi bopinga a ejimeli ebu .
46014032	Miembo mibatɔndɔi misumaka batɔndɔi .
46014033	Mojɔ bo Njambe adi Njambe obowi , te nongo Njambe oyikiyiki . Ekɔmɛli eMenga masusu mabato baejimeli
46014034	edi bo bali badae bogo a makita maDenga . Baditi na kpaci ebobala , na Mibeko mibalaka bo badi boda na lisuma .
46014035	Isa bapalaka bojeba mokina mojɔ , badi bohɔjɔ bami babu a ndako jibu bɛnɛ ; mojɔ bo ebɔngiti na mwali bo abale a likita liDenga .
46014036	Boni ! Ebaeli eNjambe eboloi boso ai no ? emei oko ai no pɛ ?
46014037	Isa okina onu alɛkɛ bo adi motɔndɔi , isa bo adi na bipeeli bimwembo , adi bocingea bo mijɔ misɔnei mbi no midi mobeko moKumu .
46014038	Moto yona odi pɛ bojeba , yɛ adae oko a libumi .
46014039	Oko boa baninga , bakeani milema minu a botɔndɔ mwako moNjambe . Pɛ bosiani bato a bobala na kɔpi jitongo .
46014040	Kɔni ngando jisusu oko na bowi na bongɛbɛnɛ .
46015001	Baninga , mbi napalaka bo nabale na nu a mojɔ moMwako Mopele motɔndɔ mbi no . Ojimani mwako momina , na odini bambihmake a mwako momina .
46015002	Ohelani oko na mwako momina , okamobaneani bopele — omiti kɔni boa , ejimeli enu edi eka engasa .
46015003	Mojɔ bo mbi napa no mojɔ monɛnɛ mosɔ mbi , bo Masiya agwa a mojɔ mojibe jisu , o abalaka Misɔnɔ .
46015004	Bamopusea , na angɔ koko a busa bomasato , o abalaka Misɔnɔ .
46015005	Kepa amonɛ , na babwɛnji domi-na-babae pongono .
46015006	Ekina ehole etongo , baninga mikama mitano bamonɛ ; bakina babu banɛnɛ badi oko busa bu , na bakina babu bagwa .
46015007	Yakobo amonɛ ngɔngɔ , na babwɛnji basusu pongono .
46015008	Suka mɛnɛ , asaboloja ai mbi pongono , mbi mwana obongoa .
46015009	Mojɔ bo mbi nadi ngɔngɔ jibabwɛnji basusu . Nabɔngiti bosɔ kombe eobwɛnji , mojɔ bo nadingoja Denga diNjambe .
46015010	Nadi adi mbi , oko a mojɔ momonganji moNjambe , na monganji monde ai mbi moinama . Mbi nakɔ elomu epipo , pɛpɛ nongo okina obu obwana na mbi a njea emina ; mbi mɛnɛ ko naikɔ , oko monganji moNjambe mua modi ai mbi .
46015011	Oko boa , mwako motɔndɔkɔ so basusu , isa mbi mɛnɛ , isa bo batongo , modi oko boa , na ojimani oko na mu .
46015012	Atɔndɔkɔ so bo Masiya angɔ a bogwa , bakina banu babalaka bo bagwake batangɔ mojɔ moye ?
46015013	Isa bagwake batangɔ , Masiya yo mɛnɛ aingɔ a bogwa .
46015014	Na isa Masiya aingɔ a bogwa , mwako motɔndɔkɔ so modi eka engasa , na ejimeli enu enami oko bonama .
46015015	Isa bagwake batangɔ , so bodi batati babokosea , mojɔ bo botataka bo Njambe angɔjɔ Masiya a bogwa .
46015016	Isa bagwake batangɔ , ka Masiya yo mɛnɛ aingɔ .
46015017	Isa Masiya aingɔ , ejimeli enu edi eka engasa , na odini oko a jibe jinu .
46015018	Na pongono , bato baya bagwa a tei eMasiya badimoa .
46015019	Isa njingo esu ai Masiya edi oko a mojɔ moehelo ye pɛ , bonɔi bato basusu na molɔbɔ .
46015020	Masiya ko angɔ a tei ebagwake soti , o mbuma eboso ebaya bagwa .
46015021	Mojɔ bo bogwa bodoa na moto , na bongɔ bobagwake bodoa na moto pongono .
46015022	Basusu bagwaka na Adama ; oko boa basusu bâsɔ bomɔ a tei eMasiya , moto na moto a libondo linde .
46015023	Masiya adi o mbuma eboso , ngɔngɔ jinde oko baya badi bato bande a bodoa bonde .
46015024	Ngɔngɔ jimina , suka emijɔ misusu edoabí . A ehole emina , oko amaka gbokeja makumu masusu , kpaci jisusu , ngulu esusu , asɔmbejabí bokumu ai Njambe Sango .
46015025	Mojɔ bo yo adi boda na kpaci ebokumu , oko adi yo pɛ bopeta cingea bibota binde a diko disoki jinde jisusu .
46015026	Soki yena egbokabí suka mɛnɛ edi oko bogwa .
46015027	Mojɔ bo Njambe adumba ngando jisusu a cina jibibota binde . Abalaka yo bo ngando jisusu jidi a cina jibibota binde , edi bohu mɛnɛ bo yo mɛnɛ yona odumba ngando ji jisusu , acingiti na ngando jimina .
46015028	Ngando jisusu jikada a cina ende , Mwana mɛnɛ adi bosuma yona odumba ngando jisusu a cina ende , bo Njambe adae ngando jisusu ai bato basusu .
46015029	Emiti da boa , cina ebatisimo ebato a mojɔ mobagwake edi bo ? Isa bagwake batangɔ , bato babatisamaka a mojɔ mobu cina eye ?
46015030	Na mbi napaka njupi bihole bisusu mojɔ moye ?
46015031	Mbi nayɛli bogwa tu busa ; nabalaka na nu boa baninga , mojɔ bo odini ekumu embi a tei eMasiya Yesu Kumu osu .
46015032	Isa bagwake batangɔ , mbi nana na tito babila a Ɛpɛsɔ na ngulu embi esusu mojɔ moye ? Êsɔ mbi nde ? Ekada boa , bopele bo boyake na bomwake , mojɔ bo bodi bogwapuma .
46015033	Yɛ bosakoseani ! Mambaci mabe mabejeka ekɔmɛli epele emoto .
46015034	Sisoani , na dani na yongi epele . Yɛni bokɔ bobe . Natɔndɔkɔ no , a bokeja no sɔni , bo bakina banu batajebaka nongo Njambe .
46015035	Okina moto ko adi bohɔjɔ bo , Bagwake badi bongɔ na ye ? Mikuku mibu midi boda bo ?
46015036	Wɛ egegele ! Ngua jinaka wɛ jimiti gwa , jitatɔ nongo .
46015037	Na jia jinaka wɛ jidi oko ngua , isa jindongo , isa jiekina eka etongo , te nongo mokuku mua modi bomana ngɔngɔ .
46015038	Njambe ko aepaka mokuku mopalaka yo , tu mongua oko na mokuku mua mobwani na mu .
46015039	Mikuku misusu miditi amɛci . Mokina modi a mojɔ mobato , motongo a mojɔ motito , mokina motongo a mojɔ mombulu , na motongo koko a mɔjɔ moswi .
46015040	Mikuku midiko midi , na mikuku minase . Ekumu emikuku midiko na ekumu emikuku minase bisangiti .
46015041	Ekumu emodika-busa na yena esonge bisangiti ; na ekumu enjɔtɔ edi tungu etongo , mojɔ bo ekumu emonjɔtɔ omɔci na yena emonjɔtɔ otongo bisangiti .
46015042	Bongɔ bobagwake bodi koko boa ; mokuku mosaka so ta kpɔtɔ modi mokuku mobopɔ ; mua modi bongɔ a bogwa môtapɔ .
46015043	Mo puseamaka , pɛpɛ nongo ekumu ; modi bongɔ na ekumu . Mopuseamaka eka eyɛmbu , modi bongɔ oko na ndangasa .
46015044	Mongua monaka so modi mokuku momoto ; modi bongɔ oko mokuku momwembo .
46015045	A mojɔ momina , mosɔnɔmɔ bo , Adama , moto oboso , adaka moto obomɔ . Adama osuka adi mwembo mua mopaka bomɔ .
46015046	Mua momwembo moidaka boso ; moto mɛnɛ boso , mwembo ko oko ngɔngɔ .
46015047	Moto oboso ahula a kpɔtɔ , moto onase . Moto obabae ahula oho Diko .
46015048	Bato banase badi oko na elimo emoto yona onase . Bato baDiko badi na elimo emoto oDiko .
46015049	Adi so na elimo emoto onase , bodi boda koko na elimo emoto oDiko .
46015050	Baninga , mbi natɔndɔkɔ no bo mini na makia mabwaniti bosangoa Bokumu boNjambe ; na eka ebopɔ ebwaniti bosangoa yena edi na bosusu .
46015051	Hokeani ! Nadi boboloja mojɔ mobombamake ai no . Iso basusu botahwɛ ; iso basusu ko bokindoabí .
46015052	Bokindoabi so basusu bundumo , o bogbatimeja bomiso a mondule mosuka . Mojɔ bo mondule mohwiamabí , bagwake badi bongɔ na mikuku mia mibwaniti bopɔ , na so basusu bokindoabí .
46015053	Mojɔ bo mokuku mu mobopɔ modi bolwa mokuku mua mobwamti bopɔ ; na mokuku mu mobogwa , modi bolwa mokuku mua mobwaniti bogwa .
46015054	Mokuku mobopɔ mokalwa mokuku mua mobwaniti bopɔ , na mokuku mobogwa mokalwa mokuku mua mobwaniti bogwa , ekenge yena esɔnɔmɔ edi bongama bo , Bogwa bogboki na lilonga .
46015055	Wɛ bogwa , lilonga liwɛ lidi jɔ ? Wɛ bogwa , ngɛngɛ ewɛ edi jɔ ?
46015056	Ngɛngɛ ebogwa edi bobe . Ngulu ebobe edi Mibeko .
46015057	Yɛni bosakoe Njambe yona okɔkɔ bo so bogbokejae a mojɔ moKumu osu Yesu Masiya .
46015058	A mojɔ momina , baninga bambi baepaeli , dani bambilimake , pɛ bombɛni nongo mweka ; kɔmɛni Kumu na elomu enɛnɛ masu masusu , mojɔ bo ojebakani bo elomu enu ai Kumu êtanama nongo .
46016001	A mojɔ mobipeeli ai bato baDenga , kɔni o akoja mbi Menga maGalatia .
46016002	Moto na moto adi bohɛngɛ libondo lilikonja lia libwani na nde a busa boNjambe ; pɛ bo’mbani bodoa bombi a bolɔkɔ bipeeli .
46016003	Mbi nakamea , odini bohɔ bato , na mbi nâbapa mokanda , bo nabalome na bipeeli binu a Yelusalema .
46016004	Mokabwana bo nakɛe mbi mɛnɛ , bato bamina badi bopaka mbi a njea .
46016005	Namaka sieja likota liMakedonia nasa ko nadoe ai no , mojɔ bo mokano mombi modi bo nanɔe a njea eMakedonia .
46016006	Isa nadi boyeyoa na nu ; kako nadi bosieja edidi epio a tei enu , bo osukejaeni mbi a njea ekɛkɛ mbi .
46016007	Ehole ye , nitapalaka ho nanɛnɛe na nu oko a njea pɛ . Kumu akajima , nadi na njingo bo nayeyoe na nu .
46016008	Nadi bopeta yeyoa ko a Ɛpɛsɔ oko a busa boDomitano ,
46016009	mojɔ bo njea enɛnɛ na epele ehoi a boso bombi bo nakɔe elomu ; soki ko jidi jinɛnɛ .
46016010	Timoteo akamea , kɔni bo adae a tei enu o bina’nde , mojɔ bo akɔkɔ elomu eNjambe o akɔkɔ mbi mɛnɛ .
46016011	Moto abwaniti bomokpɛkoja . Mosukejani a njea na bowi , bo ahule ai mbi , mojɔ bo namo-njaka yo na baninga batongo pongono .
46016012	A mojɔ momwangwa’su Apolo , mbi namolehi bou mɛnɛ bo akɛe na baninga oho adi no . Iyo ko apalakiti bo akɛe edɛye . Adi bokɛ , akanɛ ehole epele .
46016013	Ino , toma sɛnjɛlɛni bopele ; dani bambilimake a ejimeli enu ; dani bami mɛnɛ ; dani bato bapipo .
46016014	Kɔni bilomu binu bisusu oko na epaeli .
46016015	Ojebakani bato baSɛtɛpana ; baya bahekoa ai Kumu boso a likota liAkaya , oko ’ bo ; na badi na bingi enɛnɛ a bokɔmeja bato ba-Denga .
46016016	Mbi nalehaka no baninga bo odaeni na lisuma ai bato baya badi na ekɔmɛli emina , na bato basusu baya babakɔmejaka , na baya bakɔkɔ elomu eNjambe .
46016017	Nadi na sepi mojɔ bo Sɛtɛpana , na Polotunato , na Akaiko bamei jɔno ; adi no bohali , bo basepejai mbi .
46016018	Bagɔmbejai molema mombi na milema minu pongono . Obwamni bosuma bato baya badi na ekɔmɛli emina .
46016019	Menga maMasiya oho Asia mabɛjɛkɛ no njɛbɛ . Akwila na Pilisila , na Denga disusu dia dititanaka a ndako ebu , babɛjɛkɛ no bou a kombe eKumu .
46016020	Baninga basusu mɛnɛ babɛjɛkɛ no njɛbɛ . Sabɛjɛnɛni no bɛnɛ na njɛbɛ esɛnɔke .
46016021	Mbi Paulo nabɛjɛkɛ no njɛbɛ ye na ebɔ embi mɛnɛ .
46016022	Isa okina moto aditi na epaeli ai Kumu , yɛ alakejame . Yɛ Kumu adoe !
46016023	Yɛ monganji moKumu osu Yesu Masiya modae na nu .
46016024	Epaeli embi ai no basusu a tei eMasiya Yesu . Amen .
47001001	Njɛbɛ esu Paulo obwɛnji oMasiya Yesu a mojɔ mobolulea boNjambe , na mwangwa’mbi Timoteo , a Denga diNjambe dia didi a Kolinto , na ai bato basusu baMasiya baya badi a likota lisusu liAkaya .
47001002	Yɛ monganji na bowi boNjambe Sangwa’su na Kumu Yesu Masiya bodae ai no .
47001003	Mbi nasakoaka Njambe Sange ’ Kumu osu Yesu Masiya , Sango yona odi na monganji mosusu , na Njambe obogɔmbeja bosusu .
47001004	Iyo agɔmbejaka so a tei eminɔngɔ misu misusu , bo so bogɔmbejae bato batongo baya badi na minɔngɔ , o agɔmbejaka Njambe so bɛnɛ .
47001005	Mojɔ bo , bokakatana na Masiya a madingoa mande manɛnɛ , bodi bosɔ libondo linɛnɛ libogɔmbeja a mojɔ moMasiya .
47001006	Isa so bodi na minɔngɔ , cina eminɔngɔ mimina edi bo ino osɛni bogɔmbeja na mohelo . Na so bokasɔ bogɔmbeja , bodi a bogɔmbeja no , na odini bosɔ bogɔmbeja bomina , okadani na lingbangba a tei emadingoa , o adingoaka so .
47001007	Iso bodi na njingo enɛnɛ ai no . Bojebaka bo okaka-tanani na su a madingoa masu , odini bokatana na su koko a bogɔmbeja bosu .
47001008	Baninga , iso bopalaka bo ojebeni mojɔ momonɔngɔ monɛ so a Asia . Iso bobukana oko bobukana na muna momonɔngɔ . Mojɔ momina monɔ ngulu esu , na boidaka na njingo ebohela .
47001009	Bolɛ bo ehole esu ebogwa emea , na mojɔ momina mohekoja ejimeli esu ai Njambe yona ongɔjɔkɔ bagwake , te nongo ai so bɛnɛ .
47001010	Iyo aheleja so a bogwa bua bobe ; ahelejaka so koko edɛye , na njingo esu edi oko ai yo bo ahelejae so a masu mangɔngɔ .
47001011	Kɔmejani so na bingeeli binu , bo bato banɛnɛ basakoe Njambe a mojɔ momonganji mosɔ so , cina ebingeeli bibu .
47001012	Iso bosepaka na mojɔ mumu ; molema mosu motataka bo ekɔmɛli esu a miso mabato , na a miso manu bɛnɛ , edaka na bosɛnɔ na lisuma ai Njambe ; te nongo na bowɛi bongondo , oko na mo-nganji moNjambe .
47001013	Mikanda misɔneaka so no miditi na cina etongo ; midi oko na mijɔ milangaka no na micingeaka no . Nadi na njingo bo odini bocingea soti ,
47001014	o acingeaka no mweka edɛye , bo obwanini bosepa a mojɔ mosu , na bo so bodi bosepa a mojɔ monu a busa boKumu Yesu .
47001015	A mojɔ momina , mbi nadaki na njingo bo napete kɛ oho ai no a bohɛjɛ sepi enu oko bohɛjɛ .
47001016	Mokano mombi modaka bo nanɔe njea enu a bokɛ oho Makedonia , na bohula Makedonia koko ai no , bo osukejaeni mbi a njea eYuda .
47001017	Adaka mbi na mokano momina , nadaka na milema mibae ? Mijɔ mikanaka mbi midi mijɔ mimoto ongondo ? Adi mbi na minɔkɔ mibae , Ee ! ee ! na Pɛpɛ ! pɛpɛ !
47001018	Oko Njambe ! monɔkɔ mosu ai no moditi na mojimo na bongana , Ee na Pɛpɛ .
47001019	Iso na Silwano na Timoteo botɔndɔ no oko mwako moMwana ’ Njambe , Yesu Masiya . Iyo aditi Ee na Pɛpɛ ; a tei ende edi oko Eɛ .
47001020	Mojɔ bo sako jisusu jiNjambe jingami oko na nde ; a mojɔ momina , so bokumejaka Njambe na Amen , a kombe ende .
47001021	Njambe yo mɛnɛ apingejaka so na no a tei eMasiya , na ahɛngɛ so a elomu .
47001022	Abakea embete ende ai so , na abopa Mwembo a tei emilema misu o ndanga .
47001023	Mbi nabeaka Njambe o motati omolema mombi — mbi naidoa obo Kolinto , mojɔ bo naipalaka bohɛjɛ monɔngɔ monu .
47001024	Iso ko boditi nongo bakumu baejimeli enu ; bokɔkɔ elomu na nu bo odaeni na sepi , mojɔ bo odini bambilimake a ejimeli enu .
47002001	Mbi najima a molema mombi bo nitadoa koko ai no a bokeja no wa .
47002002	Nakakeja no wa , odi bosepeja mbi nda ? oko yona odi na wa a mojɔ mombi ?
47002003	Cina emokanda mosɔnɔ mbi edaka bo bato baya babwani bosepeja mbi a bodoa bombi , batakeja mbi wa . Nalɛ a molema mombi bo odini bosepa no basusu a mojɔ mosepi embi .
47002004	Nasɔnea no boso , na monɔngɔ , na jɔɔlɔ a molema mombi , na mbisoli jinɛnɛ , te bo nakejae no wa , oko bo ojebeni epaeli embi enɛnɛ ai no .
47002005	Isa okina moto anɔngeja batongo , ainɔngeja mbi ; anɔngeja oko no bosusu , isa bakina banu banɛnɛ . ( Nitapalaka bohɛjɛ mojɔ momina . )
47002006	A mojɔ momoto omina , mokindo mosɔ yo ai banɛnɛ banu mobwani .
47002007	Edɛye , obwanini bohekoa a bokina mojɔ monde , na a bogɔmbeja moto omina , bo asaka dinda a monɔngɔ monde monɛnɛ .
47002008	Oko boa , mbi nangɔɔnɔkɔ no bo omonejaeni koko epaeli enu .
47002009	Nasɔnea no boso a mojɔ momina , bo nameke no , a bojeba isa odini na lisuma a ngando jisusu .
47002010	Okakineani moto , mbi namo-kineaka pongono . Mojɔ mokini mbi ( isa nakini mokina mojɔ ) modi a mojɔ monu , a boso boMasiya ,
47002011	bo bosaka samboa na Satana ; mojɔ bo bojebaka poloso ende .
47002012	Iyana amea mbi a Toloa a botɔndɔ Mwako Mopele moMasiya , Kumu ahoja njea ai mbi bohu mɛnɛ .
47002013	Molema mombi ko modaka na manji , cina bo nainɛ mwangwa’mbi Tito oho . A mojɔ momina , naseana na bu , na nakɛ a Makedonia .
47002014	Mbi nasakoaka Njambe mojɔ bo adalejaka so mondinda na Yesu , na ekumu ende , masu masusu . Na ejebeli ende enanganaka na su a bisika bisusu o soo epele .
47002015	Mojɔ bo , so bodi ai Njambe oko soo epele eMasiya , a mojɔ mobato baya bahelaka , na baya bagwaka pongono ;
47002016	soo ebogwa ai baya bagwaka , na soo ebomɔ ai baya bahelaka . Obwani na ngando jimina nda ?
47002017	Iso botakɔkɔ bwasa na Ebaeli eNjambe , o akɔkɔ bakina . Bodi bato basoti , baya basɔ elomu emina ai Njambe . Bobalaka a boso boNjambe na a tei eMasiya .
47003001	Iso bobengi bosakumeja koko so bɛnɛ ? Iso bobwani bosɔ mikanda o asɔkɔ bakina bato , a bojebeja no ekɔmɛli esu , isa mikanda minu a bojebeja bato ekɔmɛli esu ?
47003002	Ino bɛnɛ odini mokanda mosu mua mosɔnɔmɔ a milema misu ; bato basusu bamolangaka na bamojebaka .
47003003	Na onejakani bo odini mokanda molomi Masiya na su , mua mosɔnɔmɔ na Mwembo moNjambe obomɔ , te nongo na madiba mamokanda ; mosɔnɔmɔ a Inilema mibato , te a matai .
47003004	Ejimeli esu edi boa ai Njambe a mojɔ moMasiya .
47003005	Bobwaniti bobala bo bodi bohɔnɔ mokina mojɔ na ngulu esu bɛnɛ . Ngulu esu ecingi oko na Njambe pɛ ,
47003006	yona obɔngeja so bo bodae bakɔmɛli baMokongo Moyene , bakɔmɛli baMwembo , te nongo bakɔmɛli babi-kenge bia bisɔnɔmɔ ; mojɔ bo , mibeko mia misɔnɔmɔ miwaka oko bowa ; Mwembo ko mopaka bomɔ .
47003007	Isa mojɔ mobogwa mua mosɔnɔmɔ a matai modoa na ekumu , esingaiti mua moMwembo !
47003008	Mojɔ bo BaYisalaele baihɔnɔ bonja boso boMose cina ebolailai a boso bonde , bolailai bua bodimoaka .
47003009	Oko boa isa elomu ebodumba edaka na ekumu , esingaiti elomu ebolongeja !
47003010	Soti mɛnɛ , mua modaka boso na ekumu , mopeliti koko ekumu edɛye , mojɔ bo ekumu etongo yena enɔi emodimoja .
47003011	Mojɔ bo , isa mojɔ mua moidaka na boyeyoa modoa na ekumu , esingaiti mojɔ mua moyeyoaka !
47003012	Oko boa , adi so na njingo emina , bobalaka na nu a bohu mɛnɛ .
47003013	Botakɔkɔ o akɔ Mose yona ohua hoso bonde , bo BaYisalaele bata’nɛ ekumu yena edimoaka .
47003014	Milema mibu ko miidaka nongo na njɛnɛ ; nongo bakalanga Mokongo Moyou busa bu , ehuako emina edi oko , mojɔ bo ehuako emina edi bodonga oko na Masiya .
47003015	Ee , oko busa bu , bakalanga mokanda moMose , ehuako ehuaka milema mibu .
47003016	Moto ko akahekoa ai Kumu , ehuako emina edi hodonga .
47003017	Kumu adi oko Mwembo , na bosɔnii bodi oko a esika edi Mwembo moKumu .
47003018	Iso basusu , maso masu a bohu , bonjaka ekumu eKumu , o anjaka so a talatala , na bokindoaka a elimo ende . Bokinaka ekumu emɔci a bosɔ ekumu etongo ; mojɔ momina mocingi oko na Kumu yona odi Mwembo .
47004001	Oko boa , adi so na elomu ye a mojɔ momonganji moNjambe , botangwa .
47004002	Iso boloni bikɔmɛli bibosambolu na bipoloso ; ekɔmɛli esu editi nongo na epulu ; botahekojaka Ebaeli eNjambe a ekina cina etongo . Botɔndɔkɔ mijɔ misoti a bohu , bo bodae na lilonga a boso bobato basusu , na a boso boNjambe .
47004003	Isa Mwako Mopele mosu modi mobombamake , mobombami oko ai bato baya bagwaka .
47004004	Mojɔ bo njambe ongondo ye ahua milema mibato bamina baya badi pɛ bojima , bo bata’nɛ bohu boMwako Mopele moekumu eMasiya yona odi elimo eNjambe .
47004005	Iso botɔndɔkɔ Mwako Mopele moYesu Masiya , bo yo adi Kumu , te nongo mijɔ misu bɛnɛ . Iso bɛnɛ bodi oko bakɔmɛli banu a kombe eYesu .
47004006	Mojɔ bo , Njambeyona obala bo , Kma bohu bohoe a tei emodidi , ahojai milema misu bohu mɛnɛ , bo apɛ bohu boejebeli eekumu eNjambe a boso boMasiya .
47004007	Ngulu yena enɔi edi ngulu eNjambe , te ngulu esu ; na edi a tei esu o likonja liyumu linɛnɛ a tei eteni ehbali .
47004008	Bohangami a bisika bisusu ; endele ko , bobindaniti . Adi so na monɔngɔ , bodi oko na njingo .
47004009	Bakanɔngeja so , botadikaka so buki pɛ . Bakadumba so nase , botagwaka .
47004010	Iso bolwaka bogwa boYesu oko bolwa , a tei emikuku misu bihole bisusu , bo bomɔ boYesu boboloe a tei emikuku misu pongono .
47004011	Mojɔ bo , adi so mɔ , bolindoamaka a bogwa bihole bisusu a mojɔ moYesu , bo bomɔ boYesu boboloe a tei emikuku misu mibogwa .
47004012	Oko boa , bogwa bokɔkɔ elomu a tei esu , bomɔ ko a tei enu .
47004013	Adi so na mwembo momɔci moejimeli mua modaka na nde yona osɔnɔ bo , Mbi najimi ; a mojɔ momina nabali ; iso koko bojimaka na bobalaka ;
47004014	mojɔ bo bojebaka bo yona ongɔjɔ Yesu a bogwa , adi bongɔjɔ so na Yesu , na adi bokweja so na nu a boso bonde .
47004015	Mojɔ mu mosusu modi ai no , bo monganji moNjambe mokanɛngɛ , bosakoa bodi bonɛngɛ pongono a bokumeja Njambe .
47004016	A mojɔ momina , bota’ngwa nongo . Isa moto osu osokolu agwaka , moto yona odi a tei asɔkɔ ngulu eyene busa na busa .
47004017	Monɔngɔ mosu mokɛkɛlɛkɛ mua moditi boyeyoa , mosɛlingoaka ekumu enɛnɛ mɛnɛ a mojɔ mosu , ekumu yena edi boyeyoa oko na bosusu .
47004018	Mojɔ bo , iso botanjaka ngando jinɛkɛ bato na miso ; bonjaka oko ngando jia jibwaniti bo’nɛmɛ . Ngando jinɛkɛ bato na miso jitayeyoa nongo . Ngando ko jidi so pɛ bonɛ na miso , jiyeyoaka na bosusu .
47005001	Iso bojebaka bo diako disu diboda ya nase dikagwa , bodi bosɔ ndako mɛnɛ ai Njambe . Etayoama na mɔmɔ mabato , na êyeyoa oko na bosusu oho Diko .
47005002	Bobemaka a diako di , oko na posa bo bobolame atei endako esu oho Diko .
47005003	Bokada na elwaeli emina , botada nongo mbundu .
47005004	Adi so a diako di , boyeaka , na bodi na milema manji . Editi bo bopalaka bohwa mokuku mu o ahwaka so bisenja . Edi bo bopalaka bo bolwae elwaeli etongo , bo mokuku mobo gwa mokindoe bomɔ .
47005005	Njambe yo mɛnɛ asɛlingoa so a mojɔ momina , na abopa Mwembo o ndanga .
47005006	Oko boa bodi na eci masu masusu . Bojebaka bo boditi na Kumu esika emɔci yana adi so a mokuku mu .
47005007	Mojɔ bo , bodalaka oko na ejimeli , te na njɛnɛ emiso .
47005008	Bodi na eci , na posa esu edi bo bodo-nge a mokuku mu , bo bodae a esika edi Kumu .
47005009	A mojɔ momina , bodukaka njea bo bomosepejae , isa a mokuku mu , isa oho .
47005010	Mojɔ bo , iso basusu bodi bo’ma a bohu a boso bomongbɛlɛngɔ moesambi eMasiya , bo moto na moto asɛ ndese ende a mojɔ mobopele , isa a mojɔ mobobe bokɔ yo a mokuku mu .
47005011	Iso bokengaka bojimeja bato , mojɔ bo bonjaka Kumu oko na bɔ . Iso bɛnɛ bodi a bohu a miso maNjambe . Nadi koko na njingo bo ekɔmɛli esu edi bohu a Inilema minu .
47005012	Botasalongejaka koko ai no . Bopaka no oko njea ebosepa a mojɔ mosu . Oko boa odini bosɔnibeja ai bato baya basakumejaka a mojɔ mongando jingasa , te ngando jisoti
47005013	Isa bodi na lilale , lidi a mojɔ moNjambe . Isa bodi na yongi epele , edi a mojɔ monu .
47005014	Bosusaka njea engɛnjɔ eMasiya ; mojɔ bo bojebaka na soti bo omɔci agwea bato basusu ; oko boa bato basusu bagwa .
47005015	Na yo agwea bato basusu bo mihelo mibato baya badi mɔ , mitaya da ai bo bɛnɛ , oko ai yona obagwea , yona ongɔ koko a bogwa a mojɔ mobu .
47005016	A mojɔ momina , iso botajeba koko moto a mokuku pɛ . Bojeba Masiya a mokuku boso ; edɛye ko botamojebaka koko boa .
47005017	Mojɔ bo , isa moto adi a tei eMasiya , adi moto moyene . Ngando jiyou jisia . Ngando jisusu jidi oko jiyene .
47005018	Mojɔ mu mosusu mocingi na Njambe yona ohuleja so ai yo mɛnɛ a tei eMasiya , na abopa elomu ebosiili .
47005019	Cina emina edi bo , Njambe yo mɛnɛ adaka a tei eMasiya mosiili ongondo ye ai yo mɛnɛ , pɛ bolanga jibe jibu o nongo , na abopa bwɛnji bobosiili .
47005020	Oko boa so bodi babwɛnji baMasiya . Njambe alehaka no na ebaeli esu , na so bongɔɔnɔkɔ no a kombe eMasiya bo ojimeni mokongo moNjambe .
47005021	Masiya aijeba nongo bobe ; Njambe ko amokɔ bo adae bobe a mojɔ mosu , bo so bodae bodongo boNjambe a tei ende .
47006001	Akɔkɔ so elomu na Njambe yo mɛnɛ , bongɔɔnɔkɔ no bo otasɔni monganji moNjambe esɔ’sɔ .
47006002	Mojɔ bo yo abalaka bo , Mbi nahokea wɛ a ehole yena ebwana ; Nakɔmeja wɛ a busa bobohela . Hokeani ! ehole yena ebwani edi oko edɛye . Busa bobohela bodi oko edɛye .
47006003	Iso bokɔkɔ bo botasakeja nongo moto libaku , bo elomu esu esaka samboa .
47006004	Adi so bakɔmɛli baNjambe , bokɔkɔ ngando jisusu bo bodae na esako epele . Bodi na lingbangba linɛnɛ a tei eminɔngɔ , na taka , na jɔɔlɔ ,
47006005	na nji , na blɔkɔ , na bigbomegbome , na bilomu , na taka ehiɔ , na nja ,
47006006	na ekɔmɛli epele , na ejebeli esoti , na eci , na monganji , na Mwembo Mosɛnɔke , na epaeli mɛnɛ ,
47006007	na ebaeli esoti , na ngulu eNjambe , na molilo mobila mobodongo a ebɔ ebami na a ebɔ ebali ,
47006008	na ekumu , na bosamboa , na bosakoa , na biloli . Adi so na mwako mosoti , babalaka bo bodi bato babokosea .
47006009	Bodi na esako epele , bato ko pɛ bojeba so . Bodi o bagwake , endele ko bodi oko mɔ ; asɔkɔ so nji , pɛ ko bogwa .
47006010	Adi so na molɔbɔ , bosepaka bihole bisusu . Adi so bɛnɛ bato babokwali , bohɛjɛkɛ likonja libato batongo . Bodi boangasa ; endele ko , leka losusu lodi oko ai so .
47006011	Bobalaka na nu BaKolinto na bohu mɛnɛ . Milema misu midi bwase ai no .
47006012	Odini na esika enɛnɛ a tei emilema misu ; milema minu bɛnɛ ko midi na sii .
47006013	Oko boa , bopele bo bosɔnibɔtɔne o ekɔmɛli ebɛngɛ ; hojani milema minu pongono .
47006014	T’okataneni oko na bato baya badi pɛ bojima Njambe , mojɔ bo bopele na bobe te bapandake nongo limbaci . Na bohu na modidi te bapandake limbaci .
47006015	Masiya na Beliala baditi na monɔkɔ momɔci ; na moto oejimeli , na moto yona opeliti ejimeli , baditi a libondo limɔci .
47006016	Tempelo eNjambe ebɔngiti nongo na bilimo . Iso bodi tempelo eNjambe obomɔ ; mojɔ bo Njambe abala bo , Mbi nâda a tei ebu , na nadala a tei ebu ; Nada Njambe obu , na bo bâda bato bambi .
47006017	A mojɔ momina , Kumu abalaka bo , Imanani a tei ebu ; sahɛngɛni ; Pɛ bobɛnjɛni nongo eka ebosɔtɔ , Na mbi nâsɔ no bopele .
47006018	Mbi nâda sangwa’nu ; Ino ôdani bana-bami bambi na bana-bali bambi . Kumu ongulu ebonɔ abalaka boa .
47007001	Baninga , adi so na sako jiji , bopele bo bosasɛnojae a mbindo jisusu jimokuku na jimwembo , na bo bosahɛnge ai Njambe na soti , oko na lisuma ai yo .
47007002	Pani so pokiso a tei emilema minu . Iso boikɔ nongo bobe ai moto . Boilaboja nongo moto . Boikɔ nongo moto poloso .
47007003	Nita-balaka boa a bodumba no . Odini a tei emilema misu , isa bokahela , Isa bokagwa , o ami mbi bala na nu boso .
47007004	Mbi najimaka no na soti mɛnɛ . Nasakumejaka bou a mojɔ monu . Molema mombi mogɔmbi soti , na sepi embi epetoaka a tei eminɔngɔ misu .
47007005	Mojɔ bo , yana amea so a Makedonia , boinɛ nongo bowi ; bopukaka a bisika bisusu , mane a sokolu , na bɔ a tei .
47007006	Njambe ko , yona ogɔmbejaka baya badi na milema mititake , agɔmbeja so na bodoa boTito ,
47007007	te na bodoa bonde pɛ , oko a mojɔ mobogɔmbeja bosɔ yo ai no , yana atɔndɔ yo so mojɔ moposa enu enɛnɛ ai so , na wa enu , na bingi enu a mojɔ mombi . Sepi embi edaka enɛnɛ a mojɔ momina .
47007008	Isa nakeja no wa na mokanda mombi , naditi na dosa a mojɔ momina . Yana anɛ mbi bo odini na wa a mojɔ momokanda mombi — eiyeyoa ko — mbi nadaka na wa pongono .
47007009	Edɛye ko nasepaka , te a mojɔ mowa enu , oko cina bo wa emina ehekoja milema minu . Njambe ajima bo odaeni na wa , bo otadingoani na mojɔ mokɔ so .
47007010	Mojɔ bo , Njambe akakeja moto wa , wa emina esukeaka oko na bohekoja bomolema a mojɔ mobohela , te nongo na bio . Suka ko ewa engondo edi oko bogwa .
47007011	Anjani bingi yena edi na nu edɛye a mojɔ mowa ekeja Njambe no , na posa enu bo osalongejaeni , na kɛlɛ enu , na posa enu , na bingi enu , na bodingoa bonu . Onejaini bo oditini nongo na lindo .
47007012	Oko boa , isa mbi nasɔnea no mokanda , naisɔnɔ a mojɔ momoto yona okɔ bobe , isa a mojɔ momoto yona osɔ monɔngɔ momina ; nasɔnɔ bo epaeli enu enɛnɛ ai mbi eboloe ai no bɛnɛ a boso boNjambe .
47007013	Milema misu midi mihahanake a mojɔ momina . Te nongo bo milema misu pɛ midi mihahanake ; sepi esu ehɛ bou mɛnɛ a mojɔ mosepi eTito , mojɔ bo ohahanejani molema monde .
47007014	Isa mbi nasakoa no ai yo , naisamboa na nu ; o ami mbi bala na nu mijɔ misoti , mua mobala mbi na Tito a bosakoa no modaka soti pongono .
47007015	Epaeli emolema monde ai no edi enɛnɛ mɛnɛ , mojɔ bo atabosaka bo omosɔni na lisuma na mongongoma .
47007016	Mbi nadi na sepi , mojɔ bo naditi nongo na mokakwano a mojɔ monu .
47008001	Baninga , bodi bojebeja no edɛye mojɔ momonganji mokɔ Njambe O a Menga maMakedonia .
47008002	Bamekama na monɔngɔ monɛnɛ , na badaka na bokwali bonɛnɛ ; sepi ebu ko ehɛ oko hohɛ , na badaka na likabo linɛnɛ mɛnɛ .
47008003	Mbi natɔndɔkɔ na soti bo mwɛngi mobipeeli bibu mobwana na mwɛngi molikonja libu ; ee , likonja libu liibwana na mwɛngi mobipeeli bipa bo na milema mibu misusu .
47008004	Bangɔɔnɔ so na bopipo mɛnɛ bo bobapɛ njea ebokɔmeja bato baNjambe na bipeeli .
47008005	Na bakɔ boa , te nongo a njea edaka so na njingo ; basapa bo bɛnɛ boso ai Kumu o epeeli , na ngɔngɔ ai so , oko na bolulea boNjambe .
47008006	A mojɔ momina , so bobei Tito bo asiejae elomu ye emonganji a tei enu , o ama yo banga bokɔ .
47008007	Odini na bingi a ngando jisusu , na ejimeli , na bɛtɛ ebobala , na ejebeli , na lingbangba , na epaeli enu ai so ; oko boa toma dani na bingi a elomu ye emonganji pongono .
47008008	Nitadumbaka nongo mobeko . Nangɛkɛ oko epaeli enu na bingi ebato batongo , isa edi epaeli esoti .
47008009	Ojebakani monganji moKumu osu Yesu Masiya ; nongo adaka yo konji , akindoa moto obokwali a mojɔ monu , bo bokwali bonde bopɛ no makonja manɛnɛ .
47008010	Mbi nalehaka no oko boleha ; bopele bo osejaeni mojɔ mokana no yanga yena enɔ , mojɔ mobanga no bokɔ .
47008011	Kinani bingi enu ebokɔ mojɔ momina ebwane na posa yena edaka na nu ebokɔ , oko na mwɛngi molikonja linu .
47008012	Isa moto adi na posa ebopa epeeli , abwani bopa libondo lilikonja lipeli yo ; isa apeliti likonja abwaniti bopa .
47008013	Nitabalaka boa a bohɛjɛ muna monu , na bokamoa muna mobato batongo , oko a bobwaneja mojɔ mosusu .
47008014	Adi no na likonja linɛnɛ edɛye , obwanini bosieja taka ebu . Oko boa , likonja libu likahɛ , na ino okadani na taka , badi bokɔmeja no . Oko boa ôdani amɛci .
47008015	Mosɔnɔmɔ boa bo , Iyona ondoa leka lonɛnɛ aidika na eka ; Iyona ondoa oko mweka pɛ , aitaka .
47008016	Mbi nasakoaka Njambe mojɔ bo yo alumeja molema moTito na bolɛ ai no , o adi mbi mɛnɛ .
47008017	Ajimi mojɔ mongɔɔni mbi yo ; yo mɛnɛ ko adaka na posa bo akɛe oho ai no , na adi bodoa na bingi enɛnɛ .
47008018	Bolomaka na nde , mwangwa’su yona odi na esakoli epele a Menga masusu a mojɔ moetɔndɛli ende eMwako Mopele .
47008019	Mojɔ motongo koko — Menga mamohɔ bo adale na mbi a elomu ye emonganji , yena ekɔkɔ so na bingi enɛnɛ a bokumeja Kumu .
47008020	Bokɔkɔ boa , bo moto asaka da na mokakwano a mojɔ molikonja linɛnɛ lia lidi na su a bokaba .
47008021	Bomekaka bo ngando jikɔkɔ so jibɔnge , te a miso maKumu pɛ , oko a miso mabato pongono .
47008022	Bomeka bingi emwangwa’su bou mɛnɛ bihole binɛnɛ ; na bingi ende ehɛi oko bohɛ cina eepaeli ende ai no . A mojɔ momina bomo-lomaka na bu batongo .
47008023	A mojɔ moTito — yo adi mopakali ombi , na acingami na mbi a elomu enu ; a mojɔ mobaninga basu , badi babwɛnji baMenga , badi ekumu eMasiya .
47008024	Oko boa nejani bato bamina epaeli enu , bo Menga manɛe epaeli emina pongono ; nejani bo so botasakoaka no ngasa .
47009001	Ebɔngiti bo nasɔnee no mokanda a mojɔ mobipeeli ai bato baMasiya ,
47009002	mojɔ bo najebaka bingi enu . Nasakoaka no ai bato baMakedonia a mojɔ momina . Nabatɔndɔkɔ bo mosɛlingo moAkaya mobwana yanga yena enɔ ; na bingi enu esisoja bato babu banɛnɛ .
47009003	Nalomaka baninga ko bo onejaeni bo mbi naisakoa no ngasa , na bo odaeni na mosɛlingo o ami mbi bala .
47009004	Bato baMakedonia bakadoa na mbi , na bakatana no pɛpɛ nongo mosɛlingo , so bodi bosamboa cina eejimeli esu ai no , na no bɛnɛ pongono .
47009005	A mojɔ momina , mbi nalɛi bo nabwani bosueja baninga boso ai no . Oko boa badi bokolea bipeeli bidikeja no , Obwanini bopa bipeeli bimina na likabo mɛnɛ , te nongo na ekɔmɛli etako .
47009006	Pɛ bobosani mojɔ mumu ; moto aka’na dona na lima , atabuka ndongo jinɛnɛ , na moto yona onaka dona na likabo , adi bobuka ndongo jinɛnɛ .
47009007	Moto abwani bopa epeeli ekani yo a molema monde , te nongo na misuba , isa na lima , mojɔ bo Njambe apalaka bo moto apɛ epeeli ende na sepi .
47009008	Na Njambe abwani bojongoa no na majongoa manɛnɛ mɛnɛ , bo otatakani nongo eka , na bo odaeni na libondo linɛnɛ a mojɔ mobilomu bisusu bipele .
47009009	Mosɔnɔmɔ bo , Akabi na monganji ; api bipeeli ai babokwali . Bodongo bonde bodi boyeyoa oko na bosusu .
47009010	Iyo , yona opaka moswa ’ gbie ngua a bona , na molɛmbɛ a boyaka , adi bopa no ngua na likabo linɛnɛ mɛnɛ ; na adi bohɛjɛ mbuma jinu jibodongo .
47009011	Oko boa , ôjongoamani na majongoa masusu bo odaeni na likabo linɛnɛ ai bato batongo , na so bokapa bipeeli bimina ai bato batongo , badi bosakoa Njambe a mojɔ momina .
47009012	Mojɔ bo , suka eelomu ye ebokɔmeja editi a bokɔmeja baMasiya a taka ebu pɛ ; ekɔkɔ bo bato banɛnɛ basakoaka Njambe bou mɛnɛ .
47009013	Baku-mejaka Njambe a mojɔ mohsuma linu , na ejimeli enu , a Mwako Mopele moMasiya , na monganji mobipeeli binu ai bo bɛnɛ na ai bato basusu , yana anɛkɛ bo elomu ye ebokɔmeja .
47009014	Bangaka Njambe a mojɔ monu , na badi na bolɛ ai no bou mɛnɛ , a mojɔ momonganji monɛnɛ mokɔ Njambe no .
47009015	Yɛni bosakoe Njambe a mojɔ moepeeli ende yena enɔi kɔpi emoto .
47010001	Mbi Paulo , nakada a tei enu , nadi o moto-ngasa , bohali ko ko nadi na bogale ; mbi nangɔɔnɔkɔ no na bowi na boyɛmbu boMasiya .
47010002	Nangaka no bo nakadoa oho ai no , otalindani mbi a bobala na bopipo , o akanaka mbi bobala na bakina bato baya balɛkɛ bo ekɔmɛli esu edi oko ekɔmɛli ebato bangondo .
47010003	Bodi a ngondo soti ; bila enaka so ko editi bila engondo .
47010004	Mojɔ bo molilo mosu mobila moditi molilo mongondo ; molilo momina ko modi na ngulu eNjambe a bogbokeja bisika bipipo bisoki .
47010005	Bobejaka ndungu jibato , na egbo yena esakumejaka a bolona ejebeli eNjambe , na bopeaka malɛ masusu masungu , bo madae na lisuma ai Masiya .
47010006	Na lisuma linu likabwana , bodi na mosɛlingo bo bodingojae lipanga lisusu .
47010007	Ino onjakani oko boso bomoto pɛ ? Isa okina moto ajimaka bo adi moto oMasiya , abwamti bobosa bo so bodi koko bato baMasiya , o adi yo mɛnɛ .
47010008	Nongo nakasakumeja bou mɛnɛ a mojɔ mokpaci esɔ mbi ai Kumu , nadi bolonga , mojɔ bo apani kpaci emina a bopingeja no , te a bodumba no .
47010009	Nitapalaka bo bato balɛe bo nangbengbejaka no na mikanda mimbi .
47010010	Bakina babalaka bo , Mikanda minde midi mipipo , na midi na kpaci ; yo mɛnɛ ko akada a tei esu , adi oko na boyɛmbu , na etɔndɛli ende edi ngasa mɛnɛ .
47010011	Bato baya babalaka boa babwani bocingea bo bikenge bisu a mikanda yana adi so bohali , na bikɔmɛli bisu a tei enu bidi oko amɛci .
47010012	Iso botapalaka bo bosa’ngɛe na bo bosabwanejae na bato baya basakumejaka bo bɛnɛ . Ibo basa’ngɛkɛ na mwɛngi mobu bɛnɛ ; moto na moto anjaka okina otongo bo asa’ngɛe na nde ; bapeliti bocingea .
47010013	Iso ko botasakumeja bou ; bodi bosakumeja oko na mwɛngi mopa Njambe so , na mwɛngi momina momeaka ai no .
47010014	Iso botanɔkɔ mwei mosu ; elomu esu editi ai no ? Omea boso ai no na Mwako Mopele moMasiya nda ? te so ?
47010015	Botasakumejaka ngasa ; bota-sakumejaka a mojɔ mobilomu bibato batongo ; na ejimeli enu ekahɛ , njingo esu edi bo mwei moelomu esu a tei enu modi bokɛ bohali mɛnɛ ,
47010016	bo botɔndɔe Mwako Mopele a makota maya manɔi no , pɛ bosakumeja nongo na elomu ekɔ moto otongo a esika etongo .
47010017	Moto akapala bo asakumejae , yɛ akumejae oko Kumu .
47010018	Mojɔ bo , Kumu akalongeja moto , moto omina adi molongi , te moto yona osalongejaka yo mɛnɛ .
47011001	Nitapalaka bo ongwaeni bogegele bombi bokba ; dani na lingbangba a mojɔ mombi .
47011002	Nadi na likaka a mojɔ monu , na likaka limina lihuli ai Njambe , mojɔ bo mbi nahanga no moki o moseka mosɛnɔke ai muma’nde omɔci , bo napɛ no ai Masiya .
47011003	Njɔ ko akosea Ewa na poloso ende ; na mbi nadi na mokakwano bo milema minu misaka beha boa pongono , na osaka kinani lisuma linu lisɛnɔke ai Masiya .
47011004	Mojɔ bo okina moto akadoa a botɔndɔ mojɔ moYesu otongo , — te yona otɔndɔkɔ so — osɔkɔni moto omina ; na osɔkɔni mwembo motongo — te nongo mwembo mosɔ no ; na ojimakani mokina mwako motongo — te nongo Mwako Mopele mosɔ no .
47011005	Mbi nalɛkɛ bo naditi nongo ngɔngɔ jibabwɛnji bamina bagala .
47011006	Isa napeliti bɛtɛ ebobala , nadi na ejebeli ; naneja no mojɔ momina bohu mɛnɛ a ngando jisusu .
47011007	Mbi natɔndɔ no Mwako Mopele moNjambe , pɛ ko bosɔ nongo likonja a mojɔ momina ; yana asatiteja mbi boa a bokumeja no , nakɔ mojɔ mobe ?
47011008	Menga matongo madika ngasa mojɔ bo nasɔ likonja ai bo , bo nabwane bokɔmɛ no ngasa .
47011009	Adaka mbi na taka a tei enu nainɔngeja moto bo akɔmejae mbi , mojɔ bo baninga baya badonga oho Makedonia bakɔmejani na leka lotakaka na mbi . Mbi nakɔ bo nitada nongo muna ai no , na nadi bokɔ boa .
47011010	Natɔndɔkɔ no na soti eMasiya mɛnɛ yena edi a tei embi , bo mtakma bosakumeja na mojɔ momina a makota masusu maAkaya .
47011011	Mojɔ moye ? Naditi na epaeli ai no ? Njambe ajebaka bo nadi na epaeli ai no .
47011012	Mbi ko nadi bokɔ o akɔkɔ mbi edɛye , bo nagegeanejae bato baya basakumejaka bo babwani na su .
47011013	Bato bamina badi babwɛnji babokosea , bakɔmɛli baepulu ; badi oko na elwaeli pɛ ebabwɛnji baMasiya .
47011014	Iso boditi na bokamoa a mojɔ momina , cina bo Satana yo mɛnɛ adi na elwaeli eobwɛnji obohu .
47011015	Oko boa , bakɔmɛli bande bakakosea bo badi bakɔmɛli babodongo , bobwaniti bokamoa . Suka ebu êbwana na bikɔmɛli bibu .
47011016	Natɔndɔkɔ no koko bo pɛpɛ nongo moto onu obwani bolɛ bo mbi nadi egegele . Okalɛni ko bo nadi egegele , asɔni mbi o egegele , bo mbi nasakumejae pongono .
47011017	Abalaka mbi boa , nitabalaka na ebaeli eKumu ; nabalaka oko na bogegele , cina eejimeli embi bo nabwani bosakumeja .
47011018	Bato banɛnɛ basakumejaka na ngando jingondo ; oko boa mbi koko nadi bosakumeja .
47011019	Adi no bato babowɛi no bɛnɛ , otangwani bigegele .
47011020	Moto akapika no babuli , akayaka leka lonu losusu , akasamboja no , akada na egbo , akaboma maso manu , otalonani moto omina .
47011021	Nadi na sɔni a bobala na nu bo mbi naihɔnɔ bokɔ boa . Pɛ mojɔ ; isa bato bamina basakumejaka , mbi nadi bosakumeja pongono . ( Nabalaka o egegele ! )
47011022	Isa bo badi BeEbele , mbi nadi MoEbele pongono , isa bo badi BaYisalaele , mbi nadi MoYisalaele pongono ; isa bo badi bana baAbalayama , mbi nadi mwana oAbalayama pongono .
47011023	Isa bo badi bakɔmɛli baMasiya , esingaiti mbi . ( Nabalaka o moto olilale . ) Mbi nakɔ bilomu bmɛnɛ ; nakwea a blɔkɔ bihole binɛnɛ ; batuani nji pɛ njɛngi ; napa njupi bihole binɛnɛ ;
47011024	BaYuda batua mbi nji bihole bitano , nji domi-isato na libwa , nji domi-isato na libwa .
47011025	Batuani na miba-kake bihole bisato . Ba’la mbi matai ehole emɔci . Nasopea na masua bihole bisato . Nadaka dusu limɔci a madiba-mamukwa oko a boliko .
47011026	Nakɛ mɛngɔ minɛnɛ . Napa njupi a dua , napa koko njupi a mojɔ momibengo ; napa njupi a mojɔ mobato bahkota limbi mɛnɛ , na a mojɔ mobapakano pongono ; napa njupi a ngando , na njupi a lisobe ; napa njupi a madiba-mamukwa , na njupi a mojɔ mobaninga babokosea .
47011027	Nadaka na bilomu na minɔngɔ bou mɛnɛ , pɛ bohwɛ na bulu , oko na nja , na ekangola bou mɛnɛ , na bikia bihole binɛnɛ , na pio na mbundu pongono .
47011028	Te nongo ngando jimina pɛ ; nadi na muna a molema mombi tu busa a mojɔ moMenga masusu .
47011029	Okina akapeka , mbi napekaka pongono . Okina akakwa , molema mombi mongoaka oko bongoa .
47011030	Isa nadi bosakumeja , nasakumeja oko a mojɔ mongando jia jinejaka boyɛmbu bombi .
47011031	Njambe , Sange ’ Kumu Yesu yona odi na bojongoa oko na bosusu , ajebaka bo nitakosaka .
47011032	Adaka mbi oho Damaseke , gouverneur ongando , mokɔmɛli oAleta yona odaka kumu , adukeja mbi a ngando esusu eDamaseke bo apee mbi .
47011033	Mbi ko nahela a mɔmɔ mande ; banɔjɔ mbi a linanisa na basoloja mbi a mongba mongando a tei eekɔlɔ .
47012001	Moto abwaniti bosakumeja ; mbi ko nadi bosakumeja ; nadi bobala a mojɔ monjɔti na maboloja maKumu .
47012002	Mbi naje-baka moto a tei eMasiya yona otombama oho a Diko yena enɔi , bianga bisii edɛye domi-na-binɛi . ( Isa a mokuku , isa amana a mokuku , nitajeba ; Njambe pɛ ajebaka . )
47012003	Najebaka bo moto omina atombama a Paladiso . ( Isa a mokuku , isa amana a mokuku mtajeba ; Njambe pɛ ajebaka . )
47012004	Na aka mijɔ mibombamake Inia mibɔngiti na moto bobala .
47012005	Mbi nadi bosakumeja a mojɔ momoto omina ; a mojɔ mombi mɛnɛ ko , nadi bosakumeja oko a mojɔ moboyɛmbu bombi pɛ .
47012006	Akɔki mbi pala bo nasakumejae , ka nitada nongo egegele , mojɔ bo nabwani bobala oko ngando jisoti . Nadi bokina mojɔ momina ko ; mojɔ bo mtapalaka bo bato balɛe bo nadi ekina elimo etongo , oko moto onɛkɛ bo na miso , na gala ekaka bo na matoi .
47012007	Mbi mɛnɛ nasɔ njubɛ a mokuku , bo nasaka huula na egbo a mojɔ momaboloja maNjambe manɛnɛ , oko obwɛnji oSatana a bopukeja mbi , bo nasaka da na egbo .
47012008	Nangɔɔnɔ Kumu bihole bisato bo aedongejae .
47012009	Iyo ko abala na mbi bo , Monganji mombi mobwani na wɛ , mojɔ bo ngulu embi edi boboloa na soti oko a tei eboyɛmbu . A mojɔ momina , nadi bosakumeja na sepi mɛnɛ a mojɔ moboyɛmbu bombi , bo ngulu eMasiya edae ai mbi .
47012010	Oko boa , nasepaka na boyɛmbu , na biloli , na minɔngɔ , na madingoa , na jɔɔlɔ , a mojɔ moMasiya . Mojɔ bo , ehole edi mbi na bwɛmbu , ehole edi mbi na ngulu oko yena .
47012011	Adi mbi na ebalabala ? Ino bɛnɛ olindini mbi , no baya babwani bojima mbi . Mojɔ bo , nongo adi mbi moto-ngasa , naditi nongo ngɔngɔ jibabwɛnji bagala , pɛpɛ nongo mweka .
47012012	Bimbete , na mindumba , na bilomu bipipo , bingameja elomu embi eobwɛnji a tei enu na lingbangba linɛnɛ .
47012013	Ngando jikɔ mbi a Menga matongo , naikɔ a tei enu pongono ? Mojɔ mu momɔci ko modi ; naidaka muna ai no . Yɛni mbi mojɔ mu mobe !
47012014	Hokeani ; nadi na mosɛlingo mobodoa ai no — ehole ebisato ye ; na nitada nongo muna ai no . Mbi mtapalaka leka lonu , napalaka oko no bɛnɛ . Bana te babɔkɔke baboti ; baboti ko babɔkɔkɔ bana babu .
47012015	Mbi nadi bopa leka lombi losusu na sepi , na nadi bosapa mbi mɛnɛ pongono a mojɔ momiembo minu . Epaeli enu ai mbi ekatita , pɛ mojɔ ; epaeli embi ai no ehɛkɛ oko bohɛ .
47012016	Nongo okajimani bo naidaka muna ai no , obalakani bo nadi na epulu , na nakɔ mokina mojɔ mopoloso ai no .
47012017	Yana aloma mbi bato ai no , nasɔ ekina eka enu ai bato bamina ?
47012018	Na’nga Tito bo akɛe , na naloma moninga otongo bo amopakae . Tito akonja likonja linu ? Iso boidaka na ekɔmɛli emina pongono ? Ekɔmɛli esu na nde te emɔci ?
47012019	Olɛkɛni ekoka ye bo so bosalongejaka ai no ? Ngando jisusu jibalaka so baninga jidi a bopingeja no ; na bojibalaka a boso boNjambe na a tei eMasiya .
47012020	Mokakwano mombi modi bo , nakamea oho ai no , nitatana no o adi mbi na njingo ; na bo mbi mɛnɛ nitada o alɛkɛ no . Isa nadi botana no na miano , na kɛnjɔ , na likaka , na misoo , na biloli , na egbo na wokowoko ?
47012021	Nadi na mokakwano isa Njambe adi bokeja mbi sɔni a boso bonu a bodoa bombi ; isa nadi boyea bio a mojɔ mobato banɛnɛ baya bakɔ bobe boso , na bajasakini dosa a mojɔ mobikɔmɛli bibu bibosɔtɔ , na bɔɔli , na bosambolu .
47013001	Ehole ye edi ehole ebisato ebodoa bombi ai no . Bolena bomojɔ bobwani na batati babae isa basato .
47013002	Mbi naleha bato baya bakɔ bobe boso , na basusu batongo pongono ; na nabale-haka koko edɛye , o akɔ mbi yana adaka mbi na nu ehole ebibae , bo mbi nakadoa , nitadoa nongo na bwɛmbu .
47013003	Odukakani embete bo Masiya abalaka a tei embi . Iyo aditi na boyɛmbu ai no ; adi na ngulu a tei enu .
47013004	Iyo agwa a mole-mobokea oko na boyɛmbu ; adi mɔ ko a mojɔ mongulu eNjambe . Iso pongono bodi bayɛmbu a tei ende ; endele ko , bodi na bomɔ bonde a mojɔ mongulu eNjambe bo bokɔe elomu a tei enu .
47013005	Sakokelejani no bɛnɛ , a bojeba isa odini na ejimeli soti . Samekani no bɛnɛ . Otajebakani bo Yesu Masiya adi a tei enu ? Emiti da boa , odini oko badaloi .
47013006	Nadi na njingo bo odini bojeba bo iso boditi badaloi .
47013007	Bongaka Njambe bo otakɔni nongo bobe , te a bolongeja so , oko bo okɔeni bopele pɛ , nongo adi so badaloi .
47013008	Mojɔ bo bobwaniti boda na Soti soki ; bodi oko a dɔngɔ diSoti .
47013009	Iso bosepaka yana adi so na bwɛmbu , isa ino odini na bopipo . Bongaka bo obɔngeni na soti .
47013010	Nasɔnɔkɔ mijɔ mi yana adi mbi bohali , bo nitabala na nu na bopipo a bodoa bombi na kpaci esɔ mbi ai Kumu a bopingeja bato , te a bodumba bato .
47013011	Mojɔ mosuka baninga , — asɔni njɛbɛ embi . Bɔngejani midi minu . Hokeani eleho embi . Dani na molema momɔci . Dani na bowi , na Njambe obowi lida na nu .
47013012	Abɛjɛnɛni na njɛbɛ esɛnɔke .
47013013	Bato basusu baDenga babɛjɛkɛ no .
47013014	Yɛ monganji moKumu Yesu Masiya , na epaeli eNjambe , na bokatana boMwembo Mosɛnɔke bodae na nu basusu .
48001001	Njɛbɛ esu Paulo obwɛnji na baninga basusu baya badi na mbi , a Menga maGalatia .
48001002	( Mbi naditi obwɛnji obato ; naditi na kpaci emoto , oko kpaci eYesu Masiya , na eNjambe Sango yona omongɔjɔ a bogwa . )
48001003	Yɛ monganji na bowi boNjambe Sango , na boKumu osu Yesu Masiya bodae ai no .
48001004	Iyo asapa a mojɔ mojibe jisu bo asikoe so a ngondo ye ebe , o akana Njambe Sangwa’su .
48001005	Yɛ ekumu edae ai yo oko na bosusu . Amen .
48001006	Mbi nakamoaka bo oiyeyoani nongo a bobulɛ yona obea no a monganji moMasiya , na ohekoani a mokina mwako motongo
48001007	Mokina Mwako Mopele motongo moditi ; bakina bato ko banɔngejaka no , na bapalaka botatana Mwako Mopele moMasiya .
48001008	Moto akatɔndɔ no mokina mwako motongo mua moditi Mwako Mopele motɔndɔ so no , isa mbi mɛnɛ , isa okina obwɛnji oDiko , yɛ moto omina asingame .
48001009	Mbi natɔndɔ no eyou , na natɔndɔkɔ no koko e dɛye , bo moto akatɔndɔ no mokina mwako motongo mua moditi Mwako Mopele mosɔ no , yɛ asingame .
48001010	Edukaka mbi e dɛye nde ? — gala epele a miso mabato , isa a miso maNjambe ? Mbi napalaka bo nasepejae bato soti ? Akɔki mbi pala bosepeja bato pɛ , ka naditi nongo mokɔmɛli oMasiya .
48001011	Baninga , mbi natɔndɔkɔ no bo Mwako Mopele motɔndɔkɔ mbi moditi mojɔ momoto .
48001012	Naimosɔ ai moto , na moto aikojani Mwako Mopele ; edi oko Yesu Masiya yona omoboloja ai mbi .
48001013	Ino ojebakani moda mombi moyou yana adaka mbi na ejimeli eBaYuda ; ojebakani bo nadingoja na nabeja Denga diNjambe .
48001014	Nanɔ kola jilikota limbi jinɛnɛ na ejebeli engando jiBaYuda , na nadaka na bingi enɛnɛ mɛnɛ a mojɔ mongando jibatata .
48001015	Njambe ko , yona ohɛngɛ mhi oko a bobotama bombi , abea mbi na monganji monde ,
48001016	na ajima bo abolojae Mwana’nde ai mbi , bo natɔndɔe Mwako monde ai bapakano . A ehole emina , naibala nongo na moto a mojɔ momina .
48001017	Naikɛ nongo a Yelusalema a bo’nɛnɛ na bato baya badaka babwɛnji boso bombi . Nakɛ oko a Alabia , na nahula ngɔngɔ a Damaseke .
48001018	Yana anɔ bianga bisato , nakɛ a Yelusalema a bo’nɛnɛ na Pɛtɛlo , na nayeyoa na nde masu domi-na-matano .
48001019	Nainɛ babwɛnji batongo ; nanɛ oko Yakobo pɛ , mwanange ’ Kumu .
48001020	Mijɔ misɔneaka mbi no midi soti mɛnɛ — oko Njambe !
48001021	Nakɛ ngɔngɔ a makota maSilia na Kilikia .
48001022	A ehole emina , baipaka nɛ boso bombi a Menga maMasiya oho Yuda .
48001023	Bama ka oko boka pɛ bo , Yona onɔngeja so boso , atɔndɔkɔ e dɛye mwako moejimeli emeka yo bobeja .
48001024	Na basakoa Njambe a mojɔ mombi .
48002001	Yana anɔ koko bianga domi-na-binɛi , nasɔmbɔ koko na Balanaba a Yelusalema . Nabea Tito pongono bo apakae mbi .
48002002	Mbi nakɛ mojɔ bo Njambe aboloja mokina mojɔ ai mbi , na nabalakea Mwako Mopele motɔndɔkɔ mbi a tei ebapakano . Nakɔ boa oko na basuku bakpaci pɛ , te na bato batongo , bo najebe isa njea ema mbi susa na yena esusaka mbi e dɛye ebɔngi .
48002003	Tito , yona odaka na mbi , adaka MoEla ; ibo ko baibekea bo bamolene ganda .
48002004	Bakina baninga babokosea ko bakwea kɛngi a tei esu na poloso , bo bakoke-lejae bosɔmi bosu bua bodi na su a tei eMasiya Yesu , a bohuleja so a libuli .
48002005	Iso ko boibabokea , pɛpɛ nongo mweka , bo Mwako Mopele moSoti moyeyoe na nu .
48002006	Na baya badaka na kpaci ( Gala ebu editi eka a miso mambi ; Njambe anjaka bato basusu amɛci , ) baibakea nongo mokina mojɔ a mwako mombi .
48002007	Endele ko , yana acinea ’ bo bo mbi nasɔ Mwako Mopele a mojɔ mobapakano , o ama sɔ Pɛtɛlo a mojɔ mobato baejimeli eBaYuda ,
48002008	( Mojɔ bo , yona ohɔ Pɛtɛlo bo adae obwɛnji ai bato baejimeli eBaYuda , ahɔ koko mbi bo nadae obwɛnji ai bapakano , )
48002009	na yana anɛ bo monganji moNjambe mosɔ mbi , Yakobo na Pɛtɛlo na Yoane , baya badaka makwe maDenga , bapa so na Balanaba ebɔ ebami ebocinama , bo so bokɛe oko ai bapakano , na bo bɛnɛ ai BaYuda .
48002010	Balɛjɛ so oko mojɔ momɔci , bo botabosa bato babokwali , na mbi nadaka na bingi a mojɔ momina .
48002011	Yana ko adoa Pɛtɛlo a Antiokia , mbi nalemoa na nde na bopipo mɛnɛ ; mojɔ bo adaka na lindo .
48002012	Yakobo aloma bakina bato oho , na yana adaka bo pɛ bopeta mea , Pɛtɛlo ayakaka na bapakano . Yana ko amea bato bamina , asahɛngɛ , na abɔtɔnɔ na bapakano , mojɔ bo abangaka BaYuda .
48002013	Bakina BaYuda batongo bakɔ na poloso boa , na Balanaba yo mɛnɛ ajima ekɔmɛli ebu .
48002014	Mbi ko , yana anɛ mbi bo batasusaka njea esoti eMwako Mopele , nabala na Pɛtɛlo yana adaka bo basusu baboli ; nabala bo , Isa wɛ MoYuda okɔkɔ o akɔkɔ bapakano , te nongo ekɔmɛli eBaYuda , omekaka na bopipo a bohekoja bapakano a ekɔmɛli eBaYuda mojɔ moye ?
48002015	Nongo adi so BaYuda a mojɔ mobobotama bosu , te bapakano babe ,
48002016	bojebaka bo moto adi bolonga oko a mojɔ moejimeli ai Yesu Masiya pɛ , te nongo a mojɔ mobilomu biMibeko ; mojɔ bo so bɛnɛ bojimea Masiya Yesu bo bolonge a mojɔ moejimeli ai Masiya , te nongo a bilomu biMibeko ; cina bo pɛpɛ nongo moto odi bolonga a mojɔ mobilomu biMibeko .
48002017	Endele ko , isa bonɛ bo so pongono bodi bato babe yana adukaka so lilonga atei eMasiya , bobe bomina bocingi na Masiya ? pɛpɛ nongo mweka !
48002018	Naka-ngɔjɔ ngando jidumba mbi , najimaka bo nadi moto mobe .
48002019	Mojɔ bo mbi nagwa a Mibeko oko cina eMibeko , bo nahele ai Njambe .
48002020	Mbi nagwa na Masiya a mole-mo-bokea ; endele ko nadi mɔ , te mbi mɛnɛ ko , oko Masiya yona odi mɔ a tei embi . Bomɔ bua bodi na mbi a mokuku e dɛye bodi bomɔ boejimeli , ejimeli ai Mwana oNjambe yona opala mbi na osapa a mojɔ mombi .
48002021	Mbi nitalona monganji moNjambe , cina bo , isa lilonga licingi na Mibeko , bogwa boMasiya boditi nongo na cina .
48003001	Ino BaGalatia , ino bindanga . Oseli no nda ? ino baya banɛ na miso manu Yesu Masiya a mole-mobokea , bohu mɛnɛ .
48003002	Mbi napalaka bohɔjɔ no mojɔ momɔci pɛ . Osɔni Mwembo cina ebilomu biMibeko , isa cina eejimeli a Mwako Mopele ?
48003003	Adi no bindanga soti ? Abanga no na Mwembo , opalakani bosukeja oko na ngando jimini ?
48003004	Minɔngɔ minɛ no midaka oko ngasa ? Isa midaka ngasa soti ?
48003005	Iyona opaka no Mwembo na okɔkɔ mindumba a tei enu , akɔkɔ boa cina ebilomu biMibeko , isa a mojɔ moejimeli eMwako Mopele ?
48003006	Abalayama ajima Njambe , na ejimeli emina elangama ai yo o bodongo .
48003007	Oko boa toma jebani bo baya badi na ejimeli , badi bana baAbalayama .
48003008	Mosɔnɔ moneja eyou bo Njambe adi bolongeja bapakano a mojɔ moejimeli , na mojebeja Abalayama Mwako Mopele na ebaeli ye , Makota masusu mangondo mâjongoama oko na wɛ .
48003009	Oko boa , baya badi bato baejimeli bajongoamaka na Abalayama , moto oejimeli .
48003010	Bato basusu baya bajimaka oko bilomu biMibeko badi cina jinakeja . Mojɔ bo mosɔnɔmɔ bo , Moto amiti suma ngando jisusu jia jisɔnɔmɔ a mokanda moMibeko adi cina jinakeja .
48003011	Pɛpɛ nongo moto odi bolonga a boso boNjambe cina eMibeko ; mojɔ momina modi bohu mɛnɛ . Mojɔ bo yona odi na bodongo a cina eejimeli , yo âhela .
48003012	Mibeko ko micingiti na ejimeli , mojɔ bo yona okɔkɔ ngando jimina adi boda a tei engando jimina .
48003013	Masiya asikoa so a esinga eMibeko , mojɔ bo yo mɛnɛ adaka esinga a mojɔ mosu . Mojɔ bo mosɔnɔmɔ bo , Moto na moto yona ogwaka a mole alakejami .
48003014	Modaka boa bo bojongoa boAbalayama bodae ai bapakano oko na Masiya Yesu , na bo so bosɛ Mwembo mua modikejama oko a cina eejimeli .
48003015	Baninga , yɛ nabale na mondɛ mobato . Moto akadikaneja leka na mokanda , nongo mokada mokanda momoto pɛ , na bato bakajima mokanda momina , okina otongo atahakoa mokanda momina , ata-bakea mokina mojɔ motongo a mokanda momina .
48003016	Oko boa , njikano jidaka ai Abalayama na ai mbota ende . Aibala bo , Ai mbota jiwɛ , o mbota jinɛnɛ ; oko , Ai Mbota ewɛ , mbota ewɛ emɔci , oko Masiya .
48003017	Cina emojɔ mobalaka mbi edi oko ye ; Njambe abakea mokongo . Mibeko ko mia midoa ngɔngɔ , yana anɔ bianga mikama minɛi na domi-isato , miikputoja mokongo momina , miidongeja nongo njikano .
48003018	Mojɔ bo , isa lisango lidi a njea eMibeko , liditi a njea enjikano . Njambe ko alidikaneja ai Abalayama oko na njikano .
48003019	Oko boa , mojɔ moMibeko modi bo ? Mibeko Mibakeama a mojɔ mojibe , oko a ehole ebodoa bomwana omina , mwana onjikano ; na babwɛnji-aDiko bapeja Mibeko a mɔmɔ mamosiili .
48003020	Mosiili aditi a mojɔ momoto omɔci pɛ ; Njambe ko adi omɔci .
48003021	Ekada boa , Mibeko mikɛsɛni na njikano jiNjambe ? pɛpɛ nongo mweka ! Mojɔ bo , Njambe , akɔkɔ yo pa Mibeko mia Mibwani bopa bomɔ , ka bodongo bocingi oko na Mibeko .
48003022	Misɔnɔ ko minejaka bo bato basusu badi cina ebobe , bo baya bajimaka basɛ njikano , oko na ejimeli ai Yesu Masiya .
48003023	Boso-boso , yana adaka ejimeli emina pɛ bopeta doa , Mibeko mihika so a bobanea so , oko a ehole ehoboloa boejimeli ngɔngɔ .
48003024	Oko boa , Mibeko midaka o moto yona opea so ebɔ a boneja so njea ai Masiya , bo bolonge a mojɔ moejimeli .
48003025	Adi so ko na ejimɛli e dɛye , boditi koko a mɔmɔ mamolɔndi .
48003026	Mojɔ bo odini no basusu bana baNjambe a mojɔ moejimeli ai Yesu Masiya .
48003027	Ino basusu baya babatisama ai Masiya , balwa Masiya oko bolwa .
48003028	A tei ende , moto aditi MoYuda isa MoEla , isa mobuli isa sɔmi , isa momi isa mwali , mojɔ bo odini no basusu moto omɔci a tei eMasiya Yesu .
48003029	Isa odini bato baMasiya , odini bana baAbalayama , na basangoli banjikano .
48004001	Mojɔ mobalaka mbi modi bo , Isa sangoli adi yɛngɛ , nongo akada moswa ’ ngando , adi o mobuli .
48004002	Adi a mɔmɔ mabakoja na babanei oko a ehole ejimaka sangwa’nde .
48004003	Iso bodi koko boa . Amaka so da bɛngɛ , bomi daka oko a iibuli lingando jingondo ye .
48004004	Yana ko abwana ehole , Njambe aloma Mwana’nde yona obotama na mwali , yona obotama cina jiMibeko ,
48004005	a bosikoa baya badaka cina jiMibeko , bo bosɛ bosɔmi bosu bobana .
48004006	Na adi no bana bande , Njambe aloma Mwembo moMwana’nde a tei emilema misu , na Mwembo mosembaka bo , Aba ! Sesa !
48004007	Oko boa oditi koko mobuli , odi mwana mɛnɛ . Na adi wɛ mwana , odi sangoli , cina emonganji moNjambe .
48004008	Boso-boso , oijebakani nongo Njambe ; odakani babuli baba-njambe baya baditi banjambe na soti .
48004009	E dɛye ko ojebakani Njambe , — gbo oko Njambe yona ojebaka no ; oko boa osɔmbɔkɔni koko a ngando jingasangasa jia jipehti nongo ngulu , na opalakani bo odaeni koko a libuli lingando jimina mojɔ moye ?
48004010	Bolɛ bonu bodi oko a masu , na songe , na bididi , na bianga .
48004011	Mbi nadi na mokakwano isa elomu embi a tei enu enami oko bonama .
48004012	Baninga , mbi nangaka no bo odaeni na mbi o adaka mbi na nu . Mbi naditi na nu nongo mojɔ .
48004013	Ojebakani bo natɔndɔ no Mwako Mopele ehole eboso oko na yogo a mokuku .
48004014	Na osɔni mbi o obwɛnji oNjambe , o Yesu Masiya yo mɛnɛ . Oilonani mbi ; oisɛtojani mbi nongo adaka no na jeti a mojɔ momokuku mombi .
48004015	Monganji mua modaka na nu a ehole emina modi jɔ ? Mojɔ bo , mbi natɔndɔkɔ no bo , Akɔkɔ no hɔnɔ , ka ohwani miso manu a hopa mbi .
48004016	E dɛye ko odini nambi soki , mojɔ bo natɔndɔkɔ no mua modi soti ?
48004017	Ibo batongo badi na bingi enɛnɛ a mojɔ monu ; editi ko bingi esoti . Bapalaka bo babɔtejae no na su , bo odaeni na bingi a mojɔ mobu .
48004018	Isa odini na bingi a mojɔ mongando jipele , obwanini boda na bingi emina bihole bisusu , te yana adi mbi na nu pɛ .
48004019	Bana bambi , mbi napekaka koko na bipeko bilibota a mojɔ monu , bo elimo eMasiya eboloe a tei enu .
48004020	Posa embi edi bo nadae na nu e dɛye , bo nabale na nu na monɔkɔ motongo , cina bo nadi na mokakwano a mojɔ monu .
48004021	Tɔndɔni mbi mojɔ mu ; ino baya bapalaka boda cina jiMibeko , otahokeani Mibeko ?
48004022	Mojɔ bo mosɔnɔmɔ bo , Abalayama adaka na bana-bami babae . Abota okina na mobuli , na yona otongo na mwali osɔmi .
48004023	Yona obotama na mobuli , abotama o abota-maka bana basusu ; yona ko obotama na mwali osɔmi , abota cina esako eNjambe .
48004024	Mojɔ momina modi oko mondɛ . Bali bamina badi o mikongo Mibae . Okina obu , Agala , yona obota bana a mojɔ molibuli , adi o Mono moSinai .
48004025	Iyo Agala adi o Mono moSinai a Alabia . Cina emina edi oko Yelusalema ; mojɔ bo ngando eYelusalema yena edi e dɛye , edi a libuli , na bana bande pongono .
48004026	Yelusalema oho diko ko edi na bosɔmi , na yo adi ngwa’su .
48004027	Mojɔ bo , mosɔnɔmɔ bo , Da na sepi , wɛ motete yona opeliti libota ; Imba na sepi , wɛ yona oditi na bipeko bilibota ; Mojɔ bo , bana bamwali yona odikai elengeli , Banɔi bana bamwali yona odi na momi .
48004028	Baninga , iso bodi bana banjikano , o adaka Isaka .
48004029	Yona obotama a ehole emina o moto omini , anɔngeja yona obotama o moto oMwembo , na edi koko boa e dɛye .
48004030	Mosɔnɔ ko mobalaka bo ? Mobalaka bo , Bengana mobuli-mwali na mwana’nde , mojɔ bo mwana omobuli atasangoa na mwana omwali yona odi sɔmi .
48004031	Oko boa baninga , so boditi bana bamobuli ; bodi oko bana bamwali yona odi sɔmi .
48005001	Masiya asikoa so bo bodae na bosɔmi . A mojɔ momina , dani bambihmake a bosɔmi bonu ; T’ojimeni oko bo opikameni koko a libuli .
48005002	Eleho embi Paulo ai no edi oko ye ; isa ojimakani mojɔ mobolena ganda , Masiya adi oko ngasa ai no .
48005003	Mbi najebejaka no bo moto na moto yona ojimaka mojɔ mobolena ganda , abwani bosuma Mibeko kanga misusu mɛnɛ .
48005004	Isa odukakani lilonga a njea eMibeko , obɔtɔni na Masiya oko bobɔtɔnɔ ; okwani , na okwani monganji moNjambe .
48005005	Mojɔ bo njingo elilonga lisu edi oko na Mwembo , na licingi oko na ejimeli .
48005006	Bolena boganda , isa bodi isa boditi , boditi nongo na cina a tei eMasiya ; mojɔ mosusu modi oko ejimeli yena esanejaka na epaeli .
48005007	Ino opotakani mbango bopele boso ; ombɛjɛi no nda bo otasumani mwako mosoti ?
48005008	Bopangoa bomina bocingiti nongo na yona obea no .
48005009	Mitɛkɛ misusu Mibongoaka oko na ekenge ekɛkɛ elipetu .
48005010	Mbi nadi na njingo ai Kumu bo so na no bodae na molema momɔci . Moto ko yona onɔngejaka no âsɔ mokindo monde mɛnɛ .
48005011	Baninga , isa mbi nakojaka mojɔ mobolena ganda , banɔngejaka mbi mojɔ moye ? Akɔki mbi kɔ boa , ka mole-mobokea moditi koko libaku .
48005012	Yɛni baya banɔngejaka no babejae mikuku Mibu bɛnɛ .
48005013	Baninga , obeamani bo odaeni na bosɔmi ; endele ko , pɛ boji-mani bo bosɔmi bonu bopɛ no mokalo a bosuma posa jimokuku . Moto na moto adi bokɔmɛ mina’nde oko na epaeli .
48005014	Mojɔ bo cina eMibeko misusu edi a ekenge ye emɔci , Toma pala motuteano mowɛ o asapalaka wɛ mɛnɛ .
48005015	Okaswianani na okakokalanani , nganjamani bo otawanani .
48005016	Mbi nabalaka bo , Sumakani Mwembo bo otagbokani na posa jimokuku .
48005017	Mojɔ bo posa jimokuku jinaka na Mwembo , na posa jiMwembo jinaka na mokuku ; jilonanaka oko bolonana , bo otakɔni ngando jipalaka no .
48005018	Okasumakani Mwembo , oditini cina jiMibeko .
48005019	Bikɔmɛli bimokuku bidi bohu mɛnɛ , oko bibi , — bɔɔli , ndukeli , lisɔngi ,
48005020	bole , demba , lisoki , miano , likaka , kɛnjɔ , bolonana , misoo , ejimeli ebokosea ,
48005021	soki , bolangoa , matanga , na ngando jisusu jia jidi boa . Mbi nalehaka no e dɛye o aleha mbi no boso , bo baya badi na bikɔmɛli bimina batasangoa bokumu boNjambe .
48005022	Mbuma jiMwembo ko jidi oko jiji , — ngɛnjɔ , sepi , bowi , lingbangba , monganji , bodongo , likabo , bosangbindea .
48005023	Pɛpɛ nongo mokina mobeko modi bodumba ngando jimina .
48005024	Ibaya badi bato baMasiya bakaaleja mokuku a mole-mobokea , na posa na masɔngi mamokuku pongono .
48005025	Isa bohelaka a mojɔ moMwembo , bobwani bosuma Mwembo pongono .
48005026	Bobwamti bosakumeja ; pɛ bodingeanani ; pɛ bokejanani likaka .
48006001	Baninga , okahuoajani moto na mojɔ mobe , mo baya badi na Mwembo odini bohuleja moto omina na milema mi yɛmbu . Nganjama ko bo otamekama wɛ mɛnɛ .
48006002	Kamoanani mina , moto na moto akamoe muna momina’nde ; oko boa odini bosuma Mibeko miMasiya .
48006003	Moto yona odi oko moto-ngasa pɛ , akalɛ bo adi moto monɛnɛ , usakoseaka yo mɛnɛ .
48006004	Moto na moto adi bokokeleja ekɔmɛli ende mɛnɛ . Oko boa âda na njea bo asakumejae na ngando jinde mɛnɛ , pɛ bosa’ngɛ na moto otongo .
48006005	Mojɔ bo moto na moto adi botomba muna monde mɛnɛ .
48006006	Moto akakoja moto otongo Ebaeli , moto omina abwani bomokɔ monganji na leka londe losusu .
48006007	T’osakoseeni oko ; moto atasɛkɛ Njambe , mojɔ bo moto adi bojua oko jia jinaka yo .
48006008	Moto aka’na dona oko a mojɔ momokuku , adi boyaka mbuma jibopɔ a mokuku monde mɛnɛ . Moto ko aka’na dona a Mwembo , adi bojua ejueli a Mwembo , oko bomɔ bua bodi na bosusu .
48006009	Ebɔngiti bo bongwae bilomu bipele ; mojɔ bo , bomiti ’ ngwa , ehole ekahwana , iso bodi bojua .
48006010	Oko boa , boka’nɛ njea a bokɔ bopele , yɛni bokɔe bopele ai bato basusu , gbo oko ai baya badi a denga diejimeli .
48006011	Anjani mboa ji jinɛnɛnɛ jisɔnɔkɔ na mbi mokanda ai no na ebɔ embi mɛnɛ .
48006012	Bato baya badi na bingi ai no a mojɔ mobolena ganda , badi oko na posa eembete emokuku , bo batadingoa a mojɔ momole-mobokea moMasiya .
48006013	Mojɔ bo , ibo bɛnɛ , bato baya bajimaka bolena , batasumaka Mibeko , na bapalaka bo balenejae no , bo basakumejae na mikuku minu .
48006014	Mbi ko naditi nongo na ekina ekumu etongo , oko yena emole-mobokea moKumu osu Yesu Masiya , mojɔ bo ngondo ebakeama a mole-mobokea ai mbi , na mbi nabakeama a mole-mobokea a ngondo , a mojɔ monde .
48006015	Bolena boganda , isa bodi isa boditi , bodi mojɔ mongasa ; mojɔ momɔci mua mobwani modi oko moto moyene .
48006016	Bowi na wa , ai bato basusu baya badalaka a njea ye , na ai Yisalaele oNjambe .
48006017	E dɛye , yɛ bonɔngeja mbi koko , pɛpɛ nongo moto , mojɔ bo nadi na bihuli biYesu a mokuku mombi .
48006018	Baninga , yɛ monganji moKumu osu Yesu Masiya modae na miembo minu . Amen .
49001001	Njɛbɛ embi Paulo , obwɛnji oMasiya Yesu a mojɔ mobolulea boNjambe , ai baMasiya baya badi oho Ɛpɛsɔ , na baya badi na lisuma ai Masiya Yesu .
49001002	Yɛ monganji na bowi boSangwa’su Njambe na Kumu osu Yesu Masiya hodae na nu .
49001003	Yɛni bosakoe Njambe Sange eKumu osu Yesu Masiya , yona ojongoa so a tei eMasiya na majongoa masusu mamwembo na ma-Diko .
49001004	Iyo ahɔ so a tei ende oko ngondo ye epetakini yoama , ho bodae basɛnɔke , pɛpɛ nongo litɔnɔ a boso bonde .
49001005	Ahɛngɛ so na ngɛnjɔ ende bo bodae bana bande mɛnɛ balisango cina eYesu Masiya . Mokano monde modaka boa na sepi ,
49001006	bo angamejae ekumu emonganji monde , na akɔ so monganji momina a tei eMwana’nde ongɛnjɔ .
49001007	Lisiko lisu lidi oko a tei ende a mojɔ momakia mande , na bo yɛ bojibe jisu a mojɔ momonganji monde mua monɔi .
49001008	Iyo anɛngeja monganji monde ai so boa cina ebowɛi na bocingea bonde .
49001009	Ajima bo ajebejae so cina ebolulea bonde , na aneja so bo cina emokano monde edi bo
49001010	atitanejae ngando jisusu a tei eMasiya , ngando jiDiko , na ngando jinase , oko etango emasu emaka bwana .
49001011	Lisango lisu lidi a tei ende , lia lihɛngɛmɛ na mokano monde yona okɔkɔ ngando jisusu na bowɛi na bolulea bonde mɛnɛ .
49001012	Cina emina edi bo gala eekumu ende ehɛe a mojɔ mosu baya bajima Masiya boso .
49001013	Ino pongono , ama no ka Ebaeli eSoti , oko Mwako Mopele moboheleja bonu , omi jimani oko yo , na o’sɔni embete eMwembo Mosɛnɔkɛ monjikano ,
49001014	mua modi ndanga elisango lisu , oko a ehole ebosɔ lisango limina , a mojɔ mobosakoa ekumu ende .
49001015	Mbi naka mwako moejimeli enu ai Kumu Yesu , na ngɛnjɔ enu ai bato bande basusu .
49001016	A mojɔ momina , nasakoaka Njambe bihole bisusu a mojɔ monu , yana alangaka mbi kombe jinu a ma’nga mambi .
49001017	Nangaka koko bo Njambe oKumu osu Yesu Masiya , Sango yona odi na ekumu esusu , apɛ no mwembo mobowɛi na bocingea , a bojebeana na nde soti ,
49001018	na bo ahojae miso mamilema minu , bo ocingeeni njingo ebobea bonde , na ekumu enɛnɛ mɛnɛ elisango linde a tei ebasɛnɔke ,
49001019	na ndangasa ende pɛ njɛngi ai so baya bajimaka ; mwɛngi momina modi oko elomu ekɔ yo na bopipo bongulu ende
49001020	a tei eMasiya yana amongɔjɔ a bogwa , na amo-bakea oho Diko a ebɔ ende ebami
49001021	bo anɔe bakumu basusu bou mɛnɛ , na kpaci jisusu , na ngulu jisusu , na makumu masusu , na kombe jisusu boya jia jidi a ehole ye , na a ehole ebodoa .
49001022	Na adeja ngando jisusu cina jibibota binde , na amobakea bo adae Kumu oDenga a mojɔ mongando jisusu ,
49001023	mojɔ bo Denga didi mokuku monde , na yo alumejaka mokuku momina o alumejaka yo leka losusu mɛnɛ .
49002001	Ino odakani kanga bagwake mɛnɛ a mojɔ momalaboa manu na jibe jinu .
49002002	Mida minu midaka oko moda mongondo ye , na odakani na lisuma ai kumu yona odi na bokumu bonde a pwea , oko mwembo mua modi na ngulu a tei ebana balipanga e dɛye .
49002003	Iso pongono , so basusu , bopangana na bu , na lisuma lisu lidaka oko a posa jimokuku . Bodaka babuli baposa jimokuku na jimolema . Bodaka bana bakɛlɛ oko a bobotama bosu , iso na ’ bo tungu emɔci .
49002004	Njambe ko anɔi na wa , na apalaka so na ngɛnjɔ enɛnɛ ;
49002005	a mojɔ momina , nongo adaka so bagwake a mojɔ mojibe jisu , iyo apa so bomɔ yana apa yo Masiya bomɔ ( ohelni oko a mojɔ momonganji moNjambe ) , na angɔjɔ so na Masiya , na adeja so na nde a bisika biDiko , a tei eMasiya Yesu ,
49002006	
49002007	bo anejae monganji monde pɛ njɛngi , na likabo linde ai so , a tei eMasiya Yesu , a bilulu bia bidoakini .
49002008	Mojɔ bo ohelini a mojɔ moejimeli , cina emonganji moNjamhe ; mojɔ momina mocingiti na nu bɛnɛ ; modi oko epeeli eNjambe .
49002009	Mocingiti nongo na bilomu , bo moto asaka sakumeja .
49002010	Mojɔ bo ’ so bodi elomu ekɔkɔ Njambe ; boyoama a tei eMasiya a mojɔ mobilomu bipele , na Njambe abisɛlingoa eyou bo bokɔe bilomu bimina . Bokatana a tei eMasiya
49002011	BaYuda baya basɔkɔ embete ubolena-ganda a mokuku oko a mɔmɔ mabato , babeaka no bamwea . A mojɔ momina obwanitini bobosa bo obotamani oko bapakano .
49002012	A ehole emina odakani habɔtɔnɔke na Masiya , pɛpɛ nongo lisango a bokumu boYisalaele , pɛpɛ nongo libondo a mikongo minjikano , pɛpɛ nongo njingo , pɛpɛ nongo Njambe a ngondo .
49002013	E dɛye ko , a tei eMasiya , mo baya badaka boso bohali , obatamani hulelu a mojɔ momakia maMasiya .
49002014	Mojɔ bo yo adi mokongo mosu mobosiili . Iyo akataneja so baya badaka babae bo bodae oko omɔci pɛ , na abuka ngbungbu ebobɔteja a tei esu .
49002015	Abakea mokongo mobosiili na mokuku monde mɛnɛ , bo asiejae mokongo moMibeko na mongila , na bo apɛ bowi oko na boyoa bomoto omɔci moyene a tei ende mɛnɛ , oko na bu babae .
49002016	Akɔ boa bo akatanejae so babae na Njambe , o mokuku momɔci a mojɔ momole-mobokea . Oko boa asieja lisoki limina .
49002017	Iyo adoa , na atɔndɔ mwako mobowi ai no baya badaka bohali , na ai baya badaka hulelu .
49002018	Mojɔ bo so basusu babae bodi na njea ebokwea ai Sango na mwembo momɔci a mojɔ monde .
49002019	Oko boa oditini koko midoa na bakɛndɛli ; mo na basɛnɔke odini ngando emɔci , na odini bana badenga diNjambe .
49002020	Babwɛnji na batɔndɔi badi eyoeli-ecina enu , na Masiya Yesu yo mɛnɛ adi litai limogbukusu .
49002021	Eyoeli esusu ekatani a tei ende , na eyoamaka bo edae tempelo esɛnɔke a tei eKumu .
49002022	Na okatanani no bɛnɛ a tei ende o ndako , bo odaeni tempelo eMwembo a mojɔ moNjambe .
49003001	A mojɔ momina , mbi Paulo , nadi lisungu liYesu Masiya a mojɔ monu bapakano .
49003002	Nadingaka bo o’kani mwako momonganji mokɔ Njambe ai mbi , bo nakɔe elomu ai no .
49003003	Njambe aboloja ai mbi cina emokano monde mua modaka mobombamake , o ami mbi sɔnɔ mweka .
49003004	Okalangani bikenge bimina odini bocingea ejebeli embi emojɔ mobombamake moMasiya .
49003005	Mojɔ momina moipaka boloa ai bato babilulu bitongo ; moboloi ko e dɛye ai babwɛnji basɛnɔke , na ai batɔndɔi bande , oko na Mwembo .
49003006	Cina emina edi bo bapakano badi basangoli pongono ; badi binama bimokuku momɔci , na basangoaka njikano yena edi a tei eYesu Masiya a mojɔ moMwako Mopele .
49003007	Mbi nahɔmɔ bo nadae mokɔmɛli oMwako Mopele , cina eepeeli emonganji moNjambe mua mosɔ mbi ai yo na ndangasa engulu ende .
49003008	Mbi nasɔ monganji mu , bo nabolojae ai bapakano mijɔ miyumu miMasiya mia midi na bonɛtɔ , oko mbi yona odi ngɔngɔ jibasɛnɔke basusu ,
49003009	na bo nanejae bato basusu cina emojɔ mua modaka mobombamake oko a libangake mɛnɛ a tei eNjambe yona okɔ leka losusu .
49003010	Cina emina edi bo bakumu na bato basusu bakpaci oho Diko hacingee mojɔ mobowɛi bonɛnɛ boNjambe a mojɔ moDenga .
49003011	Mokano mokana yo a libangake a tei eMasiya Yesu Kumu osu modaka boa .
49003012	Na so bodi na njea bohu mɛnɛ a bodoa ai Njambe , pɛpɛ nongo mokakwano , cina eejimeli esu ai yo .
49003013	A mojɔ momina , mbi nangaka no bo otangwaeni cina eminɔngɔ misɔkɔ mbi a mojɔ monu ; midi oko ekumu enu .
49003014	A mojɔ momina , mbi natitaka na magbunda a boso boSango (
49003015	menga masusu , isa oho Diko , isa ya nase , masɔkɔ kombe oko ai yo ) ,
49003016	bo apɛ no bopingeja bongulu eMwembo monde a tei enu , moto namoto , oko nalikabo liekumu ende yena enɔi .
49003017	Nangɔɔnɔkɔ bo Masiya adihe esika eboda a milema minu cina eejimeli enu , na bo odaeni bambilimake na ngbi a epaeli ;
49003018	bo odini bohɔnɔ a bocingea na basɛnɔke basusu , cina esasa , na boyai , na ndinda , na boka , bongɛnjɔ eMasiya ,
49003019	na bo ojebeni ngɛnjɔ eMasiya yena enɔi ejebeli esusu , na bo olumeni botɔ na boluma boNjambe kanga boya mɛnɛ .
49003020	E dɛye , ekumu ai yo yona obwani bokɔ ngando jisusu jia jinɔi mijɔ misusu mingaka so , na milɛkɛ so bou mɛnɛ , cina engulu yena ekɔkɔ a tei esu ,
49003021	ekumu ai yo a tei eDenga , na a tei eMasiya Yesu a bilulu bisusu pɛ suka . Amen .
49004001	Oko boa , mbi lisungu liMasiya , nangɔɔnɔkɔ no bo odaeni na mida mia Mibwani na bobea bobeama na nu ,
49004002	oko na bosatiteja bonɛnɛ , na bombɔki , na lingbangba . Moto adi boda na moto otongo oko bowi a mojɔ moepaeli .
49004003	Dani na bingi a bobanea bokatana boMwembo ; sakandanani na licinga libowi .
49004004	Mokuku modi momɔci pɛ , na Mwembo modi momɔci pɛ , mojɔ bo obeamani a njingo emɔci yana abeama no .
49004005	Kumu adi oko omɔci pɛ , ejimeli emɔci , batisimo emɔci ,
49004006	na Njambe omɔci , yona odi Sange ’ bato basusu ; iyo anɔi basusu ; adi a ndanda ebasusu na adi a tei ebasusu .
49004007	Iso ko bosɔ monganji , moto na moto oko na mwɛngi moepeeli eMasiya .
49004008	A mojɔ momina abala bo , Iyana akɛ yo oho diko , akɛ na lindundu limasungu , Na akaba bipeeli ai bato .
49004009	Cina emina edi bo , lyo akɛ diko ? Edi oko bo ama soloa oko a bisika binase bingondo .
49004010	Yona osoloa , adi oko yo yona okɛ diko , na anɔ busa mɛnɛ , bo alumejae ngando jisusu .
49004011	Na bipeeli bipa yo bidaka bo bakina bato badae babwɛnji , bakina batɔndɔi , bakina balehi , na bakina bo badae banjeli na bakoja ,
49004012	a bobɔngeja basɛnɔke , a mojɔ moelomu ebokɔmɛ Denga , na a mojɔ moeyoeli emokuku moMasiya ,
49004013	oko a ehole ehomea bosu basusu a boka-tana boejimeli , na a ejebeli eMwana ’ Njambe , bo bokandoe bato bapingake , na bo mwɛngi mosu mobwane na mwɛngi mobobɔngɔ boMasiya .
49004014	Bobwaniti boda koko bana bakɛkɛ , baya bahombahombaka na bapɛpɛnɛkɛ na pwea jisusu jibokoja bobato baepulu baya badi na poloso a bokoja ngando jibokosea .
49004015	Bobwani bopea boku mijɔ misoti , oko na epaeli , bo bokandoe a njea jisusu a tei eMasiya yona odi molo .
49004016	Edi oko a mojɔ monde na bokatana bongulu ende , bo mokuku mosusu mocingami o eyoeli emɔci , na mopingi na macinga masusu ; elomu ebinama bisusu epingejaka mokuku bo mokandoe na mosapingejae na epaeli .
49004017	Ebaeli embi , na eleho embi ai no a kombe eKumu , edi bo otadani koko na mida Mibapakano baya basumaka mabunga mamilema Mibu .
49004018	Bocingea bobu bodi bokutubanake , na babɔtɔnɔ na bomɔ boNjambe cina elibumi libu lia licini na milema Mibu mipipo .
49004019	Baditi koko na sɔni ; basa’pa a ngando jibosɔtɔ , na badi oko na posa ebokɔ mijɔ misusu Mibosambolu .
49004020	Ino ko oikoani na Masiya boa ,
49004021	isa omohokeani na soti , na isa osɔni bokoja ai yo , oko mijɔ misoti mia midi a tei eYesu .
49004022	Toma hwani moto moyou yona odaka na ekɔmɛli eyou , yona odi mopɔke mɛnɛ a mojɔ moposa jibokosea .
49004023	Dani bato bayene a tei emiembo na milema minu .
49004024	Toma lwani moto moyene yona oyoama a elimo eNjambe , na bodongo , na bosɛnɔ bosoti .
49004025	A mojɔ momina , toma lonani bokosea ; balani moto na mina’nde moto oko mua modi soti , mojɔ bo bodi binama bia bicingani .
49004026	Okadani na kɛlɛ t’okɔeni oko bobe . T’ojimeni oko bo kɛlɛ enu edipe na busa .
49004027	T’okineni oko pokiso a mojɔ moSatana .
49004028	Isa moto adaka mobi , abwaniti boba na ikina . Abwani bokɔ elomu epele na mɔmɔ mande , bo adihe likonja a bopa baya badi na taka .
49004029	T’okineni oko ekenge ebe emane a Ininɔkɔ minu ; dani ko na ebaeli epele , a boleha na bokɔmeja baya bakaka .
49004030	T’okejaeni oko Mwembo Mosɛnɔke moNjambe sɔni , mojɔ bo o’sɔni embete ende a mojɔ mobusa bobosikoa .
49004031	Toma dongejani lisoki lisusu , na kɛlɛ , na kɛnjɔ , na misoo , na malɔngi , na bikɔmɛli bisusu bibe .
49004032	Na dani na monganji , moto ai mina’nde moto , na molema mo yɛmbu ; kinanani jibe , moto na mina’nde moto , o akwa Njambe jibe jinu a tei eMasiya .
49005001	Ikoanani na Njambe o bana baepaeli .
49005002	Dani na ngɛnjɔ o O adaka Masiya na ngɛnjɔ ai so , na asapa ai Njambe a mojɔ mosu , epeeli eso epele elitindi na lisiko .
49005003	A mojɔ mobɔɔli , na ngando jibosambolu , na mbengea , t’okineni oko bo mijɔ mi midae a minɔkɔ minu ; Mibɔngiti nongo na bato baMasiya .
49005004	Pɛ bobala nongo mijɔ misɔni , isa ebalabala , isa ngɛkɛ ; Sakoani ko Njambe .
49005005	Toma iebani mojɔ mu na soti ; pɛpɛ nongo moto obɔɔli , pɛpɛ nongo moto obosambolu , pɛpɛ nongo moto ombengea ( cina emina edi moto yona osakoaka njambe obokosea ) odi bosangoa lisango a Bokumu boMasiya na boNjambe .
49005006	T’ojimeni oko bo moto akosee no na ebalabala , mojɔ bo kɛlɛ eNjambe edi ai bana balipanga a mojɔ mongando jimina .
49005007	A mojɔ momina , t’opanganeni oko na bato bamina .
49005008	Odakani bosoboso modidi ; e dɛye ko odini bohu atei eKumu ; oko boa , toma dani na bikɔmɛli bibana babohu .
49005009	Mojɔ bo bohu bobotaka oko ngando jisusu jipele , jibɔngɔke na jisoti .
49005010	Jimani oko ngando jia jisepejaka Kumu .
49005011	Toma bulɛni ngando jingasangasa jimodidi ; anejani na bikɔmɛli binu bo ngando jimina jidi jibe .
49005012	Mojɔ bo edi sɔni mɛnɛ a bobala a mojɔ mongando jikɔkɔ bato bamina a libombi .
49005013	Bohu bokahoja mojɔ , modi boholoa a bohu ; cina bo , mokaboloa modi a bohu .
49005014	A mojɔ momina , abala bo , Wɛ yona ohwɛi hiɔ , sisoa ! Angɔ a bogwa , Na Masiya âpa wɛ bohu .
49005015	Toma nganjamani a mojɔ momida minu ; dani na bopasa , pɛpɛ bogegele .
49005016	Pɛ bonamejani masu manu , mojo bo masu ma madi mabe .
49005017	T’odaeni oko na yebe ; cingeani ko bolulea boNjambe .
49005018	T’olangoeni oko na vino ; mojɔ momina modi bosambolu ; endele ko dani balumake na Mwembo .
49005019	Masolo manu mabwani boda na njembo jipele , njembo jibosakoa na njembo jiMwembo . Imbani na sakoani Kumu na milema minu misusu .
49005020	Sakoani Njambe Sango bihole hisusu , a mojɔ mongando jisusu , a kombe eKumu osu Yesu Masiya .
49005021	Sumanani moto na moto oko na lisuma ai Masiya .
49005022	Ino bali , dani na lisuma ai bami banu , o asumaka no Kumu .
49005023	Mojɔ bo momi adi molo momwali , o adi Masiya molo moDenga , dia didi mokuku monde , na yo adi Moheleja omokuku momina .
49005024	Denga disumaka Masiya ; oko boa bali badi bosuma bami babu a ngando jisusu .
49005025	Ino bami , dani na ngɛnjɔ ai bali banu , o adaka Yesu na ngɛnjɔ a Denga , na asapa a mojɔ moDenga
49005026	bo ahsɛnojae cina ebosɛnɔ bobososa bomadiba maEbaeli .
49005027	Akɔ boa bo Denga dimae a boso bonde na ekumu enɛnɛ , lihɛngɛmɛke na lisɛnɔke , pɛpɛ nongo litɔnɔ , isa maninginingi , isa mojɔ motongo .
49005028	Oko boa , bami babwani boda na ngɛnjɔ ai bali babu o apalaka bo mikuku Mibu bɛnɛ . Moto yona odi na ngɛnjɔ ai mwali onde adi na ngɛnjɔ ai yo mɛnɛ .
49005029	Mojɔ bo moto t’alonake mini minde mɛnɛ ; amibɔkɔkɔ na amibaneaka , o akɔkɔ Masiya na Denga .
49005030	Mojɔ bo so bodi binama bimokuku monde .
49005031	A mojɔ momina , motoadi bokina sango na nango a bokatana na mwali onde bo ibo babae badae munu momɔci .
49005032	Mojɔ momina modi na cina enɛnɛ ebombamake . Mbi nabalaka a mojɔ moMasiya na Denga .
49005033	Oko boa , yɛ moto na moto adae na mwali onde ngɛnjɔ o asapalaka yo mɛnɛ , na mwali adae na lisuma ai muma’nde .
49006001	Ino bana , toma sumani baboti banu a tei eKumu ; mojɔ mu mobɔngi .
49006002	Toma suma sangwao na ngwao , ( imu modi mobeko moboso na njikano )
49006003	bo mijɔ miwɛ Mibɔnge , na oyeyoe ekoka a ngondo ye .
49006004	Ino basango , t’okejaeni oko bana banu kɛlɛ ; babɔkɔni , na balehani na bokoja boKumu .
49006005	Ino bakɔmɛli , toma sumani baya badi baswa banu ya nase , oko na bɔ na mongongoma , na molema mosoti , o asumaka no Kumu .
49006006	Kɔni ngando jipalaka Njambe na milema minu , o bakɔmɛli baMasiya , te nongo a bosepeja bato baya banjaka no na miso pɛ .
49006007	Kɔni elomu enu na bingi , te nongo ai bato , oko ai Kumu yo mɛnɛ .
49006008	Jebani bo moto na moto adi bosɔ ndese ai Kumu a mojɔ mongando jisusu jipele jikɔkɔ yo , nongo akada mobuli isa mwana’sɔmi .
49006009	Ino baswa , toma kɔni koko boa na bakɔmɛli banu . Yɛni bogbilimwana kɛnjɔ . T’obosaeni oko bo Moswa’bu na onu adi oho Diko , na yo anjaka bato basusu amɛci .
49006010	Mojɔ mosuka , — sapingejani a tei eKumu na bopipo bondangasa ende .
49006011	Lwani molilo mosusu mobila moNjambe bo ohɔneni ndungu jiSatana .
49006012	Mojɔ bo , bila enaka so editi na mini na makia ; edi oko na makumu , na kpaci , na bakumu bangondo ye emodidi , na mandundu mamiembo Mibe a bisika bidiko .
49006013	A mojɔ momina , toma tombani molilo mosusu mobila moNjambe , bo ohɔneni bila a busa bua bobe ; na omaka gbokejani , osa ko odikaeni oko bambilimake .
49006014	Imani ngbi . Kandani njingo eSoti a moongo manu . Lwani bosɛnɔ o ebende a bupa .
49006015	Kinani mosɛlingo moMwako Mopele mobowi modae sapata a bibota binu .
49006016	Toma tombani nguba eejimeli a bokumba ndɛ jimosa jiyona Mobe ; mojɔ mu modi monɛnɛ mɛnɛ .
49006017	Lwani egbala epipo eboheleja , na tombani abɛnɛ oMwembo yona odi Ebaeli eNjambe .
49006018	Ingakani bihole bisusu na Mwembo , tungu jisusu jibingeeli na mangɔɔnɔ ; toma nganjamani na bopipo a mojɔ momina , na ingakani a mojɔ mobaMasiya basusu ,
49006019	na a mojɔ mombi pongono , bo nadae na bɛtɛ ebobala a botɔndɔ na eci cina eMwako Mopele .
49006020	Nadi ohwɛnji a minyɔlɔ oko a mojɔ momina . Ingakani bo nadae na eci yena ebwani na mbi a bobala .
49006021	Odini boka miako mimbi na Lukiko mwangwa’su , yona odi mokɔmɛli olingbangba oKumu ; yo adi bojebeja no mijɔ misusu .
49006022	Mbi namolomi oho ai no oko a mojɔ momina , bo ojebeni mijɔ mimbi , na bo agɔmbejae milema minu .
49006023	Yɛ bowi na ngɛnjɔ na ejimeli eNjambe Sango , na Kumu Yesu Masiya , edae ai baninga .
49006024	Yɛ monganji moNjambe modae na bato basusu baya bapalaka Kumu osu Yesu Masiya na ngɛnjɔ yena etasia .
50001001	Paulo na Timoteo , bakɔmɛli baMasiya Yesu , ai basɛnɔke basusu baMasiya Yesu baya badi a Pilipoi , na ai banjeli na basuku baDenga pongono .
50001002	Yɛ monganji na bowi boNjambe Sangwa’su , na boKumu osu Yesu Masiya , bodae na nu .
50001003	Mbi nasakoaka Njambe bihole bisusu bilɛkɛ mbi no .
50001004	Te nakinake bosepa a bingeeli bimbi bisusu a mojɔ monu basusu ,
50001005	cina ebokɔmeja bonu a elomu eMwako Mopele , banga na busa boboso mɛnɛ oko a ehole ye .
50001006	Mbi najebaka na soti bo yona obanga elomu epele a tei enu âesukeja bopele a mojɔ mobusa boYesu Masiya .
50001007	Ebɔngi bo mbi nadae na bolɛ bomina a mojɔ monu basusu , cina bo nabaneaka no a tei emolema mombi , isa a mbɔci ji , isa a elomu ebobanea na bopingeja elomu eMwako Mopele , oko no baya bakatani na mbi a bosɔ monganji moNjambe .
50001008	Njambe yo mɛnɛ ajebaka na soti bo nadi na nu posa oko na ngɛnjɔ eMasiya Yesu .
50001009	Na mojɔ mongaka mbi modi bo epaeli enu ehɛe bou mɛnɛ , na bo elume na ejebeli na bocingea ,
50001010	a bombetea ngando jia jinɔi na bopele , bo odaeni pɛpɛ nongo mojɔ , pɛpɛ nongo pita , a mojɔ mobusa boMasiya .
50001011	Yɛ lituna linu lidae lituna limbuma jipele jibodongo jia jidi a tei eYesu Masiya , a bokumeja na bosepeja Njambe .
50001012	Baninga , napalaka bo ojebeni bo mijɔ minɛkɛ mbi mikɔmejaka elomu eMwako Mopele oko bokɔmeja .
50001013	Bajebaka ya a ngando ebasoda , na a bisika bisusu bitongo , bo nadi a blɔkɔ a mojɔ moMasiya .
50001014	Na baninga banɛnɛ bahɛi na ejimeli ai Kumu a mojɔ mombɔci jimbi , na badi na eci a botɔndɔ mwako moNjambe , pɛpɛ nongo bɔ .
50001015	Bakina batɔndɔkɔ mwako moMasiya oko na likaka na misoo , batongo ko batɔndɔkɔ na milema mipele .
50001016	Ibaba bakɔkɔ boa cina eepaeli . Bajebaka bo mbi nadi ya a bokakela Mwako Mopele .
50001017	Iba batongo ko batɔndɔkɔ mwako moMasiya na miano , te nongo na soti , oko na njingo bo bapukejae mbi ya a blɔkɔ .
50001018	Pɛ mojɔ ! batɔndɔkɔ mwako moMasiya a njea ji jisusu , isa a mojɔ moegbo , isa a mojɔ mosoti ; mbi nasepaka a mojɔ momina , na nitakina bosepa .
50001019	Najebaka bo suka emojɔ mu êda oko bohela bombi cina ebingeeli binu , na bokɔmeja boMwembo moYesu Masiya .
50001020	Posa embi enɛnɛ na njingo embi jidi bo nitasamboa nongo ; bou oko bo nakumejae Masiya na eci enɛnɛ a mokuku mombi , isa na mohelo mombi , isa na bogwa bombi .
50001021	Mojɔ bo , ai mbi , bomɔ bodi oko Masiya , na bogwa bodi ndese .
50001022	Endele ko , isa ebɔngi bo nayeyoe a mokuku mu a mojɔ moelomu embi , nadi na mokakwano a mojɔ mobohɔ bombi .
50001023	Nadi a mɛlɛ manjea . Posa embi edi bo nayane bo nadae na Masiya ; mojɔ mua monɔi na bopele oko mu .
50001024	Endele ko , ebɔngi bo nayeyoe a mokuku mu a mojɔ monu .
50001025	Adi mbi na ejimeli emina , najebaka bo nadi boda na nu , na nâyeyoa na nu basusu , a bodaleja no , na a bosepeja no a ejimeli .
50001026	A mojɔ momina , sepi enu a tei eMasiya Yesu edi bohɛ a mojɔ mobodoa bombi koko ai no .
50001027	Ino ko , toma dani na ekɔmɛli yena ebwani na Mwako Mopele moMasiya . Oko boa , nongo nakadoa a bo’nɛnɛ na nu , isa nakadika ya , nadi boka mwako monu , bo odini bambilimake na molema momɔci , a bo’na o moto omɔci a mojɔ moejimeli eMwako Mopele .
50001028	T’obangeni oko soki jinu nongo mweka . Mojɔ mu modi embete ai bo a mojɔ mobokwa bobu , na a mojɔ moboheleja bonu bua bohulaka ai Njambe .
50001029	Mojɔ bo libondo linu liditi ejimeli ai Masiya pɛ ; lidi oko bo odingoeni a mojɔ monde .
50001030	O’kakani e dɛye bo mbi nanaka bila ; oko boa , bila enaka mbi , yena enɛ no na mbi boso , edi bila enu pongono .
50002001	Isa bogɔmbeja bodi a tei eMasiya , na peye eepaeli , na bokatana boMwembo , na wa , na monganji
50002002	sepejani mbi na soti a mojɔ mobokatana bonu na molema momɔci . Dani na epaeli emɔci , mokano momɔci , na mwembo momɔci .
50002003	Pɛ bokɔni mokina mojɔ na likaka , isa a mojɔ moegbo . Satitejani a milema minu , oko na bolɛ bo bato batongo banɔi no na bopele .
50002004	Moto na moto a tei enu abwani boda na bolɛ ai bato batongo , te a mijɔ minde mɛnɛ .
50002005	Kinani bo molema mua modaka a tei eMasiya modae a tei enu .
50002006	Mojɔ bo , yo , nongo adaka yo na elimo eNjambe , ailɛ nongo bo bobwana bonde na Njambe bodi eka eyumu a bobanea .
50002007	Asahangoja , na alwa elimo emobuli , na abotama na mokuku momoto .
50002008	Adaka yo na elimo emoto , asatiteja , na adaka na lisuma oko a bogwa , ee oko a bogwa bomole-mobokea .
50002009	A mojɔ momina , Njambe amokumeja bou mɛnɛ , na amopa ekina kombe yena enɔi kombe jisusu boya ,
50002010	bo muuli masusu boya madi bo’mbama a kombe eYesu , isa oho Diko isa ya nase , isa cina enase ye ,
50002011	na bo minɔkɔ nususu mijime bo Yesu Masiya adi Kumu , a mojɔ moekumu eNjambe Sango .
50002012	Baninga , ino odakani na lisuma bihole bisusu yana adaka mbi na nu . A mojɔ momina , toma dani na bingi e dɛye adi mbi bohali , a hongameja bohela honu , na bɔ na mongongoma .
50002013	Mojɔ bo Njambe yo mɛnɛ akɔkɔ elomu ende a tei enu , bo opaleni na okɔeni bolulea bonde bopele .
50002014	Kɔni bilomu bisusu , pɛpɛ nongo manungunungu na miano ,
50002015	bo odaeni bana baNjambe baya baditi nongo na mojɔ , baya badi na milema mi yɛmbu , pɛpɛ nongo litɔnɔ a tei eelulu ye engulumake elipanga . Ino odini a tei ebu o paka jia jihojaka ngondo .
50002016	Peani Ebaeli ebomɔ oko boku . Oko boa mbi nadi bosepa a busa boMasiya bo naipota epotapota , na bo naikɔ elomu ekɔkɔ .
50002017	Ee , nongo makia mambi makasopea a diko di epeeli enu elitumbu , oko ejimeli enu , nadi na sepi , na nasepaka na nu basusu .
50002018	Oko boa toma sepani pongono , na sepani na mbi .
50002019	Njingo embi edi ai Kumu Yesu bo nalomee no Timoteo ngɔngɔ bosme ; oko boa nadi boka miako minu , na molema mombi modi bogɔmbɔ .
50002020	Naditi na moto otongo yona obwani na nde , mojɔ bo yo alɛkɛ no na soti mɛnɛ .
50002021	Ibo batongo balɛkɛ oko ngando jibu bɛnɛ pɛ , te nongo jia jiMasiya .
50002022	Ino ko ojebakani bo yo apasami a elomu eMwako Mopele yena ekɔkɔ yo na mbi , o akɔmejaka mwana sangwa’nde .
50002023	Oko boa nadi na njingo bo namaka nɛ suka emojɔ mombi , namolome oho ai no .
50002024	Na nadi na ejimeli ai Kumu bo nitayeyoa a bodoa ai no mbi mɛnɛ .
50002025	Mbi ko najimi bo nalomee no e dɛye mwangwa’mbi Epapu-lodito yona ocingami na mbi a elomu na a bila , obwɛnji onu ai mbi na toma jinu a bokɔmeja mbi a taka embi .
50002026	Mojɔ bo yo adi na posa bo anɛnɛe na nu , na adi na monɔngɔ cina bo mwako moyogo ende momea oho ai no .
50002027	Yo adaka na yogo soti , na apaka gwa ; Njambe ko amokea wa , te nongo yo pɛ , oko mbi pongono , bo monɔngɔ mombi mosaka gbasoe .
50002028	Oko boa nadi na posa enɛnɛ bo namolome ai no , bo odaeni na sepi a bo’nɛnɛ na nde , na bo molema mombi mogɔmbe pongono .
50002029	Mo’sɔni bopele a kombe eKumu na sepi enɛnɛ , na dani na liSuma ai bato baya badi o adi yo .
50002030	Mojɔ bo yo apaka gwa a elomu eMasiya ; na apa njupi bo akɔmɛe mbi a kombe enu .
50003001	Mojɔ motongo baninga , sepakani a tei eKumu . Mbi nitangwa nongo bosɔnea no ekenge emina , na obwanini boejima .
50003002	Toma dingani a mojɔ mombwa ; toma dingani a mojɔ mobato baya badi na bikɔmɛli bibe ; toma dingani a mojɔ mobato babolena-ganda babokosea .
50003003	Babolena-ganda basoti badi oko so baya basakoaka Njambe a mwembo , baya bakumejaka Masiya Yesu , na bapeliti nongo ejimeli a ngando jimokuku .
50003004	Akɔki mbi pala , ka nabwani bojima ngando jimokuku . Isa okina moto alɛkɛ bo abwani boda na ejimeli a ngando jimokuku , esingaiti mbi !
50003005	Balena mbi ganda yana adaka mbi na masu bomwambe . Nadi moto ombota eYisalaele , moto olikota liBenyamina . Nadi moEbele , mwana oBaEbele . A njea eMibeko , nadaka MoPalusi .
50003006	Nadaka na bingi a bonɔngeja Denga . Nadaka na lisuma mɛnɛ a Mibeko , pɛpɛ nongo mojɔ .
50003007	Mbi ko nadumba ngando ji jisusu a mojɔ moMasiya , oko ngando jia jidaka na yumu a miso mambi .
50003008	Ee soti , mbi nalangaka ngando jisusu o ngando jingasa pɛ , a mojɔ moejebeli eMasiya Yesu Kumu ombi yena enɔi na yumu . Najima bo nabungejae ngando jisusu a mojɔ monde ; najilangaka o pita pɛ , bo Leka lombi loyumu lodae oko Masiya pɛ , na bo nadae a tei ende ,
50003009	te nongo a mojɔ mobodongo bombi mɛnɛ bua bocingi na Mibeko , oko a mojɔ mobodongo bua bocini na ejimeli ai Masiya , bua bohulaka ai Njambe a mojɔ moejimeli .
50003010	Nakɔ boa bo najebe Masiya , na ndangasa yena engɔ na nde a bogwa , bo nakatane na nde a madingoa mande , na bo nakatane na nde a bogwa bonde
50003011	oko na njingo ebomea a bongɔ bobagwake .
50003012	Editi bo mbi namei a suka emina , isa bo mbi nabɔngi na soti . Endele ko , nakɔkɔ na bopipo bo namee a mwɛngi mua mobwani , cina bo Masiya apee mbi oko a mojɔ momina .
50003013	Baninga , mbi nitalɛkɛ bo nabɔngi ; endele ko , nakɔkɔ mojɔ mu momɔci ; nabosaka ngando jia jidi ngɔngɔ , na nasalindaka na bopipo a ngando jia jidi boso .
50003014	Napotaka oko na miso mambi a suka enjea , na ndese edi oko bobea boNjambe bua bonɔi , a tei eMasiya Yesu .
50003015	A mojɔ momina , so baya badi bato bapingake bobwani boda na mokano momina . Isa odini na mokina mokano motongo , Njambe yo mɛnɛ adi bocingea no mojɔ momina .
50003016	Mojɔ momɔci ko , bobwani bodala a njea yena edi boso , oko na lisuma a ngando jijebaka so .
50003017	Baninga , ikoanani na mbi . Anjani baya banejaka no ekoaneli o anejaka so .
50003018	Cina bo , ekɔmɛli ebato banɛnɛ edi oko ekɔmɛli ebato baya badi soki jimole-mobokea moMasiya . Natomba bobala na nu a mojɔ mobu bihole binɛnɛ , na natɔndɔkɔ no koko e dɛye na bio .
50003019	Suka ebato bamina edi oko bogwa . Njambe obu adi oko sɔpɔ jibu bɛnɛ , na basakumejaka na sɔni ebu . Badi na bolɛ oko a ngando jingondo ye .
50003020	Iso ko bodi na bosɔmi bosu oho Diko , na bonjaka na tɛndɛ bo Moheleja , Kumu osu Yesu Masiya ahule ena .
50003021	Iyo adi bokindoja mokuku mosu monase , bo modae na elimo emokuku monde mɛnɛ moekumu , oko na ngulu yena edi ai yo a bogbokeja ngando jisusu .
50004001	A mojɔ momina , baninga bambi baepaeli , toma dani bambilimake boa a tei eKumu . Mbi nadi na posa ai no ; sepi embi edi ai no , na odini ekumu embi .
50004002	Mbi nalehaka Ewodia , na nalehaka Suntuke , ho badae na molema momɔci a tei eKumu .
50004003	Na nangaka wɛ pongono , wɛ limbaci limbi a elomu , bo okɔmejae bali bamina , mojɔ bo bakɔ elomu eMwako Mopele a dɔngɔ dimbi , ibo na Kelemento na bina’mbi batongo baya badi na kombe jibu a mokanda mobomɔ .
50004004	Sepakani ai Kumu bihole bisusu ; najɔkɔ na nu koko bo , Sepakani .
50004005	Kɔni bo bato basusu banɛe bombɔki bonu . Kumu adi mbuci mɛnɛ .
50004006	T’odaeni oko na mokakwano nongo mweka ; jebejani Njambe ko ngando jisusu jia jitakaka na nu , oko na bo’nga , na bongɔɔnɔ , na bosakoa .
50004007	Na bowi boNjambe bua bonɔi bocingea bomoto , bodi bobanea milema minu na miembo minu a tei eMasiya Yesu .
50004008	Mojɔ mosuka baninga , baneani a milema minu oko ngando jia jidi soti , jia jibɔngi , jia jidi bojo , jia jidi jisɛnɔke , jia jidi na epaeli , jia jidi na gala epele , — isa jinɔi na bopele , isa jibwani na bosakoa .
50004009	Kɔni ngando jikoa no na jisɔ no ai mbi , ngando ji’ka no na jinɛ no na mbi ; na Njambe obowi âda na nu .
50004010	Mbi nadi na sepi enɛnɛ ai Kumu , mojɔ bo bolɛ bonu ai mbi bosisoi koko e dɛye . Odakani na bolɛ ai mbi soti , na etaka na nu oko njea a boneja bolɛ bonu .
50004011	Nitabalaka boa a mojɔ motaka embi , cina bo mbi najebi e dɛye njea ebosepa na ngando jimbi tungu jisusu .
50004012	Nalandoi na taka , nalandoi koko na lituna . Najebi boda na ligola , isa na nja , na leka lonɛnɛ , isa na bokwali .
50004013	Nahɔnɔkɔ ngando jisusu a tei ende yona opaka mbi ngulu .
50004014	Endele ko , okɔini bopele a bokatana na mbi a minɔngɔ mimbi .
50004015	Ino BaPilipoi , ojebakani bo pɛpɛ nongo dikwa Denga ditongo dijima na mbi a mojɔ mobopa na bosɔ bipeeli , oko no pɛ , yana adonga mbi a Makedonia a libangake lielomu eMwako Mopele .
50004016	Nongo adaka mbi a Tɛsalɔnike , olomeani mbi bipeeli bihole bibae a bokɔmeja mbi a taka embi .
50004017	Yena edukaka mbi ko editi epeeli mɛnɛ ; nadukaka oko bo odaeni na mbuma jinɛnɛ a mojɔ moesako enu .
50004018	Mbi ko nasi leka losusu . Nadi na lituna lileka , mojɔ bo nasi toma eloma no na Epapulodito . Naditi koko na taka , na toma enu edi o epeeli esoo epele ejimaka Njambe , na emosepejaka .
50004019	Njambe ombi adi bopa no ngando jisusu jia jitakaka na nu , oko na mwɛngi momakonja maekumu ende a tei eMasiya Yesu .
50004020	Ekumu ai Njambe Sangwa’su oko na bosusu . Amen .
50004021	Abɛjɛni bato basusu baDenga a tei eMasiya Yesu . Baninga baya badi na mbi ya babɛjɛkɛ no .
50004022	Bato baMasiya basusu babɛjɛkɛ no , gbo oko baya badi bakɔmɛli bandako eKaisala .
50004023	Yɛ monganji moKumu osu Yesu Masiya modae na miembo minu .
51001001	Paulo , obwɛnji oMasiya Yesu oko na bolulea boNjambe , na Timoteo mwangwa’su ,
51001002	ai bato baDenga , na ai baninga basusu balisuma ai Masiya a Kɔlɔsai . Yɛ monganji na bowi boNjambe Sangwa’su bodae na nu .
51001003	Iso bosakoaka Njambe , Sange ’ Kumu osu Yesu Masiya a mojɔ monu , na bongaka a mojɔ monu bihole bisusu ,
51001004	cina bo boka mwako moejimeli enu ai Masiya Yesu , na epaeli enu ai bato basusu baejimeli ,
51001005	a mojɔ monjingo yena ehɛngɛmɛ oho Diko a mojɔ monu . O’kani mojɔ monjingo emina boso oko na bikenge bisoti , bikenge biMwako Mopele .
51001006	Mwako momina momea ai no , mojɔ bo monanganaka a ngondo esusu . Mobotaka mbuma na mokɛkɛ bohɛ ; modi oko boa a tei enu pongono , banga na busa boka no , na bojeba no , cina emonganji moNjambe na soti .
51001007	Okoani mojɔ momina na Epapala , moninga osu oepaeli a elomu . Iyo adi mokɔmɛli osoti oMasiya a mojɔ monu ,
51001008	na ajebeja so mojɔ moepaeli enu a tei eMwembo .
51001009	Iso bobanga bonga Njambe a mojɔ monu a busa boka so mojɔ momina , na botakinaka bonga . Bongaka bo olumeni na ejebeli ebolulea boNjambe , oko na bowɛi na bocingea bosusu boMwembo ,
51001010	bo odaeni na mida mia midi bokumeja kombe eKumu , mia midi bomosepeja na soti , na bo oboteni mbuma a tei ebilomu bisusu bipele , na bo ohɛeni na ejebeli eNjambe .
51001011	Yɛ ngulu ende yena enɔi , epingejae no na ngulu esusu , bo ohɔneni mijɔ misusu na lingbangba , na eci , na sepi pongono .
51001012	Sakoani Sango yona obɔngejai so bo bosangoe libondo lihsango libasɛnɔke a bohu .
51001013	Iyo ahelejai so a ngulu emodidi , na akwejai so a Bokumu boMwana’nde ongɛnjɔ .
51001014	A tei ende , iso bodi na lisiko , bo yɛ bojibe .
51001015	Iyo adi elimo eNjambe yona odi so pɛ bonɛ na miso ; adi Sɔmi obato basusu baya bayoama .
51001016	Leka losusu loyoama na nde , oho Diko na ya nase ; leka lonɛkɛ so na miso , na leka lodi so pɛ bonɛ na miso , na bakumu na makumu , kpaci na ngulu — ngando jisusu jiyoama na nde , na a mojɔ monde .
51001017	Iyo adi boso bongando jisusu , na ngando jisusu jicingi na nde .
51001018	Denga didi mokuku monde , na yo adi molo . Iyo adi libangake . Iyo abotama boso a tei ebagwake bo adae boso bongando jisusu .
51001019	Mojɔ bo Njambe ajima na bolulea bonde bopele bo bonjambe bonde bosusu bodae a tei ende ,
51001020	bo yo adae mosili , na abakea mokongo mobosiili na makia mande a mole-mobokea , a bohuleja ngando jisusu ai yo mɛnɛ , isa oho Diko isa ya nase .
51001021	Ino odakani na lipɔlɛ ai yo ; odakani na nde soki a milema minu , bato babikɔmɛli bibe .
51001022	Iyo ko akwea bosiili , na akataneja no koko a njea ebogwa bomokuku monde , bo amejae no a boso bonde na bosɛnɔ , pɛpɛ nongo litɔnɔ , pɛpɛ nongo mojɔ ,
51001023	okayeyoani bambilimake na ngbi a ejimeli , pɛ nongo bodonga a njingo eMwako Mopele moka no . Mwako momina motɔndɔmɔ ai bato basusu ya nase , na mbi Paulo nahɛngɛmɛ ho nadae mokɔmɛli omwako momina .
51001024	Mhi nasepaka e dɛye a mojɔ mominɔngɔ minɛkɛ mbi a kombe enu . Masiya adingoaka a mini mimbi a mojɔ momokuku monde , oko Denga dinde ; na mbi napalaka bo nabwanejae libondo limadingoa mamina .
51001025	Mojɔ bo nadi mokɔmɛli oDenga cina ekpaci esɔ mbi ai Njambe a mojɔ monu , bo natɔndɔe Mwako moNjambe kanga mosusu mɛnɛ ,
51001026	oko mojɔ mua modaka mobombamake ekoka enɛnɛ mɛnɛ ai bilulu binɛnɛ ; moboloi ko e dɛye ai baejimeli baNjambe .
51001027	Mojɔ bo Njambe ajima bo abanejae bo mojɔ mu mobo-mbamake modi mojɔ moekumu enɛnɛ mɛnɛ a tei ebapakano , — cina emina edi Masiya a tei enu , njingo eekumu .
51001028	Iso botɔndɔkɔ mwako monde ; bolehaka bato basusu , na bokojaka bato basusu na bowɛi bosusu , bo bokwejae a boso boNjambe moto na moto mobɔngɔke a tei eMasiya .
51001029	Elomu ekɔkɔ mbi edi oko a mo jɔ momina ; naekɔkɔ na molema mombi mosusu , oko na ngulu ende yena elindaka mbi na bopipo .
51002001	Napalaka bo ojebeni bo nanaka bila enɛnɛ a mojɔ monu , a mojɔ moBaLaodikea , na bato basusu baya banɛkini boso bombi na miso .
51002002	Nakɔkɔ boa bo Inilema Mibu mihɛe na eci o akatanaka ho na epaeli , na bo babɔnge a mojɔ mobowɛi bosoti a bocingea mojɔ mobombamake moNjambe , oko Masiya .
51002003	Mijɔ misusu miyumu Mibowɛi na miejebeli midi a tei ende .
51002004	Nabali boa , bo moto asaka kosea no na bikenge biepulu .
51002005	Nadi na nu bohali ; endele ko nadi na nu a mwembo , na nanɛkɛ na sepi mɛnɛ mida minu mingɛbɛnɛkɛ , na ejimeli enu embilimake a tei eMasiya .
51002006	Oko boa , ami no sɔ Kumu Yesu Masiya , toma dalani a tei ende oko boa .
51002007	Kinani njeli jinu jidae a tei ende ; dani bambilimake a diko dieyoeli ecina yena edi a tei ende , o asɔ no bokoja ; dani koko na bosakoa bonɛnɛ ai Njambe .
51002008	Toma nganjamani bo moto atakosea no na bikenge bibowɛi , na mijɔ mingasangasa mia mihulaka ai bato pɛ , na micingi na ejimeli a miembo mingondo , te nongo na Masiya .
51002009	Mojɔ bo bonjambe bosusu mɛnɛ bodi a tei eMasiya o mokuku ,
51002010	na bomɔ bodi bolumeja no , oko a tei ende yona odi Kumu omakumu masusu na bakumu basusu .
51002011	Ino o’sɔni embete ebolena-ganda te nongo a mɔmɔ mabato a bodongeja mini mimokuku , oko ai Masiya na bolena bonde ;
51002012	na opuseamani na nde a batisimo , na ongɔni koko a bogwa oko na nde , a mojɔ moejimeli a ngulu eNjambe yona omongɔjɔ a bogwa .
51002013	Njambe amopa bomɔ , na apa no bomɔ a tei ende , oko no baya badaka bagwake a tei ejibe , pɛpɛ nongo embete ebolena-ganda a mokuku , na akina jibe jinu jisusu .
51002014	Ahakoa mokanda momijɔ mia midaka o nongo jisu , na aseja mojɔ momina ; aebakea a mole-mobokea monde na kala .
51002015	Abeja makumu na bakumu ; abasambo-ja a boso bobato na abagbokeja a mole-mobokea .
51002016	T’ojimeni oko bo moto asambejae no a mojɔ moboyaka na bomwaka , isa a mojɔ momabonje , na Sabata , na ekɔmɛli enu yana atɛkɛ songe .
51002017	Ngando ji jisusu jidi oko esie pɛ engando jia jidi boda ngɔngɔ ; mokuku mɛnɛ modi oko Masiya .
51002018	T’ojimeni oko bo obungejaeni ndese enu a mojɔ momoto yona obekeaka no bo osatitejaeni a bosakoa babwɛnji badiko . Moto omina alɛkɛ oko mijɔ minjɔti pɛ , na egbo emolema monde mobe .
51002019	Aciniti nongo na Molo ; mojɔ bo bmama bisusu bimokuku bikatani a mojɔ momongi na sisa , na mokuku mosusu mokandoaka na ngulu eNjambe .
51002020	Isa ogwani na Masiya a mijɔ mingondo , odini na ekɔmɛli ebato bangondo mojɔ moye ?
51002021	Osumakani Mibeko mi mojɔ moye ? — Yɛ bobakea ebɔ a eka emina ; yɛ boyaka eka emina ; yɛ bopea eka emina ,
51002022	( oko leka lua logwaka a elomu ) Ngando jimina jidi oko Mibeko na bokoja bobato pɛ .
51002023	Jidi na bokina bowɛi a miso mabato , a mojɔ mobosakoa bonɛnɛ , na bosatiteja , na bodingoja bomokuku ; endele ko , jidi oko ngasa mɛnɛ , na jitakɔmejaka nongo a bogbokeja posa jimokuku .
51003001	Ino , isa ongɔini na Masiya a bogwa , dukani ngando jidiko , a esika edi Masiya a ebɔ ebami eNjambe .
51003002	Bakeani milema minu a ngando jidiko , te a ngando jinase .
51003003	Mojɔ bo ino odini bagwake , na bomɔ bonu bobombami na Masiya a tei eNjambe .
51003004	Masiya adi bomɔ bosu ; iyo akamana a bohu ino ômanani na nde Pongono a ekumu .
51003005	A mojɔ momina toma wejani ngando jingondo ye a tei enu , bɔɔli , mijɔ Mibosambolu , lisɔngi , posa jibe , mbengea . ( Mojɔ momina modi bosakoa bobokosea . )
51003006	Kɛnjɔ eNjambe edi ai bana balipanga a mojɔ mongando jimina .
51003007	Ino odakani na bikɔmɛli bimina yana adaka no a tei engando jimina .
51003008	E dɛye ko , toma dumbani ngando ji jisusu ; kɛlɛ , kɛnjɔ , ekɔmɛli ebe , bolɔngɔ , bikenge bibosambolu a minɔkɔ minu .
51003009	T’okoseanani oko , mojɔ bo ohwani moto moyou na bikɔmɛli binde ,
51003010	na olwani moto moyene yona odi na elimo eyene , oko elimo ende yona omoyoa a mojɔ moejebeli ende .
51003011	A eyoeli emina , bato baditi BaEla isa BaYuda , bato babolena-ganda isa pɛ bolena-ganda , isa bato babohali , isa BaSukutea , isa babuli , isa basɔmi ; mojɔ mosusu modi Masiya a tei ebato basusu .
51003012	Njambe ahɔ no , basɛnɔke na bato baepaeli . A mojɔ momina kwani elwali enu edae milema miwa , na peye , na bosatiteja , na bo yɛmbu , na bowi .
51003013	Isa moto adi na moto otongo mojɔ , aditi bokɛnjɔ na nde , adi bomoyɛ . Masiya a yɛ no ; oko boa toma yɛnu Pongono .
51003014	Ngɛnjɔ ko enɔi ngando ji jisusu ; ekatanejaka na boka-tana bosoti .
51003015	Kinani bowi boMasiya bodae na bokumu a milema minu ; obeamani bo odaeni mokuku momɔci oko a mojɔ momina . Dani koko na bosakoa .
51003016	Kinani Ebaeli eMasiya edae a tei enu , na enɛnge a tei enu na bowɛi bosusu . Ikojanani na lehanani na njembo jiNjambe , njembo jibosakoa , njembo jiMwembo . Imbani njembo ai Njambe na sepi a milema minu .
51003017	Okakɔni mokina mojɔ , isa bobala , isa elomu , kɔni ngando jisusu a kombe eKumu Yesu , na sakoani Njambe Sango a kombe ende .
51003018	Ino bali , toma dani na lisuma ai bami banu ; obwanini boda boa a tei eKumu .
51003019	Ino bami , toma dani na ngɛnjɔ ai bali banu ; pɛ bodani na bu bɛlɛbɛlɛ .
51003020	Ino bɛngɛ , toma sumani baboti banu a ngando jisusu ; mojɔ momina mosepejaka Kumu .
51003021	Ino basango , pɛ botukoani bana banu , bo milema Mibu misaka ngwa .
51003022	Ino bakɔmɛli , sumakani baswa banu ya nase a mijɔ misusu ; pɛ bokɔni elomu enu a miso mabu pɛ , a bosepeja bato ; kɔni na milema minu misusu na lisuma ai Kumu .
51003023	Kɔni bilomu binu bisusu na bingi , o bakɔmɛli baKumu , te bakɔmɛli babato .
51003024	Jebani bo ôsɔni lisango ai Kumu o ndese enu . Kɔmɛni Masiya Kumu .
51003025	Mojɔ bo moto yona okɔkɔ bobe âsɔ ndese ebobe . Njambe adi oko na mwɛngi momɔci pɛ a mojɔ mobato basusu .
51004001	Ino baswa , anejani ekɔmɛli epele ebɔngɔke ai bakɔmɛli banu ; pɛ bobosani bo ino bɛnɛ odini koko na Moswa’nu a Diko .
51004002	Dani na lingbangba a bonga ; sɛnjɛlɛni a bonga na sepi .
51004003	Ingani a mojɔ mosu pongono , bo Njambe ahojae njea ai so a botɔndɔ mojɔ mobombamake moMasiya ; mbi nadi a minyɔlɔ oko a mojɔ momina .
51004004	Ingani bo nabolojae mojɔ momina a bohu na ebaeli yena ebwani .
51004005	Kinani bikɔmɛli bmu bidae na bowɛi a mojɔ mobato basokolu ; pɛ bonamejani masu manu .
51004006	Kinani epaeli ehenge ebaeli enu o ahengaka moto mia na mukwa , bo ojebeni bosɔnibeja ebaeli yena ebwani ai moto na moto .
51004007	Tukiko adi botɔndɔ no mijɔ mimbi misusu . Iyo adi mwangwa ’ mbi oepaeli , na mokɔmɛli osoti , na akɔmɛkɛ Kumu o akɔkɔ mbi .
51004008	Mbi namolomi ai no oko a mojɔ momina , bo ake mwako monu , na apingejae milema minu .
51004009	Nalomi koko Onesimo , mwangwa’mbi osoti na oepaeli , yona odi moto onu bɛnɛ . Ibo badi bopa no mwako mosusu mosu jɔnɔ .
51004010	Alisitaluko , yona odi na mbi a blɔkɔ , alomeaka no njɛhɛ , na Malako pongono , pako eBalanaba ( o’sɔni monɔkɔ a mojɔ monde ; akadoa ai no , mo’sɔni bopele ) ,
51004011	na Yesu yona odi na kombe Yuse-to ; BaYuda baya bakɔmejaka mbi a elomu eBokumu boNjambe , oko bo basato pɛ , na bagɔmbejai molema mombi .
51004012	Epapulo , moto onu bɛnɛ , alomeaka no njɛbɛ pongono . Iyo adi mokɔmɛli oMasiya , na angaka a mojɔ monu na bingi bihole bisusu , bo odaeni bato bapingake na bambilimake a bosuma bolulea boNjambe bosusu .
51004013	Mbi nadi monjɛnɛki obingi ende a mojɔ monu , na a mojɔ mobato baLaodikia , na bato baYelapoli .
51004014	Luka , monganga oepaeli , na Dema , babɛjɛkɛ no njɛbɛ .
51004015	Abɛjɛni baninga baLaodikia ; abɛjɛni Numpa , na Denga lia lidi a ndako ende .
51004016	Okasiejani bolanga mokanda mu a tei enu , pɛ bobosani bo bamolange a Denga diLaodikia ; ino ko toma langani mokanda moLaodikia pongono .
51004017	Pani Alukipo monɔkɔ mu ; Banea elomu esɔ wɛ ai Kumu , bo okɔe elomu emina na soti .
51004018	Asɔni njɛbɛ embi Paulo na ebɔ embi embi mɛnɛ . Pɛ bobosani minyɔlɔ mimbi . Yɛ monganji moNjambe modae na nu .
52001001	Paulo na Sakwano na Timoteo a Denga diBaTɛsalɔnike dia didi a a tei eNjambe Sango na Kumu Yesu Masiya . Yɛ monganji moNjambe na bowi bodae na nu .
52001002	Iso bosakoaka Njambe bihole bisusu a mojɔ monu , na bota-bosaka no nongo mweka a ma’nga masu .
52001003	Mojɔ bo bolɛkɛ elomu eejimeli enu , elomu enu eepaeli , na njingo enu yena etambɛkɛ , ai Kumu osu Yesu Masiya , a boso boNjambe Sangwa’su .
52001004	Baninga , Njambe adi na nu ngɛnjɔ , na so bojebaka bo yo ahɔ no .
52001005	Mwako Mopele mosu moidoa ai no na kɔpi pɛ ; modoa na ngulu , na Mwembo Mosɛnɔke , na ejimeli enɛnɛ . Ojebakani ekɔmɛli yena edaka na su a tei enu a mojɔ monu .
52001006	Okoanani na su , na Masiya pongono , yana asɔ no Ebaeli a minɔngɔ minɛnɛ , na osepani na sepi eMwembo Mosɛnɔke .
52001007	Oko boa onejani ekoaneli ai bato basusu baejimeli a Makedonia na a Akaya .
52001008	Mojɔ bo onanganejani Mwako Mopele moKumu , te a Makedoma na a Akaya pɛ ; bato bajebaka mojɔ moejimeli enu a bisika bisusu , so bɛnɛ pɛ bobatɔndɔ .
52001009	Bato bamina babalaka a mojɔ mobodoa bosu ai no , bo o’sɔni so bopele , na bo okwani bosakoa bobilimo , na ohekoani ai Njambe , a bokɔmɛ Njambe osoti na obomɔ ,
52001010	na a bo’mba bohula boMwana’nde oho Diko yona ongɔjɔ yo a bogwa , oko Yesu yona ohelejaka so a likundu lia likɛkɛ adoe .
52002001	Baninga , ojebakani no bɛnɛ bo mɔngɔ mokɛ so ai no moidaloa nongo .
52002002	Nongo ama so dingoa na ama so samboa a Pilipoi , bomi hɛ oko na eci eNjambe , o ajebaka no , a botɔndɔ no Mwako Mopele moNjambe o bila mɛnɛ .
52002003	Eleho esu editi na bokosea , isa bosɔtɔ , isa epulu .
52002004	Iso botɔndɔkɔ mwako a bokumeja Njambe yona onjaka milema misu , te a bosepeja bato ; mojɔ bo Njambe yo mɛnɛ ajima bo akine Mwako Mopele a mɔmɔ masu .
52002005	Ojebakani no bɛnɛ bo boitombea no na bibaeli bisu . Na boimeka bodiha likonja na poloso ; Njambe yo mɛnɛ adi monjɛnɛki osu .
52002006	Boipala bo bato bakumejae so , isa no bɛnɛ , isa bato batongo . Nongo adaka so babwɛnji baMasiya , boipala bo bodae muna ai no .
52002007	Bodaka na bo yɛmbu mɛnɛ a tei enu , o ekɔmɛli emwali yona obimbaka bana bande lipaapoko .
52002008	Oko boa , adaka so na epaeli enɛnɛ ai no , bodaka na posa a bopa no milema misu bɛnɛ , te Mwako Mopele moNjambe pɛ , mojɔ bo bodaka na nu ngɛnjɔ .
52002009	Baninga , otabosakani elomu na monɔngɔ mosu . Yana atɔndɔkɔ so Mwako Mopele moNjambe a tei enu , bokɔkɔ elomu mabulu na mei bo botada nongo muna ai no .
52002010	Ekɔmɛli esu a tei enu baejimeli edaka esɛnɔke na bojo , pɛpɛ nongo mojɔ ; ino bɛnɛ odini banjɛnɛki bamojɔ momina , na Njambe pongono .
52002011	Ojebakani bo bodaka na nu basusu o adi sange ebana na bana bande . Boleha no moto na moto , bopingeja milema minu , na bongɔɔnɔ no
52002012	bo okumejaeni Njambe na mida minu , oko Njambe yona obea no a Bokumu bonde na ekumu ende .
52002013	Yana asɔ no bwɛnji ai so , oko Ebaeli eNjambe , oesɔni o Ebaeli eNjambe mɛnɛ , te ebaeli ebato . Iso bosakoaka Njambe bihole bisusu a mojɔ momina . Mojɔ bo edi Ebaeli eNjambe soti , yena ekɔkɔ elomu a tei enu baya bajimaka .
52002014	Baninga , odakani bakoaneli baMenga maNjambe a tei eMasiya oho a Yuda ; mojɔ bo ino o’sɔni minɔngɔ ai bato balikota linu bɛnɛ , o asɔ bo ai BaYuda .
52002015	Mojɔ bo BaYuda bawa Kumu Yesu , na bawa batɔndɔi , na babengana so ; bakejaka Njambe kɛlɛ , na badi na bato basusu soki .
52002016	Batandanejaka so bo bosaka tɔndɔ bapakano Mwako Mopele bo bahele . Oko boa balume — jaka mwɛngi mojibe jibu bihole bisusu . Likundu ko liNjambe limei oko ai bo .
52002017	Baninga , adaka so na nu bohali ekina ehole , te a molema oko a mokuku , bodaka na posa enɛnɛ mɛnɛ a bo’nɛnɛ na nu .
52002018	Bokana bo bodoe ai no — mbi Paulo nakenga bihole bmɛnɛ — Satana ko adipa so njea .
52002019	Njingo esu , na ekumu esu , na likongo lisu lisepi nda , a boso boKumu osu Yesu a bodoa bonde ? te no ?
52002020	Mojɔ bo ino odini ekumu esu na sepi esu .
52003001	Mojɔ momina mogbasoa na su oko bogbasoa . A mojɔ momina , bojima bo mbi nadikae a Atena mbi buki .
52003002	Na boloma mwangwa’su Timoteo , mokɔmɛli oNjambe , a elomu eMwako Mopele moMasiya . Bomoloma bo ambilimejae no a ejimeli enu , na a boleha no ,
52003003	bo pɛpɛ nongo okina onu ombɛ a mojɔ mominɔngɔ mi . Ojebakani no bɛnɛ bo minɔngɔ midi oko libondo lisu .
52003004	Iso botomba botɔndɔ no eyou , yana adaka so a tei enu , bo bodi bonɛ minɔngɔ ; na ojebakani e dɛye bo modi oko boa .
52003005	A mojɔ momina , naihɔnɔ bo’mba koko , na naloma bo najebe mojɔ moejimeli enu . Nadaka na mokakwano bo Momeki asaka meka no , na elomu esu esaka nama .
52003006	Timoteo ko adongi oho ai no na amei ya . Na yo atɔndɔi so mwako mopele moejimeli enu , na epaeli enu . Ajebejai so koko bo odini na bolɛ bopele ai so masu masusu , na bo odini na posa a bonɛnɛ na su , o adi so na posa a bonɛnɛ na nu .
52003007	A mojɔ momina baninga , nongo adi so na minɔngɔ na jɔɔlɔ so bɛnɛ , ejimeli enu esejai mokakwano mosu a mojɔ monu .
52003008	Mojɔ bo , adi no bambilimake a tei eKumu , o so boheli .
52003009	Iso bodi bosakoa Njambe na ye , a mojɔ monu ? Cina bo bosepaka na enanga a mojɔ monu a boso boNjambe .
52003010	Na bongɔɔnɔkɔ na bingi enɛnɛ na bulu na moi , bo bonɛnɛe na nu , a bobɔngeja ejimeli enu isa etaki na eka .
52003011	Yɛ Njambe Sangwa’su yo mɛnɛ , na Kumu osu Yesu , bapɛ so njea ai no .
52003012	Yɛ Kumu ahɛjɛe epaeli enu egbasoake mɛnɛ , moto ai mina’nde moto , na ai bato basusu , o apalaka so no .
52003013	Yɛ ambilimejae milema minu bo midae misɛnɔke , pɛpɛ nongo litɔnɔ , a boso boNjambe Sangwa’su , a bodoa boKumu osu Yesu na basɛnɔke bande basusu .
52004001	Mojɔ motongo baninga ; okoanani na su ekɔmɛli yena ebwani na nu a bosepeja Njambe . Oko boa bongɔɔnɔkɔ no , na bolehaka no e dɛye a kombe eKumu Yesu , bo odaeni na ekɔmɛli emina . Okɔkɔni boa ; endele ko , toma nɔjɔni mwɛngi momina .
52004002	Ojebakani bokoja bosɔ so ai Kumu Yesu a bopa no .
52004003	Bolulea boNjambe bodi oko bo odaeni bahɛngɛmɛke ai yo , bo obɔtɔneni na edukeli ,
52004004	bo moto na moto onu ajebe bosɔ mwali onde mɛnɛ na bosɛnɔ na lisuma ,
52004005	te nongo na posa na lisɔngi o akɔkɔ bapakano baya batajebaka Njambe .
52004006	Moto abwaniti bokosea , isa bokɔ bobe ai mwangwa’nde na mojɔ momina . Mojɔ bo Njambe akundaka likundu a mojɔ mojibe jia jisusu , o aleha so no na bopipo ehele .
52004007	Njambe aibea so bo bodae na bosɔtɔ ; abea so bo bodae na bosɛnɔ .
52004008	Oko boa , moto akasɛtoja ebaeli ye , atasɛtojaka moto ; asɛtojaka oko Njambe yona opaka no Mwembo Mosɛnɔke monde .
52004009	Ebɔngiti bo nasɔnee no a mojɔ moepaeli ai baninga , mojɔ bo Njambe yo mɛnɛ akoja no bo opalaneni .
52004010	Na ekɔmɛli enu edi boa soti ai baninga basusu baya badi a Makedonia . Pɛ mojɔ ; bole-haka no koko bo ohɛeni koko na epaeli bou mɛnɛ .
52004011	Kinani mida minu midae na bombɔki . Lɛni mijɔ minu bɛnɛ . Kɔni bilomu na mɔmɔ manu , o aleha so no boso .
52004012	Oko boa , bato bangondo badi bonɛ ekɔmɛli enu epele , na otadani nongo na taka .
52004013	Baninga , botapalaka bo odaeni a libumi a mojɔ mobato baya bagwa . Obwanitini bobayea o akɔkɔ bato batongo baya bapeliti nongo njingo .
52004014	Mojɔ bo , bokajima bo Yesu agwa , na bo angɔ koko a bogwa , oko boa , Yesu akadoa , Njambe adi bohuleja baya bagwa , oko na Yesu .
52004015	Bobalaka na nu oko ekenge esɔ so ai Kumu ; iso baya badi mɔ , baya bâdika ya oko a bodoa boKumu , botanɔ boso bobato baya bagwa .
52004016	Mojɔ bo , mosuku obabwɛnji baDiko âdumbea na kɔpi epipo , na mondule moNjambe môhweama . A ehole emina , Kumu yo mɛnɛ âdonga a Diko , âtita na bobekoa bonɛnɛ , na baya bagwa a tei eMasiya bângɔ boso .
52004017	Ngɔngɔ jibu , so baya bâdika mɔ , bôtombama na bu a ehole emɔci a tei ebiyembi , bo bolenoane Kumu oho ta busa , na bôda na Kumu boa oko na bosusu mɛnɛ .
52004018	A mojɔ momina , toma gɔmbejanani milema na bikenge bimina .
52005001	Baninga , ebɔngiti bo nasɔnee no a mojɔ bianga na bididi .
52005002	Ojebakani no bɛnɛ bo Busa boKumu bodi bodoa o adoaka mobi na bulu .
52005003	Yana abalaka bato bo , Bowi ! Bopele ! bigbili bidoa bundumo ai bo a ehole emina , na batanɛ nongo njea ehohela .
52005004	Ino baninga ko oditini a modidi bo busa bomina bodoe ai no na mbɛmbɛ emobi .
52005005	Odini basusu bana babohu , bana bamose ; boditi bato babulu na bamodidi .
52005006	Oko boa bobwaniti bohwɛ hiɔ o akɔkɔ bakwa ; bobwani boda oko misu bo bosɛnjɛle .
52005007	Baya bahwɛkɛ , bahwɛkɛ na bulu , na baya balangoaka , balangoaka na bulu .
52005008	Iso ko , bato babohu , bobwani bosɛnjɛlɛ na bolwa ebende ebupa , yena edi ejimeli na epaeli , na kɛsike eebende a molo , yena edi njingo ebohela .
52005009	Mojɔ bo Njambe ahɔ so bo bohele a mojɔ moKumu osu Yesu Masiya , te a mojɔ mokɛnjɔ .
52005010	Yesu Masiya agwea so bo bodae na nde , isa a bogwa isa a bomɔ .
52005011	A mojɔ momina , lehanani na pingejanani , o akɔkɔ no .
52005012	Iso bongɔɔnɔkɔ no baninga bo odaeni na lisuma ai bato baya bakɔkɔ elomu a tei enu , baya badi basuku banu a tei eKumu na balehaka no .
52005013	Dani na epaeli enɛnɛ ai bo a mojɔ moelomu ebu .
52005014	Iso bongɔɔnɔkɔ no baninga bo oleheni baya balaboaka ; pingejani milema Mibato baya bangwai ; mbilimeja ba yɛmbu ; dani na lingbangba ai bato basusu .
52005015	Nganjamani bo moto atasɔmbeja bobe oko na bobe ; dukani njea a bokɔ bopele , moto ai mina’nde moto , na ai bato basusu .
52005016	Sepani bihole bisusu .
52005017	Ingakani , pɛ bokina .
52005018	Sakoani Njambe a mojɔ mongando jisusu , mojɔ bo Njambe apalaka bo Okɔeni boa a tei eMasiya Yesu .
52005019	T’obumeeni oko Mwembo .
52005020	Pɛ bosɛtojani biseko .
52005021	Kokelejani ngando jisusu , na jimani oko jia jidi jipele .
52005022	Toma kiani tungu jibobe jisusu mɛnɛ .
52005023	Yɛ Njambe obowi yo mɛnɛ asɛnojae no bopɛɛ , na abanee no bopele , oko mwembo , na molema , na mokuku , pɛpɛ nongo mojɔ , oko a bodoa boKumu osu Yesu Masiya .
52005024	Iyona obea no atakputoja sako , na yo adi hokɔ .
52005025	Baninga , ingakani a mojɔ mosu .
52005026	Abɛjɛni baninga basusu njɛbɛ na bohia bosɛnɔke .
52005027	Mbi nalehaka no a kombe eKumu bo olangeni mokanda mu ai baninga basusu .
52005028	Yɛ monganji moKumu osu Yesu Masiya modae na nu .
53001001	Paulo na Silwano na Timoteo , a Denga diBaTɛsalɔnike dia didi a tei eNjambe Sangwa’su na Kumu osu Yesu Masiya .
53001002	Yɛ monganji na bowi boNjambe Sango na Kumu Yesu Masiya bodae na nu .
53001003	Baninga , iso bobwani bosakoa Njambe bihole hisusu a mojɔ monu . Mojɔ momina mohɔngi , cina bo ejimeli enu ekɛkɛ bohɛ bou mɛnɛ , na epaeli enu , moto ai mina’nde moto , ehɛkɛdea pongono .
53001004	A mojɔ momina , so bosakoaka no a Menga maNjambe , a mojɔ molingbangba na ejimeli enu , a tei eminɔngɔ na madingoa masɔkɔ no .
53001005	Mojɔ momina modi embete bo Njambe asambejaka bojo ; odingoakani a mojɔ moBokumu boNjambe , na yo abɔngejaka no a mojɔ moBokumu bomina .
53001006	Na Njambe akadingoja baya badingo-jaka no , asambejaka oko bojo ,
53001007	na âhemeja so na no baya badi-ngoaka , a busa bômana Kumu osu Yesu oho Diko na bahwɛnji bande bapipo ,
53001008	a bokunda likundu na mosa ai baya badi pɛ bojima Njambe , na pɛ bosuma Mwako Mopele moKumu osu Yesu .
53001009	Ibo bâdingoa na bodumba bua bodi na bosusu , na bâda na boso boKumu na ekumu engulu ende , kanga bohali mɛnɛ
53001010	yana âdoa yo , bo basɛnɔke bande bamokumejae , na bato basusu baya bajimaka bakamoe a busa bomina ( cina bo ojimani tati esu a tei enu ) .
53001011	A mojɔ momina , so bongaka bihole bisusu a mojɔ monu , bo Njambe abɔngejae no a mojɔ mobobea bonu ; yɛ abɔngejae na ngulu ende mikano minu misusu mipele , na bilomu bisusu biejimeli enu ,
53001012	bo kombe eKumu osu Yesu Masiya edae na ekumu a tei enu , na bo odaeni na ekumu a tei ende , cina emonganji moNjambe osu naKumu Yesu Masiya .
53002001	Baninga , a mojɔ mobodoa boKumu osu Yesu Masiya na bobolea bosu ai yo , bongɔɔnɔkɔ no
53002002	bo otasanɔngejani , na bo otakakwanani a milema minu , isa a mojɔ momwembo , isa ekina ebaeli , isa mokina mokanda mobalaka bato bo mosɔnɔmɔ na mbi , bo Busa boKumu bomei .
53002003	T’ojimeni oko bo moto akosee no nongo mweka . Mojɔ bo bopengoa bonɛnɛ bôpeta da oko Busa bomina bomeakini ; na Moto oBobe adi bopeta mana , oko Mwana oMokindo ,
53002004	na Soki yona osakumejaka bo anɔi Njambe mɛnɛ , na bo anɔi mijɔ misusu misakoaka bato . Adi boda a tempelo eNjambe , na âsakumeja bo yo adi Njambe .
53002005	Obosaini bo mbi natɔndɔ no mijɔ mimina yana adaka mbi oho ai no ?
53002006	Na ojehakani bo mokina mojɔ momo-mbɛjɛkɛ bo asaka mana oko ehole ende ebwanakini .
53002007	Mojɔ bo Ndungu eBobe ekɔkɔ elomu ende oko e dɛye ; endele ko , yona omo-mbɛjɛkɛ e dɛye adi bomombɛjɛ oko a ehole ende ebodonga .
53002008	Yona Mobe asa ko amane . Kumu Yesu ko adi bomowa na mohuli momo-nɔkɔ monde , na âmoghokeja na ekumu ehodoa bonde .
53002009	Yona Mobe ko akamana , âda na ngulu esusu eSatana , na âkɔ bimbete , na mindumba Mibokosea
53002010	na epulu enɛnɛ ebobe , a mojɔ mobato baya badi bogwa , cina bo balona epaeli eSoti bo bahele .
53002011	A mojɔ momina , Njambe adi boloma ekina ngulu elaboake a tei ebu bo bajimee oko bokosea .
53002012	Oko boa , bato basusu baya baijimea Soti na basepa oko na bobe , bâdumbama oko bodumbama .
53002013	Baninga , Kumu adi na nu ngɛnjɔ ; na so bobwani bosakoa Njambe bihole bisusu mojɔ bo Njambe ahɔ no oko a libangake bo oheleni , oko na hosɛnoja boMwembo , na cina eejimeli eSoti .
53002014	Iyo abea no na Mwako Mopele mosu oko a mojɔ momina , bo osɛni ekumu eKumu osu Yesu Masiya .
53002015	Oko boa baninga , dani bambilimake ; peani boku bokoja bosɔ no ai so , isa na monɔkɔ , isa na mokanda .
53002016	Yɛ Kumu osu Yesu Masiya yo mɛnɛ , na Njambe Sangwa’su , yona opala so na opa so bogɔmbeja bua bodi na bosusu , na njingo epele oko na monganji monde . Yɛ agɔmbejae milema minu na ambihmejae no a bilomu bisusu bipele , na bikenge bisusu bipele .
53002017	
53003001	Mojɔ motongo baninga , — mgakani a mojɔ mosu , bo Ebaeli O eKumu enangane na egbokejae o akɔi yo a tei enu .
53003002	Ingakani bo bohele a mɔmɔ mabato babe balaboake ; mojɔ bo bato basusu bapeliti ejimeli .
53003003	Kumu ko atakputoa . Iyo âmbilimeja no , na âkakela no ai Yona Mobe .
53003004	Iso koko bodi na ejimeli ai Kumu a mojɔ monu , bo okɔkɔni na bo Okɔeni ngando jilehaka so no .
53003005	Yɛ Kumu adalejae milema minu a njea engɛnjɔ eNjambe , na a lingbangba liMasiya .
53003006	Iso bobekeaka no baninga a kombe eKumu osu Yesu Masiya bo obɔtɔneni na baninga basusu baya badi na ekɔmɛli ebe , baya badi pɛ bosuma bokoja bosɔ no ai so .
53003007	Ojebakani no bɛnɛ bo obwanini bokoana na su , mojɔ bo ekɔmɛli esu a tei enu eidaka ebe .
53003008	Boiyaka molɛmbɛ momoto ngasa . Bokɔ elomu na bulu na moi , elomu epipo emidungu , bo botada nongo muna ai no .
53003009	Te bo boibwana bosɔ monganji monu ; bokɔ boa bo okoaneni na ekoaneli esu .
53003010	Mojɔ bo , bopa no mobeko mu yana adaka so na nu , bo , Moto amiti kɔ elomu , atayaka .
53003011	Iso bokaka mwako mobakina banu baya badi na ekɔmɛli ebe , pɛ bokɔ nongo elomu , na balɛkɛ oko mijɔ Mibato batongo pɛ .
53003012	Iso bobekeaka na bolehaka bato baya badi na ekɔmɛli emina , a kombe eKumu Yesu Masiya , bo bakɔe elomu na yongi , a bodiha molɛmbɛ mobu bɛnɛ .
53003013	Ino ko baninga , t’ongwaeni oko bikɔmɛli bipele .
53003014	Moto akalona bosuma mijɔ Mibalaka so a mokanda mu , mombeteani ; t’okataneni oko na nde , bo omokejaeni sɔni .
53003015	Pɛ ko bomonjani o soki enu ; molehani o mwangwa’nu .
53003016	Yɛ Kumu obowi yo mɛnɛ apɛ no bowi bihole bisusu a njea jisusu . Yɛ Kumu adae na nu basusu .
53003017	Mbi Paulo nasɔnɔkɔ njɛbɛ ye na ebɔ embi mɛnɛ ; edi embete embi a mikanda mimbi misusu . Bosɔnɔ bombi bodi oko boa .
53003018	Yɛ monganji moKumu osu Yesu Masiya modae na nu basusu .
54001001	Mbi Paulo , obwɛnji oMasiya Yesu cina emobeko moNjambe Moheleja osu , na moMasiya Yesu njingo esu , ai Timoteo mwana’mbi osoti a tei eejimeli .
54001002	Yɛ monganji , na wa , na bowi boNjambe Sango na Masiya Yesu Kumu osu bodae na wɛ .
54001003	Nalɛjɛkɛ wɛ eleho epa mhi wɛ yana akɛ mbi a Makedonia , bo oyeyoe a Ɛpɛsɔ a boleha bakwa bato bo batakoja bokina bokoja botongo ,
54001004	na bo batajima masɔ , na kombe jimbotambota pɛ suka , jia jingɔjɔkɔ kitɛ pɛ ; jitakɔmejaka elomu eNjambe a mojɔ moejimeli .
54001005	Cina eeleho esu edi oko epaeli yena emanaka a molema mosɛnɔke , na bolɛ bopele , na ejimeli esoti .
54001006	Bakina bato ko balaboa a ngando jimina , na bahekoa a bobala mijɔ mia mipeliti nongo cina .
54001007	Bapa-laka bo badae bakoja baMibeko , na batacineaka ema ebikenge bibalaka bo , na mijɔ mitɔndɔkɔ bo na bopipo .
54001008	Iso bojebaka bo Mibeko midi mipele , isa moto akɔkɔ ngando jia jibwani na Mibeko .
54001009	Bojebaka bo Mibeko miditi a mojɔ mobato baya badi bojo , oko a mojɔ mobato baya bapeliti lisuma , bato balipanga , bato baya bapeliti ejimeli ai Njambe , bato babe , bato babosambolu , na babosɛtɔ , bawoi babasango , na bawoi babanango , na bawoi babato ,
54001010	bato babɔɔli , bami baya basabejaka na bami , bato baya ba’baka bato oko bo’ba , bakosei , batati babokosea , na ngando jisusu jitongo jia jita-bwanaka na bokoja bosoti
54001011	boMwako Mopele moekumu eNjambe obojongoa , mua mosɔ mbi a bobanea .
54001012	Mbi nasakoaka Masiya Yesu Kumu osu yona opani ngulu , mojɔ bo yo ajima bo nadi na lisuma , na ahɔ mbi a mojɔ moelomu ende ;
54001013	oko mbi yona odaka boso moto opɔmbɔli , mbi yona omodingoja na omotangola . Iyo ko akeani wa , mojɔ bo nama kɔ boa cina elibumi na kitɛ .
54001014	Na monganji moKumu osu mopetoa bou mɛnɛ ai mbi , na ejimeli na epaeli jia jidi a tei eMasiya Yesu .
54001015	Ekenge ye edi soti , na ebwani bo boesɛ na ejimeli esusu , bo Masiya adoa a ngondo a boheleja bato babe . Mbi nadi kumu obato babe ;
54001016	endele ko , nasɔ wa eNjambe , bo Yesu Masiya apete neja lingbangba linde a tei embi , na bo nadae ekoaneli ai baya badi bomojimea ngɔngɔ , a bosɔ bomɔ bua bodi na bosusu .
54001017	Ee , ekumu na lisuma ai Kumu yona odi na bosusu , yona oditi na bogwa , yona otaboloaka na miso , yona odi Njambe omɔci pɛ . Amen .
54001018	Mbi nalehaka wɛ Timoteo mwana’mbi na eleho ye ; ebwani na bileho bipa batɔndɔi a mojɔ mowɛ boso , bo , lna bila epele .
54001019	Pea ejimeli boku na molema mopele pongono . Bakina bato balona mojɔ momina , na bapengoi a njea eejimeli .
54001020	Umenalo na Alesandele badi a libondo limina . Mbi ko nabahɛngɛi ai Satana bo bacinee na bakine botangola Njambe .
54002001	Eleho embi eboso edi a mojɔ mobo’nga , bo bingeeli na mangɔɔnɔ na masakoa madae a mojɔ mobato basusu ;
54002002	a mojɔ moba-kumu , na bato baya badi na kpaci , bo bodae bogo na bo mohelo mosu modae na bowi , oko na yongi na lisuma ai Njambe .
54002003	Mojɔ mu modi mopele , na mosepejaka Njambe Moheleja osu .
54002004	Iyo apalaka bo bato basusu bahele , na bo badae na ejebeli eSoti .
54002005	Mojɔ bo Njambe adi omɔci , na mosili adi omɔci a sibano eNjambe na bato , oko moto Masiya Yesu
54002006	yona osapa yo mɛnɛ , lisiko libato basusu . Iyo angameja mojɔ momina a ehole yena ebwana .
54002007	A mojɔ momina , mbi nahɔmɔ bo nadae motɔndɔi na obwɛnji ( naba-laka na soti mɛnɛ , te nongo na bokosea ) na a bokoja bapakano ejimeli na Soti .
54002008	Napalaka bo bami ba’nge a bisika bisusu , na bangɔjɔe mɔmɔ masɛnɔke , pɛpɛ kɛlɛ , pɛpɛ kitɛ .
54002009	Napalaka koko bo bali baiwae bisenja bia bibɔngi , te nongo na jala , na posa bo basanejae . Babwaniti bobaka swe jimosɛsɛ , isa na manaka na leka loyumu , isa mokina molilo moyumu .
54002010	Elwali yena ebwani na bali baejimeli edi oko bikɔmɛli bipele .
54002011	Mwali adi bohokea bokoja na bowi , na lisuma linɛnɛ .
54002012	Mbi nitajimaka bo mwali akojae bami isa bo adae na kpaci ai bo ; adi boda oko bogo .
54002013	Mojɔ bo Adama ayoama boso , Ewa ko ngɔngɔ .
54002014	Na Adama ailɛngɛmɛ ; yona olɛngɛmɛ na yona okwa , oko mwali .
54002015	Endele ko , mwali adi bohela na bohota , akayeyoa na ejimeli , na epaeli , na bosɛnɔ , na yongi .
54003001	Isa moto apalaka asɛ elomu emonjeli oDenga , apalaka elomu epele ; mojɔ momina modi soti .
54003002	Monjeli oDenga ko adi boda na esako epele mɛnɛ , momi omwali omɔci pɛ , moto obowi na molema motitake , moto oyongi epele yona odi na monganji ai bato , na bowɛi a bokoja ;
54003003	te nongo moto obolangoa , isa moto okɛlɛ , oko moto obowi ; te nongo moto omiano , isa moto yona odi na posa eli-konja .
54003004	Abwani boda na kpaci a ndako ende mɛnɛ , na bobanea bana bande mɛnɛ , bo badae na lisuma , na ekɔmɛli epele .
54003005	Mojɔ bo , moto amiti hɔnɔ elomu endako ende mɛnɛ , adi bobanea Denga diNjambe na ye ?
54003006	Monjeli abwaniti boda mocingami moyene , asaka sɛ bodumba boSatana a mojɔ moegbo ende .
54003007	Abwani boda na gala epele a boso bobato basokolu , bo atasamboa , na bo ata’ta elambo eSatana .
54003008	Basuku baDenga pongono badi boda bato bayongi epele , m nongo bato baminɔkɔ Mibae , isa bato babolangoa , isa bato baya badi na posa elikonja .
54003009	Badi bobanea mijɔ miejimeli a milema misɛnɔke .
54003010	Bopele bo bapete meka ; na bakapasama na soti , pɛpɛ nongo mojɔ , babwani bokɔ elomu ebasuku baDenga .
54003011	Bali babu pongono badi boda na yongi epele , te nongo bato babiloli , oko bato babowi na lisuma a ngando jisusu .
54003012	Mosuku oDenga abwani boda na mwali omɔci pɛ ; badi boda na kpaci ai bana babu , na a ndako jibu bɛnɛ .
54003013	Ibaya bakɔkɔ elomu epele emosuku oDenga badi na esako epele , na bahɛkɛ na eci a ejimeli ai Yesu Masiya .
54003014	Nadi na njingo bo nadoe oho ai wɛ ngɔngɔ mweka ; endele ko nasɔnei wɛ mijɔ mimi
54003015	bo nakayeyoa a bodoa , odi bojeba moda mua mobwani na bato bandako eNjambe , yena edi Denga diNjambe obomɔ , likwe na eyoeli-ecina esoti .
54003016	Cina eejimeli esu ai Njambe enɔi bocingea bomoto . Mojɔ momina modi soti mɛnɛ . Iyo asaboloja a mokuku momoto ; Mwembo mongameja mojɔ monde ; Babwɛnji baDiko bamonɛ ; Makota mangondo maka mwako monde ; Bato bangondo bamojimea ; Asɔmɔ a ekumu eDiko .
54004001	Mwembo mobalaka na bohu mɛnɛ bo bakina bato badi bolaboa a ejimeli a masu masuka . Bâhokea miembo Mibokosea , na bokoja bomiembo Mibe ,
54004002	cina epoloso ebakoja babokosea . Milema Mibato bamina midi o migo .
54004003	Balembaka bato bo batalongana , na bakojaka bo bato badi bokia leka . Njambe yo mɛnɛ akɔ leka lomina , bo baya bajimaka na bajebaka mijɔ misoti , baloyaka na sepi na bo’nga .
54004004	Mojɔ bo leka losusu lokɔ Njambe lodi lopele . Pɛpɛ nongo eka emɔci edi na ekia ; bobwani bosɔ leka losusu na bosakoa ;
54004005	edi eka esɛnɔke a mojɔ moEbaeli eNjambe na bo’nga .
54004006	Okalɛjɛ baninga ngando jimina , ôda mokɔmɛli mopele oMasiya Yesu yona obeki na bikenge biejimeli , na bokoja bopele boma wɛ sɔ .
54004007	Toma lona ko masɔ mangasa maya mapeliti cina . Kɔ bo odae mopingake a ngando jiNjambe .
54004008	Bopingeja bomokuku bodi mojɔ mopele mweka ; ngando jiNjambe ko jibɔngejaka a njea jisusu , na jidi na sako a mojɔ momohelo mu , na mua modi ngɔngɔ .
54004009	Mojɔ momina modi soti mɛnɛ , na mobwani na ejimeli esusu .
54004010	A mojɔ momina so bokɔkɔ elomu na bosamboaka , cina bo njingo esu edi ai Njambe obomɔ , yona odi Moheleja obato boya , gbo oko baya bajimaka .
54004011	Leha na koja ngando jimina .
54004012	T’okine oko bo moto asɛtojae wɛ mojɔ bo odi oko mwɛnga pɛ . Aneja bato baejimeli ekoaneli epele na ebaeli ewɛ na moda mowɛ , a mojɔ moepaeli , na ejimeli , na bosɛnɔ .
54004013	Adi mbi pɛ bopeta doa , toma da na bingi a bolanga mokanda moNjambe , a botɔndɔ mwako moNjambe , na a bokoja .
54004014	T’onamejae oko epeeli yena edi a tei ewɛ ; oesɔ na bileho yana abakea basuku baDenga mɔmɔ mabu ai wɛ .
54004015	Kɔ ngando jimina na bingi ; kɔ na molema mowɛ mosusu , bo bato basusu badi bonɛ bo ohɛkɛ na ngulu .
54004016	Toma sɛnjɛlɛ bopele a mojɔ mowɛ mɛnɛ , na a mojɔ mobokoja bowɛ . Okakɔ boa , odi bohela wɛ mɛnɛ , na odi boheleja bato baya bakaka wɛ .
54005001	T’olemoe oko na mosuku na bopipo ; moleha ko o sangwao . Leha bami batongo o baninga .
54005002	Kina basuku bali badae o bangwao , na bali batongo o ngɛnɛ , oko na lisuma linɛnɛ .
54005003	Da na lisuma ai bali-babogwa basoti .
54005004	Isa mwali-obogwa adi na bana , isa pape , ibaba badi bopeta cingea bo babwani boda na likabo ai bato babu bɛnɛ , na monganji ai baboti babu . Njambe yo mɛnɛ ajimaka mojɔ momina .
54005005	Mwali-obogwa ko osoti yona opeliti bato , adi na njingo ai Njambe , na angaka Njambe na bulu na mei , na bingeeli na mangɔɔnɔ .
54005006	Mwali-obogwa ko yona odi na posa engando jingondo , nongo adi yo mɔ , adi oko mogwake .
54005007	Toma baleha na bopipo a mojɔ mongando ji , bo batakwa na mijɔ .
54005008	Isa moto atabaneaka bato bande mɛnɛ , na bato badenga dinde mɛnɛ , moto omina angani ejimeli , na anɔi mopakano na bobe .
54005009	Mwali-obogwa amiti nɔ bianga domi-isamano , mwali omomi omɔci pɛ , kombe ende ebwaniti bosɔnɔmɔ a mokanda mobali-babogwa .
54005010	Adi boda na esako epele a mojɔ mobikɔmɛli binde bipele , mwali yona obɔkɔ bana , yona odaka na monganji ai bakɛndɛli , yona ososa bibota bibato baDenga , yona okɔmeja bato baya badaka na monɔngɔ , na odaka na bingi a ngando jisusu jipele .
54005011	Pɛ bojima bali-babogwa baya badi oko baseka pɛ , mojɔ bo posa jibu jikagbasoa , badi bolona Masiya , na bâpala bo balongane koko .
54005012	Oko boa bakwaka na mojɔ , cina bo bakinaka ejimeli ebu eboso .
54005013	Mojɔ motongo — adi bo pɛ elomu , balandoaka na ekɔmɛli ebongɛ a ndako ndako . Na baditi oko edada pɛ ; badi na bibalabala , na ekpai , na babalaka mijɔ mia Mibɔngiti na bu .
54005014	A mojɔ momina , mbi napalaka bo bali-babogwa baya baditi basuku balongane koko , babote bana na babanee ndako jibu . Oko boa , baya badi na su soki batadiha njea a bololea so .
54005015	Mojɔ bo bakina balaboa soti a bosusa Satana .
54005016	Isa moto oejimeli , kako momi , kako mwali , adi na bali-babogwa baya bacingi na nde , abwani bobakɔmeja . Oko boa Denga ditada na muna mobu , na lidi bokɔmeja bali-babogwa baya badi na taka .
54005017	Bato babwani boda na lisuma linɛnɛ ai basuku baDenga baya bakɔkɔ elomu epele , gbo oko ai baya badi na elomu ebotɔndɔ Mwako Mopele , na ebokoja .
54005018	Mojɔ bo mokanda moNjambe mobalaka bo , T’okande oko ebombo engɔmbɔ yona ondaka ndongo . Na Mokɔmɛli abwani bosɔ likonja linde .
54005019	Bakalanga kombe emosuku oDenga na mokina mojɔ , obwaniti boka mojɔ momina isa batati babae kako basato baditi .
54005020	Isa bakina bakɔkɔ bobe , toma lemoa na bu a boso bobato basusu , bo batongo babange .
54005021	Mbi nalehaka wɛ a hoso boNjambe , na Masiya Yesu , na babwɛnji baDiko baya bahɔmɔ , bo okɔe ngando jimina na bojo mɛnɛ ; da na ekɔmɛli emɔci ai bato basusu amɛci .
54005022	A mojɔ mobobakea mɔmɔ ai moto , pɛ bokɔ mojɔ momina na pɛlɛpɛlɛ . Pɛ bopanda na moto a bobe bonde . Anganjama bo otada nongo na mojɔ .
54005023	T’omwake oko madiba pɛ ; odi bomwaka ekenge ekɛkɛlɛkɛ evino a mojɔ mosɔpɔ na bipeko bipekaka na wɛ mandɛli-mandɛli .
54005024	Jibe jibakina bato jidi a bohu , oko basa-mbakini ; jia jibakwa batongo ko jiboloaka oko ngɔngɔ .
54005025	Bikɔmɛli bipele bidi koko a bohu boa , na bia biditi a bohu biboloa ngɔngɔ .
54006001	Bato basusu baya badi a libuli babwani boda na lisuma ai baswa’bu , bo kombe eNjambe etasamboa , na bokoja bosu pongono .
54006002	Isa baswa’bu badi na ejimeli , babwaniti bobanyamola na mokalo bo badi baninga . Badi bonɔ na bingi a bobakɔmɛ , mojɔ bo bakɔmɛkɛ bato baejimeli baya babwani bosɔ epaeli . Ikoja na leha ngando jimina .
54006003	Isa moto akojaka mijɔ Mibokosea , pɛ bojima bikenge bibɔngɔke biKumu osu Yesu Masiya , na bokoja bua bocingi na ekɔmɛli emoto oNjambe ,
54006004	moto omina adi oko na egbo ; t’ajebake nongo mojɔ . Adi oko na posa emisoo na kitɛ ; na ekɔmɛli emina engɔjɔkɔ likaka , na miano , na biloli , na nduki emijɔ ,
54006005	na bibalabala a tei ebato baya badi balaboake a milema Mibu ; bapeliti nongo mojɔ mosoti , na badingaka bo ejimeli al Njambe edi njea a bokonja likonja .
54006006	Ejimeli ai Njambe ko yena editi na bomboa boleka , ebwani na bokonja bolikonja lmɛnɛ .
54006007	Mojɔ bo bodoaka a ngondo ye boa ngasa , na bokayana , botahɔnɔ botomba eka ernɔci .
54006008	Isa bodi na mia na bisenja , leka lomina lobwani na su .
54006009	Ibaya badi na posa elikonja bakwaka a ndingea , na bataka elambo , na balaboaka na posa jibe jingasa jia jidindejaka bato a bogwa na bodimoa .
54006010	Mojɔ bo posa elikonja edi cina ejibe jisusu . Bakina bato balaboi a njea eejimeli oko a mojɔ moposa emina , na basandeaka na ndɛ jiminɔngɔ minɛnɛ .
54006011	Wɛ ko , moto oNjambe , toma bulɛ ngando jimina . Dala a njea ebodongo , na yongi epele , na epaeli , na lingbangba , na bombɔki .
54006012	Ina bila epele eejimeli . Pea bomɔ boku , bomɔ bua botasia . Obeama a mojɔ momina , na otata tati epele a boso bobatati banɛnɛ .
54006013	Nalehaka wɛ a boso boNjambe yona opaka bato basusu bomɔ , na a boso boMasiya Yesu yona otata tati epele a boso boPontio Pilato ,
54006014	bo osume mobeko , bo moda mowɛ motada na litɔnɔ , pɛpɛ nongo mojɔ , oko a bodoa boKumu osu Yesu Masiya .
54006015	Iyona obojongoa , yona odi na ngulu esusu , Koi o baroi , na Kumu obakumu , adi boneja mojɔ momina oko ehole ekabwana .
54006016	Iyo pɛ aditi nongo na bogwa ; adi a bohu bua bonɔi , bo moto atahɔnɔ bobatama ; moto amonɛkini na atahɔnɔ bomonɛ . Ekumu ai yo , na bokumu , oko na bosusu . Amen .
54006017	Leha bato baya badi na likonja a ngondo ye bo batasakumeja , na bo batada na ejimeli a makonja maya madi na mokakwano , oko ai Njambe yona opaka so leka na likabo linɛnɛ a bosepeja so .
54006018	Baleha bo bakɔe bopele , bo bahɛe na bikɔmɛli bipele , na bo badae na monganji na likabo .
54006019	Oko boa badi bobomba likonja liyumua mojɔ moehole ebodoa , a edejai esoti , bo badae na bomɔ bua bodi bomɔ bosoti .
54006020	Ee Timoteo , banea elomu esɔ wɛ a bobanea . Bulɛ ko bibaeli bibokosea , na bibalabala biejebeli yena editi ejebeli esoti ,
54006021	mojɔ bo bakina bato basɔ mijɔ mimina , na balaboa a njea eejimeli . Yɛ monganji moNjambe modae na wɛ .
55001001	Mbi Paulo , obwɛnji oMasiya Yesu cina ebolulea boNjambe , a mojɔ mosako ebomɔ bua bodi a tei eMasiya Yesu , ai Timoteo , mwana’mbi oepaeli
55001002	yɛ monganji , na wa , na bowi boNjambe Sango , na Masiya Yesu Kumu osu bodae na wɛ .
55001003	Mbi nasakoaka Njambe yana alɛkɛ mbi wɛ a ma’nga mambi bihole bisusu na bulu na moi , mbi yona omokɔmɛkɛ na molema mosɛnɔke o amokɔmɛ basangwa’mbi .
55001004	Alɛkɛ mbi mbisoli jiwɛ , nadi na posa a bo’nɛnɛ na wɛ , bo molema mombi molume na sepi .
55001005	Mbi te nabosake bo odi na ejimeli esoti , oko ejimeliyena edaka na Loi tata owɛ , na ngwao Eunike . Najebaka koko na soti bo ejimeli emina edi a tei ewɛ pongono .
55001006	A mojɔ momina , nalehaka wɛ a bohɛjɛ epeeli eNjamhe a tei ewɛ , o abwanejaka moto mosa , oko epeeli esɔ wɛ na bobakea bomɔmɔ mambi .
55001007	Mojɔ bo Njambe aipa so mwembo mobomɛli , oko mwembo mongulu , na epaeli , na bowɛi .
55001008	A mojɔ momina , obwaniti boda na sɔni a botata tati ai Kumu osu , isa a mojɔ mombi lisungu linde . Asɔ ko libondo limonɔngɔ mosɔkɔ mbi a mojɔ moMwako Mopele , o apaka Njambe wɛ ngulu .
55001009	Iyo abohelejai na abobei a elomu esɛnɔke , te a mojɔ mobilomu bisu bɛnɛ , oko a mojɔ momokano monde mɛnɛ , na monganji monde mopa yo so a tei eMasiya Yesu oko a libangake mɛnɛ .
55001010	Monganji momina moboloi e dɛye na bodoa boMoheleja osu Masiya Yesu , yona ogbokeja bogwa , na ameja bomɔ a bohu , na bomɔ bua botagwa , a mojɔ moMwako Mopele .
55001011	Mbi nahɛngɛmɛ bo nadae motɔndɔi , na obwɛnji , na mokoja oMwako momina ,
55001012	na nadingoaka a mojɔ momina ; pɛ mojɔ , naditi nongo na sɔni , cina bo mbi najebaka yona ojimaka mbi , na najebaka na soti bo yo abwani bobanea mua mopeja mbi yo , oko a Busa bomina .
55001013	Kina bokoja bosoti bosɔ wɛ ai mbi bodae ekoaneli ai wɛ ; bobanea na ejimeli , na epaeli , ai Masiya Yesu .
55001014	Banea mojɔ moyumu mosɔ wɛ , oko na ngulu eMwembo Mosɛnɔke , mua modi a tei ewɛ .
55001015	Ojebaka bo bato basusu baAsia baloni mbi , na Pugelo na Elumogene pongono .
55001016	Nangaka Kumu bo adae na monganji a denga diOnesipolo , mojɔ bo yo asepeja molema mombi bihole binɛnɛ , na aika sɔni a mojɔ mominyɔlɔ mimbi .
55001017	Yana amea yo a Loma , aduka mbi na bingi enɛnɛ na aboloja mbi .
55001018	Yɛ Kumu ajime bo Kumu amokɔe monganji a Busa bomina . Ojebaka koko na bopele mɛnɛ bo akɔmeja mbi a Ɛpɛsɔ bou mɛnɛ .
55002001	Wɛ ko mwana’mbi , da moto ongulu a mojɔ momonganji mua modi a tei eMasiya Yesu .
55002002	Jebeja bato baejimeli ngando jika wɛ ai mbi a boso bobatati banɛnɛ , bo babwane bokoja bato batongo .
55002003	Adi wɛ soda mopele oMasiya Yesu , asɔ libondo liwɛ limonɔngɔ .
55002004	Isa moto adi soda , abɔtɔni na bilomu bitongo bingondo , bo ase-pejae kapitɛni onde .
55002005	Na moto yona opotaka mbambano amiti suma Mibeko mimakou , atalonga nongo .
55002006	Moswa ’ gbie , yona okɔkɔ elomu , abwani bosɔ libondo liboso limbuma jigbie .
55002007	Toma lɛ mijɔ Mibalaka mbi ; Kumu adi bopa wɛ bocinea a mojɔ mongando jisusu .
55002008	Kina bolɛ bowɛ bodae ai Yesu Masiya ombota eDawidi yona ongɔ a bogwa ; Mwako Mopele mombi oko mu .
55002009	Mbi nadingoaka o moto mobe , na nadi a minyɔlɔ a mojɔ momina . Ebaeli eNjambe ko editi a minyɔlɔ .
55002010	Na mbi nahɔnɔkɔ ngando ji jisusu a mojɔ moBahɔmɔke , ho ’ bo pongono basɛ mohelo mua modi ai Masiya Yesu , na ekumu yena edi na hosusu .
55002011	Ebaeli ye edi soti ; isa bogwi na nde , bôhela na nde pongono .
55002012	Bokayeyoa na lingbangba , bôkumejama koko na nde . Bokamongana ko , yo adi bongana so .
55002013	Nongo ejimeli ekataka na su , yo t’akputojake nongo sako , mojɔ bo aditi bosa’ngana yo mɛnɛ .
55002014	Toma lɛjɛ bato ngando jimina , na baleha a boso boNjambe bo batanoana moano a mojɔ mobikenge bikɔpi . Mojɔ momina mobɔngiti , na mobejaka milema Mibato baya bakaka .
55002015	Kɔ na ngulu ewɛ esusu bo opasame a boso boNjambe , o moto yona oditi na sɔni a mojɔ moelomu ende , yona odi na bɛtɛ a elomu eEbaeli eSoti .
55002016	Toma bɔtɔnɔ ko na bibalabala na kitɛ jingasangasa . Mojɔ bo ngando jimina jidi bolaboja bato a njea jibe ,
55002017	na bokoja bobu bodi o pola emonio yena ehɛkɛ a boyaka mokuku .
55002018	Umenaio na Pileto badi a libondo limina . Ibo bapengoi a njea esoti ; babalaka bo bo’ngɔ a bogwa bosia ehele , na babejaka ejimeli ebakina bato .
55002019	Pɛ mojɔ ; eyoeli-ecina embilimake eNjambe eyeyoaka , yena edi na mosɔnɔ mu , Kumu ajebaka bato bande mɛnɛ . na Yɛ moto na moto yona ongaka a kombe eKumu acie bobe .
55002020	Ndako enɛnɛ editi na bisɛi biwɔlɔ na palata pɛ . Bikina biyoama na mole na libali pongono . Bikina bidi a mojɔ moelomu epele , na bikina bitongo bidi a mojɔ moelomu engasa .
55002021	Moto akasabanea na bosɛnɔ , na akabɔtɔnɔ na ngando jimina , yo ada esɛi eekumu yena esɛnoi a mojɔ moelomu emoswa’nde , na ebwani na bilomu bisusu bipele .
55002022	Cia posa jibe jimwenga . Susa na bingi njea ebodongo , ejimeli , epaeli , bowi , na bato baya basakoaka Kumu na milema misɛnɔke .
55002023	Toma lona ko bibalabala bingasa na bikitɛ . Ojebaka bo bingɔjɔkɔ oko miano pɛ .
55002024	Mokɔmɛli ko oKumu abwaniti bonoana moano ; adi boda na molema mo yɛmbu ai bato basusu , na bɛtɛ ebokoja , moto olingbangba .
55002025	Adi boleha baya badi na nde soki oko na bo yɛmbu , na njingo bo Njambe abasɛ dosa bo bajɛbɛ Soti .
55002026	Oko boa , bakasisoa , badi bohela a elambo eSatana yona obapea masungu bo bakɔe bolulea bonde .
55003001	Toma jeba bo ehole eminɔngɔ edabi a masu masuka .
55003002	Mojɔ bo epaeli ebato edabi oko ai bo bɛnɛ ; badabi na posa elikonja , bato baegbo na jala , bato babosambolu , bato balipanga ai baboti , pɛ lisuma , bato bapɔmbɔli ,
55003003	bato baya bapeliti nongo epaeli , bato baya bakputojaka sako , bato babiloli , bato baya basumaka oko posa jibu bɛnɛ , bato basanga , soki jibato bapele ,
55003004	bato bangabi , bato baelabe baya basakumejaka bo bɛnɛ ; na Njambe na bo bɛnɛ , bapa-laka gbo oko bo bɛnɛ .
55003005	Badabi na ekina elimo eejimeli ai Njambe a sokolu , banganabi ko ngulu eejimeli emina .
55003006	Pɛ bopangana nongo na bato baya badi na bikɔmɛli bimina . Mojɔ bo bakina babu bakweaka a tei ebato na poloso , na bapangoaka bali ba yɛmbu baya bangwai muna mojibe jibu , bali baya badingoaka na posa jibe jinɛnɛ ,
55003007	baya bakoaka bihole bisusu , pɛ ko bomea a ejebeli eSoti .
55003008	Yane na Yambele baswiana na Mose eyou ; bato bamina ko baswianaka na Soti ; milema Mibu mipɔi , na ejimeli ebu edi oko ejimeli ebokosea .
55003009	Elomu ebu etabɔngɔ ko , mojɔ bo bato basusu badi bonɛ libunga libu a bohu , o anɛ bo libunga libato ba babae .
55003010	Wɛ ko ojebaka na bopele mɛnɛ bokoja bombi , ekɔmɛli embi , mokano mombi , ejimeli embi , lingbangba limbi , epaeli embi , bombɔki bombi ,
55003011	bodingoa na minɔngɔ mimbi , na mijɔ minɛ mbi a Antiokia , a Ikonia na a Lusetulia . Nasɔ bodingoa bonɛnɛ na eci ; Njambe ko ahelejani a minɔngɔ mi misusu .
55003012	Ee , bato basusu baya bapalaka bosusa Yesu Masiya na soti badi bodingoa .
55003013	Bato babe ko , na bato babokosea badi bohɛ na bobe ; badi balaboake bo bɛnɛ , na balabojaka bato batongo pongono .
55003014	Wɛ ko yeyoa a ngando jikoa wɛ . Ojijimaka na soti , na ojebaka baya bakoja wɛ .
55003015	Olandoa na Mokanda moNjambe oko a bwɛngɛ bowɛ , mua mobwani bopa wɛ bowɛi a mojɔ momohelo cina eejimeli ai Masiya Yesu .
55003016	Njambe asɔneja Misɔnɔ misusu na Mwembo monde ; Mibwani a mojɔ mobokoja , a mojɔ moboleha , a honeja mabunga , na a bojebeja ngando jisoti ,
55003017	bo moto yona odi moto oNjambe adae mobɔngɔke , na adae na molilo mosusu a bokɔ bilomu bisusu bipele .
55004001	Mbi nalehaka wɛ a boso boNjambe , na a boso boMasiya Yesu yona odi bosambeja bahelake na bagwake ; nalehaka wɛ a mojɔ mobodoa bonde na bokumu bonde .
55004002	Tɔndɔ Mwako Mopele na bingi , isa na pela , isa na ngange . Lemoa na bato ; basia , baleha , na pɛ bongwa nongo bokoja .
55004003	Mojɔ bo ehole ekɛkɛ adoe bo bato batahɔnɔ bohokea bokoja bosoti . Badi boduka bakoja banɛnɛ o apa-laka milema Mibu bɛnɛ , mojɔ bo matoi mabu môda na kalakala a boka mijɔ miyene .
55004004	Batahokea koko mijɔ misoti , na bâhekoa oko a masɔ .
55004005	Wɛ ko , sabekea bihole bisusu . Da na eci a tei ebodingoa . Kɔ elomu emotɔndɔi oMwako Mopele . Kɔ ngando jisusu jia jicingi na elomu ewɛ .
55004006	A mojɔ mombi mɛnɛ , edikai mweka pɛ bo makia mambi masopee o lisiko . Ehole embi eboyana edi hulelu .
55004007	Mbi nani etumba epele . Namei a suka enjea embambano . Nabanei ejimeli .
55004008	E dɛye , likongo libodongo lisɛlingoami a mojɔ mombi ; Kumu yona osambejaka na soti , âebakea ai mbi a busa bomina ; te nongo ai mbi pɛ , oko ai bato basusu baya badi na posa ebodoa bonde .
55004009	Kenga bodoa ai mbi ngɔngɔ mweka , mojɔ bo Dema akini mbi .
55004010	Iyo adi oko na posa engando jingondo ye , na akɛi a Tɛsalɔnike . Kulusene akɛi a Galatia . Tito akɛi a Dalamatia .
55004011	Odikai na mbi oko Luka pɛ . Bea Malako ; doa na nde pongono , mojɔ bo yo abwani bokɔmeja mbi a elomu .
55004012	Nalomi Tukiko a Ɛpɛsɔ .
55004013	Okadoa , doa na kasaka eyai ekina mbi a ndako eKalupo a Toloa , na mikanda pongono ; na pɛ bobosa nongo mikanda Mibosɔnɔ .
55004014	Alesandele , molui oliboma , anɔngeja mbi bou mɛnɛ . Kumu ko adi bomopa ndese yena ebwani na bikɔmɛli binde .
55004015	Toma nganjama wɛ mɛnɛ na moto omina , mojɔ bo adaka na lisoki linɛnɛ a mwako mosu .
55004016	A ehole eesambi embi eboso , pɛpɛ nongo moto oyeyoa a dɔngɔ dimbi . Ibo basusu bakina mbi oko bokina . Nangaka bo Njambe aba yɛe mojɔ momina .
55004017	Kumu ko adaka ami a dɔngɔ dimbi , na apani ngulu a botɔndɔ Mwako Mopele mosusu , bo bapakano basusu ba’ke . Oko boa nahela a mino magbɔngɔ .
55004018	Kumu adi boheleja mbi a ndungu jisusu jibe , na âbanea mbi a mojɔ moBokumu bonde boDiko . Ekumu ai yo oko na bosusu ! Amen .
55004019	Abɛjɛ Puliseka na Akwila , na denga dionesipolo .
55004020	Elaseto adikai a Kolinto ; nakwa Tulopimo na yogo a Melita .
55004021	Kenga na bopipo a bodoa oko adi edidi epio pɛ bopeta mea . Yubulu abɛjɛkɛ wɛ njɛbɛ , na Pude , na Kulaudia , na baninga basusu babɛjɛkɛ wɛ pongono .
55004022	Yɛ Kumu adae na mwembo mowɛ . Yɛ monganji moNjambe modae ai no .
56001001	Mbi Paulo , mobuli oNjambe , na obwɛnji oYesu Masiya a mojɔ moejimeli ebahɔmɔke baNjambe , na ejebeli engando jisoti yena ebwani na ekɔmɛli ebato baNjambe ,
56001002	bo badae na njingo ebomɔ bua bodi na bosusu , bomɔ bodikeja Njambe a libangake mɛnɛ ; na yo Pakputojake nongo sako .
56001003	Na angameja ebaeli ende a ehole ebwanake , oko na bwɛnji bosɔ mbi na mobeko moNjambe Mobeleja osu :
56001004	Ai Tito , mwana’mbi osoti a tei eejimeli esu na wɛ . Yɛ monganji na bowi boNjambe Sango na Yesu Masiya Moheleja osu bodae na wɛ .
56001005	Mbi nakina wɛ a Kulete bo okolee mijɔ mia midika a bokolea , na a bohɔ basuku baDenga a ngando na ngando , o ama mbi tɔndɔ wɛ .
56001006	Mosuku oDenga abwani boda na ekɔmɛli esɛnɔke mɛnɛ , oko momi yona odi na mwali omɔci pɛ , na bana bande bato baejimeli baya baditi na lipanga , na baya baditi na gala ebe .
56001007	Mojɔ bo monjeli oDenga abwani boda na ekɔmɛli esɛnɔke yena ebwani na mokɔmɛli oNjambe , te nongo moto oegbo na kɛlɛ , isa moto obolangoa , isa moto odane , isa moto yona odi na posa elikonja .
56001008	Abwani boda na monganji ai bakɛndɛli , moto yona opalaka ngando jipele , moto obowi , moto oyongi , mosɛnɔke , moto obodongo ;
56001009	moto yona oPeaka Ebaeli esoti oko boku , oko Ebaeli esɔ yo na bokoja , bo abwane bokoja ngando jisoti na bogbokeja bato bakitɛ .
56001010	Mojɔ bo bato balipanga badi banɛnɛ , bato babibalabala na babokosea , gbo oko bato baejimeli eBaYuda .
56001011	Bato bamina babwani bogboka mojɔ bo babejaka milema mimenga manɛnɛ , na bakojaka ngando jia jibɔngiti nongo mweka , oko na njingo elikonja pɛ .
56001012	Okina obu , mowɛi obu bɛnɛ , abala bo , BaKulete badi bakosei bihole bisusu , tito babe , bato bayenga na baekusu .
56001013	Ekenge emina edi soti mɛnɛ . A mojɔ momina toma baleha na bopipo bo badae bato banjilake a Ejimeli ,
56001014	na bo batahokea masɔ maBaYuda , na Mibeko Mibato baya baloni njea esoti .
56001015	Ngando jisusu jidi jisɛnɔke ai bato basɛnɔke . Pɛ nongo mojɔ momɔci ko modi mosɛnɔke ai bapɔke na ai bato baya badi pɛ bojima , mojɔ bo milema Mibu , na bilɛli bibu , bidi bipɔke .
56001016	Batɔndɔkɔ na monɔkɔ bo bajebaka Njambe ; bamonganaka ko na bikɔmɛli bibu . Badi bato babosambolu , bato balipanga ; babɔngiti nongo na ekwa ekɔmɛli epele .
56002001	A mojɔ mowɛ mɛnɛ , koja mijɔ mia Mibwani na bokoja bosoti .
56002002	Leba basuku-bami bo badae na bodongo , bato bayongi na bombɔki , bato banjilake a Ejimeli , na epaeli , na lingbangba .
56002003	Leha basuku-bali bo badae na ekɔmɛli elisuma , te nongo na biloli , na bo batada nongo babuli babolangoa .
56002004	Badi bopa bileho bipele ; oko boa badi bokoja bali baya badi oko baseka pɛ , bo badae na epaeli ai bami babu na ai bana babu ,
56002005	bo badae na yongi epele , te nongo na ndukeli , bato babingi a elomu endako jibu , bato baepaeli na lisuma ai bami babu , bo Ebaeli eNjambe etasamboa .
56002006	Leha koko menga bo basabekee .
56002007	Aneja wɛ mɛnɛ ekoaneli epele na bikɔmɛli biwɛ bisusu . Kina bokoja bowɛ bodae bokoja bosoti , bobwanake ; kina ebaeli ewɛ edae ebaeli esoti .
56002008	Oko boa batahɔnɔ bodumba wɛ , na yona odi na wɛ soki adi bosamboa , mojɔ bo ata’nɛ mojɔ mobe bo alolee so .
56002009	Leha babuli bo badae na lisuma ai baswa’bu , na bo babasepejae na bilomu bibu bisusu ; baditi boboma na bu kitɛ ;
56002010	baditi boda na liba ; babwani boda na lisuma linɛnɛ lisoti , bo bokoja boNjambe Moheleja osu bodae na gala epele a mojɔ mobikɔmɛli bibu bisusu .
56002011	Mojɔ bo monganji moNjambe moboloa a bohu a boheleja bato basusu .
56002012	Mokojaka so bo bolone ngando jisusu jia jikɛsɛni na njea eNjambe , bo bolone posa jingondo , bo bosangbindee , bo bodae na ekɔmɛli yena edi bojo , na lisuma ai Njambe a ngondo ye .
56002013	Bodibo’mba njingoesuyena enɔi , okoboboloa boekumu eNjambe osu monɛnɛ na Moheleja osu Yesu Masiya ,
56002014	yona osapa a mojɔ mosu , bo abosikoe a bobe bosusu , na bo abosɛnojae bo bodae oko ai yo mɛnɛ , bato babingi a bikɔmɛli bipele .
56002015	Koja ngando jimina . Leha , na lemoa na bato na kpaci enɛnɛ . T’ojime oko bo moto asɛtojae wɛ .
56003001	Lɛjɛ bato bo badi bosuma bakumu na basuku . Babwani boda na lisuma ; badi boda na mosɛlingo a bokɔ bilomu bisusu bipele .
56003002	Babwaniti bolɔngɔ nongo moto , isa boda na nduki emijɔ ; badi boda na milema mi yɛmbu , na bombɔki mɛnɛ , ai bato basusu .
56003003	Mojɔ bo so bɛnɛ bodaka boso na bogegele , na lipanga , bato balaboake , na babuli baposa jibe , na balisɔngi . Mida misu midaka masu masusu oko na bobe na likaka . Bato balona so , na so bolonana so bɛnɛ .
56003004	Yana ko aboloa monganji moNjambe Moheleja osu , na epaeli ende ai bato ,
56003005	yo aheleja so , te cina ebikɔmɛli bisu bipele , oko a mojɔ mowa ende mɛnɛ , na bosɛnoja bobobotama boyene , na eyoeli eyene eMwembo Mosɛnɔke
56003006	mosopa yo na likabo linɛnɛ ai so a tei eYesu Masiya Moheleja osu ,
56003007	bo bolonge cina emo-nganji monde , na bo bodae basangoli babomɔ bua bodi na bosusu o adi so na njingo .
56003008	Ekenge emina edi soti , na mbi napalaka bo okojae ngando jimina na bingi , bo bato baya bajimaka Njambe badae na bingi a bikɔmɛli bipele . Mijɔ mi midi mipele mɛnɛ na Mibɔngejaka bato .
56003009	Toma lona ko mabɔjɔ maya mapeliti cina , na mijɔ mimbota jibato , na miano , na mosoo a mojɔ moMibeko . Ngando jimina jidi oko ngasa mɛnɛ , na jibɔngiti nongo mweka .
56003010	Moto akabɔtɔ na nu , moleha ehole emɔci , isa bihole bibae , na mokina yo .
56003011	Ojebaka bo moto omina adi molaboake , moto mobe , na asadumbaka yo mɛnɛ .
56003012	Namaka loma Alutema isa Tukiko ai wɛ , kenga bodoa ai mbi bokpa a Nikɔpɔli , mojɔ bo najimi bo nayeyoe oho edidi esusu epio .
56003013	Sɛlingoa na bopele mɛnɛ a mojɔ momɔngɔ moSena yona odi juji , na Apolo , ho batataka nongo eka .
56003014	Bato basu badi bokoa bo bakɔe bilomu bipele .
56003015	Bato basusu baya badi na mbi ya babɛjɛkɛ wɛ njɛbɛ . Abɛjɛ bato baya bapalaka so a Ejimeli . Yɛ monganji moNjambe modae na nu basusu .
57001001	Mbi Paulo , lisungu liMasiya Yesu , na Timoteo mwangwa’su ai Pilemona moninga osu a elomu ,
57001002	ai ngɛnɛ esu Apia , a Alukipo moninga osu a bila , na a Denga lia lidi a ndako ewɛ .
57001003	Yɛ monganji na bowi boNjambe Sangwa’su , na Kumu osu Yesu Masiya , bodae na wɛ .
57001004	Mbi nasakoaka Njambe bihole bisusu yana alangaka mbi kombe ewɛ a ma’nga mambi .
57001005	Mojɔ bo nakaka mwako moepaeli ewɛ , na ejimeli ewɛ , ai Kumu Yesu , na ai bato basusu baDenga .
57001006	Mbi nangaka Njambe bo bakakatana na wɛ a ejimeli , badi bohɛ na ejebeli ebopele bosusu bua bodi ai so a tei eMasiya .
57001007	Moninga , yana aka mbi mwako moepaeli ewɛ , mbi nasepa bou mɛnɛ , cina bo milema mibato baDenga misɔ ngulu a mojɔ mowɛ .
57001008	A mojɔ momina , nongo adi mbi na kpaci a tei eMasiya a botɔndɔ wɛ ngando jia jibwani na wɛ a bokɔ ,
57001009	napalaka bongɔɔnɔ wɛ a mojɔ moepaeli , oko mbi Paulo yona odi mosuku mɛnɛ , na lisungu liMasiya Yesu e dɛye .
57001010	Nangɔɔnɔkɔ wɛ a mojɔ momwana’mbi Onesimo . Mbi namobota adi mbi ya a minyɔlɔ .
57001011	Iyo adaka na wɛ boso oko moto-ngasa . Edɛye ko abwani bokɔmeja so na wɛ .
57001012	Mbi namosɔmbejaka ai wɛ , o molema mombi mɛnɛ .
57001013	Nadaki na posa bo adikae na mbi ya a bokɔmɛ mbi a kombe ewɛ , yana adi mbi ya a minyɔlɔ a mojɔ moMwako Mopele .
57001014	Napaliti ko bokɔ boa , adi wɛ pɛ bopeta jima mojɔ momina . Okakɔ mbi monganji , mobwani boda na bolulea bowɛ mɛnɛ , te a mojɔ mokpaci embi .
57001015	Isa abɔtɔi na wɛ ehole ye ekue bo omosɛ koko na bosusu ,
57001016	te nongo o mobuli , oko moto yona onɔi mobuli , oko moninga oepaeli . Isa adi moninga ombi oepaeli , esingaiti ai wɛ , o moto mɛnɛ , na a tei eKumu pongono .
57001017	Oko boa , isa onjaka mbi o minao , mosɔ yo o mbi mɛnɛ .
57001018	Isa akɔ mokina mojɔ mobe ai wɛ , isa adi na nongo ai wɛ , langa mojɔ momina o nongo embi .
57001019	Mbi Paulo nasɔnɔkɔ mojɔ mu na ebɔ embi mɛnɛ — Nadi bosɔmbeja nongo emina . Nabwaniti bolɛjɛ wɛ bo odi na nongo ai mbi ; nongo emina edi oko we mɛnɛ .
57001020	Ee moninga , kɔ mbi monganji mu a kombe eKumu . Gɔmbeja molema mombi a tei eMasiya .
57001021	Nasɔnei wɛ mokanda mu mojɔ bo najimaka bo odi na lisuma . Najebaka bo otakputoa bokɔ mojɔ mopalaka mbi ; ee , odi bonɔ mojɔ momina na monganji .
57001022	Mokina mojɔ motongo , — sɛlingoa ekina ekenge endako a mojɔ mombi ; nadi na njingo bo osɛni mbi koko o epeeli , cina ebingeeli binu .
57001023	Epapulo lisungu liMasiya Yesu yona odi na mbi ya , abɛjɛkɛ wɛ njɛbɛ .
57001024	Malako , na Alisitaluko , na Dema , na Luka , bina’mbi a elomu , babɛjɛkɛ wɛ pongono .
57001025	Yɛ monganji moKumu Yesu Masiya modae na mwembo mowɛ .
58001001	Njambe abala na batata basu eyou bihole binɛnɛ na njea jitongotongo na minɔkɔ Mibatɔndɔi .
58001002	Edɛye ko abali na su a masu ma masuka , oko na Mwana’nde . Amohɔ bo adae sangoli ongando jisusu , na ayoa koko ngondo ye na ngulu ende .
58001003	Iyo adi bolailai boekumu eNjambe ; adi elimo esoti eNjambe , na abeaka ngondo jisusu na ebaeli engulu ende . Ama yo pa lisiko a mojɔ mojibe , ami ko da oko a dɔngɔ diebɔ ebami eKumu oDiko .
58001004	Na kombe esangoi yo , na kombe jibabwɛnji , kombe esangoi yo enɔi bou mɛnɛ ; oko boa yo mɛnɛ anɔi babwɛnji bou mɛnɛ .
58001005	Njambe abala na okina obwɛnji-odiko ekina ehole bo ? Wɛ odi Mwana’mbi , Mbi naboti wɛ busa bu isa Mbi nâda Sangwa’nde , Na yo âda Mwana’mbi .
58001006	Na Pongono , yana akwejaka yo Mwana’nde sɔmi a ngondo , abalaka bo , Yɛ babwɛnji basusu baNjambe bamosakoe .
58001007	A mojɔ mobabwɛnji-baDiko , abalaka bo , Akɔkɔ bo babwɛnji bande badae o mahweya , Na bakɔmɛli bande o biemi bimosa .
58001008	A mojɔ moMwana ko , abalaka bo , Ee Njambe , ngɛndɛ ewɛ edi na bosusu mɛnɛ . Tondo eBokumu bowɛ edi tondo ebosambeja bojo .
58001009	Wɛ opalaka bodongo na olonaka bobe . A mojɔ momina , Njambe , Njambe owɛ asuoa wɛ Sali esepi bo odae boso bobabinao .
58001010	Na Wɛ Kumu , oyoa ngondo a libangake mɛnɛ . Busa bodi koko elomu emɔmɔ mawɛ .
58001011	Ngando jimina jidi bodimoa ; wɛ ko oyeyoaka na bosusu . Ngando jimina jidi bogwa o agwaka bisenja .
58001012	Ojibulabí o abulaka moto kasaka , Na jikindoabí elimo etongo . Wɛ oko odi na bosusu oko elimo emɔci , Na bianga biwɛ bipeliti nongo suka .
58001013	Iyo ko abala na okina obwɛnji-oDiko bo ? Da ya a ebɔ embi ebami Bo mbi nadumbe soki jiwɛ o ebakei ebibota biwɛ .
58001014	Babwɛnji-baDiko basusu baditi miembo Mibokɔmeja ? Abalomaka bo bakɔmɛe basangoli bamobelo .
58002001	A mojɔ momina , so bobwani bopea boku ngando jika so , na bopipo mɛnɛ , bo bosaka laboa bohali .
58002002	Mojɔ bo , isa bwɛnji bua bodoa na babwɛnji-baDiko bodaka na kpaci , na baya balona na basopa mobeko basɔ mokindo mua mobwana ,
58002003	esingaiti so ; bokabulɛ boheleja bu bonɛnɛ , bodi bohela na ye ? Kumu yo mɛnɛ abanga botɔndɔ mojɔ moboheleja bomina , na baya bamoka banga-meja mojɔ momina ai so .
58002004	Na Njambe aneja bo tati ebu edi soti , oko na bimbete , na mindumba , na mijɔ Mibokamoa , na bipeeli biMwembo , o ajima yo na bolulea bonde .
58002005	Iso bobalaka a mojɔ mongondo ebodoa ; na Njambe aideja ngondo emina a kpaci ebabwɛnji-badiko .
58002006	Tati emoto a ekina esika edaka bo , Moto adi nda ? Wɛ odi na bolɛ ai yo mojɔ moye ? Mwana’moto adi nda ? Omobaneaka mojɔ moye ?
58002007	Omodeja a ngɔngɔ jibabwɛnji-baDiko ehole ekue . Omokumeja na ekumu na lisuma o likongo a molo monde . Omopa kpaci a ngando jikɔ wɛ na mɔmɔ mawɛ .
58002008	Odeja ngando jisusu a cina jibibota binde . Yana amopa yo kpaci a ngando jisusu , Njambe aikina nongo eka emɔci yena editi a kpaci ende . Endele ko , so bonɛkini ngando jisusu a cina ekpaci ende .
58002009	Bonɛkɛ Yesu ko , yona odejama ekina ehole a ngɔngɔ jihabwɛnji-baDiko ; bomonɛkɛ yo yona okumejama na ekumu , na lisuma , o likongo a molo monde a mojɔ mobogwa bonɛ yo , bo adingoe na bogwa a mojɔ mobato basusu , oko na monganji moNjambe .
58002010	Mojɔ bo , yona oyoa leka losusu , na leka losusu lodi a mojɔ monde , adi oko yona opala bo akwejae bana banɛnɛ a ekumu , mobwana na nde soti bo abɔngejae yona ohoja njea ebu ebohela , oko na bodingoa .
58002011	Mojɔ bo , yona osɛnojaka , na baya basɛnɔi badi na sango omɔci . A mojɔ momina yo aditi na Sɔni a bobabakea kombe bananango .
58002012	Abala bo , Mbi nadi bojebeja banangwa’mbi kombe ewɛ ; Nadi bosakoa wɛ a tei eDenga .
58002013	Abala koko bo , Mbi nadi bobakea molema mombi ai yo . Na Mbi yona , na bana bapani Njambe .
58002014	Oko boa , isa bana basangoaka mokuku na makia , yo mɛnɛ alwa elimo ebu , bo agbokejae yona odi na kpaci ebogwa , oko Satana mɛnɛ , a mojɔ mobogwa bonde ,
58002015	na bo acingoe basusu baya badaka a libuli masu mabu masusu , a cina ebɔ bobogwa .
58002016	Mojɔ bo elomu ende editi a mojɔ mobabwɛnji-baDiko , oko a mojɔ mobana baAbalayama .
58002017	Oko boa ebɔngɔ na nde bo adae na bananango elimo emɔci , amɛci mɛnɛ , bo adae nganga monɛnɛ owa na ejimeli a elomu eNjambe , a bopa lisiko a mojɔ mojibe jibato .
58002018	Iyo adi na ngulu a bokɔmeja baya badi a tei ebomeka , mojɔ bo adingoa yo mɛnɛ yana amekama yo .
58003001	Baninga basɛnɔke , baya babeama a bokatana a elomu eDiko , toma lɛni Yesu , Obwɛnji na Nganga Monɛnɛ oejimeli esu .
58003002	Iyo adaka na lisuma ai yona omohɔ , o amaka da Mose na lisuma a ndako ende esusu .
58003003	Na Yesu na Mose ko , Yesu anɔi na ekumu ; mojɔ bo moyoeli ondako adi na ekumu , te ndako eyoaka yo .
58003004	Tu ndako edi na moyoeli ; edi Njambe ko yona oyoa leka losusu .
58003005	Mose adaka na lisuma o mokɔmɛli ondako eNjambe bo atate tati engando jia jibalama oko ngɔngɔ .
58003006	Masiya ko adaka na lisuma limwana a ndako eNjambe . Ndako emina edi oko so , bokapea boku oko a suka ejimeli esu , na njingo esu yena edi ekumu esu .
58003007	A mojɔ momina Mwembo Mosɛnɔke mobalaka bo , Oka’kani monɔkɔ monde busa bu ,
58003008	T’opingejaeni oko milema minu o akɔ bo a ehole ebokeja kɛlɛ , A busa bobomeka a lisobe .
58003009	Batata banu bameka mbi a esika emina , Na banɛ bilomu bimbi bianga macinda mabae .
58003010	A mojɔ momina , mbi naka kɛlɛ na elulu emina , na nabala bo , Milema Mibu midi na bosusu oko milaboake , Baijeba nongo njea jimbi .
58003011	Na mbi nabɛlɛ bɛli a kɛlɛ embi bo , Batakwea nongo a liheme limbi .
58003012	Anganjamani baninga , bo okina onu asaka da na molema mobe mokitɛ , mua modi bolaboja no a njea eNjambe obomɔ .
58003013	Salehanani tu busa yana adi so na ekenge ye “ busa bu ” a kɔpi esu , okina onu asaka da na ebaso a molema , cina eepulu ebobe .
58003014	Mojɔ bo libondo lisu lidi a tei eMasiya , bokapea boku oko a suka , ejimeli yena edaka na su a libangake ,
58003015	yana adi so na ehole eekenge ye , Oka’kani monɔkɔ monde busa bu , T’opingejaeni oko milema minu o akɔ bo a ehole ebokeja kɛlɛ .
58003016	Na badaka na lipanga ndani ? oko baya baka , ee , oko bo basusu baya bamana na Mose a Ejipeto .
58003017	Na bakeja Njambe kɛlɛ bianga macinda mabae ndani ? Oko baya bakɔ bobe , na njemba jibu jidika a lisobe .
58003018	Na abɛlɛ bɛli ai nda bo batakwea a liheme linde ? — oko baya badaka na lipanga .
58003019	Oko boa bocineaka bo baibɔngɔ bo bakwee a mojɔ mokitɛ .
58004001	Oko boa , adi so na sako ebokwea a liheme linde , yɛni so bodae na bɔ bo okina onu asaka kputoa .
58004002	Mojɔ bo iso boki koko Mwako Mopele , o ama bo ka . Bwɛnji ko boka bo bonama oko bonama , ema bo baya baka bwɛnji baibosɔ na ejimeli .
58004003	Iso ko baya bajimi bokweaka a liheme , o ahala yo bo , Nabɛlɛ bɛli a kɛlɛ embi bo , Ibo batakwea nongo e liheme limbi . Bilomu binde ko bisia oko a bobanga bongondo .
58004004	Mojɔ bo abala a ekina esika a mojɔ mobusa bosambo bo , Njambe ahema a bilomu binde bisusu a busa bosambo .
58004005	Abala koko a esika ye bo , Ibo batakwea nongo a liheme limbi .
58004006	Oko boa , isa baya baka Mwako Mopele baibɔngɔ bo bakwee cina elipanga , sako ebokwea edikai a mojɔ mobakina batongo , bo bakwee .
58004007	Njambe ajima koko bokina busa a mojɔ momina , oko busa bu , o abala yo na Dawidi ngɔngɔ mɛnɛ ekenge emi so bala bo , Oka’kani monɔkɔ monde busa bu , T’opingejaeni oko milema minu .
58004008	Mojɔ bo , Yoswa , akɔkɔ yo pa bato liheme , ka Njambe aibala ngɔngɔ a mojɔ mobusa botongo .
58004009	Oko boa , liheme liSabata lidikai a mojɔ mobato baNjambe .
58004010	Mojɔ bo , moto akakwea a liheme liNjambe , ahemaka a hilomu hinde , o ahema Njambe a bilomu binde .
58004011	A mojɔ momina , bobwani boda na bingi a bokwea a liheme limina , bo pɛpɛ nongo moto odi bokwa na ekɔmɛli emina elipanga .
58004012	Mojɔ bo , Ebaeli eNjambe edi mɔ , edi na ndangasa , na enɔi ambombo na bopɔlu . Ekwɛlɛkɛ moto a bobɔteja molema na mwembo , na mongi na libɔngɔ ; na esambejaka malɛ na mikano mimolema .
58004013	Pɛpɛ nongo moto odi bosabomba ai yo , na mijɔ misusu midi bohu na mbundu mɛnɛ a miso mande yona osambejaka so .
58004014	Adi so ko na Nganga Monɛnɛ yona onɔi oho Diko , oko Yesu Mwana ’ Njambe , kwani bopee boku ejimeli esu .
58004015	Mojɔ bo , iso boditi na Nganga Monɛnɛ yona opeliti wa ai so yana adi so na bwɛmbu , oko Nganga Monɛnɛ yona onɔ njea jisusu jibomeka o akɔkɔ so , pɛ ko bokɔ nongo bobe .
58004016	A mojɔ momina , so bobwani bobatama na mongbɛlɛngɔ momonganji , pɛpɛ nongo mokakwano , bo bosɛ wa , na bo bobolojae monganji a bokɔmeja so a ehole etaka .
58005001	Bahɔkɔ Nganga Monɛnɛ bihole bisusu a tei ebato bo akwee bosiili a sibano ebato na Njambe , na bo apɛ bipeeli na masiko a mojɔ mojibe .
58005002	Ajebi boda na molema mo yɛmbu ai bato baya badi na libumi , na baya badi balaboake , mojɔ bo yo abindani na bwɛmbu yo mɛnɛ .
58005003	A mojɔ momina , abwani bopa masiko , te a mojɔ mojibe jibato pɛ , oko a mojɔ mojibe jinde mɛnɛ pongono .
58005004	Moto atasabakea a ekumu emina yo mɛnɛ ; Njambe amobeaka o akɔ yo na Alona .
58005005	Oko boa , Masiya aisabakea Nganga Monɛnɛ yo mɛnɛ . Okina amohɔ , oko yona obala na nde bo , Wɛ odi Mwana’mbi ; Mbi naboti wɛ busa bu .
58005006	Na abalaka koko a esika etongo bo , Wɛ odi Nganga na bosusu mɛnɛ , Oko na bonganga boMalekisedeke .
58005007	Yesu , yana adaka yo ya nase , angaka , na angɔɔnɔkɔ na bopipo , na mbisoli pongono , ai yona obwana bomoheleja a bogwa . Na yo amoka cina elisuma linde ai Njambe .
58005008	Nongo adaka yo Mwana , akoa lisuma oko na minɔngɔ misɔ yo .
58005009	Na ama yo bɔngɔ a njea jisusu , ami da oko moboloja omohelo na bosusu ai bato basusu baya bamosumaka .
58005010	Na Njambe amobakea Nganga Monɛnɛ obo-nganga boMalekisedeke .
58005011	Iso bobwani bobala na nu ngando jinɛnɛ a mojɔ momina ; jidi ko na kpɔkɔsɔ a bocingea , mojɔ bo odini na bohoka mweka e dɛye .
58005012	Ino obwanini boda bakoja ehole eyai ; e dɛye ko otakakani moto no bɛnɛ a bokoja no koko mijɔ Miboso mɛnɛ miEbaeli eNjambe . Okindoini bato baya babwani na mabɛi , te nongo dia dimosuku .
58005013	Mojɔ bo , yona onungaka mabɛi alandoakini na mijɔ Mibodongo ; adi oko mwana mokɛkɛlɛkɛ .
58005014	Dia lidi a mojɔ mobato bapingake , baya balandoi na ekɔmɛli ebokokeleja mijɔ , baya babwani bobɔteja bopele na bobe .
58006001	A mojɔ momina , bobwani bokina mijɔ miMasiya mia midi o mijɔ Mibana , bo bonɔe a mijɔ Mibosuku . Bobwaniti bosɔnibɔ koko a botanda eyoeli-ecina , oko bohekoja bomolema a bokina bilomu bingasangasa , na ejimeli ai Njambe ,
58006002	na bileho a mojɔ batisimo , bobakea bomɔmɔ , bongɔ bobagwake , na bosambeja bua bodi na bosusu .
58006003	Njambe akajima , so bodi bokɔ boa .
58006004	Mojɔ bo , isa bato basi bohu , na balɛli epeeli eDiko , na basi epeeli eMwembo Mosɛnɔke ,
58006005	na balɛli ebaeli epele eNjambe , na ngulu engondo ebodoa ,
58006006	bato bamina bakalaboa , njea editi bo bahekojae koko milema , mojɔ bo babakeaka koko Mwana ’ Njambe a mole-mobokea na bolulea bobu bɛnɛ , na bamopɔmbejaka a boso bobato .
58006007	Mojɔ bo , mokpɔtɔ mokasɔ mbua baya bakwaka a esika emina bihole hisusu , na mokabota leka a mojɔ mobato baya balia gbie , bojongoa boNjambe bodi a mokpɔtɔ momina .
58006008	Isa ko mobotaka oko njubɛ na njani pɛ , motabɔngɔ nongo , moditi na bojongoa ; mobwani oko na mosa .
58006009	Baninga , nongo abalaka so boa , njingo esu a mojɔ monu editi boa ; edi a mojɔ mongando jipele jia jicingi na boheleja .
58006010	Mojɔ bo Njambe t’abungake mojɔ ; atabosa elomu enu , na epaeli enejaka no a kombe ende yana akɔmɛkɛ no bato baNjambe , na obakɔmɛkɛni oko e dɛye .
58006011	Posa esu edi bo moto na moto a tei enu adae na bingi a bobanea tɛndɛ ende esusu oko a suka mɛnɛ .
58006012	PƐ bodani na bomɛli . Ikoanani ko na bato baya basangoaka njikano cina eejimeli na lingbangba .
58006013	Mojɔ bo , yana akina Njambe Abalayama sako , abɛlɛ bɛli a kombe ende mɛnɛ . Aihɔnɔ bobɛlɛ bɛli a kombe eokina otongo , mojɔ bo pɛpɛ nongo okina otongo odi boso bonde .
58006014	Abala bo , Soti mɛnɛ , mbi nâjongoa wɛ oko na bojongoa ; Nâhɛjɛ mbota ewɛ oko bohɛjɛ .
58006015	Oko boa , Abalayama , ama yo da na lingbangba , ami ko sɔ oko bodikeja .
58006016	Bato babɛlɛkɛ bɛli a kombe emoto yona odi boso bobu , na isa badi na kitɛ , kitɛ emina edi bosia a mojɔ mobɛli .
58006017	Oko boa Njambe abɛlɛ bɛli pongono , mojɔ bo apala bo basangoli bandi-keja bacingee na soti bo bodikeja bonde botakputoa nongo .
58006018	A mojɔ momina , so baya bacii bo bobolame , bobwani bosapingeja na bopea boku njingo yena edi a boso bosu , cina emijɔ mi Mibae mia mitakputoa nongo , mojɔ bo Njambe atahɔnɔ bokosea na mijɔ mimina .
58006019	Iso bopeli njingo emina o longo emwembo , njingo esoti na embilimake yena ekweaka a dɔngɔ ditongo diehuako .
58006020	Na Yesu yo mɛnɛ asui hoso bosu , na akwei a tei eesika emina a mojɔ mosu , mojɔ bo adi Nganga Monɛnɛ na bosusu , oko na bonganga boMalekisedeke .
58007001	Iyo Malekisedeke , kumu oSalema , adaka nganga oNjambe obonɔ . Asongana na Abalayama yana ahulaka yo a bowa bakumu a bila , na amojongoa .
58007002	Abalayama amokaba libondo lidomi lileka losusu . Cina ekombe ende edi boso Kumu oBodongo ; na adi koko Kumu oSalema ; cina emina edi Kumu oBowi .
58007003	Apeliti sango isa nango , pɛpɛ koko mbota ; masu mande pɛpɛ libangake , ehelo ende pɛpɛ suka ; adi nganga na bosusu na elimo eMwana ’ Njambe .
58007004	Lɛni moto omina monɛnɛ , mojɔ bo Abalayama amopa libondo lidomi lileka lopea yo a bila .
58007005	Bana baLewi baya badi a elomu enganga , badi na kpaci eMobeko bo basɛ libondo lidomi ai bato , oko ai bato babu bɛnɛ , nongo adi bo bana baAbalayama .
58007006	Iyo ko yona oditi na bu mbota , asɔ libondo lidomi ai Abalayama yona odaka na ndikeja , na amojongoa .
58007007	Mojɔ modi bohu mɛnɛ bo moto yona ojongoaka anɔi yona osɔkɔ bojongoa , pɛ kitɛ .
58007008	Ibaya basɔkɔ libondolidomi ya , badi oko bato babogwa ; iyo ko adi mɔ , na tati edi a mojɔ momina .
58007009	Oko boa bobwani bobala bo Lewi yo mɛnɛ , yona osɔkɔ libondo lidomi , akaba libondo lidomi yana akɔ Abalayama boa ,
58007010	mojɔ bo adaka oko a sɔpɔ jitata onde yana asongana yo na Malekisedeke .
58007011	Isa bonganga boLewi bodi bobɔngeja bato soti , ( mojɔ bo bato basɔ Mibeko cina ebonganga bomina ) ebɔngi bo okina nganga otongo adoe mojɔ moye , te nongo na bonganga boAlona , oko na bonganga boMalekisedeke ?
58007012	Mojɔ bo bonganga boyene bodi na Mobeko moyene pongono .
58007013	Mijɔ mi Mibalama a mojɔ momoto olikota litongo , na pɛpɛ nongo moto olikota limina okɔ elomu ehtumbu .
58007014	Na mojɔ modi bohu mɛnɛ ho Kumu osu adaka olikota liYuda , na Mose ailanga nongo kombe elikota limina a mojɔ mobonganga .
58007015	Mojɔ momina monɔi na bohu a mojɔ monganga otongo yona odoa na elimo eMalekisedeke ,
58007016	yona odi nganga na ngulu ebomɔ bua bodi na bosusu , te nongo na kpaci emokina mobeko a mojɔ mombota ende .
58007017	Mojɔ bo tati edi a mojɔ monde bo , Wɛ odi nganga na bosusu obonganga boMalekisedeke .
58007018	Ekina ekɔmɛli eyou ehɛngɛmɛ cina bo edaka e yɛmbu , na eibɔngɔ .
58007019	( Mojɔ bo Mobeko moibɔngeja eka ) . Na njingo etongo eboloi yena enɔi na bopele , na so bodi bobatama na Njambe oko na njingo emina .
58007020	Mojɔ momina moitaka bɛli .
58007021	BaLewi bakwea a elomu enganga , pɛ bobɛlɛ nongo bɛli . Yesu ko adi nganga cina ebɛli ende yona obala na nde bo , Kumu abɛli bɛli , na aditi na ebaeli etongo . Wɛ odi nganga oko na bosusu .
58007022	A mojɔ momina , Yesu adi mokando moMokongo mua monɔi na bopele .
58007023	Mojɔ motongo , nganga badaka banɛnɛ ; baihɔnɔ boyeyoa , a mojɔ mobogwa .
58007024	Iyo ko adi nganga oko na bosusu , cina bo yo mɛnɛ adi oko na bosusu .
58007025	A mojɔ momina , yo abwani boheleja na bosusu mɛnɛ , baya badoaka al Njambe na njea ende , mojɔ bo yo adi mɔ oko na bosusu bo adae mosili a mojɔ mosu .
58007026	Nganga monɛnɛ yona odi boa abwana na su soti , mosɛnɔke , pɛpɛ nongo lindo , pɛpɛ nongo litɔnɔ , mobɔtɔnɔke na babe , yona ongɔjɔmɔ a Diko yena enɔi .
58007027	Iyo abwaniti bopa masiko tu busa , o akɔkɔ nganga batongo a mojɔ mojibe jibu bɛnɛ na jibato batongo pongono . Iyo akɔ boa ehole emɔci yena ebwani na bosusu , yana asapa yo mɛnɛ lisiko .
58007028	Mobeko mohɛngɛkɛ bato a elomu enga-nga baya badi oko ba yɛmbu ; ebaeli ebɛli ko , yena edoa ngɔngɔ jiMobeko , ehɛngɛkɛ Mwana yona odi mobɔngɔke oko na bosusu mɛnɛ .
58008001	Cina engando jimi so bala edi bo , Iso bodi na Nganga Monɛnɛ o boa , yona odi a ebɔ ebami emongbelɛngɔ moKumu oDiko .
58008002	Adi mokɔmɛli a tei eesika esɛnɔke , a tei eEtondo esoti yena epika Kumu , te moto .
58008003	Nganga basusu bahɛngɛmɛkɛ a bopa bipeeli na masiko . Oko boa yo koko abwani boda na eka a bopa .
58008004	Akɔki yo da ya nase , ka aditi nongo nganga , cina bo nganga badi ya baya bapaka bipeeli o adi ekɔmɛli eMobeko .
58008005	Elomu ekɔkɔ bo edi embete na elimo eesika esɛnɔke oho Diko ; mojɔ bo yana akana Mose bopika Etondo , Njambe amoleha bo , Toma nganjama bo okɔe leka losusu oko na elimo yena eboloi ai wɛ a mono .
58008006	E dɛye ko , elomu esɔ Masiya enɔi yena ebu bou mɛnɛ , mojɔ bo adi mosili oMokongo mua monɔi mua moyou , cina bo modi na madikeja maya manɔi na bopele .
58008007	Isa mokongo moboso mobɔngɔ na soti , ka pokiso eiboloa a mojɔ momokongo moMibae .
58008008	Njambe anɛ mijɔ Mibu yana abala yo bo , Kumu abalaka bo , A masu mangɔngɔ , Mbi nadi bobakea mokongo moyene Na likota liYisalaele , na likota liYuda .
58008009	Te nongo o mokongo mobakea mbi na basangwa’bu , A busa bopea mbi bo na ebɔ Bo nabamanejae a Ejipito ; Mojɔ bo , ibo baiyeyoa a mokongo mombi , Na mbi nababulɛ oko bobulɛ . Ebaeli eKumu edi boa .
58008010	Kumu abalaka bo , Mokongo mobakeabí mbi a masu mangɔngɔ Na likota liYisalaele modi oko mu ; Mbi nasabí Mibeko mimbi a tei emiembo mibu ; Namisɔnɔbí a milema mibu . Mbi nadabí Njambe obu , Na bo badabí bato bambi .
58008011	Moto atabalabí koko na mina’nde Isa moto na mwangwa’nde bo , Jeba Kumu . Mojɔ bo bajebabí mbi kanga basusu mɛnɛ , Na bakɛkɛlɛkɛ na banɛnɛnɛ pongono .
58008012	Mojɔ bo nadabí na wa a mojɔ momabunga mabu , Na nitalɛ koko jibe jibu .
58008013	Abalaka yo a mojɔ moMokongo moyene , anjaka mua moboso o eka yena editi koko na cina . Na isa eka editi koko na cina , na isa ebengi bogwa , edikai mweka pɛ bo edimoe na bosusu .
58009001	Mokongo moboso modaka na Mibeko a mojɔ mobosakoa , na modaka na esika ebosakoa ya nase .
58009002	Mojɔ bo bapika Etondo , na epei-epaka , na mesa , na milɛmbɛ mia mitandama a boso boNjambe ; leka lomina lodaka a ekenge eboso ; kombe eesika emina edi Esika-eBosɛnɔ .
58009003	Etondo etongo edaka a tei , a ngɔngɔ jingbungbu ejibae ; kombe eesikaemina edi Esika-enɔi-Bosɛnɔ .
58009004	Litumbu lia liluama na wɔlɔ lidaka ena , na edejai emokongo yena ehuama na wɔlɔ ; esei yena eluama na wɔlɔ edaka a tei a mojɔ momanna , na pango aAlona yena etɔ , na matai maMokongo .
58009005	Bilimo biekumu bidaka a diko diedejai , na esie emina ehua mongbelɛngɔ mowa . Botabala a mojɔ mocina jileka lu losusu e dɛye .
58009006	Bakolea leka losusu boa , bo nganga bakwee a etondo eboso masu masusu a mojɔ moelomu ebu .
58009007	A tei eetondo ebibae ko , nganga monɛnɛ akweaka oko yo buki tu yanga ehole emɔci , na t’akputoake botomba makia bo amapejae a mojɔ monde mɛnɛ , na a mojɔ mojibe jibato .
58009008	Mwembo Mosɛnɔke monejaka na mojɔ momina bo njea ebokwea a tei eEsika-enɔi-Bosɛnɔ eipaka boloa a ehole edaka Etondo eboso .
58009009	Mojɔ momina modi oko mondɛ a mojɔ moehole ye , yana apaka bo bipeeli na masiko maya mabwaniti bobɔngeja molema momoto yona osakoaka ;
58009010	ngando jimina jicingi na boyaka , na bomwaka , na bososa na madiba ; Mibeko a mojɔ momokuku mia midi na kpaci oko a ehole ehobɔngeja .
58009011	Yana ko adoa Masiya , Nganga Monɛnɛ a mojɔ mongando jipele jibodoa , yo anɔ njea eetondo yena enɔi na bukɛ na bopele ( eipikama na mɔmɔ , eiyoama na ekɔmɛli engondo ye ) ,
58009012	na akwea a Esika-eBosɛnɔ ehole emɔci pɛ yena ebwani na bosusu ; aikwea na makia makambɛli na bana-bangɔmbɔ , oko na makia mande mɛnɛ , na aboloja lisiko lia lidi oko na bosusu .
58009013	Mojɔ bo , isa makia mangɔmbɔ na kambɛli na mihulu mimwana-ngɔmbɔ mia mimɛsɛkɛ bo ai bato baekia Mibabɔngejaka a njea emokuku ,
58009014	esingaiti makia maMasiya yona osapa lisiko , pɛpɛ nongo litɔnɔ , ai Njambe a njea eMwembo mua modi na bosusu ; madi bosɛnoja milema minu a bilomu bigwake , bo okɔmɛeni Njambe obomɔ .
58009015	A mojɔ momina , yo adi mosili oMokongo Moyene , bo baya babeama basɛ lisango lia lidikejama , lia lidi na bosusu , cina ebogwa bua bobasikoaka a jibe jia jidi a cina eMokongo moboso .
58009016	Mojɔ bo isa lisango lidi , yona okinaka lisango limina adi bopeta gwa .
58009017	Moto amiti gwa , otongo atasangoa ; lisango libwaniti isa moto yona okinaka lisango adi oko mɔ .
58009018	A mojɔ momina Mokongo moboso mobakeama na makia .
58009019	Mojɔ bo , Mose , ama yo langa mijɔ misusu miMiheko ai bato basusu , ami tomba oko makia mabana-bangɔmbɔ na makambɛli , na madiba na makambule makpetu na kasa jilitindi , na amɛsɛ mokanda mɛnɛ na bato basusu pongono .
58009020	Na abala bo , Ima madi makia maMokongo mobakei Njambe na nu .
58009021	Amɛsɛ koko boa Etondo na leka losusu lobo-sakoa , oko na makia .
58009022	Edi Soti bo Mibeko mikojaka bo leka losusu losɛnoaka na makia ; makia mamiti sopea , bo yɛ bojibe boditi .
58009023	Isa leka lua lodaka oko bimbete bingando jiDiko losɛnoa a mojɔ momasiko mamina , ngando jiDiko mɛnɛ jibwana na masiko maya manɔi masiko mamina na bopele .
58009024	Mojɔ bo Masiya aikwea a Esika-eBosɛnɔ yena eyoama na mɔmɔ , yena edi oko embete pɛ eEsika-eBosɛnɔ esoti ; akwea a Diko mɛnɛ bo amae a boso boNjambe e dɛye a mojɔ mosu .
58009025	Aikwea bo asapɛ bihole binɛnɛ , o akweaka Nganga Monɛnɛ a Esika-eBosɛnɔ yanga na yanga na makia maya maditi makia mande mɛnɛ .
58009026	Akɔki yo kɔ boa , ka adingoe bihole binɛnɛ , banga na libangake lingondo . Iyo ko adoa ehole emɔci pɛ a suka ebianga , bo asapɛ yo mɛnɛ lisiko a bodongeja bobe .
58009027	Bato te babambake bogwa , bua bodi ehole emɔci , na ngɔngɔ jimina oko esambi .
58009028	Oko boa Masiya pongono asapa lisiko ehole emɔci , bo atombe muna mojibe jibato banɛnɛ ; na adoabi koko , te a mojɔ mobobe , oko a boheleja haya bamonjaka yo na tɛndɛ .
58010001	Mibeko midi oko embete pɛ engando jipele jibodoa , te elimo mɛnɛ engando jimina . A mojɔ momina , Mibwaniti bolongeja na soti baya badoaka na masiko yanga na yanga .
58010002	Isa mabwani , ka bato bakina bopa masiko . Akɔki bo sɛnoa , ka baya basakoaka batada koko na ejebeli ebobe .
58010003	Masiko mamina ko malɛjɛkɛ bato a mojɔ mobobe yanga na yanga .
58010004	Cina bo makia mangɔmbɔ na maka-mbɛli mabwaniti bodongeja jibe nongo mweka .
58010005	A mojɔ momina , Masiya , yana adoa yo a ngondo , abala bo , Wɛ t’opalake masiko na bipeeli ; Osɛlingoi ko mokuku a mojɔ mombi ;
58010006	Wɛ Posepake nongo na masiko malitumbu , na bipeeli a mojɔ mobobe .
58010007	Oko boa , mbi nabali bo , Mbi yona ; Mbi nadoi bo nakɔe bolulea bowɛ Njambe ; Mojɔ momina mosɔnɔmɔ a mokanda moMisɔnɔ a mojɔ mombi .
58010008	Abala boso bo , Wɛ t’opalake na t’osepake na masiko , na bipeeli , na bipeeli bilitumbu , na masiko a mojɔ mobobe ( bapaka leka lomina cina eMibeko ) .
58010009	Na ngɔngɔ , abala bo , Mbi yona ; mbi nadoi bo nakɔe bolulea bowɛ . Oko boa adongejaka mua moboso , bo abakee mua moMibae .
58010010	Na so bohɛngɛmɛ ai Njambe cina ebolulea bomina , a mojɔ moepeeli emokuku moYesu Masiya o lisiko ehole emɔci , yena ebwani na bosusu .
58010011	Nganga basusu bakɔkɔ elomu ebu busa na busa ; bapaka masiko bihole bisusu amɛci , maya mabwaniti bodongeja jibe nongo mweka .
58010012	Masiya ko , ama yo pa lisiko limɔci lia libwani na bosusu mɛnɛ , ami da oko a ebɔ ebami eNjambe ,
58010013	na ambaka oko bo soki jinde jidae ebakei a cina jibibota binde .
58010014	Cina bo , yo abɔngeja na bosusu , baya bahɛngɛmɛ ai Njambe , oko na lisiko limɔci .
58010015	Mwembo Mosɛnɔke mongamejaka koko mojɔ momina ai so . Mojɔ bo , abala boso bo ,
58010016	Kumu abalaka bo , Imu modi Mokongo mobakeabí mbi na bu A suka emasu mamina ; Nasabí Mibeko mimbi a tei emilema Mibu ; Namisɔnɔbí oko a bolɛ bobu .
58010017	Na abala ngɔngɔ bo , Nitalɛ koko jibe jibu , na mapanga mabu , na ikina .
58010018	Oko boa isa jibe jikinami , jibwaniti koko na lisiko a mojɔ mojibe .
58010019	A mojɔ momina baninga , so bodi na njea bohu a bokwea a Esika eBosɛnɔ , cina emakia maYesu ,
58010020	oko na njea eyene , njea ebomɔ ehoja yo a ngbungbu , oko mokuku monde mɛnɛ .
58010021	Na adi so na Nganga Monɛnɛ a ndako eNjambe ,
58010022	bobwani bobatama na molema mosoti na ejimeli enɛnɛ , pɛpɛ kitɛ , na milema misu mibɔtɔnɔke na ejebeli ebobe , na mikuku misu misosamake na madiba mapele .
58010023	Yɛni so bopee boku njingo ejimaka so , pɛ nongo bokamakama , mojɔ bo yo atakputoja nongo sako ekina yo .
58010024	Kinani bodae na mbambano a mojɔ moepaeli na bilomu bipele .
58010025	Bobwaniti bokputoa a matitana o akɔkɔ bakwa ; hɛjɛni bingi a bolehana moto na mina’nde moto , o anɛkɛ no bo Busa bomina bokɛkɛ adoe .
58010026	Bokakɔ bobe na bolulea bosu bɛnɛ , yana adi so na ejebeli enjea esoti , likina lisiko litongo a mojɔ mojibe liditi .
58010027	Edikai oko njingo eesambi yena ekɔkɔ maneene , na mosa monɛnɛ mua modi botumba soki .
58010028	Isa moto yona osɛtoja Mibeko miMose agwa na sanga , cina etati ebatati babae isa basato ,
58010029	esingaiti moto yona opɔmbejaka Mwana ’ Njambe , yona osɛtojaka makia maMokongo maya mamohɛngɛ ai Njamhe , o eka engasa , na asambojaka Mwembo momonganji moNjambe .
58010030	Mojɔ bo so bojebaka yona obala bo , Likundu lidi mojɔ mombi ; mbi nakundabí . Na abala koko bo , Kumu asambejabí bato bande .
58010031	Modi mojɔ mobɔ bonɛnɛ a bokwa a mɔmɔ maNjambe obomɔ .
58010032	Toma lɛni masu maboso . Yana asɔ no bohu a masu mamina , odakani na lingbangba a tei eminɔngɔ o bila mɛnɛ .
58010033	Bikina bihole basɛkɛ no , batangola no , na bapukeja no ; bihole bitongo ocinamani na bato batongo baya badaka na minɔngɔ mimina .
58010034	Odakani na wa ai bato baya badaka a minyɔlɔ . Yana atomba bato leka lonu , odakani oko na sepi , cina bo ojebakani bo lisango linu linɔi na bopele , lia lidi boyeyoa .
58010035	A mojɔ momina , t’obungejaeni oko eci enu mojɔ bo edi na ndese enɛnɛ .
58010036	Etakaka na nu oko lingbangba bo okɔeni bolulea boNjambe , na bo osɛni mua modikeja yo .
58010037	Mojɔ bo edikai oko mweka pɛ , Na yona odi na sako ebodoa adi bodoa ; atayeyoa a bodoa .
58010038	Moto ombi obodongo adi bohela oko na ejimeli . Akasɔmbɔ mandulendule ko , molema mombi motasepa na nde .
58010039	Iso ko boditi bato baya basɔmbɔkɔ mandulendule bo bobunge , oko bato baya badi na ejimeli a boheleja miembo Mibu .
58011001	Ejimeli edi ndanga engando jilɛndɛkɛ so ; enejaka so bo ngando jidi so pɛ bonɛ na miso jidi soti .
58011002	Bato baehele basɔ tati epele oko a mojɔ moejimeli .
58011003	Edi oko a mojɔ moejimeli bo bocingeaka bo Njambe ayoa ngondo na ebaeli ende , na bo atomba leka lodi so pɛ bonɛ na miso a bokɔ leka lonɛkɛ so .
58011004	Na lisiko lipa Abela , na lisiko lipa Kama , lia liAbela lmɔ na bopele , oko a mojɔ moejimeli . Alonga na du o moto obodongo , mojɔ bo Njambe ajima masiko mande . Iyo agwa ; abalaka ko na su e dɛye a njea eejimeli emina .
58011005	Anoka akindoa a mojɔ moejimeli , bo atanɛe nongo bogwa , na aiboloa koko , mojo bo Njambe amotomba . Adaka yo pɛ bopeta kindoa , adaka na esako bo asepejaka Njambe .
58011006	Isa ejimeli editi , moto t’ahɔnɔke bosepeja Njambe . Mojɔ bo moto yona odoaka a Njambe abwani bopeta jima bo Njambe adi , na bo asepejaka baya bamodukaka .
58011007	Noa asɔ eleho ai Njambe a mojɔ mo ngando jidaka yo pɛ bopeta nɛ na miso ; ahokea , na ayoa masua oko a mojɔ moejimeli , bo ahelejae denga dinde . Oko boa adumba ngondo , na asangoa bodongo bua bocingi na ejimeli .
58011008	Abalayama asuma Njambe cina eejimeli , yana abeama yo bo akɛe a ekina esika , yana adaka yo pɛ bopeta Sangoa esika emina ; na angɔ , pɛ ko bojeba esika ekɛkɛ yo .
58011009	Adaka mokɛndɛli a esika ebodikeja , oko a mojɔ moejimeli ; edaka o esika ebato batongo , na yo apika bitondo a esika emina , bo adae ena na Isaka na Yakobo , basangoli na nde babodikeja bomɔci .
58011010	Mojɔ bo njingo ende edaka oko a ngando mɛnɛ yena edi na eyoeli-ecina eboyeyoa ; yona okana ngando emina , na moyoeli ongando emina adi oko Njambe .
58011011	Sala yo mɛnɛ , nongo adaka yo mobange , asɔ ngulu bo alwae demi cina eejimeli , mojɔ bo ajima bo yona omokinea sako atakpu toja sako .
58011012	Oko boa momi omɔci , mokuku monde oko mogwake , abota bato banɛnɛ pɛ njɛngi , baya badi o njɔtɔ badiko , na mbumee jimbongu emadiba-mamukwa .
58011013	Ibo basusu bagwa na ejimeli , pɛ ko bosɔ ngando jibodikeja . Bajinɛ ko bohali , na basepa a mojɔ momina , cina bo bajima bo badi oko bakɛndɛli na midoa a ngondo .
58011014	Bato baya babalaka boa , banejaka na soti bo badukaka ngando oko boduka , ngando ebu bɛnɛ .
58011015	Akɔkɔ bo lɛ ngando ema bo kina , ka badaka na njea ebosɔnibɔ oho .
58011016	Posa ebu ko edi a ngando yena enɔi na bopele , oko oho Diko . A mojɔ momina , Njambe aditi na sɔni a boda Njambe obu , mojɔ bo yo asɛlingoa ngando a mojɔ mobu .
58011017	Abalayama , yana amekama yo , apa Isaka o lisiko cina eejimeli . Iyo , yona osɔ madikeja , ajima bo apɛ mwana’nde omɔci o lisiko .
58011018	Na sako edaka a mojɔ momwana omina bo , Bato bambota ewɛ badi bomana oko ai Isaka .
58011019	Iyo ajima bo Njambe adi na ngulu a bongɔjɔ bato a bogwa mɛnɛ . Na amosɔ koko boa , mojɔ bo adaka o mogo .
58011020	Isaka ajongoa Yakobo na Esau a mojɔ mongando jibodoa , oko cina eejimeli .
58011021	Yakobo , yana adaka yo oko a bogwa , ajongoa bana-bami baYosepa , omɔci omɔci , cina eejimeli , na asambimeja na pango ende bo ange Njambe .
58011022	Yosepa , yana abenga yo bogwa , abala a mojɔ moboyana boBa-Yisalaele oko cina eejimeli , na akina monɔkɔ a mojɔ monjemba ende .
58011023	Baboti baMose bamobomba songe basato yana abotama yo , cina eejimeli , mojɔ bo banɛ bo adi mwana mopele , na baibanga mobeko mokumu .
58011024	Mose , yana akandoa yo , alona bo bamobee mwana omwa’mwali oPalo .
58011025	Na bocingama na bato baNjambe a bodingoa bobu , na bosepa na sepi yena etayeyoaka a mojɔ mongando jibe , yo apala gbo oko bocingama na bato baNjambe a bodingoa bobu .
58011026	Na biloli a mojɔ moMasiya , na leka loyumu loEjipeto , yo ajima bo biloli a mojɔ moMasiya binɔi na yumu , mojɔ bo abakea miso mande a ndese .
58011027	Adonga a Ejipeto cina eejimeli , pɛ bobanga nongo kɛlɛ ekumu , mojɔ bo adaka na molema mombilimake , o moto yona onjaka okina yona otaboloaka na miso .
58011028	Asɛlingoa Kola eBonɔ , na amɛsɛ makia cina eejimeli , bo obwɛnji-obogwa anɔe basɔmi baYisalaele .
58011029	Baleka Madiba Makpetu o ngondo mɛnɛ ekokake , cina eejimeli . BaEjipeto ko , ameka bo bokɔ boa , bagwa a madiba .
58011030	Ama bo hombâ Yeliko masu sambo , mongba-momatai mongando momi sopea oko bosopea cina eejimeli .
58011031	Laba , mwali ondukeli , aigwa na bato balipanga , cina eejimeli , mojɔ bo asɔ kɛngi na bowi .
58011032	Mojɔ motongo môbala mbi nda ? Ehole etakaka na mbi a botɔndɔ mijɔ miGidona , na Balaka , na Samasona , na Yepeta , na Dawidi , na Samwele , na batɔndɔi .
58011033	Edaka oko a mojɔ moejimeli bo bagbokeja makumu , basambeja mijɔ na soti , basɔ madikeja , badipa minɔkɔ migbɔngɔ ,
58011034	badima ngulu emosa , bahela a mwɛngɔ moabɛnɛ , basɔ ngulu a tei eyogo , badaka bato bapipo a bila , na bacieja mandundu masoki jibu .
58011035	Bali basɔ koko bato babu baya bahula a bogwa . Batongo batuama nji oko a bogwa , pɛ bojima bo bacinoame , bo bangɔe a bomɔ bua bonɔi na bopele .
58011036	Eatongo koko badingoana matangola , na nji , ee na minyɔlɔ , na blɔkɔ pongono .
58011037	Baba’la matai , baba’la na misumani , bagwa na abɛnɛ , balwa biobo bibata na kambɛli ; badaka na bokwali , na esɔpi , na jɔɔlɔ enɛnɛ .
58011038	Ngondo eibɔngɔ a mojɔ mobu ; njea jibu jidaka oko a lisobe , na a meno , a mimbɔndɔ , na a bibubondo bingondo .
58011039	Ibo basusu bangameja ejimeli ebu , pɛ ko bosɔ mua modikejama .
58011040	Mojɔ bo Njambe asɛlingoa mokina mojɔ mua monɔi na bopele a mojɔ mosu , bo bobɔngɔ bobu bodae na su pongono .
58012001	Lindundu linɛnɛ libatati lihikaka so . A mojɔ momina , bopele bo bodumbe mina misusu mitombaka so , na bobe bua bobindanejaka so , bo bopote na lingbangba a njea yena edi a boso bosu .
58012002	Kwani miso masu madae oko ai Yesu , yona obanga na yona odi bobɔngeja ejimeli esu . Iyo ahɔnɔ mole-mobokea , na alɛ bo sɔni emina edi eka engasa , oko a mojɔ mosepi yena edaka a boso bonde , na adi a edie a ebɔ ebami emongbɛlɛngɔ moNjambe .
58012003	Kinani bolɛ bonu bodae ai yo yona ohɔnɔ lisoki libato babe , bo osaka ngwaeni , na oSaka mbɛni a milema minu .
58012004	Anaka no bila na bobe , makia manu masopeakini a bila emina .
58012005	Na obosaini eleho yena elehaka no o bana ; Mwana’mbi , t’olɛe oko bo bosisa boKumu bodi mojɔ mokɛkɛ . Akalemoa na wɛ , t’omɛmɛlɛe oko .
58012006	Mojɔ bo , Kumu akapala moto , amosisaka , Na atuaka bana basusu basɔkɔ yo .
58012007	Dani na lingbangba a tei ebosisa . Njambe akojaka no o bana . Okwa mwana adi , na sangwa’nde pɛ bomotna ?
58012008	Nji jidi a mojɔ monu basusu . Omiti sɔni nji , oditini bana basoti , oko bana babɔɔli .
58012009	Isa bodaka na lisuma ai basangwa’su ya nase baya batua so , bota-suma Sango omiembo na lisuma linɛnɛ bo bohele ?
58012010	Basangwa’su hatua so ehole ekue , yana adaka bo na bolɛ bomina . Njambe ko atuaka so a bobɔngeja so , bo bosɛ libondo libosɛnɔ bonde .
58012011	Bosisa bosusu bodi na mwano a ehole emina , te nongo sepi . Bato ko hakakoa na mojɔ momina , bosisa bomina bobotaka mbuma jibowi na bodongo ai bo .
58012012	A mojɔ momina , pingejani mɔmɔ manu maya mangwai , na muli manu maya madi ma yɛmbu .
58012013	Liani njea jitangboake a mojɔ mobibota binu , bo yona otɛngɔkɔ atabukea ekɔ , oko bo ahɛe na ngulu .
58012014	Kɔni na ngulu enu esusu bo odaeni na bato basusu oko bowi , na bo odaeni na bosɛnɔ , mojɔ bo moto amiti da na bosɛnɔ atanɛ nongo Kumu .
58012015	Nganjamani bo okina moto atakputoa bosɔ monganji moNjambe , bo mokina monginga moboyo mosaka tɔ , a bonɔngeja no , na a bobeja bato banɛnɛ .
58012016	Nganjamani bo okwa onu atada moto obɔɔli , pɛpɛ ejimeli , o adaka Esau yona osɔmbɔtɔnɔ lisango linde lisɔmi a mojɔ moteni emɔci edia .
58012017	Ojebakani bo yana adaka yo na posa ngɔngɔ a bosangoa bopamboa , alonama oko bolonama ; nongo aduka yo na mbisoli , aiboloja nongo pokiso a bohekoja molema .
58012018	Ino oibatamani na mono momɔmɔkɔ bato na mɔmɔ , mua mongoa na mosa , na modidi , na eyembi , na mopomba ,
58012019	na doi limondule , na doi likɔpi ; baya baka kɔpi emina bangɔɔnɔ bo ekinaekenge etongo etabalama na bu .
58012020	Mojɔ bo baihɔnɔ mobeko bo , Nongo tito akabatama na mono , badi bomo’la matai .
58012021	Mojɔ momina modaka maneene mɛnɛ . Mose yo mɛnɛ abala bo , Mbi nadi na bɔ na mongongoma .
58012022	Ino ko odoini a Mono moSiona , a ngando eNjambe obomɔ , Yelusalema yena eDiko , ai mandundu mababwɛnji-baDiko pɛ njɛngi .
58012023	Odoini a likita na denga dibana basɔmi baya badi na kombe jibu oho Diko , ai Njambe yona odi Juji obato basusu , a miembo Mibato baejimeli baya babɔngɔ .
58012024	Na odoini ai Yesu yona okwea bosiili na Mokongo Moyene , na a makia maya mamɛsɛmi ; na makia mande , na makia maAbela , makia mande manɔi na bwɛnji bopele .
58012025	Nganjamani , osaka lonani boka yona obalaka . Mojɔ bo , isa bato baihela baya balona boka yona obaleha ya nase , esingaiti so , boka-sɛtoja yona obalaka oho Diko ; iso bohela na ye ?
58012026	Ngondo ejonga a mojɔ mokɔpi ende a ehole emina . Na sako ende edi e dɛye bo , Mbi nadi bojongeja koko ehole etongo , te ngondo pɛ , oko Diko pongono .
58012027	Koko ehole etongo ; ekenge emina edi na cina bo leka lua lojongabí lodi bokindoa elimo etongo , bo leka lua lobwaniti bokumana lodi boyeyoa .
58012028	Bokumu bosɔkɔ so bobwamti bokumana ; a mojɔ momina , kinani bosakoe Njambe na bosakoa bosoti , oko na lisuma na bɔ .
58012029	Mojɔ bo Njambe osu adi mosa mɛnɛ mua mosiejaka oko bosieja .
58013001	Pɛ bokinani bopalana o baninga .
58013002	T’obosaeni oko bokɔ monganji ai midoa , mojɔ bo bakina baya bakɔ boa basɔ babwɛnji , pɛ ko bojeba .
58013003	Pɛ bobosani bato baya badi a blɔkɔ ; lɛni bo odini na bu a blɔkɔ no bɛnɛ . Pɛ bobosani bato baya badingoaka , mojɔ bo odini na mikuku no bɛnɛ .
58013004	Bolongana bobwani boda mojɔ molisuma ai bato basusu , na esambe emomi na mwali ebwani boda na bosɛnɔ . Mojɔ bo Njambe adi bosambeja bato balisɔngi na bato babɔɔli .
58013005	T’odaeni oko na posa elikonja . Dani na sepi a mojɔ moleka lopeli no , mojɔ bo Njambe abala bo , Mbi nitakwa wɛ , nitabulɛ wɛ nongo mweka .
58013006	A mojɔ momina bobwani bobala na ejimeli esu esusu bo , Kumu adi Mokɔmeja ombi ; nitabanga nongo eka . Moto adi bokɔ ai mbi ndeni ?
58013007	Pɛ bobosani basuku banu baya batɔndɔ no mwako moNjambe . Lɛni suka emihelo Mibu ; ikoanani na ejimeli ebu .
58013008	Yesu Masiya adi busa bu , o adaka yo busa bi , na adi boda boa oko na bosusu mɛnɛ .
58013009	T’ojimeni oko bo makoja mayene matongotongo mala-bojae no . Njea esoti edi bo molema momoto mosɔkɔ ngulu oko na monganji moNjambe , te nongo na leka loboyaka . Baya bajimaka leka lomina baibɔngɔ nongo a mojɔ momina .
58013010	Iso bodi na litumbu limasiko , na baya bakɔkɔ elomu ebu a Etondo baditi na kpaci a boyaka a litumbu limina .
58013011	Mojɔ bo Nganga Monɛnɛ akweaka a Esika-eBosɛnɔ na makia matito , o lisiko a mojɔ mobobe , na batumbaka njemba jitito bamina a sokolu engando .
58013012	Oko boa , Yesu pongono adingoa a sokolu emongba mongando , bo asɛnojae bato na makia mande mɛnɛ .
58013013	A mojɔ momina , atombaka so muna mobiloli a mojɔ monde , kinani bomane ai yo a sokolu engando .
58013014	Mojɔ bo boditi na ngando eboyeyoa ya nase . Ngando edukaka so edi ngando ebodoa .
58013015	Yɛni so bopɛ lisiko libosakoa ai Njambe bihole bisusu , oko na nde ; cina emina edi mbuma jimaposo maminɔkɔ maya majimaka kombe ende .
58013016	Pɛ bobosani bilomu bipele bokɔ , na boda na likabo ; masiko Inaya mase-pejaka Njambe oko ma .
58013017	Sumakani basuku banu , na kɔni o apalaka bo , mojɔ bo badi o banjeli bamilema minu , o bato baya badi boneja elomu ebu . Kɔni bo elomu ebu edae na sepi , te nongo na manji , osaka samboani no bɛnɛ .
58013018	Ingakani a mojɔ mosu . Bojimaka bo boditi na mojɔ a molema . Posa esu edi bo bodae na ekɔmɛli epele a njea jisusu .
58013019	Mbi nalebaka no na bopipo bo Okɔeni boa , bo nasɔmbe ai no bokpa .
58013020	Njambe obowi angɔjɔ koko Kumu osu Yesu a bogwa , Monjeli Monɛnɛ obata , na makia maMokongo mua modi na bosusu .
58013021	Yɛ abɔngejae no na ngando jisusu jipele a bokɔ bolulea bonde , na akɔe a tei enu o apalaka yo , a mojɔ moYesu Masiya . Ekumu ai yo oko na bosusu . Amen .
58013022	Mbi nangɔɔnɔkɔ no baninga bo osɛni bopele ekenge ye eeleho embi , mojɔ bo nasɔnei no oko mokanda mokue .
58013023	Obwanmi bojeba bo bacingoi mwangwa’su Timoteo . Akamea bokpa , iso na nde bodi bo’nɛnɛ na nu .
58013024	Abɛjɛni basuku banu basusu , na bato baDenga basusu . Bato baltalia babɛjɛkɛ no njɛbɛ .
58013025	Yɛ monganji moNjambe modae na nu basusu . Amen .
59001001	Njɛbɛ embi Yakobo , mokɔmɛli oNjambe na oKumu Yesu Masiya , ai makota domi-na-mabae maya manangana .
59001002	Baninga , okanɛni bomeka tungu na tungu , dani na sepi a mojɔ momina .
59001003	Ojebakani bo ejimeli enu ekamekama , lingbangba linu lidi bohɛ .
59001004	Lingbangba ko libwani bokɔ elomu ebɔngɔke mɛnɛ bo odaeni bato babɔngɔke , pɛ botaka nongo mokina mojɔ .
59001005	Okina onu akataka bowɛi , yɛ ange Njambe , nongo asɛ ; mojɔ bo yo adi na likabo linɛnɛ ai bato basusu , atajuma nongo mweka .
59001006	Adi bongako na ejimeli , pɛpɛ nongo kitɛ ; mojɔ bo yona odi na kitɛ adi o mula momadiba mua molindoamaka na mopimboaka na pwea .
59001007	Moto omina abwaniti bolɛ bo adi bosɔ eka ai Kumu ,
59001008	mojɔ bo adi moto omilema Mibae , na ekɔmɛli ende esusu edi na mokakwano .
59001009	Moto obokwali akasɔ ekina ekumu , yɛ adae na sepi a mojɔ momina ;
59001010	na moto olikonja akasamboa , yɛ asepe pongono , mojɔ bo yo adi bogwa o agwaka malɛkɛ manjienjie .
59001011	Busa bokahoa , na moi mokagbasoa , njienjie jiwɔsɔsɔkɔ oko bowɔsɔsɔ , malɛkɛ makwaka na esɛngɔ emina esusu esiaka . Moto olikonja adi bowɔsɔsɔ koko boa a tei ebilomu binde .
59001012	Moto akahɔnɔ bomeka , moto omina adi na bojongoa ; mojɔ bo , akapasama adi bosɔ likongo libomɔ lidikeja Njambe ai baya bamo-palaka .
59001013	Moto akamekama , abwaniti bobala bo , Njambe amekaka mbi ; mojɔ bo Njambe atamekamaka na bobe , na atamekaka moto .
59001014	Moto ko amekamaka yana alaboaka yo na posa jinde mɛnɛ jia jimolɛngɛkɛ .
59001015	Posa ekalwa , ebotaka oko bobe , na bobe bokagbasoa bobotaka oko bogwa .
59001016	Pɛ bobungani , baninga baepaeli .
59001017	Bipeeli bisusu bipele , na toma jisusu jibɔngɔke , jihulaka oho diko ai Sango obohu bosusu . Iyo adi na bosusu oko tungu emɔci ; esie ebohekoa bonde editi .
59001018	Iyo abota so na ebaeli esoti , oko a mojɔ mobolulea bonde mɛnɛ , bo bodae o mbuma jiboso jibato bande .
59001019	Baninga bambi baepaeli , jebani mojɔ mu . Yɛ moto na moto adae na njoki a bohokea , pɛ ko bobala bokpa-bokpa , na pɛ boka kɛlɛ bokpa .
59001020	Mojɔ bo kɛlɛ emoto etasukeaka na bodongo boNjambe .
59001021	Oko boa , toma dumbani bosɔtɔ bosusu , na njani jinɛnɛ jibobe . Kinani Ebaeli ekwee o ngua a tei emilema minu mi yɛmbu , Ebaeli yena ebwani boheleja miembo minu .
59001022	Kɔni o akojaka Ebaeli . T’odaeni oko bato baya ba’kaka pɛ , baya basakoseaka bo bɛnɛ .
59001023	Mojɔ bo yona o’kaka Ebaeli , pɛ ko bokɔ , adi o moto yona onjaka elimo eboso bonde a talatala .
59001024	Anjaka elimo ende , na akadonga , abosaka bokpa elimo ende .
59001025	Yona ko onjaka a tei eMobeko mosoti , Mobeko mobosɔmi , na akada na lingbangba , na akakɔ oko bokɔ , te nongo moto yona o’kaka na abo-saka , moto omina adi bosɔ bojongoa na bokɔ .
59001026	Isa moto alɛkɛ bo adi na ejimeli ai Njambe , pɛ ko bogbokeja yemi ende , akoseaka molema monde mɛnɛ ; ejimeli emoto omina edi eka engasa .
59001027	Ejimeli esoti yena edi na bosɛnɔ a miso maNjambe Sangwa’su edi oko ye , — a bonja bana-bamalike na bali-babogwa a minɔngɔ Mibu , na a bosabanea , pɛpɛ nongo litɔnɔ lipita jingondo .
59002001	Baninga , adi no na ejimeli ai Kumu osu Yesu Masiya , Kumu oEkumu , Podaeni oko na ekɔmɛli ebokumeja bakina bato , na bolona batongo .
59002002	Okina moto akadoa a botitana bonu na elwali ebobuno bonɛnɛ , na pɛtɛ jiwɔlɔ a sapi ; na moto obokwali akakwea oko na bipupu pɛ ;
59002003	na okanjani oko moto yona odi na elwali epele a bobala na nde bo , Da ya a edie ye epele ; na okabalani na moto obokwali bo , Ima oho , isa , Da ya nase a dɔngɔ diegboto embi ;
59002004	okakɔni boa , otakabakani bato a Milema minu ? Otasambe-jakani bato na bilɛli bibe ?
59002005	Baninga baepaeli , hokeani . Njambe ahɔ bato babokwali bangondo mojɔ bo likonja libu lidi oko ejimeli , bo badae basangoli baBokumu bodikeja yo ai baya bamopalaka .
59002006	Ino ko osambojakani moto obokwali . Banɔngejaka no banda , te bato balikonja ? Bagbulaka no a bisambi banda , te bo ?
59002007	Kombe yena ebeama na nu edi na ekumu ; baloleaka ko kombe emina banda , te bato bamina ?
59002008	Okɔkɔni bopele isa osumakani Mobeko moKumu mua mosɔnɔmɔ a Misɔnɔ bo , Toma pala motuteano mowɛ o asapalaka wɛ mɛnɛ .
59002009	Okakumejani ko bakina bato , na okalonani batongo , okɔkɔni bobe ; na Mobeko modumbaka no o bato babe .
59002010	Mojɔ bo , moto aka-kputoa na mojɔ momɔci pɛ , adi na lindo jiMibeko misusu , nongo akasuma misusu mitongo .
59002011	Yona obala bo , T’ongɛe oko bɔɔli , abala koko bo , T’owoe oko moto . Oko boa , okawa moto , osopaka Mobeko , nongo adi wɛ pɛ bongɛ nongo bɔɔli .
59002012	Kinani bibaeli binu na bikɔmɛli binu bibwane na bato baya badi bosamba na Mibeko Mibosɔmi .
59002013	Mojɔ bo , moto yona opeliti wa atasamba na wa . Wa edi bolonga a esambi .
59002014	Baninga , moto akabala bo adi na ejimeli na apeliti bikɔmɛli , adi bobɔngɔ na ye ? Ejimeli emina ebwani bomoheleja ?
59002015	Isa mwananange’moto , isa ngɛnɛ emoto adi mbundu , na adi na nja busa na busa ,
59002016	na okwa onu akabala na bu bo , Kɛ bopele , sahumeja na mosa , na gola na dia , pɛ ko bobapa leka a mojɔ momikuku Mibu , mojɔ momina mobɔngi ?
59002017	Oko boa , ejimeli ngasa , pɛ bikɔmɛli , edi oko eka ego .
59002018	Okina moto ko adi bobala bo , Wɛ odi na ejimeli ; mbi nadi na bikɔmɛli . Anejani ejimeli ewɛ yena edi ngasa , pɛpɛ bikɔmɛli , na mbi nadi boneja wɛ ejimeli embi oko na bikɔmɛli bimbi .
59002019	Ojimaka bo Njambe adi omɔci ; mojɔ momina modi mopele . Endele ko , miembo Mibe mijimaka pongono , na midi na bongongoma .
59002020	Wɛ egegele , otajebaka bo ejimeli ngasa , pɛpɛ bikɔmɛli edi eka engasa ?
59002021	Tata osu Abalayama ailonga a cina ebikɔmɛli yana abakea yo mwana’nde Isaka a litumbu o lisiko ?
59002022	Onɛkɛ bo ejimeli edaka ecingi na bikɔmɛli binde ; ejimeli ende ebɔngɔ oko na bikɔmɛli binde .
59002023	Oko boa mosɔnɔ mongama mua mobalaka bo , Abalayama ajimea Njambe , na mojɔ momina molangama ai yo o bodongo , na bamobea Limbaci liNjambe .
59002024	Onɛkɛ bo moto alongaka na bikɔmɛli , te na ejimeli ngasa .
59002025	Laba , mwali ondukeli , alonga koko boa na bikɔmɛli yana asɔ yo kɛngi na abayaneja a njea etongo .
59002026	Mokuku mokada ngasa , pɛpɛ mwembo , modi oko mogwake ; ejimeli edi koko boa ; isa eciniti na bikɔmɛli edi eka ego .
59003001	Baninga bambi , T’ojimeni oko bo banɛnɛ banu badae bakoja . Mojɔ bo ojebakani bo so baya bakojaka bodi bosamba na esambi epipo .
59003002	Iso basusu bodi na mabunga manɛnɛ . Isa moto aditi nongo na libunga a ebaeli ende , adi moto mobɔngɔke mɛnɛ yona odi na ngulu bo asangbindee mokuku mosusu .
59003003	Bokasa bibende a minɔkɔ mipunda bo basume so , bodi bohekoja mikuku Mibu misusu .
59003004	Lɛni masua pongono ; nongo makada manɛnɛnɛ na mahudamaka na pwea jipipo , madi bohekoa a mojɔ moyenda ekɛkɛlɛkɛ , o apalaka moto oyenda .
59003005	Yemi edi koko boa ; edi licinga likɛkɛ limokuku , esakumejaka ko na ngando jinɛnɛnɛ . Mokonda mosusu mobwani bongoa na mosa mokɛkɛlɛkɛ mɛnɛ .
59003006	Na yemi edi mosa ; yemi edi bokumu bobobe a tei emacinga masu ; ebejaka mokuku mosusu , na etumbaka mohelo momoto na mosa moGehena .
59003007	Bato hahɔnɔkɔ bogbokeja tito , na mbulu , na njɔ , na tito bamadiba ; na babagbokejaka , tungu jisusu .
59003008	Pɛpɛ nongo moto ko ojebaka bogbokeja yemi . Bobe boyemi bopehti mbɔci ; elumi na mbondo mɛnɛ .
59003009	Bosakoaka Kumu na Sangwa’su na yemi , na bosingaka bato baya bayoama a blimo eNjambe oko na yemi .
59003010	Bosakoa na masingi mamanaka a monɔkɔ momɔci ! Baninga , mojɔ momina mobɔngiti .
59003011	Mokɛlɛ momɔci modi bomeja madiba mapele na madiba mabe pongono ?
59003012	Baninga , bomwe bodi bobota makpa ? Lingolo lidi bobota mamwe ? Oko boa pongono , madiba mamukwa matameja nongo madiba mapele .
59003013	Okina onu adi na bowɛi na ejebeli emijɔ ? Mohelo monde mopele modi boneja bikɔmɛli bipele , oko na molema motitake mobowɛi
59003014	Isa odini na likaka na mosoo a milema minu , pɛ bosa-kumejani , pɛ bonganani mojɔ moSoti .
59003015	Bowɛi bomina boditi bowɛi boDiko ; bodi oko bowɛi bongondo ye , bowɛi bua bocingi na Posa jimokuku , na miembo Mibe .
59003016	Mojɔ bo , isa likaka na misoo midi a ekwa esika , miano na bikɔmɛli bisusu bibe bidi koko ena .
59003017	Bowɛi bodiko bodi boso bosɛnɔke ; bodi koko na bowi na bo yɛmbu ; bohokeaka mijɔ na molema bwase ; bolumi na wa na mbuma jipele ; boditi na minɔkɔ Inibae , isa na bokosea .
59003018	Baya badukaka bowi banaka ngua jibowi , na badi bobuka mbuma jibowi .
59004001	Mane na miano a tei enu mahulaka jɔ ? Mitahulaka a posa jinu jia jinaka a tei ebinama binu ?
59004002	Omboakani pɛ ko bodiha , na owakani . Odini na mbengia , pɛ ko bohɔnɔ bosɔ . Oko boa onakani , na odini na miano . Opelitini eka , mojɔ bo ota’ngakani .
59004003	Onga-kani pɛ ko bosɔ , mojɔ bo ongakani na libunga , na njingo bo onamejaeni mua mongaka no na posa jinu jibe .
59004004	Ino Bali bandukeli ! Otajebakani bo limbaci lingondo lidi lisoki ai Njambe ? Oko boa , moto yona opalaka bo apande limbaci na ngondo adi na Njambe oko soki .
59004005	Ino odingakani bo ebaeli eMisɔnɔ edi ngasa yena ebalaka bo , Epaeli ende edi na likaka a mojɔ momwembo mokɔ yo a boda a tei esu ?
59004006	Iyo ko ahɛjɛkɛ monganji oko bohɛjɛ . A mojɔ momina Misɔnɔ Mibalaka bo , Njambe anaka na bato baegbo , Adi ko na monganji ai bato bamilema mititake .
59004007	Oko boa toma sumani Njambe . Imani a bona na Satana na adi bocia no .
59004008	Sabateani na Njambe , na yo adi bosabatea na nu . Ino bato babe , sɛnojani mɔmɔ manu . Ino bato babokosea , sɛnojani milema minu bopɛɛ .
59004009	Dani na esɔpi ; yeani kɔndɔ na mbisoli . Yɔ enu ebwani bohekoa bio , na sepi enu ebwani bohekoa wa .
59004010	Satitejani a boso boNjambe , na yo adi bongɔjɔ no .
59004011	Baninga , t’olɔngɔneni oko . Moto akalɔngɔ mwangwa’nde , isa akasambeja mwangwa’nde , alɔngɔkɔ Mibeko , na asambejaka Mibeko . Isa osambejaka Mibeko , otasumaka Mibeko , na osabakeaka juji .
59004012	Obakeaka Mibeko oko omɔci pɛ ; juji omɔci oko yo , yona obwani boheleja isa bodumba . Wɛ ko yona osambejaka minao moto , wɛ odi nda ?
59004013	Hokeani e dɛye , no bato baya babalaka bo , Bodi bokɛ a ekina ngando busa bu isa puma ; bodi boyeyoa oho yanga emɔci a bokɔ bwasa na bohɛjɛ likonja lisu .
59004014	Otajehakani nongo mojɔ mua mobwani bokwa puma . Mohelo monu modi bo ? Odini oko lidudu , pɛ , lia liyeyoaka mweka , na lidimoaka oko bodimoa .
59004015	Obwanini bobala bo , Njambe akajima , bôda na bomɔ , bôkɔ mojɔ mu , isa mojɔ mua .
59004016	E dɛye ko , osakumejakani na egbo enu . Bosakumeja bomina bodi mojɔ mobe .
59004017	Moto yona ojebaka bokɔ bopele , pɛ ko bokɔ bopele , akɔkɔ oko bobe .
59005001	Ino bato balikonja , yeani mbisoli e dɛye ; ngbɛngbɛmɛni a mojɔ mominɔngɔ mia mikɛkɛ adoe ai no .
59005002	Makonja manu mapɔi ; bisenja binu bibehi na sɛ .
59005003	Wɔlɔ enu , na likonja linu lipalata , libehi na bikpa ; bikpa bimina bidi botata tati a bodumba no , na bidi boyaka mini minu o ekɔmɛli emosa . Ino obombini likonja linɛnɛ a masu masuka .
59005004	Hokeani ; likonja lisonge libasali banu baya baliaka gbie jinu , likonja litombi no na bokosea , libekoaka oko bobekoa . Bio bibasali baya babisaka a gbie bimei a matoi maKumu oma-ndundu madiko .
59005005	Ogolakani ya nase na leka lopele , pɛ bosajumani nongo eka . Ogolejakani milema minu a busa bomogweli monɛnɛ .
59005006	Odumbini na owoini moto obodongo , na yo pɛ boswiana na nu .
59005007	Baninga , toma dani na lingbangba oko a bodoa boKumu . Anjani moto yona odi na gbie ; yo ambaka mbuma jipele jigbie , na adi na lingbangba oko a ehole ekwaka mbua baboso na mbua basuka a gbie .
59005008	Toma dani na lingbangba koko boa . Pingejani milema minu , mojɔ bo bodoa boKumu bodi hulelu .
59005009	T’ohimaneni oko baninga , osaka sambani . Hokeani ; juji adi a modipe .
59005010	Baninga , ikoanani na batɔndɔi baya babala a kombe eKumu , ikoanani na lingbangba libu a bodingoa .
59005011	Iso bosakoaka bato baya badaka na lingbangba . Ojebakani mojɔ molingbangba liJobo , na onɛni mokano moKumu ai yo , mojɔ bo Kumu adi na wa na monganji botɔ .
59005012	Baninga , mojɔ monɛnɛ mɛnɛ oko mu ; — t’obɛlɛni oko bɛli , isa bɛli a mojɔ moDiko , isa bɛli a mojɔ mongondo , isa ekina bɛli etongo . Kwani mojimo monu modae oko Ee , na bongana bonu oko pɛpɛ , bo otakwani na mojɔ .
59005013	Isa okina onu adi na monɔngɔ , adi bonga Njambe . Isa okina onu adi na sepi adi bo’mba njembo .
59005014	Isa okina onu adi na yogo , adi bobea basuku baDenga . Ibo badi bonga Njambe a mojɔ monde na badi bomosuoa munɛ a kombe eKumu .
59005015	Na bonga bua bodi na ejimeli bodi boheleja moto yona opekaka , na Kumu adi bomo-ngɔjɔ . Isa akɔi mikina mijɔ Mibe , adi bosɔ bo yɛ bojibe .
59005016	A mojɔ momina , toma bolojani jibe jinu , moto ai mina’nde moto , na ingani Njambe , moto a mojɔ momina’nde moto , bo oheleni .
59005017	Elia adaka moto na ekɔmɛli emoto o adi so bɛnɛ . Iyo anga Njambe na bingi bo mbua atakwa , na mbua aikwa a ngondo bianga bisato na songe basamano .
59005018	Anga koko Njambe , na mbua ahula Diko , na kpɔtɔ jibota koko .
59005019	Baninga bambi , okwa onu akalaboa a njea esoti , na okwa otongo akamohuleja ,
59005020	moto omina abwani bojeba bo yona ohulejaka moto mobe a njea elibunga linde , adi boheleja mwembo momoto omina a bogwa , na adi bokunda jibe jinɛnɛ .
60001001	Mbi Pɛtɛlo , obwɛnji oYesu Masiya , ai bato bangabi baya banangana a Ponto , Galatia , Kapodokia , Asia , na Bitunia ,
60001002	ai bato bahɔ Njambe na mbuno ende mɛnɛ , bato bahɛngɛ yo na Mwembo bo badae na lisuma ai Yesu Masiya , na bo bamɛsɛme na makia mande . Yɛ monganji moNjambe na bowi bohɛe ai no bou mɛnɛ .
60001003	Ekumu ai Njambe Sange ’ Kumu osu Yesu Masiya . Edi oko a mojɔ momonganji monde monɛnɛ bo so bobotama koko a boda na njingo ebomɔ , ema ebongɔ boYesu Masiya a bogwa ,
60001004	na bo bosangoe lisango lia litabeha nongo , lisango lisɛnɔke lia litagwa , lia lihɛngɛmɛ ai no oho Diko .
60001005	Njambe abaneaka no na ngulu ende cina eejimeli , a mojɔ momohelo mosɛlingoa yo , mua modi boboloa a bohu a ehole esuka .
60001006	Sepani a mojɔ momina , nongo adingoaka no ehole ekue na minɔngɔ tungu na tungu .
60001007	Oko boa , bomeka boejimeli enu bôda na bosakoa , na ekumu , na lisuma , a bodoa boYesu Masiya . Mojɔ bo , isa bamekaka wɔlɔ na mosa , wɔlɔ eka ebobeha , esingaiti ejimeli enu yena enɔi wɔlɔ na yumu .
60001008	Ino omonɛkinini , omopalakani ko . Nongo adi no pɛ bomonɛ e dɛye , omojimakani , na osepakani a mojɔ monde na sepi pɛ njɛngi yena enɔi kɔpi emoto .
60001009	Suka eejimeli enu edi bo osɛni mohelo momiembo minu .
60001010	Batɔndɔi baya bapa biseko a mojɔ momonganji mua mohɛngɛmɛ ai no , baduka na batunda a mojɔ mobohela bomina .
60001011	Yana apaka bo biseko a mojɔ momadingoa maMasiya , na ekumu yena edaka ecini ngɔngɔ , badaka na posa ebojeba moto omina na ehole elɛjɛkɛ Mwembo moMasiya a tei ebu .
60001012	Mojɔ moboloa ko ai bo , bo ngando jisɔkɔ bo jidaka a mojɔ monu , te nongo a mojɔ mobu bɛnɛ . Na bato baya batɔndɔki no Mwako Mopele na ngulu eMwembo Mosɛnɔke mua mohula Diko , babolojai ngando jimina ai no . Babwɛnji-baDiko badi koko na posa bo bacingee ngando jimina .
60001013	A mojɔ momina , toma ngbimejani bocingea bonu ; sangbi-ndeani ; kinani njingo enu esusu edae a monganji moNjambe mua modoabi ai no yana aboloabi Masiya .
60001014	Dani bana balisuma ; pɛ bogbokani na posa jibe , jia jidaka na nu a ehole elibumi linu .
60001015	Iyona obea no adi mosɛnɔke ; oko boa toma dani basɛnɔke pongono a mida minu misusu .
60001016	Mosɔnɔmɔ bo , Ino ôdani basɛnɔke , mojɔ bo mbi nadi mosɛnɔke .
60001017	Iyo asambejaka moto na moto bongbebongbe cina ebikɔmɛli binde , na okamo’ngani o Sango , kinani mida minu misusu midae oko na bɔ a ehole emɔngɔ monu ya nase .
60001018	Ojebakani bo osikoamani a ngando jingasangasa jibasangwa’nu , te nongo na makonja mabo-beha o adi wɔlɔ na palata ;
60001019	osikoamani oko na makia mayumu maMasiya , o makia mamwana-bata yona opeliti nongo litɔnɔ , pɛpɛ nongo ehuli .
60001020	Iyo ahɛngɛmɛ a mojɔ momina oko ngondo epe-takini yoama , na adoa a masu masuka a mojɔ monu .
60001021	Ejimeli enu ai Njambe edi a njea ende . Na Njambe amongɔjɔ a bogwa , na amokumeja , bo ejimeli enu , na njingo enu , jidae oko ai yo .
60001022	Lisuma linu a mijɔ miSoti lisɛnojai milema minu , bo odaeni na epaeli esoti ai baninga ; oko boa toma palanani na ngulu emilema minu .
60001023	Obotamani koko na bobotama bobomɔ , te nongo na bobotama bobogwa , oko na ebaeli eNjambe yena edi mɔ , yena eyeyoaka oko na bosusu .
60001024	Mojɔ bo , Bato basusu badi o njienjie ; Ekumu emoto edi o ihlɛlɛ jinjienjie ; Njienjie jiwɔsɔsɔkɔ , na fulɛlɛ jikwaka nase ;
60001025	Ebaeli eNjambe ko eyeyoaka oko na bosusu . Ebaeli emina edi oko Mwako Mopele mua motɔndɔmɔ ai no .
60002001	Dumbani bobe bosusu , na epulu esusu , na bokosea , na likaka , na malɔngi masusu .
60002002	Adi no bana baya bapakiti botama , kwani posa enu edae a mabɛ masɛnɔke mamwembo , bo okandoeni a mojɔ mobohela ,
60002003	isa onɛni na soti bo Kumu adi na monganji .
60002004	Doani ai yo , oko a Litai lia lidi mɔ ; bato balilona ; Njambe ko alihɔ , na lidi na yumu a miso mande .
60002005	Ino pongono toma dani matai maya madi mɔ , maya mayoama a ndako emwembo , na nganga basɛnɔke a bopa masiko mamwembo maya masepejaka Njambe a njea eYesu Masiya .
60002006	Modi a Misɔnɔ bo , Anjani ; mbi nasambeaka litai a Siona , Litai lihɔ mbi a mojɔ molikulu , na lidi na yumu . Na yona omojimeaka atasamboa .
60002007	Oko boa yo adi na yumu ai no baya bajimaka . A mojɔ mobato ko baya batajimaka , Litai lilona bayoi Lidi litai limogbukusu lilikulu .
60002008	na Litai limina lidi bosakeja bato , Lidi litai linɛnɛnɛ a bokweja bato . Mojɔ bo basakaka libaku cina bo batasumaka Ebaeli ; suka ebu edi boa .
60002009	Ino ko odini mbota ehɔmɔke , nganga babokumu , likota lihɛngɛmɛke , bato baNjambe , bo onejaeni bilomu bipele binde yona obea no bo omaneni a modidi , a boda a bohu bonde bua bodi mojɔ mobokamoa .
60002010	Odakani boso bato bangasa ; e dɛye ko odini bato baNjambe . A ehole emina , oipaka , sɔni monganji moNjambe ; e dɛye ko osini monganji moNjambe .
60002011	Baninga , mbi nangɔɔnɔkɔ no o midoa na bakɛndɛli , bo okieni posa jibe jimokuku jia jinaka bila na mwembo .
60002012	Dani na mida mipele a tei ebapakano . Oko boa , nongo bakalɔngɔ no o bato babe , badi bonɛ bikɔmɛli binu bipele , na bakumeja Njambe a busa bobo-doa bonde ai bo .
60002013	Dani na lisuma ai bato basusu baya badi na kpaci ai no , a mojɔ mokombe eKumu ,
60002014	isa ai “ roi ” yona odi boso , isa ai bakɔmɛli bande baya basɔ kpaci ai yo , a bosambeja bato babe na bokumeja bato baya bakɔkɔ bopele .
60002015	Mojɔ bo bolulea boNjambe bodi bo ogbokejaeni bibalabala bibato babogegele , oko na bikɔmɛli binu bipele .
60002016	Odini na bosɔmi ; pɛ ko bojimani bo bosɔmi bonu bodae mokalo a mojɔ mobokɔ bobe ; dani o babuli baNjambe .
60002017	Dani na lisuma ai bato basusu . Dani na epaeli ai baninga . Bangani Njambe . Sumani “ roi ” .
60002018	Ino bakɔmɛli , sumani baswa banu na lisuma lmɛnɛ , te baya badi bapele na ba yɛmbu pɛ , oko baya badi na swɛ pongono .
60002019	Isa moto adi na lingbangba a tei eboditigoa boangasa cina elisuma linde ai Njambe , mojɔ momina modi mopele .
60002020	Okakɔni bobe , na bakatua no a mojɔ momina , na okahɔnɔni mokindo monu , obwanini bosakumeja ? Okasɔni ko minɔngɔ a mojɔ mobopele bokɔkɔ no , t’omɛmɛleni oko ; Njambe asepaka na mojɔ momina .
60002021	Mojɔ bo obeamani a njea emina , cina bo Masiya yo mɛnɛ adingoa a mojɔ menu , na akinea no ekoaneli bo osuseni mɔɔlɛ mande .
60002022	Iyo aikɔ nongo bobe . Bokosea boiboloa nongo a monɔkɔ monde .
60002023	Bamo-lolea , yo ko pɛ bosɔnibeja . Yana adingoa yo , aikɛnjɔ nongo ; asakinea a mɔmɔ mande yona osambejaka na soti .
60002024	Iyo alwa yo mɛnɛ muna mobobe bosu a mokuku monde mɛnɛ a mole-mobokea , bo so bogwɛ a bobe , na bo bohele a mojɔ mobodongo . Ino ohelani oko a mojɔ mopola jinde .
60002025	Odakani o bata balaboake ; e dɛye ko ohulini ai Monjeli na Mobanei omiembo minu .
60003001	Ino bali pongono , toma sumani bami banu ; oko boa isa bakina babu batajimaka Ebaeli , badi bohekoa cina emoda mobali babu , nongo adi bo pɛ boka Ebaeli ,
60003002	yana anɛkɛ bo moda monu mosɛnɔke molisuma .
60003003	Molilo monu mobwaniti boda molilo mosokolu , ebakeli eswe na bolwa boleka lowɔlɔ na bisenja .
60003004	Molilo monu mobwani boda a tei , mua mobombami a molema , oko mwembo mo yɛmbu mobowi ; molilo momina motabeha , na modi na yumu enɛnɛ a miso maNjambe .
60003005	Bali basɛnɔke baehele baya bajima Njambe basalila boa , na basuma bami babu .
60003006	Sala asuma Abala-yama boa , na amobea kumu onde . Ino odini bana bande , okakɔni bopɛlɛ , pɛpɛ nongo mokakwano , pɛpa nongo bɔ .
60003007	Ino bami pongono , toma dani na bolɛ ai Bali banu . Dani na lisuma ai bo , mojɔ bo badi ba yɛmbu . Ino na bo pongono odini basangoli bamonganji mobomɔ . Kɔni boa bo mokina mojɔ mosaka bindaneja bingeeli binu .
60003008	Mojɔ motongo ; dani no basusu na molema momɔci , na peye na epaeli ai baninga , na wa , na bombɔki .
60003009	Bakakɔ no bobe , t’osɔnibejaeni oko bobe ; bakalolea no , Tosɔnibejaeni oko na biloli . Sɔmbejani oko na bojongoa . Obeamani bo okɔeni boa , bo osangoeni bojongoa .
60003010	Mojɔ bo , Isa moto apalaka mohelo , Isa apalaka bonɛ masu mapele , Yɛ akine bobala bobe na yemi ende , Na bokosea na biposo bimonɔkɔ monde .
60003011	Yɛ abulɛe bobe oko bobulɛ , bo akɔe bopele ; Yɛ aduke na akimane bowi .
60003012	Mojɔ bo miso maNjambe manjaka bato babodongo , Na matoi mande mahokeaka bo’nga bobu . Boso boKumu ko bolonaka baya bakɔkɔ bobe .
60003013	Isa odini na bingi a mojɔ mobopele , odi bonɔngeja no nda ?
60003014	Nongo okadingoani a mojɔ mobodongo , sepani a mojɔ momina . T’odaeni oko na bɔ a mojɔ mobu , pɛpɛ nongo mokakwano .
60003015	Bakeani Masiya o Kumu a tei emilema minu . Isa moto adi bokokeleja no a mojɔ monjingo yena edi a tei enu , dani na mosɛlingo bihole bisusu a bosalongeja ; mosɔnibejani na ebaeli e yɛmbu elisuma .
60003016	Yɛni boda na lindo a milema minu ; oko boa , nongo bakatɔkɔlɔ no , baya bakɔkɔ boa badi bosamboa , cina eekɔmɛli enu epele a tei eMasiya .
60003017	Na bodingoa a mojɔ mobopele , na bodingoa a mojɔ mobobe , boditigoa a mojɔ mobopele bonɔi na bopele , isa bolulea boNjambe bodi boa .
60003018	Mojɔ bo Masiya yo mɛnɛ agwa ehole emɔci a mojɔ mojibe , yona obodongo a mojɔ mobato babe , bo abatee so na Njambe . Agwa a mokuku , ahela ko a mwembo .
60003019	Na akɛ a mwembo bo alehe miembo a blɔkɔ ,
60003020	oko miembo mia midaka na lipanga ehelehele , yana adaka Njambe na lingbangba a ehole eyoaka Noa masua ; na bato bomwambe a tei emasua bahela a madiba , oko bato baleka pɛ .
60003021	Madiba mamina madi embete ebatisimo ; batisimo emina editi a bodongeja mbindo a mokuku ; edi oko mojimo momolema mopele ai Njambe , na ehelejaka no e dɛye cina ebongɔ boYesu Masiya a bogwa .
60003022	Iyo akɛ oho Diko , na adi a ebɔ ebami eNjambe ; na babwɛnji baDiko na bakumu na bato bakpaci bamosumaka .
60004001	Masiya adingoa a mokuku ; oko boa sapingejani koko na bolɛ bomina . Mojɔ bo moto yona odingoi a mokuku akini bokɔ bobe ,
60004002	bo atasuma koko posa jimokuku a masu maya madikai , oko bolulea boNjambe .
60004003	Ehole yena edaka no na bikɔmɛli bibapakano esii edɛye ; mojɔ bo odakani na lisɔngi , posa jibe , bolangoa , makita mamana , matanga , na bosakoa bobilimo .
60004004	Ibo bakamoaka bo otacingamakani koko na bu a ngando ji jibe , na baloleaka no .
60004005	Bato bamina ko badi bosɔnibeja ai yona odi bosambeja baya badi mɔ na bagwake pongono .
60004006	Mojɔ bo bagwake pongono baka Mwako Mopele oko a mojɔ momina , bo bahele a njea emwembo o adi Njambe , nongo asambama bo o bato a njea emokuku .
60004007	Suka engando jisusu edi hulelu ; a mojɔ momina , sangbindeani , na dani na mongangele a mojɔ mobo’nga .
60004008	Mojɔ monɛnɛ modi bo opalaneni na ngɛnjɔ enɛnɛ , mojɔ bo ngɛnjɔ ekundaka jibe kanga jinɛnɛ mɛnɛ .
60004009	Dani na monganji , moto ai mina’nde moto ; pɛ bodani na lima .
60004010	Sakɔmejani na epeeli esi moto na moto , o bakɔmɛli baya basi monganji moNjambe tungu na tungu .
60004011	Isa moto atɔndɔkɔ mwako , abwani botɔndɔ oko mijɔ miNjambe . Moto akakɔ ekina elomu , abwani boekɔ na ngulu epaka Njambe , bo Njambe asɛ ekumu na ngando jisusu , cina eYesu Masiya . Ekumu na bokumu ai yo oko na bosusu ! Amen .
60004012	Baninga , t’okamoeni oko a mojɔ mobodingoa bua bodoi ai no o mosa a bomeka no ; moditi mojɔ mobokamoa .
60004013	Sepani ko a mojɔ momina , mojɔ bo osɔkɔni libondo limadingoa maMasiya , bo odaeni koko na sepi na enanga a boboloa boekumu ende .
60004014	Bakapɔmbeja no a mojɔ mokombe eMasiya , odini na bojongoa , mojɔ bo Mwembo moekumu , Mwembo moNjambe modi ai no .
60004015	Pɛpɛ nongo moto onu ko obwani bosɔ mokindo momowoi , isa mobi , isa moto obikɔmɛli bibe , isa moto onduki emijɔ .
60004016	Moto ko akadingoa mojɔ bo adi moto oMasiya , abwaniti boda na sɔni ; abwani bokumeja Njambe a mojɔ mokombe emina .
60004017	Mojɔ bo ehole ebosambeja Denga diNjambe emei ; na esambi ekabanga na su , suka ebato baya batasumaka Mwako Mopele moNjambe êda bo ?
60004018	Isa moto obodongo adi bohela oko na pasa , mojɔ momoto mobe , na moto yona odi pɛ bojima Njambe , môda bo ?
60004019	Oko boa , isa bolulea boNjambe bodi bo bato badingoe , badi bokɔ bopele , na badi bopeja miembo mibu a mɔmɔ maMoyoi yona obwani bojimama .
60005001	Mbi nalehaka basuku banu , mojɔ bo nadi mosuku mbi mɛnɛ , na monjɛnɛki omadingoa maMasiya , na sangoli olibondo liekumu yena eboloabí ngɔngɔ .
60005002	Baneani bwela boNjambe bua bodi a tei enu . Dani babanei babu te nongo mojɔ bo edi elomu enu , oko a mojɔ moepaeli , te nongo a mojɔ monjingo elikonja , oko a mojɔ mobingi enu bɛnɛ .
60005003	Adi no na libondo libato a bobanea , pɛ bosakumejani a boso bobu . Anejani ekoaneli epele ai bwela bosusui
60005004	Na Mobanei Monɛnɛ akadoa , ôsɔni corona eekumu yena etagwa .
60005005	Ino menga pongono , dani na lisuma ai basuku . Kinani elwali enu basusu edae oko molema motitake , moto ai mina’nde moto . Mojɔ bo Njambe alonaka bato baegbo , na akɔkɔ monganji ai baya basatitejaka .
60005006	A mojɔ momina , satitejani cina eebɔ epipo eNjambe , bo angɔjɔe no a ehole ebwanake .
60005007	Kinani Njambe akamoe muna momikakwano minu misusu , mojɔ bo bolɛ bonde bodi oko ai no .
60005008	Sangbindeani ; sɛnjɛlɛni . Satana , soki enu , adukaka bato bo aba yake , na ababɛmbɛkɛ na wio o ekɔmɛli egbɔngɔ yona ogbemaka .
60005009	Dani bambilimake a ejimeli enu , na inani na nde . Ojebakani bo baninga banu a ngondo esusu badingoaka boa .
60005010	Omaka dingoani ekina ehole , Njambe yona odi na monganji mosusu , yona obea no a tei eMasiya a ekumu ende yena etasia , adi bobɔngeja no yo mɛnɛ , adi bopingeja na bombilimeja no .
60005011	Bokumu ai yo oko na bosusu . Amen .
60005012	Mbi nanjaka Silwano o mwangwa’mbi oejimeli ; nasɔnei no mokanda mu mokue oko na ebɔ ende , a boleha no , na a bolɛjɛ no a mojɔ momonganji mosoti moNjambe . Dani bambilimake a monganji momina .
60005013	Denga diBabilo , lia lidi koko lihɔmɔke , libɛjɛkɛ no njɛbɛ , na mwana’mbi Malako koko .
60005014	Abɛjɛnɛni na njɛbɛ eepaeli . Yɛ bowi bodae na nu basusu baya badi a tei eMasiya .
61001001	Simona Pɛtɛlo , mobuli na obwɛnji oYesu Masiya , aibaya bakatani na su a ejimeli emɔci a tei ebodongo boNjambe na boMoheleja osu Yesu Masiya .
61001002	Yɛ monganji moNjambe monɛngɛe ai no , na bowi pongono , cina eejebeli enu eNjambe na eYesu Kumu osu .
61001003	Njambe , na ngulu ende , abopi bipeeli bisusu bia bibwani na mohelo na ejimeli , cina eejebeli ende yona obea so a ekumu ende na bosɛnɔ bonde .
61001004	Api so madikeja maya manɔi na yumu na bopele a tei ende , bo oheleni a bopɔ bua bodi a ngondo , bua bocini na posa jibe , cina emadikeja mamina , na bo odaeni na elimo eNjambe a tei enu .
61001005	A mojɔ momina , kɔni na bingi enu esusu a bobakea ekɔmɛli esɛnɔke a ejimeli enu , ejebeli a ekɔmɛli esɛnɔke ,
61001006	bosa-ngbindea a ejebeli , lingbangba a bosangbindea , lisuma a lingbangba ,
61001007	epaeli ai baninga a lisuma , na ngɛnjɔ ai epaeli .
61001008	Isa odini na ngando jimina , na jikanɛngɛ ai no , jikɔkɔ bo otadani bingbendele na batete a mojɔ moejebeli eKumu osu Yesu Masiya .
61001009	Ngando jimina ko jikataka na moto , moto omina adi na miso mago , t’anɛkɛ nongo bohali , na abosai bosɛnoja bonde a jibe jiyou .
61001010	Oko boa baninga , dani na bingi a bongameja bobea bonu na bohɔ bonu . Okakɔni boa otasakani nongo libaku .
61001011	Oko boa , njea ebokwea a Bokumu boKumu osu Yesu Masiya , bua bodi na bosusu , êda kanga bohu mɛnɛ ai no .
61001012	Nongo ajebaka no ngando jimina , nongo adi no bambilimake a mijɔ miSoti mipeli no , mbi nitakputoa a bolɛjɛ no ngando jimina .
61001013	Adi mbi a mokuku mu , nalɛkɛ bo nabwani bosisoja no na bilelo .
61001014	Mojɔ bo najebaka bo edikai mweka pɛ bo nakine mokuku mu , o anejani Kumu osu Yesu Masiya .
61001015	Nadi bokolea koko bo odaeni na njea a bosalɛjɛ ngando jiji , ngɔngɔ jibogwa bombi .
61001016	Mojɔ bo , yana ajebeja so no mojɔ mobodoa boKumu osu Yesu Masiya , na mojɔ mongulu ende , boitɔndɔ no masɔ maya macingi na bowɛi bobato . Iso bonɛ ekumu ende na miso masu bɛnɛ .
61001017	Iyo asɔ bosakoa na ekumu ai Njambe Sango yana ahula kɔpi a ekumu eDiko ai yo bo , Iyoyo adi Mwana’mbi ongɛnjɔ ; nasepaka na nde bou .
61001018	Iso boka kɔpi emina ekahule Diko , mojɔ bo bodaka na nde a mono mosɛnɔke .
61001019	Na bojebaka bo ebaeli ebatɔndɔi edi ebaeli esoti . Ino obwanini bohokea ebaeli emina . Edi o paka yena ehojaka esika emodidi , oko a ehole ehoaka busa na emanaka monjɔtɔ mokembe a milema minu .
61001020	Toma cingeani mojɔ mu monɛnɛ ; — pɛpɛ nongo eseko eMisɔnɔ edi na cina etongotongo a mojɔ mobato .
61001021	Mojɔ bo ebaeli ebatɔndɔi eidoa na bolulea bomoto ; bato ko baya balindama na Mwembo Mosɛnɔke babala mua mohula ai Njambe .
61002001	Batɔndɔi babokosea badaka a tei ebato ehele , na bakoja babokosea badi bongɔ a tei enu pongono . Badi bodoa na mijɔ Mibokosea a bolaboja bato na poloso . Badi bongana Kumu yona obasikoa , na likundu libu litayeyoa a bodoa .
61002002	Bato banɛnɛ ko badi boci-ngama na bu na bosambolu bobu ; na njea esoti êsamboa a mojɔ mobato bamina .
61002003	Bwasa bobu a tei enu bôda oko bikenge bibo-kosea , cina eposa elikonja . Mokindo ko mobato bamina mokoleama eyou , na likundu libu libwɛhti .
61002004	Njambe aikmea nongo babwɛnji-baDiko baya bakɔ bobe ; abadumba a Lifelo , na abadeja a mimbɔndɔ mimodidi a bo’mba esambi .
61002005	Na aikina ngondo eyou ; aheleja oko Noa , motɔndɔi oejimeli , na bato batongo sambo , yana adindeja yo ngondo ebato babe na pela .
61002006	Ajima bo asiejae ngando ji , Sɔdɔmɔ na Gomola ; na ajitumba , bo jidikae oko mihulu mimosa pɛ , bo jidae embete ai bato babe .
61002007	Aheleja Loto , moto oejimeli , yona odaka na monɔngɔ a mojɔ mobikɔmɛli bibosambolu bibato babe .
61002008	( Mojɔ bo , yana adaka moto yona oejimeli a tei ebu , adaka na esɔpi a molema monde masu masusu a mojɔ mobikɔmɛli bibu bibosambolu binɛkɛ yo na miso , na bikaka yo na matoi . )
61002009	Kumu ajebaka boheleja a bomeka baya bamojimaka , na bohɛngɛ bato babe a mojɔ momokindo mobusa boEsambi ,
61002010	ju oko baya badi babuli baposa jibu jibe jibosambolu , na basɛtojaka bato bakpaci . Bato bamina badi na jala na libwano botɔ . Te babangake bololea ngando jiekumu .
61002011	Nongo babwɛnji-baDiko baya banɔi na ngulu na kpaci , batamejaka mijɔ Mibato bamina a boso boKumu .
61002012	Bato bamina ko badi o tito baya basumaka posa jibu , baya babotama a mojɔ mobobengi na bowa ; baloleaka ngando jidi bo pɛ bocingea ; badi bogwa a mojɔ mobopɔ bobu bɛnɛ , na bâsɔ mokindo mua mobwani na bobe bobu .
61002013	Sepi ebu edi oko a bolangoa na mose . Badi bato bapita na bosɔtɔ ; agolaka bo magola a tei enu , basasepejaka oko na ngando jibu jibosambolu .
61002014	Miso mabu malumi na bɔɔli na posa ebobe . Milema Mibu milandoi na mbengia , na balɛngɛkɛ bato baya baditi bambilimake . Badi bana bamasingi .
61002015	Amabo kina njea esoti , bami ko laboa oko bolaboa , na basusaka njea eBalama , mwana ’ Bosɔlɔ yona opala bokɔ bobe a mojɔ molikonja .
61002016	Punda ko , yona opeliti kɔpi , abala na kɔpi emoto , ambɛjɛ lilale limotɔndɔi , na alemoa na nde a mojɔ mobobe bonde .
61002017	Bato bamina badi Miboka ngasa , pɛpɛ nongo madiba , na biyembi bia bilindama na lihweya . Modidi tuu monase mohɛngɛmɛ a mojɔ mobu .
61002018	Mojɔ bo balɛngɛkɛ bato baya bapakiti bɔtɔnɔ na bato balaboake ; babalɛngɛkɛ na ngando jibosambolu na jilisɔngi , oko na bibalabala bingasa biegbo .
61002019	Babadikejaka bosɔmi , ena kobo bɛnɛ badi oko babuli babosambolu . Cina bo , moto akagboka na mokina mojɔ , adi mobuli omojɔ momina .
61002020	Mojɔ bo , isa babɔtɔnɔ na bosɔtɔ bongondo cina eejebeli eKumu na Moheleja osu Yesu Masiya , na basɔmbi koko , na bagboki na ngando jimina , moda mobu mongɔngɔ monɔi moda mobu moboso na bobe .
61002021	Ama bo jeba njea yena edi bojo , ba’mi ko lona oko mobeko mosɛnɔke mosɔ bo ; akɔki bo pɛ bojeba nongo njea emina , ka enɔi na bopele .
61002022	Mokina mondɛ mosoti mongami na bu bo , Mbwa asɔmbi a mikango minde mɛnɛ ; okasosa ngulube adi bosabilingana a masɛtɛ .
61003001	Baninga , imu modi e dɛye mokanda moMibae mosɔnei mbi no . Namekaka bosisoja bolɛ bonu bopele na bileho a mikanda misusu Mibae ,
61003002	bo otabosani mijɔ Mibala batɔndɔi basɛnɔke eyou , na mobeko moKumu na Moheleja mosɔ no ai babwɛnji banu .
61003003	Mojɔ moboso — toma cingeani bo bato babiloli badi bodoa a masu masuka a mojɔ mobololea .
61003004	Badi bosuma oko posa jibu bɛnɛ ; badi bobala bo , Sako ebodoa bonde edi jɔ ? Mojɔ bo , banga na boyoa bongondo , na ehole egwa basangwa’su , ngando jisusu jidi oko amɛci .
61003005	Ibo bapalaka bodipa miso mabu a mojɔ mu bo , busa bodaka kanga ehele mɛnɛ , na ngondo pongono emana a madiba , na edaka a tei emadiba , cina eebaeli eNjambe .
61003006	Na ngondo yena edaka a ehole emina edinda na pela , na egwa , oko a mojɔ momadiba mamina .
61003007	Busa ko na ngondo yena edi e dɛye jibaneamaka cina eebaeli emina a mojɔ mobotumba ; jihɛngɛmɛ a bo’mba busa boEsambi na bodumba bobato babe .
61003008	Baninga , t’obosaeni oko mojɔ mu ; dusu limɔci libwani na bianga koto emɔci , na bianga koto emɔci bibwani na dusu limɔci , a miso maKumu .
61003009	Kumu Yakputojake nongo sako jinde o alɛkɛ bakina bato . Iyo t’angwake no , mojɔ bo atapalaka bo moto abunge nongo omɔci : apalaka bo bato bahekojae milema mibu kanga basusu mɛnɛ .
61003010	Busa boKumu ko bodoabí o adoaka mobi . Busa bodi-moabí na daka enɛnɛ a ehole emina ; njɔtɔ banangoabí na mosa ; ngondo etumbamabí na mosa , na leka losusu lua lodi ena .
61003011	Oko boa , ajebaka so bo leka lu losusu lodi bonangoa , mida minu Mibwani boda na bosɛnɔ na ejimeli ai Njambe ,
61003012	yana ambaka no bodoa bobusa bua boNjambe na posa enɛnɛ ; mojɔ bo Busa mɛnɛ bodi bongoa na bonangoa , na njɔtɔ badi bonangoa na mosa pongono .
61003013	Njingo esu ko edi oko a Busa boyene na ngondo eyene , o akwa yo sako , na bodongo bodabi ena .
61003014	A mojɔ momina baninga , alɛndɛkɛ no ngando jimina , kɔni na bingi bo yo abolojae no , pɛpɛ nongo litɔnɔ , pɛpɛ nongo mojɔ , oko na bowi .
61003015	Jimani bo Kumu osu ambaka na lingbangba a boheleja . Paulo moninga osu oepaeli asɔnea no boa pongono na bowɛi bosɔ yo .
61003016	Iyo abala a mojɔ mongando jimina , o akɔkɔ yo a mikanda minde misusu . Mikina mijɔ a mikanda minde midi na kpɔkɔsɔ a bocingea . Baya bapeliti bowɛi , na baya baditi bambilimake badukaka cina etongo a mikanda mimina , na basabejaka boa ; bakɔkɔ boa pongono na Misɔnɔ mitongo .
61003017	Ino ko baninga , ajebaka no oko ngando jimina jidoakini , toma nganjamani , bo osaka laboani a mojɔ mobo-kosea bobato babe , na otadani koko bambilimake .
61003018	Hɛni oko na monganji na ejebeli eKumu na Moheleja osu Yesu Masiya . Ekumu ai yo e dɛye oko a ehole yena epeliti suka . Amen .
62001001	Imua modaka kanga a bobanga mɛnɛ , mua moka so , mua monɛ so na miso , mua monja so , mua mobanda so na mɔmɔ , modaka oko Ebaeli ebomɔ .
62001002	Bomɔ bomana a bohu . Iso bonɛ bomɔ bomina , botɔndɔkɔ mojɔ momina . Bwɛnji botɔndɔkɔ so no bodi oko bomɔ bua bodi na bosusu , bua bodaka na Sango , na boboloa ai so .
62001003	Iso botɔndɔkɔ no oko mua monɛ so , na mua moka so , bo okataneni na su ; na bokatana bosu bodi na Sango , na Mwana’nde Yesu Masiya .
62001004	Bosɔneaka no ngando jiji bo sepi enu enɛngɛe oko bonɛngɛ .
62001005	Bwɛnji bosɔ so ai yo , bwɛnji botɔndɔkɔ so no , bodi oko bu ; — Njambe adi bohu . Modidi moditi nongo a tei ende .
62001006	Bokabala bo bodi na nde limbaci yana adalaka so a modidi , bokoseaka ; na mida misu , na mijɔ misoti misangiti nongo mweka .
62001007	Bokadala ko a bohu , o adi yo a bohu , bokatanaka , moto na mina’nde moto , na makia maYesu Mwana’nde masɛnojaka so a bobe bosusu .
62001008	Boka-bala bo boditi na bobe , bosakoseaka So bɛnɛ , na Soti editi a tei esu .
62001009	Bokajima jibe jisu , yo t’akputojake nongo sako , adi bojo , na a yɛ jibe jisu , na âsɛnoja so a bobe bosusu .
62001010	Bokabala bo bokoiti nongo bobe , bomolangaka o mokosei , na ebaeli ende editi a tei esu .
62002001	Bana bambi bakɛkɛ , mbi nasɔneaka no ngando jiji bo otakɔni nongo bobe . Moto ko akakɔ bobe , bodi na mosili a esika eSango , oko Yesu Masiya , yona obodongo .
62002002	Iyo adi lisiko a mojɔ mojibe jisu , te jisu pɛ , oko a mojɔ mojibe jingondo esusu .
62002003	Bokasuma mibeko mide , bodi bojeba na soti bo bomojebaka , oko na mojɔ momina .
62002004	Moto akabala bo , Mbi namojebaka , na moto omina pɛ bosuma mibeko minde , adi oko mokosei , na Soti editi a tei ende .
62002005	Moto ko akasuma ebaeli ende , ngɛnjɔ eNjambe ebɔngi soti a tei ende . Bojebaka bo bodi a tei ende oko na mojɔ momina .
62002006	Moto yona obalaka bo adi a tei ende abwani bodala a njea edalaka yo .
62002007	Baninga , mobeko mosɔnɔkɔ mbi ai no moditi mobeko moyene . Modi oko mobeko moyou mua modaka na nu a bobanga . Mobeko mu moyou modi oko Ebaeli e’ka no .
62002008	Endele ko , mobeko mosɔneaka mbi no modi moyene , modi mobeko mosoti a tei ende na a tei enu . Cina bo modidi mokɛkɛ anɔe , na bohu bosoti bohoi e dɛye .
62002009	Moto akabala bo adi a bohu yana alonaka yo mwangwa’nde , adi oko a modidi .
62002010	Moto yona odi na mwangwa’nde epaeli adi a bohu , na libaku liditi a tei ende .
62002011	Moto ko yona odi na mwangwa’nde soki adi a modidi , na adalaka a modidi ; t’ajebake esika ekɛkɛ yo , mojɔ bo modidi mohindejaka miso mande .
62002012	Nasɔneaka no bana bambi bakɛkɛ , mojɔ bo jibe jinu jikinama a mojɔ mokombe ende .
62002013	Nasɔneaka no basango , mojɔ bo oje-bakani yona odaka oko a bobanga mɛnɛ . Nasɔneaka no menga , mojɔ bo ogbokejami yona Mobe . Nasɔnei no bana bakɛkɛ mojɔ bo oje-bakani Sango .
62002014	Nasɔnei no basango , mojɔ bo ojebakani yona odaka oko a bobanga mɛnɛ . Nasɔnei no menga , mojɔ bo odini na ndangasa , na Ebaeli eNjambe eyeyoaka a tei enu , na ogbokejaini yona mobe .
62002015	T’opalakeni oko ngondo , isa leka lua lodi a ngondo . Isa moto apalaka ngondo , apeliti nongo ngɛnjɔ ai Sango a tei ende .
62002016	Mojɔ bo , ngando jisusu jia jidi a ngondo , na posa emokuku , na posa emiso , na jala emohelo mu , jicingi oko na ngondo pɛ , te nongo na Sango .
62002017	Ngondo ekɛkɛ adimoe , na posa engondo pongono . Moto ko yona okɔkɔ bolulea boNjambe ayeyoaka oko na bosusu .
62002018	Bana bambi , ehole esuka emei . Ino o’kani bo Soki-eMasiya adi bodoa . Soki-jiMasiya badoi banɛnɛ , na badi e dɛye ; oko boa bojebaka bo ehole esuka emei .
62002019	Bahɔtɔnɔ na su oko bobɔtɔnɔ ; baidaka bato basu . Akɔki bo da bato basu ka bayeyoi na su . Bamana ko , na mojɔ momina monejaka bo baditi bato basu , bo basusu mɛnɛ .
62002020	Ino ko osini kpaci ai Yona Mosɛnɔke , na odini na ejebeli , no basusu .
62002021	Mbi nasɔneaka no mojɔ bo ojebakani Soti , na oje-bakani bo Soti etabotaka bokosea . Nitasɔneaka no mojɔ bo otaje-bakani Soti .
62002022	Odi mokosei nda ? Oko yona onganaka bo Yesu adi Masiya . Iyo adi Soki-eMasiya , oko yona onganaka Sango na Mwana .
62002023	Pɛpɛ nongo moto yona onganaka Mwana odi na Sango . Moto ko yona ojimaka Mwana adi na Sango pongono .
62002024	Ino ko , kinani mojɔ modae a tei enu mua moka no a bobanga . Mojɔ moka no a bobanga mokayeyoa a tei enu , odini boyeyoa no bɛnɛ a tei eMwana na a tei eSango .
62002025	Na sako ekinea yo so edi oko bomɔ bua bodi na bosusu .
62002026	Nasɔnei no ngando jimina a mojɔ mobato baya bapalaka bola-boja no .
62002027	Bosopea ko bosɔ nb ai yo boyeyoaka na nu . Mojɔ mua motakaka na nu moditi bo okina otongo akojae no , mojɔ bo bosopea bonde bokojaka no a mojɔ mongando jisusu . Bosopea bomina bodi soti mɛnɛ , te nongo bokosea . A mojɔ momina , yeyoani a tei ende , o akoa no na bosopea bomina .
62002028	E dɛye , bana bambi , yeyoani a tei ende . Oko boa , yo akamana , bodi bo’ma a boso bonde na eci , te nongo na sɔni .
62002029	Isa ojebakani bo yo adi na bodongo , ojebakani bo moto na moto yona odi na ekɔmɛli ebodongo abotami na nde .
62003001	Anjani ngɛnjɔ enɛnɛ epa Njambe so , bo so bodae na kombe jibana baNjambe . Na bodi bana baNjambe . A mojɔ momina , ngondo Pejebake so , mojɔ bo eimojeba yo .
62003002	Baninga , so bodi bana baNjambe oko e dɛye . Bojebakini elimo esu engɔngɔ ; endele ko , bojebaka bo yo akadoa a bohu , so bodabí na elimo ende , mojɔ bo bodi bomonɛ o adi yo .
62003003	Moto na moto yona odi na njingo emina ai yo , asasɛnojaka o adi yo mosɛnɔke .
62003004	Moto na moto yona okɔkɔ bobe asopaka Mibeko . Bobe bosusu bodi oko bosopa boMibeko .
62003005	Ojebakani bo yo adoa a bodongeja jibe . Bobe boditi nongo a tei ende .
62003006	Moto yona oyeyoaka a tei ende t’akɔke bobe . Yona okɔkɔ bobe amonɛkini na amojebakini .
62003007	Bana bambi , T’ojimeni oko bo moto alabojae no . Yona odi na ekɔmɛli ebodongo adi moto obodongo , o adi yo na bodongo .
62003008	Moto yona okɔkɔ bobe adi moto oSatana , mojɔ bo Satana akɔ bobe a bobanga mɛnɛ , na akɔkɔ bobe oko e dɛye . Cina ebodoa boMwana ’ Njambe edi oko bo abejae bilomu biSatana .
62003009	Moto yona obotama na Njambe t’akɔke bobe , mojɔ bo bana baNjambe bayeyoaka a tei ende , na babwaniti bokɔ bobe , mojɔ bo babotama na Njambe .
62003010	Bodi bombetea bana baNjambe na bana baSatana oko na mojɔ momina . Moto amiti da na ekɔmɛli ebodongo aditi moto oNjambe , na moto yona odi na mwangwa’nde soki koko boa .
62003011	Iso bodi bopalana ; bwɛnji bosɔ no a bobanga mɛnɛ oko bu .
62003012	Bobwaniti boda na ekɔmɛli eKaina , yona odaka moto oSatana na awa mwangwa’nde . Na awa mwangwa’nde mojɔ moye ? Mojɔ ke bo bikɔmɛli binde mɛnɛ bidaka bibe , na bia bimwangwa’nde bidaka bipele .
62003013	Baninga , yɛ bokamoani bo ngondo edi na nu soki .
62003014	Iso bojebaka bo bomani a bogwa , na bokwei a bomɔ , cina bo bopalaka baninga . Moto amiti pala , adi oko a tei ebogwa .
62003015	Moto yona odi na mwangwa’nde soki adi mowoi ; na ojebakani bo mowoi apeliti nongo bomɔ bua bodi na bosusu a tei ende .
62003016	Bojebaka ngɛnjɔ oko na mojɔ mu , bo yo apa mohelo monde a mojɔ mosu ; na so hobwani bopa mihelo misu a mojɔ mobaninga .
62003017	Moto akanɛ bo mwangwa’nde adi na taka , yana adi yo mɛnɛ na likonja lingondo , na akadipa molema monde ai yo , ngɛnjɔ eNjambe editi a tei ende .
62003018	Bana bambi , ngɛnjɔ esu ebwaniti boda a bikenge bimonɔkɔ pɛ , oko na ekɔmɛli na soti .
62003019	Oko boa bodi bojeba bo bodi bana basoti , na bodi bohahaneja milema misu a boso bonde , isamilema misu midumbaka so ;
62003020	mojɔ bo , na Njambe na milema misu , Njambe adi boso ; na yo ajebaka ngando jisusu .
62003021	Baninga , isa milema misu mitadumbaka so , boditi nongo na mokakwano a boso boNjambe ,
62003022	na bosɔkɔ ai yo mua mongaka so , cina bo bosumaka Mibeko minde , na bokɔkɔ ngando jia jimosepejaka .
62003023	Mobeko monde modi oko bo bojimee kombe eMwana’nde Yesu Masiya , na bo bopalaneni o apa yo so mobeko .
62003024	Moto yona osumaka Mibeko minde ayeyoaka a tei ende , na yo ayeyoaka a tei emoto omina . Na bojebaka bo ayeyoaka a tei esu oko na Mwembo mopa yo so .
62004001	Baninga , t’ojimeni oko miembo misusu . Sisoani miembo a bojeba isa micingi na Njambe , cina bo batɔndɔi babokosea banɛnɛ banangani a ngondo .
62004002	Odini bombetea Mwembo mo-Njambe oko na mojɔ mu ; miembo misusu mia mijamaka bo Yesu Masiya adoa o moto , micingi na Njambe .
62004003	Miembo misusu mia mijimiti Yesu , micingiti nongo na Njambe . Mwembo mua modi boa modi oko mwembo moSoki-eMasiya ; o’kani bo mwembo momina modi bodoa , na modi a ngondo e dɛye .
62004004	Bana bambi , ino odini bana baNjambe , na ogbokejami miembo mimina , cina bo , na yona odi a tei enu , na yona odi a ngondo , yona odi a tei enu anɔi na ngulu .
62004005	Bato bamina badi bato bangondo ; oko boa ngando jibalaka bo jidi ngando jingondo , na ngondo ebabokeaka .
62004006	Iso ko bodi bato baNjambe . Moto na moto yona ojebaka Njambe ahokeaka so ; na moto na moto yona oditi moto oNjambe t’ahokeake so . Oko boa bombeteaka mwembo mosoti na mwembo molaboake .
62004007	Baninga baepaeli , yɛni bodae na ngɛnjɔ , moto ai mina’nde moto . Mojɔ bo ngɛnjɔ ehulaka ai Njambe , na moto yona odi na ngɛnjɔ abotama na Njambe na ajebaka Njambe .
62004008	Moto yona opeliti ngɛnjɔ t’ajebake Njambe , mojɔ bo Njambe adi ngɛnjɔ .
62004009	Ngɛnjɔ eNjambe eboloa a tei esu oko na mojɔ mu , bo Njambe aloma mwana’nde obotama omɔci a ngondo , bo so bohele a mojɔ monde .
62004010	Iye edi ngɛnjɔ , te bo so bodaka na ngɛnjɔ ai Njambe , oko bo yo adaka na ngɛnjɔ ai so , na aloma Mwana’nde bo adae lisiko a mojɔ mojibe jisu .
62004011	Baninga baepaeli , isa ngɛnjɔ eNjambe ai so edaka boa , iso bobwani boda na ngɛnjɔ pongono , moto ai mina’nde moto .
62004012	Moto anɛkini Njambe , pɛpɛ nongo omɔci . Njambe ko ayeyoaka a tei esu , na ngɛnjɔ ende ebɔngi a tei esu , isa bodi na ngɛnjɔ moto ai mina’nde moto .
62004013	Bojebaka bo bodi a tei ende , na bo yo adi a tei esu , mojɔ bo abopi Mwembo monde .
62004014	Iso bonɛ , na botɔndɔkɔ bo Sango aloma Mwana’nde o Moheleja ongondo .
62004015	Moto na moto yona ojimaka bo Yesu adi Mwana ’ Njambe , Njambe adi a tei ende , na yo mɛnɛ a tei eNjambe .
62004016	Iso bojebaka na bojimaka ngɛnjɔ eNjambe ai so . Njambe adi ngɛnjɔ . Moto yona odi a tei engɛnjɔ adi a tei eNjambe , na Njambe adi a tei ende .
62004017	Ngɛnjɔ ebɔngi ai so bo botada nongo na mokakwano a busa boEsambi mojɔ bo so bodi a ngondo o adi yo .
62004018	Bɔ boditi nongo a ngɛnjɔ . Ngɛnjɔ yena ebɔngi ebenganaka bɔ . Bɔ bodi oko a mojɔ momokindo , na isa moto adi na bɔ , ngɛnjɔ ende ebɔngiti .
62004019	Iso ko bodi na ngɛnjɔ , mojɔ bo yo adaka na ngɛnjɔ ai so boso .
62004020	Moto akabala bo , Mbi nadi na ngɛnjɔ ai Njambe , yana adi yo na mwangwa’nde soki , moto omina adi mokosei . Mojɔ bo isa aditi na ngɛngɔ ai mwangwa’nde yona onɛnɛkɛ na nde , atada nongo na ngɛnjɔ ai Njambe yona odi yo pɛ bonɛ .
62004021	Na so bosɔ mobeko mu ai yo , bo moto yona odi na ngɛnjɔ ai Njambe abwani boda koko na ngɛnjɔ ai mwangwa’nde .
62005001	Moto na moto yona ojimaka bo Yesu adi Masiya abotama na Njambe . Na moto na moto yona odi na ngɛnjɔ ai moboti , adi koko na ngɛnjɔ ai mwana’nde .
62005002	Oko boa bojebaka bo bodi na ngɛnjɔ ai bana baNjambe isa bodi na ngɛnjɔ ai Njambe , na isa bosumaka Mibeko minde .
62005003	Isa ngɛnjɔ ai Njambe edi , lisuma a Mibeko minde lidi koko . Na Mibeko minde miditi na kpɔkɔsɔ .
62005004	Moto na moto yona obotama na Njambe agbokejaka ngondo ; na lilonga lia ligbokejaka ngondo lidi oko ejimeli esu .
62005005	Ogbokejaka ngondo nda ? Oko yona ojimaka bo Yesu adi Mwana ’ Njambe .
62005006	Edi oko yo , Yesu Masiya , yona odoa na madiba na makia ; te na madiba pɛ , oko na madiba na makia pongono .
62005007	Na Mwembo modi motati , mojɔ bo Mwembo modi Soti .
62005008	Batati badi basato , oko Mwembo na madiba na makia ; na tati ebu basato edi oko tati emɔci .
62005009	Bokajima tati ebato , tati eNjambe enɔi tati ebato , mojɔ bo tati eNjambe edi tati a mojɔ moMwana’nde .
62005010	Moto yona ojimaka Mwana ’ Njambe adi na tati emina a tei ende mɛnɛ . Moto yona odi pɛ bojima Njambe , akɔkɔ Njambe mokosei , mojɔ bo atajimaka tati etataka Njambe ai Mwana’nde .
62005011	Na tati emina edi oko ye , bo Njambe apa so bomɔ bua bodi oko na bosusu ; na bomɔ bomina bodi a tei eMwana’nde .
62005012	Moto yona odi na Mwana a tei ende adi na bomɔ . Yona ko opeliti Mwana apeliti bomɔ .
62005013	Mbi nasɔnei no ngando jiji , no baya bajimaka kombe eMwana ’ Njambe , bo ojebeni bo odini na bomɔ bua bodi na bosusu .
62005014	Na ejimeli esu ai yo edi bo boka’nga mokina mojɔ mua mobwani na bolulea bonde , yo adi boka so .
62005015	Na isa bojebaka bo yo ahokeaka mijɔ misusu mingaka so , bojebaka bo bosi mijɔ mingaki so ai yo .
62005016	Moto akajeba bo mwangwa’nde akɔkɔ mokina mojɔ mobe mua mobwamti na bogwa , adi bonga Njambe , na yo adi bomopa bomɔ a mojɔ mobato baya bakɔi bobe bua bobwaniti na bogwa . Bokina bobe bodi oko bobe bobogwa ; nitabalaka bo moto adi bonga a mojɔ mobobe bomina .
62005017	Mijɔ misusu mia miditi mipele midi Mibe ; mokina ko moditi bobe bobogwa .
62005018	Bojebaka bo moto na moto yona obotama na Njambe t’akɔke bobe . Moto yona obotama na Njambe asabaneaka , na yona Mobe atabakea nongo ebɔ ai yo .
62005019	Iso bojebaka bo bodi bana baNjambe , na bo ngondo esusu edi a mɔmɔ mayona Mobe .
62005020	Bojebaka bo Mwana ’ Njambe adoi , na abopi boemgea a bojeba yona oSoti . Na bodi a tei ende yona odi Soti , oko a tei eMwana’nde Yesu Masiya . Iyo adi Njambe oSoti , na bomɔ bua bodi na bosusu .
62005021	Bana bambi , inganjamani a mojɔ mobanjambe babokosea .
63001001	Mbi mosuku oDenga ai Kilia mwali mohɔmɔke na ai bana bawɛ . Mbi napalaka no na soti , na te mbi pɛ , oko basusu batongo baya bajebaka mojɔ mosoti ,
63001002	cina eSoti yena edi a tei esu , na edi boda na su oko na bosusu .
63001003	Monganji na wa na bowi jida na su ; jikahule al Njambe Sango na ai Yesu Masiya , Mwana ’ Sango , a tei eSoti na ngɛnjɔ .
63001004	Mbi nadaka na sepi enɛnɛ yana atana mbi bakina bana bawɛ bakadale a njea esoti , o ama so sɔ mobeko ai Sango .
63001005	Na mojɔ mongaka mbi wɛ e dɛye Kilia , modi bo bodae na epaeli , moto ai mina’nde moto . Nitasɔneaka wɛ mobeko moyene ; modi oko mobeko mosɔ so a bobanga mɛnɛ .
63001006	Ngɛnjɔ edi oko ye , bo bosume Mibeko minde . Mobeko modi oko mu , bo osuseni njea engɛnjɔ , o aka no a bobanga .
63001007	Mojɔ bo bakosei banɛnɛ banangani a ngondo , baya batajimaka bo Yesu Masiya adoa o moto . Yona odi boa adi mokosei , na adi soki-eMasiya .
63001008	Toma nganjamani bo otabungejaeni ndese eelomu enu , na bo osɛni ndese enu esusu .
63001009	Moto yona okinaka njea , pɛ boyeyoa a bokoja boMasiya , aditi na Njambe a tei ende . Yona oyeyoaka a bokoja boMasiya , adi na Sango na Mwana pongono a tei ende .
63001010	Moto akadoa ai no yona oditi na bokoja bomina , pɛ bomosɔni a ndako , pɛ bomobɛjɛni njɛbɛ ;
63001011	mojɔ bo , yona omo-bɛjɛkɛ njɛbɛ akatani na nde a bilomu binde bibe .
63001012	Nadi na ngando jinɛnɛ a bosɔnea no ; napaliti ko bo najisɔne a mokanda , mojɔ bo nadi na njingo bo nadoe a bo’nɛnɛ na nu , na a bobala na nu na monɔkɔ mɛnɛ . Sepi esu edi bobɔngɔ boa .
63001013	Bana bamwangwao mohɔmɔke babɛjɛkɛ wɛ njɛbɛ .
64001001	Mbi mosuku oDenga ai moninga Gayo ; ngɛnjɔ embi ai wɛ na soti .
64001002	Moninga , mbi nangaka Njambe bo mijɔ miwɛ misusu Mibɔnge , na bo odae na mokuku monjilake o adi wɛ na mwembo monjilake .
64001003	Mojɔ bo mbi nadaka na sepi yana amea bakina baninga ya , na babala a mojɔ moSoti yena edi a tei enu , na bo odalakani a njea esoti .
64001004	Mbi naka’ka bo bana bambi badalaka a njea esoti , sepi embi enɔi oko bonɔ .
64001005	Moninga , elomu ekɔkɔ wɛ a mojɔ mobaninga , na a mojɔ momidoa , edi elomu eejimeli mɛnɛ .
64001006	Ibo batati tati a mojɔ mongɛnjɔ ewɛ a boso boDenga . Bopele bo obakɔmejae a mɔngɔ mobu ; mojɔ momina mobwani na elomu eNjambe .
64001007	Mojɔ bo bakɛi a mojɔ mokombe ende , pɛ bosɔ nongo eka ai bapakano .
64001008	Oko boa bobwani bokɔmeja bato bamina , bo bokatane na bu a elomu eSoti .
64001009	Nasɔni mokanda a Denga ; yo ko Diotulepe Yajimake kpaci esu ; apalaka bo asakumejae a tei ebu .
64001010	Oko boa , mbi nakadoa nadi bolɛjɛ bato a mojɔ mobikɔmɛli binde , na bo alɔngɔkɔ so na bibaeli bibe . Te mojɔ momina pɛ , — alonaka bosɔ baninga , na alemoaka na bato baya bapalaka bosɔ baninga , na abamejaka a Denga .
64001011	Baninga , pɛ bokoani na bobe ; ikoanani oko na bopele pɛ . Moto yona okɔkɔ bopele adi moto oNjambe . Moto ko yona okɔkɔ bobe anɛkini Njambe .
64001012	Bato basusu basakoaka Demetulio , na mwako mosoti motataka ai yo pongono . Mbi namosakoaka pongono , na ojebakani bo tati embi edi tati esoti .
64001013	Nadaki na mijɔ minɛnɛ a bosɔnea wɛ ; mtapalaka ko bo namisɔne a mokanda .
64001014	Nadi na njingo bo nanɛnɛe na wɛ ngɔngɔ mweka , na bodi bobalana oko na monɔkɔ .
64001015	Yɛ bowi bodae ai wɛ . Binao babɛjɛkɛ wɛ njɛbɛ . Abɛjɛ bma’su , moto na moto na kombe ende .
65001001	Mbi Yuda , mobuli oYesu Masiya , na mwanange ’ Yakobo , ai baya babeama , baya basɔ ngɛnjɔ eNjambe na baya babaneamaka a mojɔ moYesu Masiya .
65001002	Yɛ monganji na bowi na ngɛnjɔ jinɛngɛe ai no .
65001003	Baninga , adaki mbi na mokano bo nasɔnee no mokanda a mojɔ mobohela hosu na nu , najimi bo nasɔnee no , oko na bonga ai no , a bona na bopipo a mojɔ moejimeli yena epama ai basɛnɔke ehole emɔci pɛ .
65001004	Cina bo bakina bato bakwei a tei enu na poloso , bato babe baya bahekojaka monganji moNjambe a bosambolu , na banga-naka Moswa na Kumu osu omɔci , Yesu Masiya . Mokindo mobato bamina mokoleama ehele .
65001005	Napalaka bolɛjɛ no , nongo ajebaka no ngando ji jisusu , bo Kumu yona oheleja bato a Ejipeto , aweja ngɔngɔ bato baya baijima .
65001006	Na babwɛnji-baDiko koko , baya baidika a bokumu bobu na bakina esika ebu , yo abadeja a minyɔlɔ mimodidi mua modi na bosusu , a bo’mba Esambi ebusa bua bonɛnɛ .
65001007	Sɔdɔmɔ na Gomola koko , na ngando jitongo jia jidaka a esika emina ; mojɔ bo ekɔmɛli ebu edaka oko bɔɔli , na ngando jibosambolu pɛ . Mokindo mobu modi oko mosa mua motadimoa a mojɔ moembete ai so .
65001008	Bato bamina badi koko na ekɔmɛli emina . Babejaka mikuku Mibu na posa jibu . Basɛtojaka kpaci , na baloleaka bato baekumu eDiko .
65001009	Nongo Mikaele , mosuku obabwɛnji-baDiko , yana aswiana yo na Satana a mojɔ momokuku moMose , aipala bomotɔkɔlɔ ; abala oko bo , yɛ Njambe alemoe na wɛ .
65001010	Bato bamina ko baloleaka ngando jidi bo pɛ bocingea . Ejebeli ebu edi oko ejebeli etito , na basabejaka na ejebeli emina .
65001011	Boditigoa ai bato bamina ! Mojɔ bo badalaka a njea edala Kaina . Bakoanaka na libunga liBalama oko na posa elikonja , na bagwaka a mojɔ molipanga o agwa Kole .
65001012	Bato bamina badi mabaku a kola jinu . Bapehti nongo sɔni a mojɔ moma-tanga mabu . Posa jibu jidi oko ai bo bɛnɛ pɛ . Badi biyembi ngasa pɛ madiba , bia bipɛpɛnɛkɛ na pwea ; badi o mele mikakanake miyanga mia midi mitete , Mibikoamake , mia migwi bihole bibae .
65001013	Bamejaka mapuli mabosambolu bobu o ekɔmɛli emula monɛnɛ momadiba-mamukwa . Badi o njɔtɔ balaboake , baya bahɛngɛmɛ a mojɔ momo-didi tuu oko na bosusu .
65001014	Anoka , yona odaka a elulu esambo ngɔngɔ jiAdama , apa koko eseko a mojɔ mobato bamina ; abala bo , Anjani , Kumu akɛkɛ adoe na mandundu mabasɛnɔke bande
65001015	Bo asambejae bato basusu , Na bo adumbe bato basusu babe , A mojɔ mongando jisusu jibe jikɔ bo , Na bibaeli bisusu bibe bibala bato babe a mojɔ monde .
65001016	Bato bamina badi bato babomɛmɛlɛ na bamanungunungu , baya basumaka oko posa jibu bɛnɛ ; bibaeli bibu bidi bibaeli biegbo , na basakoaka bato oko na njingo ebosɔ eka .
65001017	Ino ko baninga , toma salɛjɛni bibaeli bibala babwɛnji baKumu osu Yesu Masiya eyou .
65001018	Babala na nu bo bato babiloli badi bodoa a masu masuka , baya badi bosuma oko posa jibu bɛnɛ pɛ .
65001019	Bato bamina bapengolaka batongo , badi bato babosambolu baya bapeliti Mwembo .
65001020	Ino ko baninga , kinani eyoeli enu edae a diko diejimeli enu esɛnɔke . Ingakani a tei eMwembo Mosɛnɔke .
65001021	Sabaneani a ngɛnjɔ eNjambe , ena ko ombakani monganji moKumu osu Yesu Masiya oko a bomɔ bua bodi na bosusu .
65001022	Dani na wa ai bato baya badi na mokakwano .
65001023	Helejani batongo , bagbulani a mosa . A mojɔ mobatongo , kinani wa enu ai bo edae na bɔ , na gbeseani bisenja bibu bia bibehi na munu .
65001024	Iyo adi na ngulu a bobanea no bo otakwani , na a bomeja no , pɛpɛ nongo litɔnɔ , a boso boekumu ende na sepi ;
65001025	ekumu na bosakoa na bokumu na kpaci ai yo yona odi Njambe omɔci pɛ , Moheleja osu a mojɔ moYesu Masiya Kumu osu , oko ehole eipeta banga , na e dɛye , oko na bosusu . Amen .
66001001	Ibu bodi boboloja boYesu Masiya . Njambe abomopa bo anejae bakɔmɛli bande ngando jia jidi bodoa bokpa ; na yo ajebeja mokɔmɛli onde Yoane mojɔ momina , yana amolomea yo obwɛnji onde .
66001002	Yoane adi motati oEbaeli eNjambe na otati eYesu Masiya , a mojɔ mongando jisusu jinɛ yo .
66001003	Bojongoa ai moto yona olangaka bikenge bieseko ye ; bojongoa ai baya ba’kaka , na baya basumaka ngando jia jisɔnɔmi ena ; mojɔ bo ehole emina edi hulelu .
66001004	Yoane ai Menga sambo maMasiya maya madi a Asia ; Monganji ai no na bowi boYona odi , Yona odaka , na Yona odi na bosusu , na miembo sambo mia midi a boso bongɛndɛ ende ,
66001005	na Yesu Masiya , Motati oejimeli , Mwana-sɔmi a tei ebagwake , Mosuku obakumu bangondo . Iyo apalaka so , na asikoa so a jibe jisu , na makia mande ,
66001006	na akɔ bo bodae bokumu bonganga ai Njambe Sangwa’nde . Ekumu na bokumu ai yo oko na bosusu . Amen .
66001007	Hokeani ; akɛkɛ adoe na biyembi . Miso masusu madi bomonɛ , na baya bamondea pongono . Na makota masusu mangondo mâyea bio a mojɔ monde . Ee , Amen .
66001008	Kumu Njambe abalaka bo , Mbi nadi Alepa na Omega , yona odi , yona odaka , yona odi na bosusu , yona onɔi basusu .
66001009	Mbi Yoane , mwangwa’nu yona okatani na nu a tei eminɔngɔ , na a bokumu , na a eci yena edi a tei eMasiya ; mbi nadaka a mosanga mua modi na kombe Patemo , a mojɔ moEbaeli eNjambe , na a mojɔ motati eYesu .
66001010	Nadaka a Mwembo a busa boKumu , na naka kɔpi epipo a ngɔngɔ jimbi o mondule bo ,
66001011	Sɔnɔ mojɔ monɛkɛ wɛ a mokanda ; moloma a Menga sambo maMasiya , a Ɛpɛsɔ , na Semuluna , na Pelugamona , na Twatila , na Saludi , na Piladelupia , na Laodikia .
66001012	Mbi nahekoa a bonɛ kɔpi yena ebalaka na mbi . Ahekoa mbi , nanɛ paka jiwɔlɔ sambo .
66001013	Okina o Mwana ’ Moto , yona olwaka kasaka eyai adaka a ndanda epaka , na adaka na kamba ewɔlɔ a bupa .
66001014	Molo monde , na swe jinde , jidaka bopu bopɛɛ o makambule . Miso mande mangɛngɛkɛ o mosa .
66001015	Bibota binde bidaka o mboa jipele jia jimana a mosa na bolailai . Kɔpi ende edaka o doi eepela .
66001016	Apeaka njɔtɔ sambo a ebɔ ende ebami , na abɛnɛ onjɛngɔ jibae jipɔlu amanaka a monɔkɔ monde . Boso bonde bodaka o bohu bonɛnɛ bomodika-busa a ngulu ende .
66001017	Yana amonɛ mbi , nakwa a bibota binde o mogwake . Iyo ko abakea ebɔ ende ebami ai mbi , na abala bo , yɛ bobanga . Mbi nadi yona oboso , yona osuka , na yona obomɔ .
66001018	Mbi nagwa ; e dɛye ko nadi mɔ oko na bosusu , na napeli sabe jibogwa na jiesika ebagwake .
66001019	Oko boa , sɔnɔ mijɔ minɛkɛ wɛ , mia midi e dɛye , na mia midi bodoa ngɔndɔ .
66001020	Cina enjɔtɔ sambo bani wɛ a ebɔ embi ebami , na paka jiwɔlɔ sambo edi oko ye ; njɔtɔ sambo badi babwɛnji baMenga sambo , na paka sambo jidi Menga sambo .
66002001	Sɔnea obwɛnji oDenga diƐpɛsɔ bo , Iyona opeaka njɔtɔ sambo a ebɔ ende ebami , yona odalaka a ndanda epaka jiwɔlɔ sambo , abalaka mijɔ mimi .
66002002	Mbi najebaka bikɔmɛli biwɛ , na elomu ewɛ , na lingbangba liwɛ . Najebaka bo bato babe bakɔkɔ wɛ maneene , bo osisoi baya basabeaka babwɛnji na baditi nongo babwɛnji , na onini bo badi bakosei .
66002003	Najebaka bo odi na lingbangba a mojɔ mokombe embi ; ohɔnɔkɔ muna momina na otangwaka .
66002004	Mbi ko nadi na wɛ mojɔ mu ; okini epaeli ewɛ eboso .
66002005	Toma lɛ esika ekwi wɛ ; hekoja molema mowɛ ; kɔ bilomu biboso . Omiti kɔ boa , omiti hekoja molema mowɛ , mbi nadi bodoa ai wɛ , na nâdongeja paka ewɛ .
66002006	Endele ko , odi na mojɔ mu mopele ; olonaka bikɔmɛli biBaNikolaito , o alonaka mbi bikɔmɛli bibu .
66002007	Isa moto adi na matoi , yɛ ahokee mojɔ mobalaka Mwembo na Menga maMasiya . Moto akagbokeja , mbi nâmopa mbuma jimole-mobomɔ mua modi a Paladiso eNjambe bo ayake .
66002008	Sɔnea obwɛnji oDenga diSemuluna bo , Iyona oboso , yona osuka , yona ogwa na ohela koko , abalaka mijɔ mimi .
66002009	Mbi najebaka monɔngɔ mowɛ , na bokwali bowɛ ( nongo adi wɛ na likonja ) . Najebaka mojɔ momasingi mabato baya baba-laka bo badi BaYuda , na baditi BaYuda ; badi oko sinagoge eSatana .
66002010	Boditigoa bokɛkɛ adoe ai wɛ . Yɛ bobanga ko . Hokeani ; Satana akɛkɛ adumbe bakina banu a blɔkɔ a bomeka no , na ôdani na monɔngɔ masu domi . Da ko na lingbangba oko a bogwa , na mbi nâpa wɛ likongo libomɔ .
66002011	Yona odi na matoi , yɛ ahokee mojɔ mobalaka Mwembo na Menga maMasiya . Yona ogbokejaka atadingoa na bogwa bomabae .
66002012	Sɔnea obwɛnji oDenga diPelugamona bo , Iyona odi na abɛnɛ onjɛngɔ jibae jipɔlu abalaka mijɔ mimi .
66002013	Mbi najebaka esika edi ndako ewɛ ; edi oko a esika edi ngɛndɛ eSatana . Opeaka kombe embi boku . Oingana nongo ejimeli embi a masu mawa bo Antipa , motati ombi oejimeli a tei enu , oko a esika eSatana .
66002014	Endele ko , nadi na wɛ mikina mijɔ . Odi na bakwa bato oho baya bajimaka bokoja boBalama , yona okoja Balaka bo asakejae bana baYisalaele libaku , bo bayake masiko maya mapama ai banjambe babokosea , na bo bakɔe mijɔ Mibosambolu .
66002015	Odi koko na bakina baya badi bacinami baBaNikolaito .
66002016	Hekoja molema mowɛ . Omiti hekoja molema , nadi bodoa ai wɛ bokpa , a bona na bato bamina na abɛnɛ omonɔkɔ mombi .
66002017	Yona odi na matoi , yɛ ahokee mojɔ mobalaka Mwembo na Menga maMasiya . Mbi nâpa yona ogbokejaka manna mabombamake . Nâmopa koko litai lipu ; kombe eyene edi bosɔnɔmɔ a litai limina , na pɛpɛ nongo moto oje-baka kombe emina , oko yona oesɔkɔ .
66002018	Sɔnea obwɛnji oDenga diTwatila bo , Mwana ’ Njambe abalaka mijɔ mimi , oko yona odi na miso mamosa mongoake , na bibota binde o mboa jipele jibolailai .
66002019	Mbi najebaka bikɔmɛli biwɛ , epaeli ewɛ , ejimeli ewɛ , elomu ewɛ na lingbangba liwɛ . Na bikɔmɛli biwɛ e dɛye na bikɔmɛli biwɛ biboso , mbi najebaka bo bikɔmɛli biwɛ e dɛye binɔi bikɔmɛli biwɛ biboso .
66002020	Endele ko , nadi na wɛ mojɔ mu ; ojimaka bo Yesabela , mwali yona obalaka bo adi motɔndɔi , akojae na alabojae bakɔmɛli bambi a bokɔ ngando jibosambolu , na a boyaka masiko maya mapama ai banjambe babokosea .
66002021	Namopi ehole bo ahekojae molema monde ; yo ko t’apalake bohekoja molema na bokwa ngando jinde jibosambolu .
66002022	Hokea ; mbi nâmodumba a gbagba eyogo ; na baya bangɛkɛ na nde bɔɔli bamiti hekoja milema Mibu a bikɔmɛli binde , mbi nâbalomea bodingoa bonɛnɛ .
66002023	Nâweja bana bande oko bowa . Na Menga masusu maMasiya madi bojeba bo mbi nadi yona osisoaka bolɛ na molema . Nâpa moto na moto a tei enu ndese yena ebwani na bikɔmɛli binde .
66002024	Ino batongo ko baTwatila baya batajimaka bokoja bomina , na baya baidinda a ngando jibombamake jiSatana , ( ebaeli ebu edi boa ) nabalaka na nu bo nitabakea mokina muna motongo ai no .
66002025	Mojɔ momɔci ko ; peani boku mua mope-lini no , oko a bodoa bombi .
66002026	Iyona ogbokejaka , yona osumaka ngando jimbi oko a suka mɛnɛ , mbi nâmopa kpaci emakota .
66002027	Iyo âkuma makota na tondo eebende , na âmabɛ o abɛkɛ moto teni , mojɔ bo mbi nasi kpaci ai Sangwa’mbi .
66002028	Nâmopa koko monjɔtɔ moelɔngɔ .
66002029	Moto yona odi na matoi , yɛ ahokee mojɔ mobalaka Mwembo na Menga maMasiya .
66003001	Sɔnea obwɛnji oDenga diSaludi bo , Iyona odi na Miembo miNjambe sambo , na njɔtɔ sambo , aba-laka mijɔ mi . Mbi najebaka bikɔmɛli biwɛ . Odi na kombe emoto yona odi mɔ , na odi oko mogwake .
66003002	Sisoa , na pingeja ngando jia jidikai , jia jidi hulelu na bogwa ; mojɔ bo mbi nanɛkɛ bo bikɔmɛli biwɛ bibɔngiti nongo a miso maNjambe ombi .
66003003	Toma lɛ mijɔ misɔ wɛ , na mijɔ mika wɛ . Banea mijɔ mimina , na hekoja molema mowɛ . Omiti nganjama , mbi nâdoa o mobi , na otajeba ehole êdoa mbi ai wɛ .
66003004	Endele ko , odi na bakina bato a Saludi baya baibeja bilwaeli bibu . Ibo badi bodala na mbi na bisenja bipu , mojɔ bo babɔngi .
66003005	Iyona ogbokejaka adi bolwa bisenja bipu boa , na mbi nitahakoa kombe ende a mokanda mobomɔ . Nâjima kombe ende a boso boSangwa’mbi na a boso bobabwɛnji bande baDiko .
66003006	Moto yona odi na matoi , yɛ ahokee mojɔ mobalaka Mwembo na Menga maMasiya .
66003007	Sɔnea obwɛnji oDenga diPiladelupia bo , Iyona mosɛnɔke , yona osoti , yona odi na sabe eDawidi , yona odipoaka na pɛpɛ nongo moto odi bodipa , yona odipaka na pɛpɛ nongo moto odi bodipoa , yo abalaka mijɔ mimi .
66003008	Mbi najebaka bikɔmɛli biwɛ . Hokea ; mbi nakini modipe bwase a boso bowɛ , na pɛpɛ nongo moto Obwani bomodipa . Najebaka bo ngulu ewɛ ehɛhti ; endele ko , osumaka ebaeli embi , na oigana nongo kombe embi .
66003009	Baya badi basinagoge eSatana , baya babalaka bo badi BaYuda na baditi BaYuda , na bakoseaka , mbi nadi bobahuda ai wɛ bo basasunee a boso bobibota biwɛ , bo bajebe bo mbi napalaka wɛ .
66003010	Ehole ebomeka ekɛkɛ adoe a ngondo esusu a bomeka bato bangondo . Mbi ko nadi bobanea wɛ a ehole emina , mojɔ bo obanea ebaeli embi na lingbangba .
66003011	Mbi nakɛkɛ adoe bokpa . Pea boku mua mopeli wɛ , bo moto asaka katoa likongo liwɛ .
66003012	Moto yona odi mogbokoli , mbi nâmokɔ likwe a tempelo eNjambe ombi , na ataya mana . Nâsɔnɔ kombe eNjambe ombi ai yo , na kombe engando eNjambe ombi , oko Yelusalema eyene yena ekahule oho Diko ai Njambe ombi , na kombe embi mɛnɛ eyene pongono .
66003013	Yona odi na matoi , yɛ ahokee mojɔ mobalaka Mwembo na Menga maMasiya .
66003014	Sɔnea obwɛnji oDenga diLaodikia bo , Iyona odi Amen , yona odi motati osoti na oejimeli , yona odi litandei lielomu eNjambe eboyoa , yo abalaka mijɔ mimi .
66003015	Mbi najebaka bikɔmɛli biwɛ . Najebaka bo oditi nongo na pio isa na mosa . Akɔki wɛ da na pio isa na mosa , bopele .
66003016	A mojɔ momina , mbi nâbunja wɛ a monɔkɔ mombi , cina bo odi oko na bodu , pɛpɛ pio , pɛpɛ mosa .
66003017	Obalaka bo , Mbi nadi konji ; nakonji makonja manɛnɛ ; pɛpɛ nongo eka etakaka na mbi . Otajebaka bo odi na esɔpi , na eduku , na bopu , na miso magwake , na bo odi mbundu .
66003018	Mbi nalehaka wɛ bo osombe ai mbi wɔlɔ yena eluama na mosa , bo odae konji soti , na bisenja bipu bo odae na elwaeli , na bo sɔni embundu ewɛ esaka boloa , na sengo a bosuoa ta miso mawɛ bo onɛe .
66003019	Mbi nakapala bato , nabasiaka , na nabatuaka . Oko boa , kɔ na bopipo bo ohekojae molema mowɛ .
66003020	Hokea ; mbi nami mema a modipe , na nabomaka . Moto aka’ka monɔkɔ mombi , na akadipoa modipe , mbi nâkwea ai yo ; nâyaka na nde , na yo âyaka na mbi .
66003021	Mbi nâjima bo yona ogbokejaka adae na mbi a ngɛndɛ embi , o ami mbi gbokeja , na adi mbi na Sangwa’mbi a ngɛndɛ ende .
66003022	Yona odi na matoi , yɛ abokee mojɔ mobalaka Mwembo na Menga maMasiya .
66004001	Yana asia ngando jimina , mbi nanja , na nanɛ bo modipe modi bwase oho Diko . Na kɔpi ema mhi ka boso o ekɔmɛli emondule emi ko bala oko na mbi bo , Doa jɔno diko bo nanejae wɛ ngando jia jikɛkɛ adoe ngɔngɔ .
66004002	Bokpa mɛnɛ , nadaka a Mwembo , na nanɛ ngɛndɛ a tei eDiko na okina a ngɛndɛ emina .
66004003	Yona odaka a ngɛndɛ adaka o litai liyasipi na salali ; na moyama mohika ngɛndɛ o emelaudi .
66004004	Mingbelɛngɔ licinda-na-minɛi mihikaka ngɛndɛ . Basuku licinda-na-banɛi badaka a mingbelɛngɔ baya badaka na bisenja bipu , na makongo mawɔlɔ a melo Mibu .
66004005	Mikalimo , na kɔpi , na bɛi jimana a ngɛndɛ . Mitanda sambo miyoaka a boso bongɛndɛ , mia midi Miembo sambo miNjambe .
66004006	Boso bongɛndɛ bodaka o ekɔmɛli elibale litalatala na kulusutala . Nanɛ koko bato babomɔ banɛi a tei engɛndɛ , na bahikaka ngɛndɛ ; badaka na miso botɔ , saboso na sangɔngɔ .
66004007	Yona obomɔ oboso adaka o gbɔngɔ ; yona obabae adaka o mwana-ngɔmbɔ ; yona obasato adaka na boso bomoto ; yona obanɛi adaka o popo yona opimboaka .
66004008	Bato babomɔ banɛi badaka na mapapulapu masamano-masamano . Badaka na miso botɔ , a sokolu na a tei . Te bakwake bo’mba yembo na bulu na moi bo , Mosɛnɔke ! Mosɛnɔke ! Mosɛnɔke ! Kumu Njambe yona onɔi na ngulu ; Yona odaka , yona odi , na yona odabí na bosusu .
66004009	Bato babomɔ bakumejaka yona odi a ngɛndɛ , bamosakoaka na bamosepejaka , oko yona odi na bomɔ na bosusu .
66004010	Akɔkɔ bo boa , basuku licinda-na-banɛi basadumbaka a boso bonde yona odi a ngɛndɛ , bo bamosakoe yona odi na bomɔ oko na bosusu ; badu-mbaka makongo mabu a boso bongɛndɛ na bambaka yembo bo ,
66004011	Kumu osu na Njambe osu , Wɛ obwani bosɔ ekumu na lisuma na kpaci Mojɔ bo wɛ okɔ leka losusu ; Lodi , na lokɔmɔ oko na bolulea bowɛ .
66005001	Nanɛ koko mokanda a ebɔ ebami ende yona odi a ngɛndɛ , mua modaka na misɔnɔ a tei na a sokolu , na mokandama na bimbete sambo .
66005002	Nanɛ koko obwɛnji oDiko ongulu akabekoe na bopipobo , Obɔngi bo adipoe mokanda na bobuka bimbete sambo nda ?
66005003	pɛpɛ nongo okina ko oho Diko , isa a ngondo , isa a cina jingondo , obwana bodipoa mokanda , isa bonja a tei .
66005004	Mbi nayea bio mojɔ bo pɛpɛ nongo moto oboloa yona obɔngɔ bo adipoe mokanda isa bonja a tei .
66005005	Na okina obasuku abala na mbi bo , YƐ boyea ; anja , Gbɔngɔ ohkota liYuda , obotina boDawidi , agbokejai bo adipoe mokanda na bimbete sambo pongono .
66005006	Mbi nanɛ a sibano engɛndɛ na bato babomɔ banɛi , na a tei ebasuku , nanɛ Mwana-Bata yona odaka ami o yona oma gwa . Adaka na njeka sambo , na miso sambo , maya madi Miembo sambo miNja-mbe mia milomama a ngondo esusu .
66005007	Iyo adoa na atomba mokanda a ebɔ ende ebami yona odaka a ngɛndɛ .
66005008	Ama yo tomba mokanda , bato babomɔ banɛi , na basuku licinda-na-banɛi , ba’mi sadumba oko a boso boMwana-Bata ; moto na moto obu adaka na gongo a ebɔ , na sani jiwɔlɔ jia jiluma na malasi ; malasi mamina madi oko bingeeli bibasɛnɔke .
66005009	Ibo ba’mba yembo ye eyene , bo , Wɛ obɔngi botomba mokanda na bobuka bimbete ; Mojɔ bo wɛ ogwa , na osikoa bato na makia mawɛ mɛnɛ ai Njambe , Bato bamakota masusu , na kɔpi jisusu , na maboti masusu , na tungu jisusu ;
66005010	Okɔ bo badae bokumu na nganga ai Njambe oSu , na bâda na bokumu a ngondo .
66005011	Anja mbi koko , naka kɔpi jimandundu mababwɛnji-baDiko pɛ njɛngi , baya bahikaka ngɛndɛ na bato babomɔ na basuku .
66005012	Babala na kɔpi epipo bo , Mwana-Bata yona ogwa abɔngi bosɔ kpaci , na makonja , na bowɛi na ndangasa , na lisuma , na ekumu , nabojo ngoa .
66005013	Na mbi naka bato basusu baDiko , na bangondo , na cina jingondo , na a madiba , na leka losusu lua lodi ena , bakabale bo , Bojongoa , na lisuma , na ekumu , na kpaci , ai yona odi a ngɛndɛ , na ai Mwana-Bata oko na bosusu .
66005014	Na bato babomɔ banɛi babala bo , Amen . Na basuku basadumba a bosakoa .
66006001	Mbi nanjaka yana adipoa Mwana-Bata embete emɔci ebimbete sambo , na naka okina obato babomɔ banɛi . Iyo abala nakɔpi ebɛi bo , Doa !
66006002	Mbi nanja , na nanɛ punda mopu . Yona odaka abaki a punda adaka na litimbo . Bamopa koko likongo na yo akɛ , mogbokoli a bogbokeja .
66006003	Adipoa yo embete ebibae , naka moto obomɔ obabae akabale bo , Doa !
66006004	Na punda otongo amana , punda mokpetu bosɔɔ . Yona odaka abaki a punda asɔ kpaci a bokatoa bowi a ngondo , bo bato bawane oko bowana ; na asɔ koko abɛnɛ monɛnɛ .
66006005	Adipoa yo embete ebisato , mbi naka moto obomɔ obasato akabale bo , Doa ! Mbi nanja , na nanɛ punda mohindo . Yona odaka abaki a punda apeaka mwɛngi mokilo a ebɔ ende .
66006006	Naka koko kɔpi ekamane a ndanda ebato babomɔ banɛi bo , Kɔpɔ emɔci endongo pata emɔci , na kɔpɔ jisato jilɔsɔ pata emɔci ; pɛ ko bobeja munɛ na vino .
66006007	Adipoa yo embete ebinɛi , mbi naka kɔpi emoto obomɔ obanɛi akabale bo , Doa !
66006008	Mbi nanja , na nanɛ punda mopu . Yona odaka abaki a punda adaka na kombe Bogwa , na esika ebagwake edaka ecini na nde ngɔngɔ . Ibo basɔ kpaci a libondo lingondo libanɛi , a boweja bato na abɛnɛ , na linjale , na mogweli moyogo , na tito babila bangondo .
66006009	Adipoa yo embete ebitano , mbi nanɛ miembo mibato baya bama gwa a mojɔ moEbaeli eNjambe , na a mojɔ motati ema bo tata , cina jihtumbu .
66006010	Babekoa na kɔpi epipo bo , Ee , Kumu mosɛnɔke osoti , enina êda wɛ pɛ bosambeja bato bangondo , na bokunda likundu a mojɔ momakia masu ?
66006011	Basɔ moto na moto kasaka eyai epu , na baka bo badi bohema koko mweka , oko a ehole êbwana etango ebina’bu baelomu na baninga babu , baya badi bogwa o ama bo gwa bo bɛnɛ .
66006012	Nanja yana adipoa yo embete ebisamano , na bojonga bongondo boda bonɛnɛ . Modika-busa mohinda oko bohinda , mohindo tuu . Songe mosusu akindoa o makia .
66006013	Njɔtɔ badiko bakwa nase o asopaka likɔkɔ mbuma , likakumana na pwea epipo .
66006014	Busa mɛnɛ bodonga o abulaka moto ekasa emokanda . Meno misusu minɛnɛnɛ , na sanga jisusu jidonga .
66006015	Bakumu bangondo , na bato banɛnɛnɛ , na bakumu babila , na konji , na bato bapipo , kanga basusu mɛnɛ , na babuli na basɔmi pongono , basabomba a mabɛngɛ mameno na a matai mameno .
66006016	Na babekoa a meno na matai bo , Toma kwani a diko disu ; bombani so a boso bonde yona odi a ngɛndɛ , na a kɛnjɔ eMwana-Bata .
66006017	Mojɔ bo busa bonɛnɛ bolikundu libu bomei ; odi bohɔnɔ husa bomina nda ?
66007001	Ngɔngɔ jimina , nanɛ babwɛnji-baDiko banɛi ; badaka ba’mi a makulu mangondo manɛi a bopea pwea jinɛi jingondo , bo pwea etahwea nongo a ngondo , isa a madiba , isa a mele .
66007002	Nanɛ koko okina obwɛnji-oDiko otongo akamane a dɔngɔ diɛsɛta . Iyo apeaka embete eNjambe obomɔ , na abekoa na kɔpi epipo ai babwɛnji badiko banɛi , baya bama sɔ kpaci a bobeja ngondo na madiba .
66007003	Abala bo , T’obejaeni oko ngondo , isa madiba , isa mele , oko bopetakini bakea embete a maso mabakɔmɛli baNjambe osu .
66007004	Naka etango ebato baya basɔ embete ; badaka koto mokama-na-domi-inɛi na koto jinɛi baya basɔ embete , bamakota masusu maYisalaele .
66007005	Balikota liYuda ; basɔ embete , koto domi-na-jibae . Balikota liLubena , koto domi-na-jibae . Bahkota liGada , koto domi-na-jibae .
66007006	Balikota liAsela , koto domi-na-jibae . Balikota liNepatali , koto domi-na-jibae . Balikota liManase , koto domi-na-jibae .
66007007	Balikota liSimeona , koto domi-na-jibae . Balikota liLewi , koto domi-na-jibae . Balikota liYisakala , koto domi-na-jibae .
66007008	Balikota liSebeuluna , koto domi-na-jibae . Balikota liYosepa , koto domi-na-jibae . Balikota liBenyamina , koto domi-na-jibae .
66007009	Nanja koko , na nanɛ emumu ebato pɛ njɛngi ; pɛpɛ nongo moto obwani bolanga etango emina ; bato bamakota masusu , na tungu jisusu , nambota jisusu , na kɔpi jisusu . Badaka ba’mi a boso bongɛndɛ , na a boso boMwana-Bata . Balwaka kasaka jiyai jipu , na bapeaka mango a mɔmɔ mabu .
66007010	Babekoa na kɔpi epipo bo , Boheleja bodi ai Njambe osu yona odi a ngɛndɛ , na ai Mwana-Bata .
66007011	Na babwɛnji-baDiko basusu baya bahikaka ngɛndɛ , na basuku , na bato babomɔ banɛi , bakwa a maso mabu a boso bongɛndɛ na basakoa Njambe bo ,
66007012	Amen ; bojongoa , na ekumu , na bowɛi na bosakoa , na lisuma , na kpaci , na ngulu , ai Njambe osu oko na bosusu . Amen .
66007013	Okina obasuku abala na mbi ; yo ’ ɛ bo , Ibo banda , baya badi na bisenja bipu ? Bahuli jɔ ?
66007014	Mbi namosɔnibeja bo , Kumu ombi , wɛ ojebi . Iyo abala na mbi bo , Ibaba badi oko baya bamani a bodi-ngoa bua bonɛnɛ ; basosi bisenja bibu , na babipuejai a makia ma-Mwana-Bata .
66007015	A mojɔ momina , badi a boso bongɛndɛ eNjambe , na bamokɔmɛkɛ a tei etempelo ende na bulu na moi . Iyona odi a ngɛndɛ âda etondo ebu bo babolame ena .
66007016	Bataya peka na nja ; bataya da na ekangola emadiba ; batadingoa koko a mojɔ momodika-busa , isa a mojɔ momoi mopipo .
66007017	Mojɔ bo , Mwana-Bata yona Odi a ndanda engɛndɛ âda mobanei obu , na âbaneja njea a melo minjiba jibomɔ ; na Njambe ahakoa mbisoli jisusu a miso mabu .
66008001	Yana adipoa Mwana-Bata embete esambo , mijɔ misusu mi yɛyɔ bowi oho Diko , isa ekenge eheure emɔci .
66008002	Na mbi nanɛ babwɛnji-baDiko sambo baya badi a boso bo-Njambe ; na basɔ mindule sambo .
66008003	Okina obwɛnji-oDiko otongo adoa , na ama a dɔngɔ dilitumbu . Iyo apeaka saani ewɔlɔ a ebɔ , na asɔ leka lolitindi lonɛnɛ a boputoana na bingeeli bibasɛnɔke basusu a diko dilitumbu liwɔlɔ lia lidi a boso bongɛndɛ .
66008004	Modidi moleka lolitindi moputuoana na bingeeli bibasɛnɔke , mokina ebɔ eobwɛnji , na mowea a boso boNjambe .
66008005	Obwɛnji omina atomba saani , aelumeja na mosa molitumbu , na amosopa a ngondo . Ngɔngɔ jimina , jidaka oko bɛi , na daka enɛnɛ , na mikalimo , na bojonga bongondo .
66008006	Babwɛnji sambo , baya badaka na mindule sambo , basɛlingoa a bohuea .
66008007	Obwɛnji oboso ahuea mondule , na mbua akwa a ngondo , oko mbua omatai na mosa maya maputoana na makia . Ekenge ebisato engondo engoa mosa ; ekenge ebisato emele engoa , na njienjie jigwa kanga jisusu mɛnɛ .
66008008	Obwɛnji obabae ahuea mondule , na ekina eka , o mono monɛnɛnɛ mongoake na mosa , edumbama a madiba-mamukwa , na ekenge ebisato emadiba ebongoa makia .
66008009	Tito bamadiba bagwa , libondo limasato ; na masua magwa , libondo limasato .
66008010	Obwɛnji obasato ahuea mondule , na monjɔtɔ monɛnɛ o ekɔmɛli emotanda , adonga oho Diko na akwa nase ; akwa a diko diekenge ebisato edua na njiba .
66008011	Kombe emonjɔtɔ omina edi Abisiniti . Ekenge ebisato emadiba ebongoa abisiniti , na bato bagwa banɛnɛ a mojɔ momadiba mamina , mojɔ bo madaka na boyo .
66008012	Obwɛnji obanɛi ahuea mondule , na ekenge ebisato emodika-busa ebeha , na ekenge ebisato esonge , na ekenge ebisato enjɔtɔ pongono . Ekenge ebisato ebohu bobu ehinda oko bohinda bo ekenge ebisato ebusa etahoa , na ekenge ebisato ebulu pongono .
66008013	Anja mbi koko , nanɛ popo akapimboe oho ta busa , na akabekoe na kɔpi epipo bo , Monɔngɔ , monɔngɔ , monɔngɔ , ai bato baya badi a ngondo , a mojɔ momindule mitongo Mibabwɛnji baya bakɛkɛ ahue .
66009001	Ohwɛnji obatano ahuea mondule , na mbi nanɛ monjɔtɔ yona omadonga Diko na ami kwa oko a ngondo . Iyo asɔ sabe emo-mbɔndɔ monase ,
66009002	na adipoa mombɔndɔ monase . Modidi momana a mombɔndɔ , o modidi momosa monɛnɛ . Modika-busa mohinda , na husa bohinda a mojɔ momodidi momombɔndɔ .
66009003	Bapaala bamana a modidi na banangana a ngondo , na basɔ ngulu yena ebwani na ngulu ekoolo bangondo .
66009004	Basɔ mobeko bo batabeja njienjie jingondo , isa njua , isa mele , oko bato pɛ baya bapeliti embete eNjambe a maso mabu .
66009005	Basɔ kpaci bo babanɔngejae songe batano , te bo babawoe . Na bakeja mwano mwano mokoolo yana akomaka yo moto .
66009006	Masu mamina makadoa , bato badi boduka bogwa , pɛ ko boboloja bogwa . Badi boda na posa ebogwa , na bogwa bodi bobacia oko bocia .
66009007	Bapaala bamina badaka o punda baya badi na mosɛlingo mobila . Badaka na leka a melo Mibu o makongo mawɔlɔ . Maso mabu madaka o maso mabato .
66009008	Swe jibu jidaka o swe jibali , na mino mabu madaka o mino magbɔngɔ .
66009009	Molilo mobu a mupa modaka o nguba jiebende , na epupeli emapapulapu mabu edaka o mokilimo mopunda banɛnɛ baya bapotaka na majangi a bila .
66009010	Mikɔmbɔ mibu midaka o mikɔmbɔ mikoolo , na ngɛngɛ jibu pongono , na ngulu ebu a bodingoja bato songe batano edaka a mikɔmbɔ Mibu .
66009011	Obwɛnji omombɔndɔ monase adi kumu obu ; kombe ende a kɔpi eBaEbele edi Abadona , na edi Apolwona a kɔpi eBaEla .
66009012	Monɔngɔ moboso monɔi . Minɔngɔ mitongo Mibae mikɛkɛ adoe .
66009013	Obwɛnji obasamano ahuea mondule , na mhi naka kɔpi ekamane a njeka jinɛi jilitumbu liwɔlɔ lia lidi a boso boNjambe .
66009014	Kɔpi emina ebala na obwɛnji obasamano yona odaka na mondule bo , Cingoa babwɛnji banɛi baya badi a mbɔci a dua enɛnɛ Pelata .
66009015	Babwɛnji bamina banɛi , baya bama sɛlingoa a mojɔ moehole emina , na busa bomina , na songe omina , na yanga emina , baci-ngoama bo bawoe ekenge ebisato ebato bangondo .
66009016	Etango emandundu mabasoda bapunda edaka mandundu koto licinda , tu lindundu basoda koto domi , na mbi naka etango ebu .
66009017	Anjaka mbi oko bonja , nanɛ punda na baya badaka babaki a punda . Mililo Mibu mimupa midaka mikpetu o mosa , na mihindo , na midaka koko na langi esupulu . Melo mipunda midaka o melo migbɔngɔ , na mosa na modidi mimanaka a minɔkɔ Mibu .
66009018	Ekenge ebisato ebato bangondo egwa a mojɔ momadingoa ma masato , oko a mojɔ momosa , na modidi , na supulu , mia mimanaka a minɔkɔ Mibu .
66009019	Mojɔ bo ngulu epunda edaka a minɔkɔ mibu , na a mikɔmbɔ mibu . Mikɔmbɔ mibu midaka o njɔ na melo minjɔ , na banɔngeja bato oko na melo mimina .
66009020	Bato batongo baya bahela a madingoa mamina bai-hekoja milema mibu a bokina leka lokɔ bo na mɔmɔ ; na baikina bosakoa miembo Mibe , isa bilimo biwɔlɔ , na bilimo bipalata , na bilimo biebende , na bilimo bimatai , na bilimo bimole bia bipeliti nongo njɛnɛ isa njoki , na te bidalake .
66009021	Na baihekoja milema Mibu a bokwa ekɔmɛli ebu ebowa bato , na elomu ebu edemba , na ngando jibu jibosambolu , na liba .
66010001	Nanɛ koko obwɛnji otongo akahule oho Diko , obwɛnji ongulu . Eyembi emohuaka , na moyama modaka a molo monde . Boso bondebodaka o modika-busa , na mako mande madaka o makwe mamosa .
66010002	Adaka na mokanda mokɛkɛ bwase a ebɔ ende . Abakea ebota ende ebami a diko dimadiba-mamukwa , na ebota ende ebali a diko dingondo .
66010003	Abekoa na kɔpi epipo o agbomaka gbɔngɔ . Yana abekoa yo , bɛi sambo bagama oko bogama .
66010004	Yana asia bɛi sambo bogama , mbi nakɔ bo nasɔne ; naka ko kɔpi ekahule oho Diko bo , Kanda na bakea embete a mijɔ Mibali bɛi sambo ; Pojisɔne oko .
66010005	Na obwɛnji onɛkɛ mbi ami a madiba-mamukwa na a ngondo , angɔjɔ ebɔ ende ebami diko ,
66010006	na abɛlɛ bɛli na yona odi na bomɔ oko na bosusu , yona okɔ Diko na leka losusu lua lodi ena , na ngondo pongono , na leka losusu lua lodi ena , na madiba koko , na leka losusu lua lodi ena . Abɛlɛ bɛli na nde bo ehole ebo’mba esii ,
66010007	na bo obwɛnji osambo akahuea mondule , mojɔ mobombamake moNjambe mongame a masu mamina , o ajebeja yo batɔndɔi bakɔmɛli bande .
66010008	Kɔpi eka mbi ekahule Diko ebala na mbi koko bo , Kɛ atombe mokanda mokɛkɛ mua modi bwase a ebɔ eobwɛnji yona odi ami a diko di madiba-mamukwa na a diko dingondo .
66010009	Oko boa mbi nakɛ ai obwɛnji , nabala na nde bo apɛni mokanda mokɛkɛ . Yo abala na mbi bo , Tomba mokanda , moyaka . Môda na boyo a sɔpɔ , a monɔkɔ ko bolɛbulɛbu o pɔki .
66010010	Natomba mokanda mokɛkɛ a ebɔ eobwɛnji , na namomea oko bomea . Modaka na bolɛbulɛbu bopɔki a monɔkɔ mombi ; yana ko amea mbi mokanda , modaka na boyo a sɔpɔ .
66010011	Na abala na mbi bo , Toma pa koko biseko a mojɔ mobato banɛnɛ , na makota , na kɔpi , na bakumu .
66011001	Mbi nasɔ mokɔmbɛ o pango ; na okina abala na mbi bo , Angɔ ; angɛ mwɛngi motempelo eNjambe , na litumbu , na baya basakoaka ena .
66011002	Pɛ bongɛ ko libanda lia lidi a sokolu etempelo . Kina libanda , mojɔ bo lihɛngɛmi ai makota , na badi bodɛhɛ ngando esɛnɔke na bihota bibu songe domi-inɛi na babae .
66011003	Mbi nadi bopa batati bambi babae kpaci a bopa biseko masu koto emɔci mikama Mibae na masu domi-inɛi na badi bolwa oko minyuku pɛ .
66011004	Ibo badi mele mibae miolive na paka jibae , na badi mema a boso boKumu ongondo .
66011005	Okina moto akapala bobanɔngeja , mosa momanaka a minɔkɔ mibu a bowa soki jibu . Moto akapala boba-nɔngeja , adi bogwa boa .
66011006	Ibo badi na kpaci a bokanda busa bo mbua atakwa a masu mabiseko bibu . Na badi na kpaci a bokindoja madiba makia , na a boloma bego bisusu a ngondo yana apalaka bo .
66011007	Bakasieja tati ebu , tito yona omanaka a mombɔndɔ monase adi bona na bu bila , abagbokejabí na abawabí .
66011008	Njemba jibu jidikabí a licilinga lingando yena enɛnɛ ; kombe engando emina edi oko mondɛ , edi Sɔdɔmɔ na Ejipito , esika egwa Kumu a mole-mobokea .
66011009	Bato banjabí njemba jibu masu masato na ekenge , bato bamakota mangondo , na maboti , na kɔpi na tungu jisusu . Na batajimabí bo moto apusee njemba jibu .
66011010	Bato bangondo basepabí na enanga enɛnɛ , na bapanabí leka a mojɔ momina , cina bo batɔndɔi ba babae bama nɔngeja bato bangondo .
66011011	Ama nɔ masu masato na ekenge ko , mohuli mobomɔ mo’mi donga oko ai Njambe , na mokwea a tei ebu , na bama mema . Na bato baya babanɛ baluluma na bɔ .
66011012	Ibo babae baka kɔpi epipo ekahule oho Diko , ekabale na bu bo , Doani jɔno diko ! Na bawea a Diko na eyembi , ena ko soki jibu jibanjaka .
66011013	Ngondo ejonga na bojonga bonɛnɛ a ehole emina , na ekenge edomi engondo egwa oko bogwa . Bato bagwa a mojɔ mobojonga bomina , bato koto sambo . Baya badika badaka na bɔ bonɛnɛ , na basakoa Njambe oDiko .
66011014	Monɔngɔ moMibae mosii ; mua momisato mokɛkɛ adoe .
66011015	Obwɛnji osambo ahuea mondule , na kɔpi jibekoa a Diko bo , Bokumu bongondo bodi e dɛye bokumu boKumu osu na Masiya onde . Iyo adi boda Kumu oko na bosusu .
66011016	Na basuku domi-ibae na banɛi baya badaka a mingbelɛngɔ Mibu a boso boNjambe basadumba nase , oko a maso mabu ,
66011017	na basakoa Njambe bo , Bosakoaka wɛ Kumu Njambe obonɔ , yona odi na yona odaka , Mojɔ bo opei ngulu ewɛ enɛnɛ , na okondi a bokumu bowɛ .
66011018	Makota madaka na kɛlɛ ; likundu liwɛ ko lidoi . Ehole ebosambeja bagwake emei , A bokɔ monganji ai batɔndɔi na ai basɛnɔke , bakɔmɛli bawɛ , Na bato baya basumaka kombe ewɛ , na banɛnɛnɛ na bakɛkɛlɛkɛ , Ehole ehowa likinda haya bahejaka ngondo .
66011019	Tempelo eNjambe oho Diko edipoama , na edejai emokongo monde edaka a bohu a tei etempelo ende . Mikalimo mimana a ehole emina , na daka enɛnɛ , na bɛi , na bojonga bongondo , na mbua monɛnɛ omatai akwa .
66012001	Embete enɛnɛ emana oho Diko , oko mwali yona olwa modika-busa o bisenja . Songe adaka a cina jibibota binde , na adaka na likongo a molo monde , oko njɔtɔ domi-na-babae .
66012002	Mwali omina adaka na demi , na abekoaka a mojɔ mobipeko na mwano mobobota .
66012003	Ekina embete etongo emana oho Diko , oko Dalakona monɛnɛ mokpetu . Iyo adaka na melo sambo na njeka domi , na makongo mabokumu sambo madaka a melo minde .
66012004	Mokɔmbɔ monde mogbula libondo limasato linjɔtɔ badiko , na abadumba nase a ngondo . Dalakona ama a boso bomwali yona opalaka bobota , bo mwali akabota , yo amee mwana oko bomea .
66012005	Mwali abota mwana-momi yona odi boda na kpaci a makota masusu , na tondo ende edi boda tondo eebende . Mwana’nde ko atombama ai Njambe na a ngɛndɛ ende .
66012006	Mwali acia a lisobe , a esika ema sɛlingoa Njambe a mojɔ monde , bo bamobɔkɔe oho masu koto emɔci mikama Mibae na masu macinda masato .
66012007	Bila emana oho Diko . Mikaele na babwɛnji bande bana na Dalakona . Dalakona na babwɛnji bande bana ,
66012008	na bagboka ; na baiboloja koko esika eboda oho Diko .
66012009	Dalakona monɛnɛ akwa , njɔ yona moyou yona odi na kombe Jabalo na Satana , mokosei ongondo esusu . Adumbama a ngondo , na babwɛnji bande badu-mbama na nde pongono .
66012010	Naka koko kɔpi epipo ekabale oho Diko bo , Edɛye , mohelo modoi , na ngulu , na Bokumu boNjambe , na kpaci eMasiya onde . Mojɔ bo yona odumbea baninga basu ebango adumbami nase , oko yona obadumbeaka a boso boNjambe osu na bulu na moi .
66012011	Bamogbokejai a mojɔ momakia maMwana-Bata na a mojɔ moebaeli etati ebu , cina bo baijuma bopa mihelo Mibu , pɛ bobanga bogwa .
66012012	Sepani na mojɔ momina , no baya badi oho Diko , na Diko esusu mɛnɛ . Monɔngɔ ko a ngondo , na a madiba-mamukwa , mojɔ bo Satana atiti ai no na kɛnjɔ enɛnɛ , na ajebaka bo ehole ende edikai mweka pɛ .
66012013	Yana anɛ Dalakona bo adumbama nase a ngondo , yo abengana mwali yona oma bota mwana-momi .
66012014	Mwali ko asɔ mapapulapu mabae mapopo monɛnɛ , a bocia a esika ende a lisobe , bo bamobɔkoe oho yanga emɔci , na bianga bibae , na ekenge eyanga emɔci , bo Njɔ atamonɛe .
66012015	Njɔ asopa dua emadiba a monɔkɔ monde ngɔngɔ jimwali , bo amocindojae na mopimbola .
66012016	Ngondo ko ekɔmeja mwali ; ngondo edipoa monɔkɔ na emea dua ema sopa Dalakona a monɔkɔ monde .
66012017	Dalakona akɛnjɔ na mwali bou mɛnɛ , na akɛ a bona bila na bana bande batongo baya basumaka mibeko mi-Njambe , na baya batataka tati ai Yesu .
66013001	Na ama a mbongu emadiba-mamukwa . Nanɛ koko Tito akamane a madiba-mamukwa . Adaka na njeka domi , na melo sambo . Makongo mabokumu domi madaka a njeka jinde , na kombe jibosambolu jidaka a melo minde .
66013002	Tito onɛ mbi adaka o swa . Makaka mande madaka o makaka matito kombe ours , na monɔkɔ monde modaka o monɔkɔ mogbɔngɔ . Dalakona amopa ngulu ende mɛnɛ na ngɛndɛ ende , na kpaci ende enɛnɛ .
66013003	Nanɛ bo mokina molo monde modi na pola ebogwa . Iyo ko ahela a pola ende ebogwa , na ngondo esusu ecingama na Tito na bokamoa .
66013004	Bato basakoa Dalakona mojɔ bo yo ama pa kpaci ende a Tito . Basakoa koko Tito na ebaeli ye ; Obwani na Tito nda ? Odi na ngulu a bona na nde nda ?
66013005	Tito adaka na monɔkɔ a bobala bikenge biegbo , na bikenge bibosambolu ; na asɔ kpaci bo akɔe o apalaka yo songe domi-inɛi na babae .
66013006	Adipoa monɔkɔ monde a botangola Njambe , na kombe ende , na ngando ende , na baya badi oho Diko .
66013007	Adaka na kpaci a bona bila na basɛnɔke na bo abagbokejae . Asɔ koko kpaci a makota masusu , na tungu jisusu , na kɔpi jisusu , na maboti masusu .
66013008	Bato basusu bangondo badi bomosakoa , oko baya baditi na kombe jibu a mokanda moMwana-Bata yona ogwa , kombe jia jisɔnɔmɔ ena oko a libangake lingondo .
66013009	Isa moto adi na matoi , yɛ ahokee .
66013010	Moto yona opeaka masungu âpeama lisungu yo mɛnɛ . Moto akawa na abɛnɛ , adi bogwa na abɛnɛ yo mɛnɛ . Cina elingbangba libasɛnɔke na ejimeli ebu oko yena .
66013011	Nanɛ koko okina Tito otongo . Iyo amana a ngondo , na adaka na njeka jibae , njeka jimwana-bata ; ebaeli ende ko edaka ebaeli eDalakona .
66013012	Iyo adaka na kpaci esusu eTito oboso a ngando ende , na akɔ bo bato basusu bangondo , ngondo esusu mɛnɛ , basakoe Tito yona oboso , yona oma hela a pola ende ehogwa .
66013013	Akɔ koko mindumba minɛnɛ , na akɔ bo mosa modonge obo Diko na motite nase a boso bobato .
66013014	Na alɛngɛ bato bangondo cina emindumba mikɔkɔ yo a esika eTito , na abatɔndɔ bo bakɔe elimo eTito yona oma hela a pola eabɛnɛ .
66013015	Asɔ koko kpaci bo apɛ mohuli a elimo eTito , bo elimo eTito ebale , na bo awejae bato basusu baya balona bosakoa elimo eTito .
66013016	Na akɔ bo bato kanga basusu mɛnɛ basɛ embete a ebɔ ebami isa a boso , na bakɛkɛ na banɛnɛnɛ , na bato balikonja na bato babokwali , na sɔmi na babuli pongono ,
66013017	bo , moto amiti da na embete emina , oko kombe eTito , isa etango ekombe ende , atahɔnɔ bosomba eka , isa bongɛjɛ eka .
66013018	Mojɔ momina modi mojɔ mobowɛi . Isa moto adi na bocingea , yɛ alange etango eTito . Mojɔ bo etango emina edi etango emoto , na etango ende edi Mikama misamano domi-isamano na isamano .
66014001	Nanja koko , na nanɛ Mwana-Bata ami a Mono moSiona . Bato badaka na nde koto mokama domi-inɛi-na-inɛi , na badaka na kombe ende , na kombe eSangwa’nde , a maso mabu .
66014002	Naka kɔpi ekahule Diko ; edaka na molunju moepeela enɛnɛ , o ekɔmɛli ebɛi ; kɔpi eka mbi ebwana na doi libato babibumba baya babomaka bibumba bibu .
66014003	Ba’mba yembo eyene a boso bongɛndɛ , na a boso bobasuku , na a boso bobato babomɔ banɛi . Pɛpɛ nongo okina otongo obwana bokoa yembo emina , oko bato bamina , bato koto mokama domi-inɛi-na-inɛi baya bama sikoama a ngondo .
66014004	Ibo badi oko baya baisabeja na bali , mojɔ bo batajebaka mojɔ momwali . Bacingamaka na Mwana-Bata bisika bisusu bikɛkɛ yo . Basikoama a tei ebato bo badae mbuma jiboso ai Njambe , na ai Mwana-Bata .
66014005	Bokosea boditi nongo a minɔkɔ mibu , mojɔ bo bapeliti nongo litɔnɔ .
66014006	Nanɛ koko okina obwɛnji otongo akapimboe a tei ebusa . Iyo adaka na Mwako Mopele mua modi na bosusu , bo atɔndɔe bato bangondo , makota na makota , tungu na tungu , kɔpi na kɔpi , maboti na maboti .
66014007	Abala na kɔpi epipo bo , Bangani Njambe ; mokumejani yo , mojɔ bo ehole ende ebosambeja emei . Mosakoani yo , yona oyoa Diko na nase , na madiba-mamukwa , na njiba .
66014008	Okina otongo , obwɛnji obabae adoa , na abala bo , Ekwi ! Babilo ekwi , ngando yena enɛnɛ ! mwali yona okɔ bo makota masusu malangoe na vino eposa elisɔngi linde .
66014009	Okina otongo , obwɛnji obasato adoa , na abekoa bo , Moto akasakoa Tito na elimo ende , na akasɔ embete ende a licinga limbanda , isa a ebɔ ,
66014010	moto omina adi bomwaka vino elikundu li-Njambeyena esɛlingoamaa kɔpɔ ekɛlɛ ende , pɛpɛ nongo bombɛjɛ ; na adi bodingoa na mosa na supulu a boso bobabwɛnji basɛnɔke , na a boso boMwana-Bata .
66014011	Modidi momosa mobodingoa bobu moweaka diko oko na bosusu ; baditi nongo na bowi , isa na bulu isa na moi , basakoi bamina baTito na elimo ende , na baya basɔ embete ekombe ende .
66014012	A mojɔ momina , baya basumaka Mibeko mi-Njambe na ejimeli eYesu , babwani boda na lingbangba .
66014013	Naka koko kɔpi ekabale oho Diko bo , Sɔnɔ mojɔ mu ; Bagwake baya bagwaka a tei eKumu badi na bojongoa , e dɛye , oko na bosusu . Mwembo mobalaka bo , Ee badi na bojongoa , bo baheme a minɔngɔ Mibu , mojɔ bo bilomu bibu bibasusaka .
66014014	Anja mbi koko , nanɛ eyembi epu . Okina adaka abaki a eyembi o moto . Adaka na likongo liwɔlɔ a molo monde , na mombimbi mopɔlu a ebɔ ende .
66014015	Okwa obwɛnji otongo amana a tempelo , na abekoa na bopipo ai yona odaka abaki a eyembi bo , Tomba mombimbi mowɛ na kɛsɛ , mojɔ bo ehole ebojua emei . Bojua bongondo bobwani oko bobwana .
66014016	Oko boa , yona odaka abaki a eyembi ameja mombimbi monde a diko dingondo , na ajua ngondo oko bojua .
66014017	Okina obwɛnji otongo amana a tempelo oho Diko , na yo adaka na mombimbi mopɔlu pongono .
66014018	Na okina obwɛnji otongo koko amana a litumbu . Iyo adaka na kpaci a mojɔ momosa , na abekoa na bopipo ai yona odaka na mombimbi mopɔlu ; abekoa bo , Imeja mombimbi mowɛ mopɔlu ; kɛsɛ bililo bimbuma jivine engondo , mojɔ bo mbuma jingondo jikpeti .
66014019	Obwɛnji omina ameja mombimbi monde a diko dingondo , akɛsɛ mbuma jivine engondo , na adumba jisusu a eboka enɛnɛ ekɛnjɔ eNjambe .
66014020	Eboka emina edaka a sokolu engando . Yana asieja bo bo’nda mbuma , makia mamana a eboka , na makɛlɛ bohali , oko a kilometa mikama misato na domi-isamano ; na madaka na ndinda oko a kamba emolo mo-punda .
66015001	Nanɛ koko ekina embete etongo oho Diko , embete enɛnɛ ebokamoa , oko babwɛnji sambo baya bapeli minɔngɔ sambo , minɔngɔ misuka , mojɔ bo kɛnjɔ eNjambe edi bosia na minɔngɔ mimina .
66015002	Nanɛ koko ekina eka yena edaka o libale litalatala lia liputoana na mosa . Baya bama gbokeja Tito , na elimo ende , na embete ekombe ende , badaka ba’mi a mbongu elibale litalatala , na badaka na bibumba biNjambe a mɔmɔ mabu .
66015003	Ibo ba’mbaka yembo eMose mokɔmɛli oNjambe , na yembo eMwana-Bata bo , Ee , Kumu Njambe obonɔ ! Bilomu biwɛ bidi binɛnɛnɛ , bidi na bokamoa . Ee , Kumu omakota ! Njea jiwɛ jidi jitangboake , njea jisoti .
66015004	Ee Kumu ; odi pɛ bosuma , pɛ bokumeja kombe ewɛ nda ? Mojɔ bo , odi mosɛnɔke oko wɛ pɛ . Makota masusu madi bodoa a bosakoa wɛ , Mojɔ bo masambeja mawɛ maboloi a bohu .
66015005	Ngɔngɔ jimina , nanja koko , na tempelo eEtondo ebotata oho Diko edipoama .
66015006	Babwɛnji sambo baya badaka na minɔngɔ sambo bamana a tempelo . Badaka na bisenja bipu bopɛ , na kamba jiwɔlɔ jidaka a mupa mabu .
66015007	Okina obato babomɔ apa babwɛnji sambo kɔpɔ jiwɔlɔ sambo jia jiluma na likundu liNjambe yona odi na bosusu .
66015008	Na tempelo eluma na ekumu , na ngulu eNjambe , o ekɔmɛli emodidi momosa . Pɛpɛ nongo moto obwani bokwea a tempelo oko adi minɔngɔ sambo Mibabwɛnji sambo pɛ bopeta sia .
66016001	Nakakokokɔpi epipo ekamane a tempelo , ekabale nababwɛnji sambo bo , Kɛni asope kɔpɔ sambo jilikundu liNjambe a ngondo .
66016002	Obwɛnji oboso akɛ na asopa kɔpɔ ende a ngondo . Na bato baya badaka na embete eTito , na baya basakoaka elimo ende badingoa na pola jibe jisaya .
66016003	Obwɛnji obabae asopa kɔpɔ ende a madiba-mamukwa , na madiba makindoa makia , o makia manjemba emoto . Na leka losusu lua lodaka mɔ a madiba logwa oko bogwa .
66016004	Obwɛnji obasato asopa kɔpɔ ende a dua na njiba , na jikindoa makia .
66016005	Na naka obwɛnji omadiba akabale bo , Ee , wɛ Mosɛnɔke yona odi , na yona odaka , Wɛ olongi na bisambi biwɛ ;
66016006	Mojɔ bo bato basopa makia mabasɛnɔke na mabatɔndɔi , Na wɛ obanusi makia . Mokindo mobu mobwani .
66016007	Naka koko litumbu likabale bo , Ee , Kumu Njambe obonɔ , Bisambi biwɛ bibɔngi , bidi bongbebongbe .
66016008	Obwɛnji obanɛi asopa kɔpɔ ende a modika-busa , na modika-busa mosɔ kpaci a bonɔngeja bato na mosa .
66016009	Bato bakɛloa na moi mopipo , na basinga kombe eNjambe yona odaka na kpaci a minɔngɔ mimina , na baibekoja nongo milema Mibu bo bakumejae Njambe .
66016010	Obwɛnji obatano asopa kɔpɔ ende a ngɛndɛ eTito . Bokumu boTito bohinda na modidi . Bato bakokala biemi bibu a mojɔ momwano ,
66016011	na basinga Njambe a mojɔ momwano mobu na pola jibu , na baihekoja nongo milema Mibu a bokina bikɔmɛli bibu .
66016012	Obwɛnji obasamano asopa kɔpɔ ende a Pelata , dua yena enɛnɛ . Madiba madua emina makoka oko bokoka , a bosɛlingoa njea ebakumu baɛsɛta .
66016013	Nanɛ koko miembo Mibe misato mia midaka o magbɔsɔ , mikamane a monɔkɔ moDalakona , na a monɔkɔ moTito , na a monɔkɔ moMotɔndɔi obokosea .
66016014	Miembo mimina midi miembo Mibajabolo ; mikɔkɔ mindumba , na mikɛkɛ ai bakumu bangondo esusu bo Mibabolee a mojɔ mobila a busa bua bonɛnɛ boNjambe obonɔ .
66016015	( Hokeani ; mbi nadoaka na mbɛmbɛ emobi . Bojongoa ai moto yona odi mosu , yona obaneaka bisenja binde bo atamana mbundu na sɔni a boso bobato . )
66016016	Na Mibabolea a esika yena edi na kombe Alamagedo a kɔpi eBaEbele .
66016017	Obwɛnji osambo asopa kɔpɔ ende a pwea . Kɔpi epipo emana a tempelo ; kɔpi emina edonga a ngɛndɛ na ebala bo , Mojɔ mosii !
66016018	Mikalimo mimana na daka enɛnɛ , na bɛi , na bojonga bongondo bonɛnɛ . Bojonga bomina bodaka bonɛnɛ mɛnɛ ; ehole edi bato a ngondo , baipaka nɛ bojonga bongondo bonɛnɛ boa .
66016019	Ngando yena enɛnɛ ekabama , mabondo masato , na ngando jimakota jigwa . Njambe aibosa Babilo , ngando yena enɛnɛ ; amonusa kɔpɔ elikundu linde ligbasoake .
66016020	Sanga jisusu jicia bohali , na meno miiboloa koko .
66016021	Mbua monɛnɛ omatai adonga Diko , na makwa a diko dibato . Matai mamina madaka na manji , kilo domi-itano , kilo domi-itano , na bato basinga Njambe a mojɔ momogweli momatai cina bo mogweli momina modaka mojɔ monɛnɛ mɛnɛ .
66017001	Okina obabwɛnji sambo baya badaka na kɔpɔ sambo , adoa na abala na mbi bo , Doa bo nanejae wɛ esambi emwali obɔɔli yona monɛnɛ , yona odi na edie ende a diko didua jinɛnɛ .
66017002	Bakumu bangondo bangɛkɛ na nde bɔɔli , na bato bangondo balangoi na vino elisɔngi linde .
66017003	Obwɛnji omina atomba mbi a mwembo a lisobe , na nanɛ okwa mwali oho . Adaka abaki a Tito mokpetu bosɔɔ yona odaka na kombe jinɛnɛ jibosambolu a mokuku monde , na adaka na melo sambo , na njeka domi .
66017004	Mwali omina alwaka bisenja bikpetu na bikpetu bosɔɔ ; mohlo monde modaka molilo mowɔlɔ , na matai mayumu , na mayaka mayumu enɛnɛ . Adaka na kɔpɔ a ebɔ ende , kɔpɔ ewɔlɔ , yena eluma botɔ na ngando jinde jibosambolu , na lisɔngi linde , na ndukeli jinde .
66017005	Ekina kombe esɔnɔmɔ a licinga limbanda , na cina ekombe emina edi mojɔ mobombamake ; BABILO MONƐNƐ , NANGE ’ BATO BABƆƆLI NA NGANDO JIBOSAMBOLU JINGONDO .
66017006	Mbi nanɛ mwali omina yona oma langoa na makia mabasɛnɔke , na makia mabatati baYesu . Yana anɛ mbi mwali omina , nakamoa na bokamoa bonɛnɛ .
66017007	Obwɛnji ko abala na mbi bo , Okamoaka mojɔ moye ? Mbi nadi boboloja ai wɛ mojɔ mobombamake momwali omina , na Tito yona omotombaka , yona odi na melo sambo na njeka domi .
66017008	Tito onɛki wɛ adaka , na aditi . Adi bomana ko a mombɔndɔ monase , na adi bonɔ oko a bodimoa . Na bato bangondo , oko baya badi pɛ bosɔnɔmɔ kombe a mokanda mobomɔ a bobanga bongondo , badi bokamoa yana anɛkɛ bo Tito yona odaka , yona oditi , na yona odi bodoa koko .
66017009	Mojɔ mu mobwani na bocingea bomoto obowɛi . Melo sambo midi meno sambo , na edie emwali edi a meno mimina .
66017010	Melo mimina midi koko bakumu sambo . Batano babu bakwi ; okina adi oko ; yona otongo adoakini ; na yo akadoa , atayeyoa nongo ekoka .
66017011	Tito yona odaka , na aditi e dɛye , adi kumu obomwambe ; acingi na bakumu sambo , na akɛkɛ a bodimoa .
66017012	Njeka domi jinɛki wɛ jidi bakumu domi baya basɔkini bokumu ; badi bosɔ kpaci ebakumu , na Tito pongono , heure emɔci .
66017013	Ibo basusu badi na mokano momɔci , na bapaka ngulu ebu na kpaci ebu a Tito .
66017014	Badi bona bila na Mwana-Bata , na Mwana-Bata adi bobagbokeja , mojɔ bo yo adi Kumu obakumu , na Koi obaroi ; na baya bacingi na nde babeama , babɔmɔ , na badi bato baejimeli .
66017015	Abala na mbi koko bo , Dua jinɛki wɛ , oho adi mwali obɔɔli na mobondo , jidi oko makota , na makumu , na bato , na kɔpi .
66017016	Njeka domi jinɛki wɛ , njeka jimina na Tito pongono , — ibo badi boda na mwali obɔɔli oko soki ; bamobejabi , bamokinabi mbundu , bayakabí mimi minde na bamotumbabi na mosa .
66017017	Mojɔ bo Njambe asi mojɔ momina a milema Mibu bo bakɔe mokano monde na molema momɔci , na bo bapɛ Tito kpaci ebu ebakumu oko adi bibaeli bi-Njambe pɛ bopeta ngama .
66017018	Na mwali onɛki wɛ adi oko ngando enɛnɛnɛ , yena edi na kpaci ai bakumu bangondo .
66018001	Yana asia ngando jimina , nanɛ okina obwɛnji otongo akahule oho Diko . Iyo adaka na kpaci enɛnɛ , na ngondo esusu ehoa na bolailai boekumu ende .
66018002	Abekoa na kɔpi epipo bo , Ekwi ! Babilo , ngando yena enɛnɛ ekwi ; Edi oko ekokolo ebajabolo , Esika emiembo misusu Mibe , Esika embulu basusu babosɔtɔ na bamaneene .
66018003	Mojɔ bo makota masusu malangoi na vino elisɔngi linde ; Bakumu bangondo ba’ngi na nde bɔɔli , Na bato babwasa bangondo bahɛjɛ likonja libu linɛnɛ a mojɔ mobikɔmɛli binde binɛnɛ bibosambolu .
66018004	Naka koko kɔpi etongo ekahule Diko na ekabale bo , Bato bambi , imanani , mokinani yo , osaka cingamani na nde a jibe jinde , osaka katanani na nde a madingoa mande .
66018005	Mojɔ bo jibe jinde jidi o mono monɛnɛ mua momeaka a Diko , Na Njambe alɛi mojɔ mojibe jinde .
66018006	Sɔmbejani ai yo oko na mwɛngi mopaka yo mɛnɛ , Na nɛngejani mokindo monde a mojɔ mobikɔmɛli binde ; Lumejani kɔpɔ enusa yo na bato batongo bihole bibae , a mojɔ monde mɛnɛ .
66018007	O asakumejaka yo , na adaka yo na bikɔmɛli bibosambolu , Oko boa mopani yo molɔbɔ na bio oko na mwɛngi momina . Mojɔ bo abalaka a molema monde bo , Mbi nadi a ngɛndɛ ekumu , Naditi nongo mwali-obogwa , nitada nongo na mokwea .
66018008	A mojɔ momina , madingoa mande madi bodoa ai yo a busa bomɔci , mogweli , mokwea , na linjale . Na atumbama na mosa , Mojɔ bo Kumu Njambe yona omosambejaka adi mopipo .
66018009	Bakumu bangondo baya bangɛ na nde bɔɔli na bakatana na nde a bikɔmɛli binde bibosambolu , bakanɛ modidi mobotumba bonde , badi bomoyea kɔndɔ .
66018010	Badi bo’ma bohali a mojɔ mobɔ bobodi-ngoa bonde . Badi bobala bo , Monɔngɔ ! Monɔngɔ ! Wɛ ngando enɛnɛnɛ ! Wɛ Babilo ngando epipo ! Likundu liwɛ limei bundumo .
66018011	Bato babwasa bangondo bayeaka mbisoli na bamoyeaka kɔndɔ , mojɔ bo bato te bayake somba na bu leka lobwasa ,
66018012	leka lowɔlɔ , na palata , matai mayumu , na mayaka mayumu , bisenja bibotɛlɛtɛlɛ bikpetu na bikpetu bosɔɔ , soa ekpetu , na mele misusu miyumu , leka longɔlu jimbongo , na leka losusu lua lokɔmɔ na mele na matai , na leka lua loluama na ebende na mboa ,
66018013	sinamona , na lihengako , na midikadika , na malasi , na male , na vino , na minɛ , na mitɛkɛ mipele , na ndongo , na ngɔmbɔ , na bata , na punda , na mituka , na mikuku na milema mibato .
66018014	Molema mowɛ modaka na posa embuma jikpetu , na jicia wɛ bohali . Leka lowɛ losusu loyumu , na leka lowɛ losusu loekumu lobungi na wɛ , na bato bata-loboloja koko .
66018015	Bato baya bakɔ masa na leka lomina , baya badiba likonja linɛnɛ a mojɔ monde , badi bo’ma bohali oko na bio na bolɛbɛ , na bɔ pongono , a mojɔ mobodingoa bonde , na badi bobala bo ,
66018016	Monɔngɔ ! monɔngɔ ! ngando yena enɛnɛnɛ ! yena elwaka oko bisenja bibotɛlɛtɛlɛ bikpetu na bikpetu bosɔɔ , yena edaka na molilo mowɔlɔ , na matai mayumu , na mayaka mayumu ,
66018017	Makonja ma manɛnɛ mɛnɛ manami na heure emoɔci pɛ . Bakapitɛni bamasua , na bato bamasua masusu , na bato basusu bamadiba , na bato basusu baya bakɔkɔ elomu ebu a madiba , ba’ma oko bohali .
66018018	Banja modidi mobotumba bonde na babekoa bo , Ngando yena ebwani na ngando ye enɛnɛnɛ nda ?
66018019	Basopa dutu a melo mibu ; bayea , balɛbɛ na babekoa bo , Monɔngɔ ! monɔngɔ ! ngandoye enɛnɛnɛ ! Bato basusu baya badaka na masua a madiba-mamukwa badiha likonja linɛnɛ a mojɔ molituna linde . Edikai o mopɔtu na heure emɔci pɛ .
66018020	Sepani oho Diko a mojɔ mongando emina ; Ino basɛnɔke , na babwɛnji-baDiko , na batɔndɔi , sepani koko , Mojɔ bo Njambe alongejai no na amodumbi yo .
66018021	Ngɔngɔ jimina , okina obwɛnji mopipo atomba litai linɛnɛnɛ , alidumba a madiba-mamukwa na abala bo , Babilo , ngando yena enɛnɛnɛ , êdumbama nase na bopipo boa , na etaboloa koko .
66018022	Bato bata’ka koko doi egongo , na bibumba , na poolo na mindule , a tei ewɛ . Pɛpɛ nongo moto yona okɔkɔ ekina elomu odi boboloa koko a tei ewɛ . Bata’ka koko a tei ewɛ doi libon’nda ndongo .
66018023	Eyoi epaka etaya hoja modidi a tei ewɛ . Bata’ka koko a tei ewɛ kɔpi emomi na mwali obolongana , Mojɔ bo bato bawɛ bamasa badaka bakumu bangondo , Na wɛ osela makota masusu na male mawɛ .
66018024	Makia mabatɔndɔi na mabasɛnɔke maboloi a tei ende , Na makia mabato basusu baya bawama a ngondo .
66019001	Yana asia ngando jimina , naka doi linɛnɛ lia lidaka o kɔpi elindundu libato banɛnɛ oho Diko haya babekoa bo , Aleluya ! Boheleja , na ekumu , na ngulu , jidi ai Njambe osu ;
66019002	Mojɔ bo yo asambejaka na soti na bongbebongbe . Asambejai mwali obɔɔli yona monɛnɛ , yona obeja ngondo na bɔɔli bonde . Njambe akundi likundu limakia mabakɔmɛli bande .
66019003	Babekoa koko bo , Aleluya ! Modidi mobotumba bonde moweaka diko na bosusu .
66019004	Basuku domi-ibae na banɛi , na bato babomɔ banɛi , basumana a bosakoa Njambe yona odi a ngɛndɛ . Babala bo , Amen . Aleluya !
66019005	Ekina kɔpi emana a ngɛndɛ bo , Sakoani Njambe osu , ino bakɔmɛli bande basusu , Ino baya bamosumaka , banɛnɛnɛ na bakɛkɛlɛkɛ .
66019006	Naka koko doi likɔpi elindundu libato banɛnɛ . Edaka o molunjo moepeela enɛnɛ na ebwana na bɛi mɛnɛ . Babala bo , Aleluya ! Mojɔ bo Kumu Njambe osu yona onɔi , akumaka .
66019007	Kinani bosepe na enanga enɛnɛ , na bomokumejae , Mojɔ bo ehole ebolongana boMwana-Bata emei , Na mwali onde obolongana alwai molilo monde ,
66019008	Mojɔ bo asi kpaci bo alwae bisenja bibotɛlɛtɛlɛ bipu bopɛɛ . Bisenja bimina bibotɛlɛtɛlɛ bidi oko bikɔmɛli bibodongo bibasɛnɔke .
66019009	Obwɛnji abala koko na mbi bo , Sɔnɔ mojɔ mu ; Bojongoa ai bato baya babeami a libonje libolongana boMwana-Bata . Na abala na mbi bo , Bikenge bimina bidi bikenge biNjambe na soti mɛnɛ .
66019010	Mbi nasadumba a bibota binde bo namosakoe . Iyo ko abala na mbi bo , yɛ bokɔ boa ! Mbi nadi oko mokɔmɛli pɛ , o adi wɛ mɛnɛ , na baninga bawɛ baya babaneaka tati eYesu . Sakoa oko Njambe . Mojɔ bo tati eYesu edi mwembo moeseko .
66019011	Nanɛ bo Diko didi bwase , na nanɛ punda mopu . Okina adaka abaki a punda yona odi na kombe ji , Yona oejimeli , Yona osoti . Iyo asambejaka , na anaka bila oko na bodongo .
66019012	Miso mande madaka o mosa mɛnɛ . Adaka na makongo manɛnɛ mabokumu a molo monde . Adaka na kombe yena esɔnɔmɔ ; pɛpɛ nongo moto ko ojebaka kombe emina , oko yo mɛnɛ pɛ .
66019013	Aiwaka kasaka eyai yena edaka na matɔnɔ mamakia , na kombe ende edi Ebaeli eNjambe .
66019014	Mandundu mabasoda baDiko mamosusaka , madaka mabaki a punda bapu , na malwaka bisenja bibobuno bipu bopɛɛ .
66019015	Abɛnɛ monɛnɛ amanaka a monɔkɔ monde a bokwɛlɛ makota mangondo . Tondo ende ebokumu edi tondo eebende a mojɔ mobu . Iyo adi bonda eboka evino ekɛlɛ egbasoake eNjambe obonɔ .
66019016	Adaka koko na kombe a kasaka ende na a ebɛ ende bo , Koi obaroi , na Kumu obakumu .
66019017	Nanɛ koko okina obwɛnji yona odaka ami a modika-busa . Iyo abea mbulu basusu baya bahombaka diko na kɔpi epipo bo , Doani ; titanani a mojɔ molibonje linɛnɛ liNjambe ,
66019018	a boyaka mini Mibakmuu , na mini Mibakapitɛni , na mini Mibato banɛnɛnɛ , na mini mipunda , na mini mibasoda bapunda , na mini Mibato basusu mɛnɛ , basɔmi na babuli , banɛnɛnɛ na bakɛkɛ .
66019019	Nanɛ Tito , na bakumu bangondo , na mandundu mabasoda babu , baya bama titana a bona bila , na yona odaka abaki a punda , na lindundu libasoda bande .
66019020	Bapea Tito na motɔndɔi obokosea yona okɔkɔ mindumba , oko yona okosea bato na mindumba mimina , bato baya bama sɔ embete eTito , na baya bama sakoa elimo ende . Ibo basusu babae badumbama yana adaka bo mɔ , a libale limosa mosupulu .
66019021	Yona odaka abaki a punda awa basusu batongo na abɛnɛ onde , oko abɛnɛ yona omanaka a monɔkɔ monde . Na mbulu basusu bagola na mini mibu .
66020001	Nanɛ okwa obwɛnji akahule oho Diko . Iyo apeaka sabe emombɔndɔ monase na mokina monyɔlɔ monɛnɛ a ebɔ ende .
66020002	Apea Dalakona , oko njɔ yona moyou , yona odi Jabalo na Satana , na amo’sa ta mbɔci bo adae ena bianga koto emɔci .
66020003	Amodumba a mombɔndɔ monase , adipa modipe , na abakea embete a modipe bo atakosea koko makota mangondo , oko a suka ebianga koto emɔci . Ehole emina ekasia adi bocingoama mweka .
66020004	Nanɛ koko mingbɛlɛngɔ , na baya badaka a mingbɛlɛngɔ mimina basɔ kpaci a bosambeja . Nanɛ koko miembo Mibato baya bama tɛndɔmɔ melo a mojɔ motati ebu ai Yesu , na a mojɔ moEbaeli eNjambe , na miembo Mibato baya balona bosakoa Tito na elimo ende , na baisɔ embete ende a maso mabu , isa a mɔmɔ mabu . Ibo basɔ koko bomɔ , na bakuma na Yesu bianga koto emɔci .
66020005	Bagwake batongo basɔ koko bomɔ , oko a suka ebianga koto emɔci ; bongɔ boboso a bogwa oko bu .
66020006	Yona odi a libondo libato baya badi bongɔ a bogwa a bongɔ boboso , adi na bojongoa na bosɛnɔ . Bogwa bomabae boditi nongo na kpaci ai bo ; badi boda nganga baNjambe na nganga baMasiya , na badi bokatana na nde a bokumu bonde bianga koto emɔci .
66020007	Bianga koto emɔci bikasia , Satana adi bocingoama a blɔkɔ ende .
66020008	Adi bomana a bokosea makota mangondo , oko a suka engondo mɛnɛ , oko Gogo na Magogo , bo ababolee a mojɔ mobila . Etango ebu edi o mbume jimbongu .
66020009	Badonga a bisika bisusu bingondo na bahika ngando ebasɛnɔke na ngando eepaeli . Mosa ko modonga oho Diko ai Njambe , na mobatumba kanga basusu mɛnɛ .
66020010	Satana , mokosei obu , adumbama a libale lomosa na lisupulu , esika edi Tito na motɔndɔi obokosea , na badi bodingoa oho mabulu na mei oko na bosusu mɛnɛ .
66020011	Nanɛ ngɛndɛ enɛnɛ epu , na yona odaka a ngɛndɛ . Ngondo na busa bacia boso bonde , na baibo loa koko .
66020012	Nanɛ koko bagwake , banɛnɛnɛ na bakɛkɛlɛkɛ ; badaka ba’mi a boso bongɛndɛ . Mikanda midipoama . Na mokina mokanda motongo modipoama , oko mokanda mobomɔ . Na bagwake basamba a mojɔ mobikɔmɛli bibu bia bisɔnɔmɔ a mikanda .
66020013	Madiba-mamukwa mahuleja bagwake baya badaka ena . Bogwa na Seolo bahuleja koko bagwake baya badaka ena , na basusu basamba a mojɔ mongando jima bo kɔ .
66020014	Ngɔngɔ jimina , Bogwa na Seolo badumbama a libale limosa ; bogwa bomabae oko bu , bua bolibale limosa .
66020015	Isa kombe emoto eiboloa , pɛ bosɔnɔmɔ a mokanda mobomɔ , moto omina adumbama a libale limosa .
66021001	Ngɔngɔ jimina , nanɛ Diko diyene na ngondo eyene , mojɔ bo Diko diboso dima dimoa , na ngondo eboso pongono , na madiba-mamukwa maditi koko .
66021002	Na nanɛ ngando yena esɛnɔke , Yelusalema eyene , ekadonge oho Diko ai Njambe , na mosɛlingo momwali-obolongana yona olwa molilo monde a mojɔ momuma’nde .
66021003	Naka koko kɔpi epipo ekamane a ngɛndɛ bo , Anjani ; etondo eNjambe edi a tei ebato . Iyo adi boda na bu . Ibo badi boda bato bande , na Njambe yo mɛnɛ adi boda na bu .
66021004	Iyo adi bohakoa mbisoli jisusu a miso mabu . Bogwa botada koko na ikina . Batayea koko kɔndɔ na ikina , pɛpɛ koko bio isa mwano , mojɔ bo ngando jiboso jisia oko bosia .
66021005	Iyona odaka a ngɛndɛ abala bo , Anjani ; mbi nakɔkɔ leka losusu loyene . Abala koko bo , Sɔnɔ mojɔ mu , cina bo bikenge bimina bidi soti , bitakputoa nongo .
66021006	Na abala na mbi bo , Mojɔ mosii ! Mbi nadi Alepa na Omega , libangake na suka . Isa moto adi na ekangola emadiba , mbi nadi bomonusa madiba mamolo momadiba mabomɔ ; nadi bomopa oko bopa , pɛpɛ bongɛjɛ .
66021007	Moto akagbokeja , adi bosangoa likwa . Mbi nadi boda Njambe onde , na yo adi boda mwana’mbi .
66021008	A mojɔ mobimɛli ko , na baya bapeliti ejimeli , na bato babosambolu , na bawoi , na bato babɔɔli , na bato bademba , na basakoi babilimo , na bakosei basusu , — libondo libu lidi oko a libale limosa na supulu ; bogwa bomina bodi bogwa bomabae .
66021009	Okina obabwɛnji sambo baya badaka na kɔpɔ sambo jia jiluma na madingoa masuka Sambo , adoa na abala na mbi bo , Doa nanejae wɛ Mwali-obolongana , yona odi mwali oMwana-Bata .
66021010	Iyo atomba mbi a mwembo a diko dimono monɛnɛ , na anejani Yelusalema , ngando esɛnɔkɛ , ekadonge oho Diko ai Njambe na ekatite nase .
66021011	Edaka na ekumu eNjambe . Langilangi engando edaka o litai liyumu , oko litai liyasepi , na bosangesange o talatala .
66021012	Edaka na mongba , mongba monɛnɛnɛ moyai , mua modaka na midipe domi-na-Mibae . Babwɛnji-baDiko domi-na-babae badaka a midipe , na kombe jimakota domi-na-babae mabana baYisalaele jisɔnɔmɔ a midipe .
66021013	Midipe minɛi midaka a dɔngɔ diɛsɛta , midipe minɛi a dɔngɔ dinɔdɔ , midipe minɛi a dɔngɔ disudo , na midipe minɛi a dɔngɔ diwɛsɛta .
66021014	Mongba mongando modaka na eyoeli-ecina , mboba domi-na-jibae , na kombe jibabwɛnji domi-na-babae ba-Mwana-Bata jidaka a mboba jimina .
66021015	Obwɛnji yona obalaka na mbi adaka na mongendu-momwɛngi a bongɛ ngando , na midipe , na mongba .
66021016	Ngando edaka mɔngɔ masusu manɛi oko amɛci , boyai na sasa oko amɛci . Angɛ ngando na mongendu , na angɛ kilometa koto jibae na mikama minɛi , boyai na sasa na diko oko amɛci .
66021017	Angɛ mwɛngi momongba pongono , mako mokama momɔci na macinda mabae na mako manɛi na bongɛ bomoto na bongɛ boobwɛnji pongono .
66021018	Mongba moyoama na yasepi . Ngando mɛnɛ eyoama na wɔlɔ esoti , na edaka na bosangesange botalatala .
66021019	Eyoeli-ecina engando edaka na matai mayumu tungu jisusu . Mboba eboso eyoama na yasepi ; yena ejibae sapili ;
66021020	yena ejisato kalekedona ; yena ejinɛi emelaudi ; yena ejitano saladonike ; yena ejisamano saludi ; yena esambo kulusoliti ; yena ebomwambe beluli ; yena elibwa topasi ; yena edomi kulusopalo ; yena edomi-na-emɔci yakinto ; yena edomi-na-jibae ametusiti .
66021021	Midipe domi-na-Mibae midaka mayaka mayumu domi-na-mabae , tu modipe liyaka liyumu limɔci . Licilinga lingando lidaka licilinga liwɔlɔ esoti , na lidaka na bosa-ngesange botalatala .
66021022	Nainɛ nongo tempelo a ngando , mojɔ bo tempelo engando edi oko Kumu Njambe yona onɔi , na Mwana-Bata .
66021023	Ngando ebwanaka , pɛpɛ nongo modika-busa isa songe a boboja ngando , mojɔ bo ekumu eNjambe edi bobu bongando , na paka engando edi Mwana-Bata .
66021024	Bato bamakota masusu badi bodala a bohu bomina ; bakumu bangondo badi bodoa na ngbemeani na ekumu ebu a ngando emina .
66021025	Midipe mingando mitadipama nongo a ehole emose na bosusu , mojɔ bo bulu botada nongo oho .
66021026	Badi bokwea ena na ekumu na lisuma limakota mangondo .
66021027	Pɛpɛ nongo eka epita ko edi bokwea ena , pɛpɛ nongo moto yona okɔkɔ ngando jibosambolu isa bokosea . Badi bokwea ena oko baya basɔnɔmɔ kombe a mokanda mobomɔ moMwana-Bata .
66022001	Anejani koko dua emadiba mabomɔ ekamane a ngɛndɛ eNjambe na eMwana-Bata ; madaka na bosangesange bota-latala , na makɛlɛkɛ a ndanda elicilinga lingando .
66022002	Mole mobomɔ modaka a mɔngɔ masusu mabae madua , mua mobotaka mbuma , tungu domi-na-jibae , tu songe ekina tungu . Na kasa jimole jidaka a mojɔ mosengo emakota mangondo .
66022003	Ndakeja etaya da . Ngɛndɛ eNjambe na eMwana-Bata edabi ena , na bakɔmɛli bandɛ bamo-kɔmɛbí .
66022004	Ibo banɛbí boso bonde , na kombe ende edabí a maso mabu .
66022005	Na bulu botaya dabí ; paka editi koko na elomu oho , isa modika-busa , mojɔ bo Kumu Njambe abapabi bohu , na bakumabi oko na bosusu .
66022006	Abala na mbi bo , Bikenge bimina bidi soti , bitakputoa nongo . Na Kumu , Njambe omiembo na obatɔndɔi , alomi obwɛnji onde bo anejae bakɔmɛli bande ngando jia jidi bodoa ngɔngɔ mweka .
66022007	Hokea ; mbi nâdoa bokpa . Bojongoa ai moto yona osumaka bikenge bieseko emokanda mu .
66022008	Mbi Yoane naka , na nanɛ ngando jimina . Yana aka mbi , na yana anɛ mbi ngando jimina , nasadumba nase a bibota biobwɛnji yona ojinejani bo namosakoe .
66022009	Iyo ko abala na mbi bo , yɛ bokɔ boa ! Mbi nadi oko mokɔmɛli pɛ , o adi wɛ mɛnɛ , na batɔndɔi baninga bawɛ , na bato basusu baya basumaka bikenge bimokanda mu . Sakoa oko Njambe .
66022010	Abala na mbi koko bo , T’obombe oko bikenge bieseko emo-kanda mu , mojɔ bo ehole eba’i mea .
66022011	Yona odi mobe , yɛ akɔe oko bobe ; yona odi na mbindo , yɛ adae oko na mbindo ; yona odi na bodongo , yɛ akɔe oko ngando jibodongo ; yona odi mosɛnɔkɛ , yɛ adae oko mosɛnɔkɛ .
66022012	Hokea ; mbi nadi bodoa bokpa . Nadi bodoa na ndese embi , bo napɛ moto na moto ndese yena ebwani na bikɔmɛli binde .
66022013	Mbi nadi Alepa na Omega , yona oboso na yona osuka , libangake na suka .
66022014	Bojongoa ai bato baya basosaka bisenja bibu , bo badae na njea ebodoa a mole mobomɔ , na njea ebokwea a midipe mingando .
66022015	Sokolu ko , oko mbwa , na bato bademba , na bato babɔɔli , na bawoi , na basakoi babilimo , na basusu baya bapalaka na bakɔkɔ bokosea .
66022016	Mbi Yesu nalomi obwɛnji ombi bo ajebejae no ngando jiji a mojɔ moMenga . Mbi nadi monjeli oDawidi na ombota ende ; nadi monjɔtɔ yona odi na eyoeli enɛnɛ a elɔngɔ .
66022017	Mwembo , na Mwali obolongana babalaka bo , Doa . Isa moto a’kaka , yɛ abale bo , Doa . Yona odi na ekangola , yɛ adoe ; yɛ moto na moto yona opalaka , aloke madiba mabomɔ oko boloka , pɛpɛ nongo bosomba .
66022018	Mbi nalehaka bato basusu baya ba’kaka bikenge bieseko emokanda mu . Moto akaputana bikenge bitongo a bikenge bimina , Njambe adi bobakea ai yo madingoa maya masɔnɔmi a mokanda mu .
66022019	Na moto akakatoa bikenge bimokanda moeseko ye , Njambe adi bokatoa libondo linde a mole mobomɔ , na a ngando esɛnɔkɛ , o adi misɔnɔ mimokanda mu .
66022020	Yona odi motati ongando jimina abalaka bo , Soti , mbi nadoaka bokpa . Amen . Kumu Yesu , doa .
66022021	Yɛ monganji moKumu Yeslu modae na basɛnɔkɛ basusu . Amen .
