# language_name:        Chichewa
# closest ISO 639-3:    nya
# ISO_15924:            Latn
# year_short:           2009
# year_long:            
# vernacular_title:     
# english_title:        Chichewa Buku Loyera Bible
# URL:                  
# copyright_short:      
# copyright_long:       
# notes:                
40001001	Yesu Khristu , makolo ake anali Davide ndi Abrahamu . Motsatanatsatana maina a makolo ake onse ndi aŵa :
40001002	Abrahamu adabereka Isaki , Isaki adabereka Yakobo , Yakobo adabereka Yuda ndi abale ake .
40001003	Yuda adabereka Perezi ndi Zera , mwa Tamara ; Perezi adabereka Hezironi , Hezironi adabereka Ramu .
40001004	Ramu adabereka Aminadabu , Aminadabu adabereka Nasoni , Nasoni adabereka Salimoni .
40001005	Salimoni adabereka Bowazi mwa Rahabu , Bowazi adabereka Obede mwa Rute , Obede adabereka Yese ,
40001006	Yese adabereka mfumu Davide . Davide adabereka Solomoni , mwa amene poyamba adaali mkazi wa Uriya .
40001007	Solomoni adabereka Rehobowamu , Rehobowamu adabereka Abiya , Abiya adabereka Asa .
40001008	Asa adabereka Yehosafati , Yehosafati adabereka Yoramu , Yoramu adabereka Uziya .
40001009	Uziya adabereka Yotamu , Yotamu adabereka Ahazi , Ahazi adabereka Hezekiya .
40001010	Hezekiya adabereka Manase , Manase adabereka Amoni , Amoni adabereka Yosiya .
40001011	Yosiya adabereka Yekoniya ndi abale ake , pa nthawi imene Aisraele adaatengedwa ukapolo kupita ku Babiloni .
40001012	Aisraele atatengedwa ukapolo kupita ku Babiloni , Yekoniya adabereka Salatiele , Salatiele adabereka Zerubabele .
40001013	Zerubabele adabereka Abihudi , Abihudi adabereka Eliyakimu , Eliyakimu adabereka Azoro .
40001014	Azoro adabereka Zadoki , Zadoki adabereka Akimu , Akimu adabereka Eliudi .
40001015	Eliudi adabereka Eleazara , Eleazara adabereka Matani , Matani adabereka Yakobo .
40001016	Yakobo adabereka Yosefe , mwamuna wa Maria . Mariayu adabala Yesu , wotchedwa Khristu .
40001017	Choncho panali mibadwo khumi ndi inai kuyambira pa Abrahamu mpaka pa mfumu Davide , mibadwo khumi ndi inai kuyambira pa Davideyo mpaka pa nthaŵi imene Aisraele adaatengedwa ukapolo kupita ku Babiloni , ndiponso mibadwo khumi ndi inai kuyambira pa nthaŵi yotengedwa ukapolo kupita ku Babiloni mpaka pa nthaŵi ya Khristu , Mpulumutsi wolonjezedwa uja .
40001018	Kubadwa kwa Yesu Khristu kudaatere : amai ake Maria adaafunsidwa mbeta ndi Yosefe ; koma asanaloŵane , Maria adaapezeka kuti ali ndi pathupi mwa mphamvu za Mzimu Woyera .
40001019	Mwamuna wake Yosefe anali munthu wokonda chilungamo , komabe sadafune kumchititsa manyazi poyera . Nchifukwa chake adaganiza za kungothetsa mbeta ija osachitapo mlandu .
40001020	Akulingalira zimenezi , mngelo wa Ambuye adamuwonekera m'maloto , namuuza kuti , " Yosefe , mwana wa Davide , usaope kumtenga Maria , mkazi wakoyu . Pathupi ali napopa padachitika ndi mphamvu za Mzimu Woyera .
40001021	Adzabala mwana wamwamuna , ndipo udzamutcha dzina lake Yesu , chifukwa adzapulumutsa anthu ake ku machimo ao . "
40001022	Zonsezi zidaatero kuti zipherezere zimene Ambuye adaalankhulitsa mneneri kuti ,
40001023	" Namwali wina wosadziŵa mwamuna adzatenga pathupi nkubala mwana wamwamuna . Mwanayo adzatchedwa dzina loti Imanuele , " ndiye kuti " Mulungu ali nafe . "
40001024	Tsono Yosefe atadzuka , adachita monga momwe mngelo wa Ambuye uja adaamuuzira . Adamtenga Maria , mkazi wake uja ,
40001025	koma sadamdziŵe mpaka adabala mwana wamwamuna . Pambuyo pake Yosefe adatcha mwanayo dzina loti Yesu .
40002001	Yesu adabadwira m'mudzi wa Betelehemu , m'dziko la Yudeya , pa nthaŵi imene Herode anali mfumu ya dzikolo . Ndiye kudaabwera akatswiri ena a nyenyezi ku Yerusalemu kuchokera kuvuma .
40002002	Iwowo amcafunsa kuti , " Ali kuti mwana amene adabadwa kuti adzakhale Mfumu ya Ayuda ? Ife tidaona nyenyezi yake ikutuluka kuvumaku , motero tabwera kudzampembedza . "
40002003	Mfumu Herode atamva zimenezi , adavutika kwambiri ndipo anthu ena onse a m'Yerusalemu nawonso adavutika nazo .
40002004	Tsono Herodeyo adasonkhanitsa akulu onse a ansembe ndi aphunzitsi onse a Malamulo a Mose , naŵafunsa kuti , " Kodi paja adati Mpulumutsi wolonjezedwa ndi Mulungu uja adzabadwira kuti ? "
40002005	Iwo adati , " M'mudzi wa Betelehemu ku Yudeya . Pajatu mneneri adalemba kuti ,
40002006	Iwe Betelehemu wa m'dziko la Yuda , sindiwe wamng'ono konse pakati pa akulu olamulira Yuda . Pakuti kwa iwe kudzachokera mtsogoleri pamene adzalamulira anthu anga Aisraele . ' "
40002007	Pamenepo Herode adaŵaitanira paseri akatswiri a nyenyezi aja , naŵafunsitsa za nthaŵi yeniyeni imene adaaiwonera nyenyeziyo .
40002008	Kenaka adaŵatumiza ku Betelehemu nkuŵauza kuti , " Pitani , kafunsitseni za mwanayo . Mukakampeza , mudzandidziŵitse , kuti inenso ndidzapite kukampembedza . "
40002009	Anthu aja atamva mau a mfumu , adanyamuka . Nyenyezi imene adaaiwona kuvuma ija idaŵatsogolera mpaka idakafika nkukaima pamwamba pa malo amene panali mwanayo .
40002010	Ataiwona nyenyeziyo , adasangalala kwabasi .
40002011	Adaloŵa m'nyumba , naona mwanayo ali ndi Maria mai wake , ndipo adagwada nampembedza . Kenaka adamasula chuma chao , nampatsa mitulo ya golide , lubani ndi mafuta onunkhira a mure .
40002012	Mulungu adaŵachenjeza m'maloto kuti asadzerekonso kwa  Herode kuja . Motero adadzera njira ina pobwerera kwao .
40002013	Atapita akatswiri a nyenyezi aja , mngelo wa Ambuye adaonekera Yosefe m'maloto . Adamuuza kuti , " Nyamuka , tenga mwanayu ndi mai wake , uthaŵire ku Ejipito . Ukakhale kumeneko mpaka ndidzakuuze , popeza kuti Herode azidzafunafuna mwanayu kuti amuphe . "
40002014	Apo Yosefe adadzuka usiku womwewo , nkutenga mwanayo ndi mai wake kupita ku Ejipito .
40002015	Adakhala kumeneko mpaka Herode atamwalira , kuti zipherezere zimene Ambuye adaalankhulitsa mneneri kuti , " Ndidaitana Mwana wanga kuti atuluke ku Ejipito . "
40002016	Herode atazindikira kuti akatswiri a nyenyezi aja adampusitsa , adatuma anthu ku Betelehemu ndi ku midzi yonse yozungulira , kuti akaphe ana aamuna onse a zaka ziŵiri kapena kucheperapo . Zaka zimenezi adaaŵerengera potsata m'mene adaamvera kwa akatswiri aja za nthaŵi imene iwowo adaaiwonera nyenyeziyo .
40002017	Pamenepo zidachitikadi zimene mneneri Yeremiya adaanena kuti ,
40002018	" Mau akumveka ku Rama , kulira ndi kubuma kwambiri : Rakele akulira ana ake . Akukana kumtonthoza , chifukwa ana ake asoŵa . "
40002019	Herode atamwalira , mngelo wa Ambuye adaonekera Yosefe m'maloto ku Ejipito .
40002020	Adamuuza kuti , " Nyamuka , tenga mwanayu ndi mai wake , ubwerere ku Israele . Aja ankafuna kumupha mwanayu adafa . "
40002021	Apo Yosefe adanyamuka , nkutenga mwana uja ndi mai wake , kubwerera ku Israele .
40002022	Koma atamva kuti Arkelao ndiye mfumu ya ku Yudeya m'malo mwa bambo wake Herode , adaopa kupita kumeneko . Tsono atal­andira chenjezo kwa Mulungu m'maloto , adapita ku dera la Galileya .
40002023	Kumeneko adakakhala ku mudzi wina dzina lake Nazarete , kuti zipherezere zimene aneneri adaanena kuti , " Adzatchedwa Mnazarete . "
40003001	Pa masiku amenewo , kudaabwera Yohane Mbatizi nayamba kulalika m'chipululu cha ku Yudeya .
40003002	Ankati , " Tembenukani mtima chifukwa Mulungu ali pafupi kukhazikitsa Ufumu wake tsopano . "
40003003	Paja Yesaya ankanena za iyeyu pamene adaati , " Liwu la munthu wofuula m'chipululu : akunena kuti , ' Konzani mseu wodzadzeramo Ambuye , ongolani njira zoti adzapitemo . ' "
40003004	Yohaneyo ankavala zovala za ubweya wangamira , ndipo ankamangira lamba wachikopa m'chiwuno . Chakudya chake chinali dzombe ndi uchi wam'thengo .
40003005	Anthu ochokera ku Yerusalemu ndi ku dera lonse la Yudeya , ndi ku madera onse a pafupi ndi mtsinje wa Yordani ankadza kwa iye .
40003006	Ndiye ankati iwo akaulula machimo ao , iye nkumaŵabatiza mu Mtsinje wa Yordaniwo .
40003007	Ankaona Ayuda ambiri a m'gulu la Afarisi ndi la Asaduki akubwera kuti iye aŵabatize . Tsono iyeyo ankati , " Ana a njoka inu , adakuchenjezani ndani kuti muthaŵe chilango cha Mulungu chikudzachi ?
40003008	Chitanitu ntchito zosonyeza kuti mwatembenukadi mtima .
40003009	Ndipo m'mitima mwanu musayerekeze zomanena kuti , ' Atate athu ndi Abrahamu . ' Ndithu ndikunenetsa kuti Mulungu angathe kusandutsa ngakhale miyala ili apayi kuti ikhale ana a Abrahamu .
40003010	Pali pano nkhwangwa ili kale patsinde pa mitengo . Choncho mtengo uliwonse wosabala zipatso zabwino , adzaudula nkuuponya pa moto .
40003011	Ine ndimakubatizani ndi madzi , kusonyeza kuti mwatembenuka mtima . Koma amene akubwera pambuyo panga ndi wamphamvu kuposa ine . Ameneyo ine ndine wosayenera ngakhale kunyamula nsapato zake . Iyeyo adzakubatizani mwa Mzimu Woyera ndiponso m'moto .
40003012	Chopetera chake chili m'manja kuti apete tirigu wake . Tsono adzathira tirigu m'nkhokwe , koma mankhusu adzaŵatentha m'moto wosazimika . "
40003013	Pa masiku amenewo , Yesu adachoka ku Galileya kubwera kwa Yohane ku mtsinje wa Yordani , kuti Yohaneyo amubatize .
40003014	Yohane poyesa kukana , adati , " Ndine amene ndiyenera kubatizidwa ndi Inuyo . Nanga mukubweranso kwa ine kodi ? "
40003015	Koma Yesu adamuyankha kuti , " Tsopano lino vomera , chifukwa ndi m'mene tiyenera kuchitira zonse zimene Mulungu akufuna . " Apo Yohane adavomera .
40003016	Yesu atangobatizidwa , adatuluka m'madzimo . Pomwepo kuthambo kudatsekuka , ndipo adaona Mzimu wa Mulungu akutsika ngati nkhunda nkutera pa Iye .
40003017	Tsono kuthamboko kudamveka mau akuti , " Uyu ndiye Mwana wanga wapamtima . Ndimakondwera naye kwambiri . "
40004001	Zitatha izi , Mzimu Woyera adatsogolera Yesu kupita ku chipululu kuti Satana akamuyese .
40004002	Pa masiku makumi anai Yesu adasala zakudya usana ndi usiku , ndipo pambuyo pake adamva njala .
40004003	Tsono Woyesa uja adadza namuuza kuti , " Ngati ndinu Mwana wa Mulungu , lamulani miyala ili apayi kuti isanduke chakudya . "
40004004	Koma Yesu adati , " Malembo akuti , ' Munthu sangakhale moyo ndi chakudya chokha , koma ndi mau onse olankhula Mulungu . ' "
40004005	Pambuyo pake Satana adatenga Yesu kupita naye ku Yerusalemu , Mzinda Wopatulika , nakamuimika pamwamba penipeni pa Nyumba ya Mulungu .
40004006	Adamuuza kuti , " Ngati ndinu Mwana wa Mulungu , mudziponye pansi . Paja Malembo akuti , ' Mulungu adzalamula angelo ake kuti akusamaleni , iwo adzakunyamulani m'manja mwao , kuti mapazi anu angapweteke pa miyala . ' "
40004007	Koma Yesu adati , " Malembo akutinso , ' Usaŵayese Ambuye , Mulungu wako . ' "
40004008	Potsiriza Satana adatenga Yesu kupita naye pa phiri lalitali kwambiri , ndipo adamuwonetsa maufumu onse a pansi pano ndi ulemerero wake .
40004009	Tsono adamuuza kuti , " Zonsezi ndidzakupatsani mukagwada pansi ndi kundipembedza . "
40004010	Apo Yesu adati , " Choka , Satana ! Paja Malembo akuti , ' Uzipembedza Ambuye , Mulungu wako , ndipo uziŵatumikira Iwo okha . ' "
40004011	Pamenepo Satana adamsiya , angelo nkubwera kumadzamutumikira Yesuyo .
40004012	Yesu atamva kuti Yohane adamponya m'ndende , adabwerera ku Galileya .
40004013	Adachokako ku Nazarete , nakakhala ku Kapernao , mzinda wina wa m'mbali mwa nyanja ku dera la Zebuloni ndi Nafutali .
40004014	Zidaatero kuti zipherezere zimene mneneri Yesaya adaanena kuti ,
40004015	" Iwe dziko la Zebuloni ndi iwe dziko la Nafutali , ku njira yakunyanja , patsidya pa Yordani , iwe Galileya , dziko la anthu akunja !
40004016	Anthu okhala mu mdima , aona kuŵala kwakukulu . Anthu okhala m'dziko la mdima wabii wa imfa , kuŵala kwaŵaonekera . "
40004017	Kuyambira nthaŵi imeneyo Yesu adayamba kulalika kuti , " Tembenukani mtima , chifukwa ufumu wakumwamba wayandikira . "
40004018	Yesu akuyenda m'mbali mwa nyanja ya Galileya , adaona anthu aŵiri pachibale pao : Simoni wotchedwa Petro , ndi mbale wake Andrea , akuponya khoka m'nyanjamo , popeza kuti anali asodzi .
40004019	Yesu adaŵauza kuti , " Inu , munditsate , ndikakusandutseni asodzi a anthu . "
40004020	Pomwepo iwo adasiya makoka ao , namamtsatadi .
40004021	Atapitirira pamenepo , Yesu adaona enanso aŵiri pachibale pao : Yakobo ndi Yohane , ana a Zebedeo . Iwo anali m'chombo pamodzi ndi bambo waoyo , akukonza makoka ao , Yesu nkuŵaitana .
40004022	Pomwepo iwowo adasiya chombo chao ndi bambo wao uja , namatsata Yesu .
40004023	Yesu adayendera dziko lonse la Galileya akuphunzitsa m'nyumba zamapemphero ndi kulalika Uthenga Wabwino wonena za ufumu wakumwamba . Ankachiritsanso nthenda zonse za anthu ndi zofooka zao zam'thupi .
40004024	Mbiri yake idabuka m'dziko lonse la Siriya , kotero kuti anthu ankabwera kwa Iye ndi odwala onse ovutika ndi nthenda ndi zoŵaŵa zosiyanasiyana , ogwidwa ndi mizimu yoipa , akhunyu ndi opunduka , Iye nkumaŵachiritsa .
40004025	Anthu ambirimbiri ankamutsata kuchokera ku Galileya , ku dera lotchedwa Mizinda Khumi , ku Yerusalemu , ku Yudeya ndi kutsidya kwa mtsinje wa Yordani .
40005001	Yesu poona chikhamu cha anthu chija , adakwera pa phiri . Iye atakakhala pansi , ophunzira ake adamtsatira pomwepo .
40005002	Kenaka adayamba kuŵaphunzitsa , adati ,
40005003	" Ngodala anthu amene ali osauka mumtima mwao , pakuti Ufumu wakumwamba ndi wao .
40005004	" Ngodala anthu amene akumva chisoni , pakuti Mulungu adzaŵasangalatsa .
40005005	" Ngodala anthu ofatsa , pakuti Mulungu adzaŵapatsa dziko la pansi pano kuti likhale lao .
40005006	" Ngodala anthu amene akumva njala ndi ludzu lofuna chilungamo , pakuti Mulungu adzakwaniritsa zofuna zao .
40005007	" Ngodala anthu ochitira anzao chifundo , pakuti iwonso Mulungu adzaŵachitira chifundo .
40005008	" Ngodala anthu oyera mtima , pakuti adzaona Mulungu .
40005009	" Ngodala anthu odzetsa mtendere , pakuti Mulungu adzaŵatcha ana ake .
40005010	" Ngodala anthu ozunzidwa chifukwa cha kuchita chilungamo , pakuti Ufumu wakumwamba ndi wao .
40005011	" Ndinu odala anthu akamakunyozani , kukuzunzani ndi kukunyengezerani zoipa zamitundumitundu chifukwa cha Ine .
40005012	Sangalalani , kondwerani , chifukwa mphotho yanu ndi yaikulu Kumwamba . Paja ndi m'menenso anthu ankazunzira aneneri amene analipo kale inu musanabadwe .
40005013	" Inu ndinu mchere wa dziko lapansi . Koma ngati mcherewo watha mphamvu , mphamvu zakezo nkuzibwezeranso nchiyani ? Ulibenso ntchito mpang'ono pomwe , koma kungoutaya kunja basi , anthu nkumauponda .
40005014	" Inu ndinu kuŵala kounikira anthu onse . Mudzi wokhala pamwamba pa phiri sungabisike .
40005015	Munthu sati akayatsa nyale , nkuivundikira ndi mbiya . Koma amaiika pa malo oonekera , ndipo imaunikira anthu onse amene ali m'nyumbamo .
40005016	Chomwechonso inuyo muziwonetsa kuŵala kwanu pamaso pa anthu , kuti ataona ntchito zanu zabwino azilemekeza Atate anu akumwamba .
40005017	" Musamaganiza kuti ndidadzathetsa Malamulo a Mose ndiponso zophunzitsa za aneneri . Inetu sindidadzere kudzaŵathetsa , koma kudzaŵafikitsa pachimake penipeni .
40005018	Ndithu ndikunenetsa kuti thambo ndi dziko lapansi zisanathe , sipadzachoka kalemba nkakang'ono komwe kapena kankhodolera pa Malamulowo , mpaka zonse zitachitika .
40005019	Choncho aliyense wonyozera limodzi mwa malamulo ameneŵa , ngakhale laling'ono chotani , nkumaphunzitsa anthu ena kuti azitero , adzakhala wamng'ono ndithu mu Ufumu wakumwamba . Koma aliyense amene amaŵatsata nkumaphunzitsa anthu ena kuti azitero , adzakhala wamkulu mu Ufumu wakumwamba .
40005020	Nchifukwa chake ndikukuuzani kuti ngati kukhulupirika kwanu sikuposa kukhulupirika kwa aphunzitsi a Malamulo ndi kwa Afarisi , simudzaloŵa konse mu Ufumu wakumwamba .
40005021	" Mudamva kuti anthu akale aja adaaŵalamula kuti , ' Usaphe . Aliyense wopha mnzake adzayenera kuzengedwa ku bwalo lamilandu , '
40005022	Chabwino , koma Ine ndikukuuzani kuti aliyense wopsera mtima mbale wake adzayenera kuzengedwa ku bwalo lamilandu . Aliyense wonena mnzake kuti , ' Wopandapake iwe , ' adzayenera kuzengedwera ku Bwalo Lapamwamba . Ndipo aliyense wonena mnzake kuti , ' Chitsiru , ' adzayenera kukaponyedwa ku moto wa Gehena .
40005023	" Nchifukwa chake ngati wabwera ndi chopereka chako ku guwa , nthaŵi yomweyo nkukumbukira kuti mnzako wina ali nawe nkanthu ,
40005024	siya chopereka chakocho kuguwa komweko , ndipo pita , kayambe wayanjana naye mnzakoyo . Pambuyo pake ndiye ubwere kudzapereka chopereka chako chija .
40005025	" Uziyanjana msanga ndi mnzako wamlandu , mukali pa njira yopita ku bwalo lamilandu , kuwopa kuti angakakupereke kwa woweruza , woweruzayo angakakupereke kwa msilikali , ndipo msilikaliyo angakakuponye m'ndende .
40005026	Ndithu ndikunenetsa kuti sudzatulukamo mpaka utalipira zonse .
40005027	" Mudamva kuti anthu akale aja adaaŵalamula kuti , ' Usachite chigololo . '
40005028	Chabwino , koma Ine ndikukuuzani kuti munthu aliyense woyang'ana mkazi ndi kumkhumba , wachita naye kale chigololo mumtima mwake .
40005029	Ngati diso lako la ku dzanja lamanja likuchimwitsa , likolowole nkulitaya . Ndi bwino koposa kuti utayepo chiwalo chako chimodzi , kusiyana nkuti thupi lako lonse aliponye ku Gehena .
40005030	Ndipo ngati dzanja lako lamanja likuchimwitsa , lidule nkulitaya . Ndi bwino kuti utayepo chiwalo chako chimodzi , kupambana kuti thupi lako lonse likaponyedwe ku Gehena . "
40005031	" Anthu akale aja adaaŵalamulanso kuti , ' Ngati munthu asudzula mkazi wake , ampatse mkaziyo kalata yachisudzulo . '
40005032	Chabwino , koma Ine ndikukuuzani kuti aliyense amene asudzula mkazi wake , osati chifukwa cha chigololo , akumchititsa chigololo mkaziyo ngati akwatiwanso . Ndipo amene akwatira mkazi wosudzulidwayo , nayenso akuchita chigololo .
40005033	" Mudamvanso kuti anthu akale aja adaaŵalamula kuti , ' Usalumbire monama , koma uchitedi zimene udaŵalonjeza Ambuye molumbira . '
40005034	Chabwino , koma Ine ndikukuuzani kuti muleke nkulumbira komwe . Usalumbire kuti , ' Kumwambadi ! ' Paja Kumwamba kuli mpando waufumu wa Mulungu .
40005035	Usalumbire kuti , ' Pali dziko lapansi ! ' Paja dziko lapansi ndi chopondapo mapazi ake . Usalumbire kuti , ' Pali Yerusalemu ! ' Paja Yerusalemu ndi mzinda wa Mfumu yaikulu .
40005036	Usalumbire ngakhale pa mutu wako , pakuti sungathe kusandulitsa ndi tsitsi limodzi lomwe kuti likhale loyera kapena lakuda .
40005037	Muzingoti , ' Inde , ' kapena ' Ai . ' Zimene muwonjezerepo nzochokera kwa Satana , Woipa uja .
40005038	" Mudamva kuti anthu akale aja adaaŵalamula kuti , ' Diso kulipa diso , dzino kulipa dzino . '
40005039	Chabwino , koma Ine ndikukuuzani kuti munthu woipa osalimbana naye . Ngati munthu akumenya pa tsaya la ku dzanja lamanja , upereke linalonso .
40005040	Munthu akakuzenga mlandu nafuna kukulanda mkanjo wako , umlole atengenso ndi mwinjiro wako womwe .
40005041	Munthu akakukakamiza kuyenda naye mtunda umodzi , uyende naye mitunda iŵiri .
40005042	Munthu akakupempha kanthu , uzimpatsa . Ndipo munthu akafuna kubwereka kanthu kwa iwe , usamkanize . "
40005043	" Mudamva kuti anthu akale aja adaaŵalamula kuti , ' Ukonde mnzako , ndi kudana ndi mdani wako . '
40005044	Chabwino , koma Ine ndikukuuzani kuti muzikonda adani anu ndipo muziŵapempherera amene amakuzunzani .
40005045	Mukatero mudzakhaladi ana a Atate anu amene ali Kumwamba . Paja Iwo amaŵalitsa dzuŵa lao pa anthu abwino ndi pa anthu oipa omwe , ndipo amagwetsera mvula anthu olungama ndi osalungama omwe .
40005046	Ngati mukonda okhawo amene amakukondani , mungalandire mphotho yanji ? Kodi suja ngakhale okhometsa msonkho amachita chimodzimodzi ?
40005047	Ndipo ngati mupatsa moni abale anu okha , mwachitapo chiyani pamenepo choposa ena ? Kodi suja ngakhale akunja amachita chimodzimodzi ?
40005048	Nchifukwa chake monga Atate anu akumwamba ali abwino kotheratu , inunso mukhale abwino kotheratu .
40006001	" Chenjerani , musachite ntchito zanu zabwino pamaso pa anthu ndi cholinga choti akuwoneni . Mukatero , simudzalandira mphotho kwa Atate anu amene ali Kumwamba .
40006002	" Nchifukwa chake pamene mukupereka zachifundo , musachite modziwonetsera , monga amachitira anthu achiphamaso aja m'nyumba zamapemphero ndiponso m'miseu yam'mizinda . Iwoŵa amachita zimenezi kuti anthu aŵatame . Ndithu ndikunenetsa kuti amenewo alandiriratu mphotho yao .
40006003	Koma iwe ukamapereka zachifundo , dzanja lako lamanzere lisadziŵe zimene dzanja lako lamanja likuchita .
40006004	Ukatero , zachifundo zakozo zidzakhala zodziŵa iwe wekha . Tsono Atate ako amene amaona zobisika adzakupatsa mphotho .
40006005	" Pamene mukupemphera , musachite monga anthu achiphamaso aja . Iwowo amakonda kuimirira ndi kupemphera m'nyumba zamapemphero ndi pa mphambano za miseu yam'mizinda . Amachita zimenezi kuti anthu aŵaone . Ndithu ndikunenetsa kuti amenewo alandiriratu mphotho yao .
40006006	Koma iwe , pamene ukuti upemphere , loŵa m'chipinda chako , tseka chitseko , ndipo upemphere kwa Atate ako amene ali osaoneka . Tsono Atate ako amene amaona zobisika adzakupatsa mphotho .
40006007	" Pamene mukupemphera , musamangobwerezabwereza mau monga amachitira anthu akunja . Iwowo amayesa kuti akachulukitsa mau choncho , ndiye pamene Mulungu aŵamvere .
40006008	Inu musamatero ai , pakuti Atate anu amadziŵa zimene mukusoŵa , inu musanapemphe .
40006009	Nchifukwa chake popemphera muziti , Atate athu akumwamba , dzina lanu lilemekezedwe .
40006010	Ufumu wanu udze . Kufuna kwanu kuchitidwe , monga kumwamba chomwechonso pansi pano .
40006011	Mutipatse ife lero chakudya chathu chamasikuwonse .
40006012	Mutikhululukire ife machimo athu , monga ifenso takhululukira otilakwira .
40006013	Ndipo musalole kuti tigwe m'zotiyesa , koma mutipulumutse kwa Woipa uja . " Pakuti ufumu , mphamvu ndi ulemerero ndi zanu kwamuyaya . Amen .
40006014	" Ndithu ngati mukhululukira anthu machimo ao , Atate anu akumwamba adzakukhululukirani inunso .
40006015	Koma ngati simukhululukira anthu machimo ao , Atate anunso sadzakukhululukirani machimo anu .
40006016	" Pamene mukusala zakudya , musamaonetsa nkhope zachisoni monga amachitira anthu achiphamaso aja . Iwo amaipitsa nkhope kuti anthu aone kuti akusala zakudya . Ndithu ndikunenetsa kuti amenewo alandiriratu mphotho yao .
40006017	Koma iwe , pamene ukusala zakudya , samba m'maso nkudzola mafuta kumutu ,
40006018	kuti anthu asadziŵe kuti ukusala zakudya . Koma Atate ako araene ali osaoneka ndiwo adziŵe . Ndipo Atate akowo amene amaona zobisika , adzakupatsa mphotho .
40006019	" Musadziwunjikire chuma pansi pano , pamene njenjete ndi dzimbiri zimaononga , ndiponso mbala zimathyola ndi kuba .
40006020	Koma mudziwunjikire chuma Kumwamba , kumene njenjete kapena dzimbiri siziwononga , ndiponso mbala sizithyola ndi kuba .
40006021	Pajatu kumene kuli chuma chako , mtima wakonso kokhala nkomweko .
40006022	" Maso ndiwo nyale zounikira thupi la munthu . Ngati maso ako ali bwino , m'thupi mwako monse mumakhala kuŵala .
40006023	Koma ngati maso ako sali bwino , m'thupi mwako monse mumakhala mdima . Tsono ngati kuŵala kumene kuli mwa iwe kusanduka mdima , mdima wakewo ndi wochita kuti goo !
40006024	" Munthu sangathe kutumikira mabwana aŵiri , pakuti kapena adzadana ndi mmodzi nkukonda winayo , kapena adzadzipereka kwa mmodzi nkumanyoza winayo . Simungathe kutumikira onse aŵiri , Mulungu ndi chuma .
40006025	" Nchifukwa chake ndikukuuzani kuti musamadera nkhaŵa moyo wanu , kuti mudzadyanji , kapena mudzamwanji , kapena thupi lanu , kuti mudzavalanji . Kodi suja moyo umaposa chakudya ? Kodi suja thupi limaposa zovala ?
40006026	Onani mbalame zamumlengalenga . Sizifesa kapena kukolola kapena kututira m'nkhokwe ai . Komabe Atate anu akumwamba amazidyetsa . Nanga inu sindinu amtengowapatali kuposa mbalame ?
40006027	Ndani mwa inu ndi maganizo ankhaŵa angathe kuwonjezera ngakhale tsiku limodzi pa moyo wake ?
40006028	" Ndipo mumaderanji nkhaŵa ndi zovala ? Onani maluŵa akuthengo m'mene amakulira . Sagwira ntchito kapena kuwomba nsalu ai .
40006029	Komatu kunena zoona , ngakhale mfumu Solomoni yemwe , mu ulemerero wake wonse , sankavala zokongola kulingana ndi limodzi lomwe mwa maluŵa ameneŵa .
40006030	Tsono ngati Mulungu amaveka motere udzu wakuthengo , umene ungokhalapo lero lokha , maŵa lino nkuponyedwa pa moto , nanji inuyo , angapande kukuvekani , inu a chikhulupiriro chochepanu ?
40006031	" Nchifukwa chake musamada nkhaŵa nkumanena kuti , ' Tidzadyanji ? Tidzamwanji ? Tidzavalanji ? '
40006032	Paja zimenezi amazifunafuna ndi anthu akunja . Atate anu akumwamba amadziŵa kuti mukuzisoŵa zonsezi .
40006033	Koma inu , yambani mwafunafuna Ufumu wa Mulungu ndi kumachita zimene Iye akufuna , ndipo zina zonsezi adzakupatsaninso .
40006034	Motero musadere nkhaŵa zamaŵa . Zamaŵa nzamaŵa . Tsiku lilime " lonse lili ndi zovuta zake zokwanira .
40007001	" Musamaweruza anthu ena kuti ndi olakwa , kuwopa kuti Mulungu angakuweruzeni .
40007002	M'mene inu mumaweruzira ena , ndi m'menenso Mulungu adzakuweruzirani inuyo . Ndipo muyeso womwe mumagwiritsa ntchito poweruza ena , Mulungu adzagwiritsa ntchito womwewo pokuweruzani inu .
40007003	Umaoneranji kachitsotso kamene kali m'maso mwa mnzako , koma osaganizako za chimtengo chimene chili m'maso mwako momwe ?
40007004	Ungamuuze bwanji mbale wako kuti , ' Taima ntakuchotsa kachitsotso kali m'maso mwakoka , ' pamene m'maso mwako momwe muli chimtengo ?
40007005	Iwe wachiphamaso , yamba wachotsa chimtengo m'maso mwako , pamenepo ndiye udzatha kupenya bwino nkukachotsa kachitsotso kamene kali m'maso mwa mbale wako .
40007006	" Musamapatsa agalu zinthu zopatulika , kapena kuponyera nkhumba ngale zamtengowapatali , kuwopa kuti zingazipondereze , kenaka nkukutembenukirani ndi kukukadzulani .
40007007	" Pemphani ndipo adzakupatsani . Funafunani ndipo mudzapeza , gogodani , ndipo adzakutsekulirani .
40007008	Paja munthu amene amapempha , ndiye amalandira ; amene amafunafuna , ndiye amapeza ; ndipo amene amagogoda , ndiye amamtsekulira .
40007009	Ndani mwa inu , mwana wake atampempha buledi , iye nkumupatsa mwala ?
40007010	Kapena atampempha nsomba , iye nkumupatsa njoka ?
40007011	Tsono ngati inu , nkuipa kwanuku , mumadziŵa kupatsa ana anu mphatso zabwino , nanji Atate anu amene ali Kumwamba , angalephere bwanji kupereka zinthu zabwino kwa amene aŵapempha ?
40007012	Zomwe mukufuna kuti anthu akuchitireni , inuyo muŵachitire zomwezo . Izi ndiye zimene Malamulo a Mose ndiponso aneneri amaphunzitsa .
40007013	" Loŵerani pa chipata chophaphatiza . Pajatu chipata choloŵera ku chiwonongeko nchachikulu , ndipo njira yake ndi yofumbula , nkuwona anthu amene amadzerapo ndi ambiri .
40007014	Koma chipata choloŵera ku moyo nchophaphatiza , ndipo njira yake ndi yosautsa , nkuwona anthu amene amaipeza ndi oŵerengeka .
40007015	" Chenjera nawoni aneneri onyenga . Amadza kwa inu ali ndi maonekedwe ofatsa ngati nkhosa , koma m'kati mwao ndi mimbulu yolusa .
40007016	Mudzaŵadziŵira zochita zao . Kodi mitengo yaminga nkubala mphesa ? Kodi . mitula nkubala nkhuyu ?
40007017	Chonchonso mtengo uliwonse wabwino umabala zipatso zabwino , koma mtengo woipa umabala zipatso zoipa .
40007018	Mtengo wabwino sungabale zipatso zoipa , kapena mtengo woipa kubala zipatso zabwino ai .
40007019	Mtengo uliwonse wosabala zipatso zabwino , amaudula nkuuponya pa moto .
40007020	Choncho mudzaŵadziŵira zochita zao .
40007021	" Si munthu aliyense womangonditi ' Ambuye , Ambuye ' amene adzaloŵe mu Ufumu wakumwamba ai . Koma adzaloŵe ndi wochita zimene Atate anga akumwamba afuna .
40007022	Pa tsiku lachiweruzo anthu ambiri azidzanena kuti , ' Ambuye , Ambuye , kodi suja ife tinkalalika mau a Mulungu m'dzina lanu ? Suja tinkatulutsa mizimu yonyansa potchula dzina lanu ? Suja tinkachita ntchito zamphamvu zambiri m'dzina lanu ? '
40007023	Apo Ine ndidzaŵauza poyera kuti , ' Sindidaakudziŵani konse . Chokani apa , anthu ochita zoipa . '
40007024	" Munthu aliyense womva mau angaŵa nkumaŵagwiritsa ntchito , amafanafana ndi munthu wanzeru amene adaamanga nyumba yake pa thanthwe .
40007025	Kudagwa mvula , mitsinje idadzaza , ndipo chimphepo chidadza nkuwomba pa nyumbayo . Koma siidagwe , chifukwa chakuti adaaimanga polimba .
40007026	Koma aliyense wongomva mau angaŵa , osaŵagwiritsa ntchito , ali ngati munthu wopusa amene adaamanga nyumba yake pa mchenga .
40007027	Kudagwa mvula , mitsinje idadzaza , ndipo chimphepo chidadza nkuwomba pa nyumbayo , ndipo idagwa . Kugwa kwake kunali koopsa . "
40007028	Yesu atatsiriza kunena zimenezi , anthu onse aja adadabwa ndi kaphunzitsidwe kake ,
40007029	chifukwa ankaŵaphunzitsa monga munthu waulamuliro osati monga m'mene ankachitira aphunzitsi a Malamulo .
40008001	Yesu atatsika kuphiri kuja , anthu ambirimbiri adamtsatira .
40008002	Tsono munthu wina wakhate adadzamugwadira nati , " Ambuye , mutafuna mungathe kundichiritsa . "
40008003	Yesu adatambalitsa dzanja nkumukhudza , nati , " Chabwino , ndikufuna , chira ! " Pomwepo khate lake lija lidatha , ndipo adachiradi .
40008004	Tsono Yesu adamuuza kuti , " Chenjera , usakambire wina aliyense zimenezi . Ingopita , ukadziwonetse kwa wansembe , ndipo ukapereke nsembe adalamula Mose ija . Imeneyi ikhale yotsimikizira anthu onse kuti wachiradi . "
40008005	Pamene Yesu ankaloŵa m'mudzi wa Kapernao , mkulu wina wolamulira gulu la asilikali 100 achiroma adadza kwa Iye .
40008006	Adampempha kuti , " Ambuye , wantchito wanga ali gone kunyumbaku . Sakutha kuyenda , ndipo akumva kupweteka kwambiri . "
40008007	Yesu adamuuza kuti , " Chabwino , ndibwera kudzamchiritsa . "
40008008	Koma mkulu uja adati , " Ambuye , sindili woyenera kuti Inu nkuloŵa m'nyumba mwanga . Mungonena mau okha , ndipo wantchito wangayo achira .
40008009	Inetu ndili ndi akuluakulu ondilamulira , komanso ndili ndi asilikali amene ineyo ndimaŵalamulira . Ndimati ndikauza wina kuti , ' Pita , ' amapitadi . Ndikauzanso wina kuti , ' Bwera , ' amabweradi . Ndipo ndikauza kapolo wanga kuti , ' Chita chakuti , ' amachitadi . "
40008010	Yesu atamva zimenezi , adachita chidwi , ndipo adauza anthu amene ankamutsata aja kuti , " Kunena zoona , ngakhale pakati pa Aisraele sindidapeze chikhulupiriro chotere .
40008011	Ndithu ndikunenetsa kuti ambiri adzabwera kuchokera kuvuma ndi kuzambwe nadzakhala nao pa phwando mu Ufumu wakumwamba pamodzi ndi Abrahamu , Isaki ndi Yakobo .
40008012	Koma chonsecho amene akadayenera kukhala mu Ufumuwo , adzaŵaponya kunja , ku mdima . Kumeneko adzalira ndi kukukuta mano chifukwa cha zoŵaŵa . "
40008013	Kenaka pouza mkulu wa asilikali uja Yesu adati , " Inu pitani bwino , zikuchitikireni monga momwe mwakhulupiriramu . " Tsono wantchito wake uja adachira nthaŵi yomweyo .
40008014	Pamene Yesu adakaloŵa m'nyumba ya Petro , adaona apongozi a Petro ali gone , akudwala malungo .
40008015	Adakhudza amaiwo pa dzanja , ndipo malungowo adatha . Pomwepo amai aja adadzuka nayamba kukonzera Yesu chakudya .
40008016	Madzulo amenewo , anthu adabwera kwa Yesu ndi anzao ambiri ogwidwa ndi mizimu yoipa . Yesu adaitulutsa mizimuyo ndi mau chabe , ndipo onse amene ankadwala adaŵachiritsa .
40008017	Adachita zimenezi kuti zipherezere zimene mneneri Yesaya adaanena zakuti , " Iye adatenga zofooka zathu , adasenza nthenda zathu . "
40008018	Pamene Yesu adaona chinamtindi cha anthu amene adaamuzinga , adauza ophunzira ake kuti , " Tiyeni tiwolokere tsidya linalo . "
40008019	Koma nthaŵi yomweyo padafika mphunzitsi wina wa Malamulo namuuza kuti , " Aphunzitsi , ndizikutsatani kulikonse kumene muzipita . "
40008020	adamuyankha kuti , " Nkhandwe zili ndi michembo yake , mbalame zili ndi zisa zake , koma Mwana wa Munthu alibe mpogoneka mutu pomwe . "
40008021	Wophunzira wake wina adauza Yesu kuti , " Ambuye , mundilole ndiyambe ndakaika maliro a atate anga . "
40008022	Koma Yesu adamuuza kuti , " Iweyo unditsate , aleke akufa aziika akufa anzao . "
40008023	Yesu adaloŵa m'chombo , ndipo ophunzira ake adatsagana naye .
40008024	Tsono padauka namondwe woopsa panyanjapo , kotero kuti mafunde ankaloŵa m'chombomo . Koma Yesu anali m'tulo .
40008025	Pamenepo ophunzira ake aja adamudzutsa , adati , " Ambuye , tipulumutseni , tikumiratu ! "
40008026	Apo Yesu adaŵafunsa kuti , " Bwanji mukuchita mantha , inu anthu a chikhulupiriro chochepa ? " Atatero adaimirira nkudzudzula mphepoyo ndi nyanjayo , kenaka padagwa bata lalikulu ndithu .
40008027	Ophunzira aja adazizwa nati , " Kodi ameneyu ndi munthu wotani kuti ngakhale mphepo ndi nyanja yomwe zizimumvera ? "
40008028	Yesu atafika ku tsidya la nyanja , ku dera la Agadara , anthu aŵiri ogwidwa ndi mizimu yoipa adadzakumana naye kuchokera ku manda . Anali aukali kwambiri , kotero kuti panalibe munthu ndi mmodzi yemwe wotha kudzera njira imeneyo .
40008029	Mwadzidzidzi anthuwo adayamba kufuula kuti , " Kodi takuputani chiyani , Inu Mwana wa Mulungu ? Kodi mwabwera kuno kudzatizunza nthaŵi isanakwane ? "
40008030	Pafupi pomwepo pankadya gulu lalikulu la nkhumba .
40008031	Tsono mizimu yoipa ija idapempha Yesu kuti , " Mukatitulutsa , bwanji mutitume kuti tikaloŵe m'gulu la nkhumba zili apozo . "
40008032	Yesu adaiwuza kuti , " Chabwino , pitani ! " Iyo idatuluka nkukaloŵadi m'nkhumbazo . Pomwepo gulu lonselo lidaguduka kutsika chitunda chija mwaliŵiro , nkukadziponya m'nyanja mpaka kufera m'madzimo .
40008033	Oŵeta nkhumbazo adathaŵa . Atakaloŵa mu mzinda , adakasimbira anthu zonse zimene zidachitika , ndiponso zimene zidaŵaonekera ogwidwa ndi mizimu yoipa aja .
40008034	Pamenepo anthu onse amumzindamo adatuluka kuti akakumane ndi Yesu . Tsono atampeza , adamupempha kuti achoke ku dera laolo .
40009001	Yesu adaloŵa m'chombo naoloka nyanja , nkukafika . ku mzinda wakwao .
40009002	Kumeneko anthu ena adabwera kwa Iye ndi munthu wa ziwalo zakufa ali chigonere pa machira . Poona chikhulupiriro chao , Yesu adauza munthu wa ziwalo zakufayo kuti , " Limba mtima , mwana wanga , machimo ako akhululukidwa . "
40009003	Apo aphunzitsi ena a Malamulo adayamba kudzifunsa mumtima mwao kuti , " Munthu ameneyu akuchita chipongwe Mulungu . "
40009004	Koma Yesu adaadziŵa zimene iwo ankaganiza , motero adaŵafunsa kuti , " Bwanji mukuganiza zoipa mumtima mwanu ?
40009005	Chapafupi koposa nchiti , kunena kuti , ' Machimo ako akhululukidwa , ' kapena kunena kuti , ' Dzuka , yamba kuyenda ? '
40009006	Koma kuti mudziŵe kuti Mwana wa Munthu ali nazo mphamvu pansi pano zokhululukira machimo , onani . " Pamenepo adauza wofa ziwalo uja kuti , " Iwe , dzuka , tenga machira ako , uzipita kumudzi . "
40009007	Munthu uja adadzukadi namapita kwao .
40009008	Anthu onse aja ataona zimenezi , adachita mantha , ndipo adatamanda Mulungu amene adapatsa anthu mphamvu zotere .
40009009	Yesu atachoka pamenepo , adaona munthu wina , dzina lake Mateyo , ali pa ntchito m'nyumba ya msonkho . Adamuuza kuti , " Iwe , unditsate . " Iye adanyamuka nkumamutsatadi .
40009010	Tsono pamene Yesu ankadya m'nyumba , kudabwera anthu ambiri okhometsa msonkho , ndi anthu ochimwa , kudzadya nao ndi Yesuyo ndi ophunzira ake .
40009011	Pamene Afarisi adaona zimenezi , adafunsa ophunzira a Yesu kuti , " Bwanji aphunzitsi anu akudya pamodzi ndi okhometsa msonkho ndiponso ndi anthu ochimwa ? "
40009012	Yesu atamva zimenezo , adaŵayankha kuti , " Anthu amene ali bwino sasoŵa sing'anga ai , koma amene akudwala .
40009013	Kamvetsetseni tanthauzo la mau a Mulungu aja akuti , ' Ndimafuna chifundo , osati nsembe ai . ' Inetu sindidabwere kudzaitana anthu olungama , koma anthu ochimwa . "
40009014	Pambuyo pake ophunzira a Yohane Mbatizi adabwera kwa Yesu namufunsa kuti , " Kodi bwanji ife ndi Afarisi timasala zakudya kaŵirikaŵiri , pamene ophunzira anu sasala nkomwe ? "
40009015	Yesu adati , " Kani anzake a mkwati angathe kumasala zakudya pamene mkwati ali nao pomwepo ? Chosatheka ! Koma idzafika nthaŵi pamene adzaŵachotsera mkwatiyo . Pamenepo ndiye azidzasala zakudya .
40009016	Munthu satenga chigamba cha nsalu yatsopano , nkuchisokerera pa chovala chakale . Chigamba chotere chimakoka nkunyotsolako chovalacho , ndiye kung'ambika kwake kumakhala kwakukulu koposa kaIe .
40009017	Ndiponso munthu sathira vinyo watsopano m'matumba achikopa akale Chifukwa akatero , matumbawo amaphulika , vinyoyo natayika , matumbawo nkutha ntchito . Koma vinyo watsopano amamuthira m'matumba atsopanonso . Apo zonse ziŵiri zimasungika bwino . "
40009018	Pamene Yesu ankakamba zimenezi , munthu wina wamkulu adadzamgwadira nati , " Mwana wanga wamkazi wamwalira tsopano apa . Chonde bwerani mudzamsanjike manja , kuti akhale ndi moyo . "
40009019	Pamenepo Yesu adanyamuka , namtsatira pamodzi ndi ophunzira ake .
40009020	Tsono panali mai wina amene adakhala akuvutika ndi matenda a msambo pa zaka khumi ndi ziŵiri . Iyeyu adafika cha kumbuyo kwa Yesu , nakhudza mphonje ya chovala chake .
40009021	Mumtima mwake ankaganiza kuti , " Ndikangokhudza ngakhale chovala chake chokhacho , ndichira . "
40009022	Pamenepo Yesu adacheuka , naona maiyo , ndipo adati , " Limbani mtima mai , chikhulupiriro chanu chakuchiritsani . " Nthaŵi yomweyo mai uja adachiradi .
40009023	Pamene Yesu adafika kunyumba kwa mkulu uja , adaona anthu oimba zitoliro , ndiponso anthu ambiri obuma .
40009024	Tsono Iye adaŵauza kuti , " Tatulukani ! Mtsikanayutu sadamwalire ai , ali m'tulo chabe . " Pamenepo anthuwo adayamba kumseka monyodola .
40009025	Koma onsewo atatulutsidwa , Yesu adaloŵa , nagwira mtsikanayo pa dzanja , iye nkuuka .
40009026	Mbiri imeneyi idawanda m'dera lonselo .
40009027	Pamene Yesu ankachoka kumeneko , anthu aŵiri akhungu adamtsatira . Ankafuula kuti , " Inu Mwana wa Davide , mutichitire chifundo . "
40009028	Yesu ataloŵa m'nyumba , akhungu aja adadzampeza , Iye nkuŵafunsa kuti , " Kodi mukukhulupirira kuti ndingathe kuchita zimenezi ? " Iwo adati , " Inde , Ambuye . "
40009029	Apo Yesu adakhudza maso ao nati , " Zikuchitikireni monga momwe mwakhulupiriramo . "
40009030	Pamenepo maso ao adaphenyuka . Tsono Yesu adaŵalamula mwamphamvu kuti , " Wina aliyense asazidziŵetu zimenezi . "
40009031	Koma iwo adachoka pamenepo nkumakawanditsa mbiri yake ku dera lonselo .
40009032	Pamene iwowo ankatuluka m'nyumbamo , anthu ena adabwera kwa Yesu ndi munthu wosatha kulankhula , chifukwa chogwidwa ndi mzimu woipa .
40009033	Yesu atatulutsa mzimu woipawo , munthu uja adayamba kulankhula . Apo anthu onse adazizwa nati , " Nkale lonse Aisraele sadaziwone zotere . "
40009034	Koma Afarisi adati , " Ameneyu amatulutsa mizimu yoipa ndi mphamvu zomupatsa mfumu ya mizimu yoipa ija . "
40009035	Yesu adayendera mizinda ndi midzi yonse . Adanka naphunzitsa m'nyumba zao zamapemphero , nkumalalika Uthenga Wabwino wonena za Ufumu wakumwamba . Ndiponso ankachiritsa nthenda zonse za anthu ndi zofooka zao zam'thupi .
40009036	Pamene adaona makamu a anthu , adaŵamvera chifundo , chifukwa iwo anali olema ndi ovutika ngati nkhosa zopanda mbusa .
40009037	Tsono adauza ophunzira ake kuti , " Dzinthu ndzochulukadi , achepa ndi antchito .
40009038	Nchifukwa chake mupemphe Mwini dzinthu kuti atume antchito okatuta dzinthu dzakedzo . "
40010001	Yesu adasonkhanitsa ophunzira ake khumi ndi aŵiri aja , naŵapatsa mphamvu pa mizimu yoipitsa anthu , kuti aziitulutsa mwa anthuwo , ndiponso mphamvu zochiritsira nthenda zonse za anthu ndi zofooka zao zam'thupi .
40010002	Atumwi khumi ndi aŵiriwo maina ao ndi aŵa : Woyamba ndi Simoni , wotchedwa Petro , ndipo mbale wake Andrea ; Yakobo , mwana wa Zebedeo , ndi mbale wake Yohane ;
40010003	Filipo ndi Bartolomeo ; Tomasi ndi Mateyo , wokhometsa msonkho uja ; Yakobo , mwana wa Alifeyo , ndi Tadeyo ;
40010004	Simoni , wa m'chipani chandale cha Azelote ; ndiponso Yudasi Iskariote , amene pambuyo pake adapereka Yesu kwa adani ake .
40010005	Anthu khumi ndi aŵiri ameneŵa Yesu adaŵatuma ndi malamulo akuti , " Musapite kwa anthu a mitundu ina kapena kukaloŵa m'mudzi uliwonse wa Asamariya ai .
40010006	Koma makamaka mupite kwa Aisraele amene ali ngati nkhosa zotayika .
40010007	Pitani , muzikalalika kuti , ' Mulungu ali pafupi kukhazikitsa ufumu wake tsopano . '
40010008	Muzikachiritsa odwala , muzikaukitsa akufa , muzikachotsa khate , muzikatulutsa mizimu yoipa . Mwalandira mwaulere , kaperekeni mwaulere .
40010009	Musatenge ndalama m'zikwama , kaya nzagolide , kaya nzasiliva , kaya nzakopala .
40010010	Musatenge thumba lapaulendo , kapena mikanjo iŵiri , kapena nsapato , kapena ndodo . Paja wantchito ngwoyenera kulandira zosoŵa zake .
40010011	" Pamene mwaloŵa mu mzinda kapena m'mudzi uliwonse , mufunsitse za munthu wofunadi kukulandirani . Mukakhale kunyumba kwake mpaka nthaŵi yochoka .
40010012	Poloŵa m'nyumba , muzikanena kuti , ' Mtendere ukhale ndi inu ' .
40010013	Tsono ngati anthu am'nyumbamo akulandiranidi , mtendere wanuwo ukhale nawo ndithu . Koma ngati anthu am'nyumbamo akana kukulandirani , mtendere wanuwo ubwerere kwa inu .
40010014	Munthu aliyense akakana kukulandirani kapena kumvera mau anu , musanse fumbi la kumapazi kwanu potuluka m'nyumbamo kapena m'mudzimo .
40010015	Ndithu ndikunenetsa kuti pa tsiku la chiweruzo , Mulungu adzachitako chifundo polanga mudzi wa Sodomu ndi wa Gomora , koma osati polanga mudzi umenewo .
40010016	" Mumvetse bwino ! Ndikukutumani ngati nkhosa pakati pa mimbulu . Ndiye inu khalani ochenjera ngati njoka , ndi ofatsa ngati nkhunda .
40010017	Anthu muchenjere nawo , pakuti adzakuperekani ku mabwalo amilandu , ndipo adzakukwapulani m'nyumba zao zamapemphero .
40010018	Adzapita nanu kwa nduna ndi mafumu chifukwa cha Ine , mwakuti mudzandichitira umboni pamaso pao , ndi pa anthu a mitundu ina .
40010019	Akadzakutengerani ku milandu , musadzade nkhaŵa nkumanena kuti , ' Kodi tikakambe bwanji ? ' Kapena kuti , ' Kodi tikanene chiyani ? ' Mudzapatsidwa pa nthaŵi imeneyo mau oti munene .
40010020	Pajatu odzalankhula si ndinu ai , koma Mzimu wa Atate anu ndiye amene adzalankhula kudzera mwa inu .
40010021	" Mbale azidzapereka mbale wake kuti aphedwe , bambo azidzapereka mwana wake . Ana adzaukira makolo ao , mpaka kuŵaphetsa .
40010022	Anthu onse adzadana nanu chifukwa cha Ine . Koma yemwe adzalimbikire mpaka potsiriza , ameneyo ndiye adzapulumuke .
40010023	Tsono akamadzakuzunzani ku mudzi wakutiwakuti , mukathaŵire ku mudzi wina . Ndithu ndikunenetsa kuti musanathe kuyendera midzi yonse ya Aisraele , Mwana wa Munthu adzakhala atabwera .
40010024	Paja wophunzira saposa mphunzitsi wake , ndipo wantchito saposa mbuye wake ai .
40010025	Kumkwanira wophunzira kuti alingane ndi mphunzitsi wake , ndiponso wantchito kuti alingane ndi mbuye wake . Tsono ngati mwini banja anthu adamutcha Belezebulu nanji a m'banja mwake , kodi sadzaŵatcha maina oipa koposa apa ?
40010026	" Choncho inu musamaopa anthu . Kanthu kalikonse kovundikirika kadzaululuka , ndipo kalikonse kobisika kadzadziŵika .
40010027	Zimene ndikukuuzirani m'chibisibisi , inu mukazilankhulire poyera , ndipo zimene mukuzimvera m'manong'onong'o , inu mukazilalikire pa madenga .
40010028	Musamaŵaopa amene amapha thupi , koma mzimu sangathe kuupha . Makamaka muziwopa amene angathe kuwononga thupi ndi mzimu womwe m'Gehena .
40010029	Suja amagulitsa atimba aŵiri kandalama kamodzi ? Komabe palibe ndi m'modzi yemwe amene angagwe pansi , Atate anu osadziŵa .
40010030	Inuyotu ngakhale tsitsi lomwe la kumutu kwanu adaliŵerenga lonse .
40010031	Choncho musati muziwopa ai . Ndinu a mtengo woposa atimba ambiri .
40010032	" Aliyense wondivomereza pamaso pa anthu , Inenso ndidzamuvomereza pamaso pa Atate anga amene ali Kumwamba .
40010033	Koma aliyense wondikana pamaso pa anthu kuti Ine sandidziŵa , Inenso ndidzamkana pamaso pa Atate anga amene ali Kumwamba kuti sindimdziŵa .
40010034	" Kodi mukuyesa kuti ndidadzapereka mtendere pansi pano ? Sindidadzapereke mtendere ai , koma nkhondo .
40010035	Inetu paja ndidadzalekanitsa mwana wamwamuna ndi bambo wake , mwana wamkazi ndi mai wake , mkazi ndi apongozi ake aakazi ,
40010036	mwakuti adani a ; munthu adzakhala a m'banja mwake omwe .
40010037	" Munthu wokonda bambo wake kapena mai wake koposa Ine , ngwosayenera kukhala wophunzira wanga . Ndipo wokonda mwana wake wamwamuna kapena wamkazi koposa Ine , ngwosayenera kukhala wophunzira wanga .
40010038	Amene sasenza mtanda wake ndi kumanditsata , ngwosayenera kukhala wophunzira wanga .
40010039	Munthu woyesa kusunga moyo vvake , adzautaya , ndipo wotaya moyo wake chifukwa cha Ine , adzausunga .
40010040	" Munthu wokulandirani inu , amandilandira Ine ndemwe . Ndipo wondilandira Ine , amalandiranso Iye uja amene adandituma .
40010041	Munthu wolandira nthumwi ya Mulungu chifukwa choti ndi nthumwi , adzalandira mphotho ya nthumwi ya Mulungu . Wolandira munthu wolungama chifukwa choti ngwolungama , adzalandira mphotho ya munthu wolungama .
40010042	Ndipo aliyense wopatsa ngakhale chikho cha madzi ozizira kwa mmodzi mwa ophunzira angaŵa , chifukwa chakuti ndi wophunzira wanga , ndithu ndikunenetsa kuti ameneyo sadzalephera kulandira mphotho yake . "
40011001	Yesu atatsiriza kulangiza ophunzira ake khumi ndi aŵiri aja , adachoka kumeneko nkumakaphunzitsa ndi kulalika m'mizinda yao .
40011002	Pamene Yohane Mbatizi anali m'ndende , adaamva zimene Khristu uja ankachita . Choncho adatuma ophunzira ake ena kwa Iye kukamufunsa kuti ,
40011003	" Kodi Inu ndinu uja ankati adzabwerayu , kapena tiziyembekezera wina ? "
40011004	Yesu adati , " Pitani , kamuuzeni Yohane zimene mukuzimva ndi kuziwona .
40011005	Akhungu akupenya ndipo opunduka miyendo akuyenda ; akhate akuchira ndipo agonthi akumva ; akufa akuukitsidwa ndipo amphaŵi akumva Uthenga Wabwino .
40011006	Ngwodala munthu amene sakhumudwa chifukwa cha Ine . "
40011007	Pamene amithenga a Yohane aja ankachoka , Yesu adayamba kufunsa makamu a anthu aja za Yohane kuti , " Kodi m'mene mudaapita ku chipululu , mudaati mukaona chiyani ? Bango logwedezeka ndi mphepo kodi ?
40011008	Nanga mudaati mukaona chiyani ? Munthu wovala zofeŵa kodi ? Iyai , anthu ovala zofeŵa amakhala m'nyumba za mafumu .
40011009	Tanenanitu , mudaati mukaona chiyani ? Mneneri kodi ? Zoonadi , ndipo ndikunenetsa kuti mudakaona woposa mneneri amene .
40011010	Ameneyu ndiye uja Malembo akunena zakeyu kuti , ' Nayitu nthumwi yanga , ndikuituma m'tsogolo mwako , kuti ikakonzeretu njira yodzadzeramo iwe . '
40011011	Ndithu ndikunenetsa kuti mwa anthu onse amene adabadwa pansi pano , palibe ndi mmodzi yemwe woposa Yohane Mbatizi . Komabe ngakhale amene ali wamng'onong'ono mu Ufumu wakumwamba amampambana .
40011012	Kuyambira pa nthaŵi ya Yohane Mbatizi mpaka tsopano anthu akhala akulimbana ndi Ufumu wa Kumwamba , ndipo ochita chamuna ndiwo amene akuulanda .
40011013	Aneneri onse ndiponso Malamulo a Mose ankaneneratu za Ufumu umenewu mpaka nthaŵi ya Yohane Mbatizi .
40011014	Ndipo ngati mukufunadi kukhulupirira zimenezi , Yohaneyo ndiye Eliya uja ankati adzabwerayu .
40011015	Amene ali ndi makutu , amve !
40011016	" Kaya anthu amakonoŵa ndingaŵafanizire ndi chiyani ? Ali ngati ana okangana pa msika , ena akufunsa anzao kuti ,
40011017	' Tidaakuimbirani ng'oma yaukwati , bwanji inu osavina ? Tidaabuma maliro , bwanji inu osalira ? '
40011018	Paja Yohane Mbatizi atabwera , ankasala zakudya ndi zakumwa , anthu nkumati , ' Adagwidwa ndi mzimu woipa . '
40011019	Mwana wa Munthu adabwera nkumadya ndi kumwa ndithu , anthu amvekere , ' Tamuwonani , munthuyu ndi wadyera , chidakwa , ndiponso bwenzi la anthu amsonkho ndi anthu osasamala Malamulo . ' Komabe chilungamo cha nzeru za Mulungu chimatsimikizika ndi zochita zake . "
40011020	Pambuyo pake Yesu adayamba kudzudzula midzi imene Iye adaaichitira zamphamvu zochuluka . Adaidzudzula chifukwa anthu ake anali osatembenuka mtima .
40011021	Adati , " Uli ndi tsoka iwe Korazini ! Uli ndi tsoka iwe Betsaida ! Chifukwa zamphamvu zimene zidachitika mwa inu , achikhala zidaachitikira ku Tiro ndi ku Sidoni , bwenzi anthu ake atavala kale ziguduli nkudzithira phulusa , kuwonetsa kuti atembenukadi mtima .
40011022	Koma ndikunenetsa kuti pa tsiku lachiweruzo , Mulungu adzachitako chifundo polanga Tiro ndi Sidoni , koposa polanga inu .
40011023	Ndipo iwe Kapernao , kodi ukuyesa kuti adzakukweza mpaka Kumwamba ? Iyai , adzakutsitsa mpaka ku Malo a anthu akufa . Chifukwa zamphamvu zimene zidachitika mwa iwe , achikhala zidaachitikira m'Sodomu , bwenzi mzindawo ukadalipo mpaka lero .
40011024	Koma ndikunenetsa kuti pa tsiku la chiweruzo Mulungu adzachitako chifundo polanga Sodomu koposa polanga iwe . "
40011025	Pa nthaŵi imeneyo Yesu adati , " Atate , Mwini kumwamba ndi dziko lapansi , ndikukuyamikani kuti zinthuzi mudaululira anthu osaphunzira , nkubisira anthu anzeru ndi ophunzira .
40011026	Chabwino Atate , pakuti mudafuna kutero mwa kukoma mtima kwanu .
40011027	" Atate adaika zonse m'manja mwanga . Palibe wina wodziŵa Mwana kupatula Atate okha . Palibenso wina wodziŵa Atate kupatula Mwana yekha , ndiponso amene Mwanayo akufuna kumuululira .
40011028	" Bwerani kwa Ine , inu nonse otopa ndi olemedwa , ndipo Ine ndidzakupatsani mpumulo .
40011029	Senzani goli langa ndipo phunzirani kwa Ine , pakuti ndine wofatsa ndi wa mtima wodzichepetsa ; mukatero mudzapeza mpumulo m'mitima mwanu .
40011030	Pajatu goli limene ndimakoleka Ine nlosavuta , ndipo katundu amene ndimasenzetsa Ine ngwopepuka . "
40012001	Pa tsiku lina la Sabata Yesu ankadutsa m'minda ya tirigu . Ophunzira ake anali ndi njala ,  ndipo adayamba  kuthyolako ngala za tirigu nkumadya .
40012002	Pamene Afarisi adaona zimenezi , adauza Yesu kuti , " Taonani , ophunzira anu akuchita zimene siziloledwa pa tsiku la Sabata . "
40012003	Iye adati , " Kani simudaŵerenge zimene adaachita Davide , pamene iye ndi anzake adaazingwa nayo njala ?
40012004	Suja adaloŵa m'Nyumba ya Mulungu , nkukadya buledi woperekedwa kwa Mulungu ? Chonsecho buledi ameneyo kunali kosaloledwa kuti iyeyo kapena anzakewo nkumudya , koma ansembe okha .
40012005	Kaya simudaŵerengenso m'Malamulowo kuti m'Nyumba ya Mulungu , pa tsiku la Sabata , ansembe amaphwanya lamulo lokhudza tsiku la Sabata , komabe saŵayesa olakwa ?
40012006	Ndipotu ndikunenetsa kuti pali wina pano woposa Nyumba ya Mulunguyo .
40012007	Mukadadziŵa tanthauzo la mau a Mulungu aja akuti , ' Ndimafuna chifundo , osati nsembe ai , ' sibwenzi mutaweruza kuti ndi olakwa anthu amene sadalakwe konse .
40012008	Pajatu Mwana wa Munthu ali ndi ulamuliro wonse pa zokhudza tsiku la Sabata . "
40012009	Yesu adachoka kumeneko nakaloŵa m'Nyumba yamapemphero .
40012010	M'menemo munali munthu wopuwala dzanja . Tsono anthu ena amene ankafuna chifukwa choti akamnenezere Yesuyo , adamufunsa kuti , " Kodi Malamulo amalola kuchiritsa munthu pa tsiku la Sabata ? "
40012011	Yesu adaŵayankha kuti , " Ndani mwa inu atakhala ndi nkhosa imodzi , nkhosayo nkugwa m'dzenje pa tsiku la Sabata , angapande kuigwira nkuitulutsa ?
40012012	Nanji munthu , amene amaposa nkhosa kutalitali ! Ndiye kutitu Malamulo amalola kuchita zabwino pa tsiku la Sabata . "
40012013	Atatero , adalamula munthu uja kuti , " Tambalitsa dzanja lako . " Iye adalitambalitsa , ndipo dzanja lakelo lidakhalanso bwino ngati linzake .
40012014	Pamenepo Afarisi aja adatuluka nakachita upo kuti apangane njira yophera Yesu .
40012015	Yesu atamva za upowo , adachokako kumeneko . Anthu ambiri adamtsatira , ndipo Iye adaŵachiritsa onse amene ankadwala .
40012016	Koma adaŵalamula kuti asakamuulule .
40012017	Adaachita zimenezi kuti zipherezere zimene Mulungu adaalankhulitsa mneneri Yesaya kuti ,
40012018	" Nayu mtumiki wanga amene ndamsankha . Ndimamkonda , ndipo mtima wanga umasangalala naye kwambiri . Ndidzaika Mzimu wanga mwa iyeyo , ndipo adzalalika za chilungamo kwa anthu a mitundu ina .
40012019	Iye sadzachita makani , kapena kufuula . Palibe munthu wodzamva mau ake m'miseu ya m'mizinda .
40012020	Iye sadzatsiriza bango lothyoka , nyale yofuka sadzaizimitsa , mpaka atapambanitsa chilungamo .
40012021	Ndipo anthu akunja adzamdalira . "
40012022	Pambuyo pake anthu adadza kwa Yesu ndi munthu wakhungu , wosatha kulankhula , ndi woloŵedwa mizimu yoipa . Tsono Yesu adamchiritsa , kotero kuti adayamba kulankhula ndi kupenya .
40012023	Anthu onse adazizwa kwambiri nkumanena kuti , " Kodi ameneyu sangakhale Mwana uja wa Davide ? "
40012024	Koma Afarisi atamva zimenezi adati , " Iyai , mphamvu zimene iyeyu amatulutsira mizimu yoipa sizichokeratu kwina , koma kwa Belezebulu , mkulu wa mizimu yoipayo . "
40012025	Yesu adaadziŵa zimenezi , motero adaŵauza kuti , " Anthu a mu ufumu uliwonse akayamba kuukirana , ufumuwo kutha kwake nkomweko . Ndipo anthu a m'mudzi uliwonse kapena a m'banja lililonse akayamba kuukirana , mudzi wotere kapena banja lotere silingalimbe ai .
40012026	Ngati a mu ufumu wa Satana atulutsana okhaokha , ndiye kuti agaŵikana . Nanga Satanayo ufumu wake ungalimbe bwanji ?
40012027	Inu mukuti Ineyo ndimatulutsa mizimu yoipa ndi mphamvu za Belezebulu , nanga ophunzira anu amaitulutsa ndi mphamvu za yani ? Nchifukwa chake ophunzira anu omwewo ndi amene adzakuweruzeni kuti ndinu olakwa .
40012028	Koma ngati Ine ndimatulutsa mizimu yoipa ndi mphamvu za Mzimu wa Mulungu , ndiye kuti Mulungu wayamba kukhazikitsa ufumu wake pakati panu .
40012029	" Palibe munthu amene angathe kuloŵa m'nyumba ya munthu wamphamvu nkufunkha chuma chake , atapanda kuyamba wamumanga munthu wamphamvuyo . Atatero ndiye angafunkhe zam'nyumbamo .
40012030	" Munthu wosavomerezana ndi Ine , ndiye kuti ndi wotsutsana nane . Ndipo wosandithandiza kusonkhanitsa , ndiye kuti ameneyo ndi womwaza .
40012031	Nchifukwa chake ndikunenetsa kuti Mulungu adzakhululukira anthu tchimo lililonse , ngakhale mau achipongwe omunyoza Iyeyo . Koma munthu wochita chipongwe Mzimu Woyera , Mulungu sadzamkhululukira .
40012032	Chimodzimodzinso aliyense wonenera zoipa Mwana wa Munthu , Mulungu adzamkhululukira . Koma aliyense wonenera zoipa Mzimu Woyera , Mulungu sadzamkhululukira konse nthaŵi ino , ngakhalenso nthaŵi ilikudza . "
40012033	" Mukanena kuti , ' Mtengo uwu ngwabwino , ' ndiye kuti zipatso zakenso nzabwino . Koma mukanena kuti , ' Mtengo uwu ngwoipa , ' ndiye kuti zipatso zakenso nzoipa . Pajatu mtengo umadziŵika ndi zipatso zake .
40012034	Ana a njoka inu , mungathe bwanji kulankhula zabwino pamene muli oipa ? Pajatu pakamwa pamalankhula zimene zadzaza mu mtima .
40012035	Munthu wabwino amatulutsa zabwino m'chuma chabwino cha mumtima mwake . Nayenso munthu woipa amatulutsa zoipa m'chuma choipa cha mumtima mwake .
40012036	Ndikunenetsa kuti pa tsiku la chiweruzo , anthu adzazengedwa mlandu chifukwa cha mau aliwonse opanda pake amene adaalankhula .
40012037	Mwakuti chifukwa cha mau ako omwe mlandu udzakukomera kapena kukuipira . "
40012038	Pamenepo aphunzitsi ena a Malamulo ndi Afarisi ena adauza Yesu kuti , " Aphunzitsi , tifuna kuti mutiwonetse chizindikiro chozizwitsa . "
40012039	Koma Yesu adati , " Anthu a mbadwo uno ndi oipa ndi osakhulupirika , amafuna kuwona chizindikiro chozizwitsa . Komabe sadzachiwona chizindikirocho , kupatula cha mneneri Yona chija .
40012040	Monga Yona uja anali m'mimba mwa chinsomba chija masiku atatu , usana ndi usiku , chomwechonso Mwana wa Munthu adzakhala m'kati mwa nthaka masiku atatu , usana ndi usiku .
40012041	Pa tsiku la chiweruzo anthu a ku Ninive adzauka pamodzi ndi anthu a mbadwo uno , nadzaŵatsutsa . Paja iwowo adaatembenuka mtima , atamva malaliko a Yona . Ndipotu pano pali woposa Yona amene .
40012042	Pa tsiku la chiweruzo mfumukazi yakumwera ija idzauka pamodzi ndi anthu a mbadwo uno nidzaŵatsutsa . Paja iyo idaachita kuchokera ku mathero a dziko lapansi kudzamva zolankhula zanzeru za mfumu Solomoni . Ndipotu pano pali woposa Solomoni amene . "
40012043	" Mzimu woipa ukatuluka mwa munthu , umakayendayenda ku malo opanda madzi , kufunafuna malo opumulirako , koma osaŵapeza .
40012044	Ndiye umati , ' Ndibwerera kunyumba kwanga komwe ndidatuluka kuja . ' Tsono ukafika , umapeza m'nyumba muja muli zii , mosesasesa ndi mokonza bwino .
40012045	Pamenepo umakatenga mizimu ina isanu ndi iŵiri yoipa koposa uwowo , kenaka yonseyo imaloŵa nkukhazikika momwemo . Choncho mkhalidwe wotsiriza wa munthu uja umaipa koposa mkhalidwe wake woyamba . Zidzateronso ndi anthu ochimwa amakono . "
40012046	Pamene Yesu ankalankhula ndi anthu ambirimbiri aja , nthaŵi yomweyo amai ake ndi abale ake adafika , naima panja . Ankafuna mpata woti alankhule naye .
40012047	Tsono munthu wina adauza Yesu kuti , " Amai anu ndi abale anu ali panjapa , akufuna kulankhula nanu . "
40012048	Yesu adamuyankha kuti , " Kodi ine amai anga ndani ? Ndipo abale anga ndani ? "
40012049	Atatero , adaloza ophunzira ake nati , " Inetu amai anga ndi abale anga ndi aŵa .
40012050	Pakuti aliyense wochita zimene Atate anga akumwamba akufuna , ameneyo ndiye mbale wanga ndi mlongo wanga ndi amai anga . "
40013001	Tsiku lomwelo Yesu adatuluka m'nyumba nakakhala pansi m'mbali mwa nyanja .
40013002	Anthu ambirimbiri adasonkhana kumene kunali Iye . Tsono Yesu adaloŵa m'chombo nakhala pansi , anthu onse aja ataima pa mtunda .
40013003	Yesu adalankhula nawo zambiri m'mafanizo . Adati , " Munthu wina adaapita kukafesa mbeu .
40013004	Akufesa choncho , mbeu zina zidagwera m'njira , ndipo mbalame zidabwera nkuzitolatola .
40013005	Mbeu zina zidagwera pa nthaka yamiyala , pamene panalibe dothi lambiri . Zidamera msanga chifukwa nthakayo inali yosazama .
40013006	Koma pamene dzuŵa lidakwera , zidapserera kenaka zidauma , chifukwa zinali zosazika mizu .
40013007	Mbeu zina zidagwera pa zitsamba zaminga . Zitsambazo pokula zidalanda chakudya cha mbeu zija .
40013008	Koma mbeu zina zidagwera pa nthaka yabwino , ndipo zidabereka . Ngala zina zinali ndi njere makumi khumi , zina makumi asanu ndi limodzi , zina makumi atatu . "
40013009	Tsono Yesu adati , " Amene ali ndi makutu , amve ! "
40013010	Pambuyo pake ophunzira a Yesu aja adadzamufunsa kuti , " Kodi bwanji anthuŵa mumalankhula nawo m'mafanizo ? "
40013011	Iye adati , " Inuyo Mulungu adakuululirani zobisika zokhudza Ufumu wakumwamba . Koma enaŵa sadaŵaululire ai .
40013012	Pajatu amene ali nkanthu kale , adzampatsanso zina , nadzakhala ndi zochuluka . Koma amene alibe kanthu , adzamlanda ngakhale kakang'onong'ono kamene ali nako .
40013013	Tsono anthuŵa ndimalankhula nawo m'mafanizo , chifukwa ngakhale amapenya , komabe saona , ndipo ngakhale amamva , komabe samva kwenikweni kapena kumvetsa .
40013014	Ndi iwoŵa zikuchitikadi zimene mneneri Yesaya adaanena kuti , ' Kumva mudzamva ndithu , koma osamvetsa , kuyang'ana mudzayang'ana ndithu , koma osapenya .
40013015	Ndithu anthu ameneŵa nzeru zao nzobuntha , adagonthetsa makutu ao , ndipo adapsinya maso ao , kuwopa kuti angamapenye ndi maso aowo , angamamve ndi makutu aowo , angamamvetse ndi nzeru zaozo , ndi kutembenuka mtima , Ineyo nkuŵachiritsa . '
40013016	" Koma inu ndinu odala , popeza kuti maso anu akupenya , ndipo makutu anu akumva .
40013017	Kunena zoona aneneri ambiri ndi anthu ambiri olungama , adaafunitsitsa kuwona zimene inu mukupenyazi ,  koma sadaziwone .  Adaafunitsitsa kumva zimene inu mukumvazi , koma sadazimve . "
40013018	" Tsono inu mumvetse bwino tanthauzo lake la fanizo la munthu wofesa mbeu lija .
40013019	Munthu aliyense akamva mau onena za Ufumu wakumwamba , koma osaŵamvetsa , Woipa uja amabwera nkudzalanda zimene zidafesedwa mumtima mwake . Zimenezi ndiye mbeu zogwera m'njira zija .
40013020	Mbeu zofesedwa pa nthaka yamiyala zija zikutanthauza munthu amene amamva mau a Mulungu , nthaŵi yomweyo nkuŵalandira ndi chimwemwe .
40013021	Tsono popeza kuti alibe mizu yozama , amangolimbika kanthaŵi pang'ono chabe . Mwakuti pakangofika mavuto kapena masautso chifukwa cha mau aja , nthaŵi yomweyo munthuyo amabwerera m'mbuyo .
40013022	Mbeu zofesedwa pa zitsamba za minga zija zikutanthauza munthu amene amamva mau a Mulungu . Koma kutanganidwa ndi za pansi pano ndi kukondetsa chuma kumafooketsa mau aja , motero sabereka konse zipatso .
40013023	Koma mbeu zofesedwa pa nthaka yabwino zija zikutanthauza munthu amene amamva mau a Mulungu naŵamvetsa . Munthu wotere amaberekadi zipatso , mwina makumi khumi , mwina makumi asanu ndi limodzi , mwina makumi atatu . "
40013024	Yesu adaŵaphera fanizo linanso . Adati , " Za Ufumu wakumwamba tingazifanizire motere : Munthu wina adaafesa mbeu zabwino m'munda mwake .
40013025	Koma anthu onse ali m'tulo , mdani wake adabwera , nkufesa namsongole pakati pa tirigu , nachokapo .
40013026	Tsono pamene mmera udakula nkuyamba kuchita njere , namsongole uja nayenso adayamba kuwoneka .
40013027	Antchito a mwinimunda uja adadzamufunsa kuti , ' Bwana , kodi suja mudaafesa mbeu zabwino m'munda mwanu ? Nanga bwanji mukuwonekanso namsongole ? '
40013028	Iye adaŵayankha kuti , ' Ndi mdani amene wachita zimenezi . ' Antchito aja adamufunsa kuti , ' Bwanji tikamzule ? '
40013029	Koma iye adati , Tyai , mungakazulire kumodzi ndi tirigu pozula namsongoleyo .
40013030	Zilekeni zikulire pamodzi zonse mpaka nyengo yodula . Pa nthaŵi imeneyo ndidzauza odula kuti , Yambani mwazula namsongole , mummange m'mitolo kuti mukamtenthe . Kenaka musonkhanitse tirigu ndi kukamthira m'nkhokwe yanga . ' "
40013031	Yesu adaŵaphera fanizo linanso . Adati , " Ufumu wakumwamba uli ngati njere ya mbeu ya mpiru imene munthu adakaifesa m'munda mwake .
40013032	Ndi yaing'ono kwambiri mukaiyerekeza ndi njere zina zonse . Komabe mbeu yake ikakula , imapambana zitsamba zina zonse . Imasanduka mtengo , mbalame zamumlengalenga nkumabwera kudzamanga zisa pa nthambi zake . "
40013033	Yesu adaŵaphera fanizo linanso . Adati , " Ufumu wakumwamba ulinso ngati chofufumitsira buledi , chimene mai wina adachisanganiza ndi ufa wokwanira miyeso itatu , mpaka mtanda wonse udafufuma . "
40013034	Zonsezi Yesu adalankhula ndi anthu aja m'mafanizo . Sadalankhule nawo kanthu popanda fanizo .
40013035	Zidaatero kuti zipherezere zimene mneneri adaanena kuti , " Ndidzalankhula nawo m'mafanizo . Ndidzaulula zimene zinali zobisika chilengedwere dziko lapansi . "
40013036	Pambuyo pake Yesu adaŵasiya anthu ambirimbiri aja , nakaloŵa m'nyumba . Tsono ophunzira ake adadzampempha kuti , " Tatimasulirani fanizo la namsongole wam'munda lija . "
40013037	Yesu adati , " Wofesa mbeu zabwino uja ndi Mwana wa Munthu .
40013038	Munda uja ndi dziko lino lapansi . Mbeu zabwino zija ndi anthu ake a Ufumu wakumwamba . Namsongole uja ndi anthu ake a Woipa uja .
40013039	Mdani wodzafesa namsongole uja ndi Satana . Kudula kuja nkutha kwake kwa dziko lino lapansi , ndipo odula aja ndi angelo .
40013040	Monga momwe adaazulira namsongole uja nkumutentha pa moto , zidzateronso pa kutha kwa dziko lino lapansi .
40013041	Mwana wa Munthu adzatuma angelo ake kudzachotsa mu Ufumu wake anthu onse ochimwitsa anzao , ndi ena onse ochita zoipa ,
40013042	nadzaŵaponya m'ng'anjo ya moto . Kumeneko adzalira ndi kukukuta mano .
40013043	Tsono anthu olungama adzaŵala ngati dzuŵa mu Ufumu wa Atate ao . Amene ali ndi makutu , amve ! Fanizo la chuma chobisika ndi la ngale yamtengowapatali
40013044	" Ufumu wakumwamba uli ngati chuma chobisika m'munda . Munthu wina atachitumba , amachibisanso . Kenaka mokondwa amakagulitsa zonse zimene ali nazo , nkukagula munda uja .
40013045	" Ndiponso Ufumu wakumwamba uli ngati munthu wamalonda wonka nafunafuna ngale zokongola zamtengowapatali .
40013046	Atapeza ngale imodzi yamtengowapatali kwambiri , amakagulitsa zonse zimene ali nazo , nkukagula ngale ija . Fanizo la khoka
40013047	" Ufumu wakumwamba ulinso ngati khoka limene anthu amaliponya m'nyanja , ndipo limagwira nsomba za mitundu yonse .
40013048	Likadzaza , anthu amalikokera ku mtunda . Tsono amakhala pansi , nsomba zabwino nkumaziika m'madengu , zachabe nkumangozitaya .
40013049	Zidzateronso pa kutha kwa dziko lino lapansi . Angelo adzabwera nadzachotsa anthu ochimwa pakati pa anthu olungama ,
40013050	nkumaŵaponya m'ng'anjo ya moto . Kumeneko adzalira ndi kukukuta mano . " Za chuma chatsopano ndi chakale
40013051	Yesu adaŵafunsa anthu aja kuti , " Mwazimvetsa zonsezi kodi ? " Iwo adati , " Inde . "
40013052	Apo Iye adaŵauza kuti , " Nchifukwa chaketu mphunzitsi aliyense wa Malamulo , amene adaphunzira za Ufumu wakumwamba , ali ngati mwinibanja amene amatulutsa zinthu zatsopano ndi zinthu zakale m'nkhokwe ya chuma chake . " Anthu amkana Yesu ku Nazarete
40013053	Yesu atatsiriza kunena mafanizoŵa , adachoka kumeneko .
40013054	Atafika ku dera lakwao , adayamba kuphunzitsa anthu m'nyumba yao yamapemphero . Amene ankamumva ankadabwa nkumati , " Kodi Iyeyu , nzeru zimenezi ndi mphamvuzi adazitenga kuti ?
40013055	Kodi ameneyu si mwana wa mmisiri wa matabwa uja ? Kodi suja mai wake ndi Maria ? Ndipo abale ake si Yakobo , Yosefe , Simoni ndi Yuda ?
40013056	Kodi suja alongo ake onse ali nafe pompano ? Nanga tsono zonsezi adazitenga kuti ? "
40013057	Choncho adakhumudwa naye . Koma Yesu adaŵauza kuti , " Mneneri amalemekezeka kwina kulikonse , kupatula kumudzi kwao ndiponso kubanja kwao . "
40013058	Motero sadachite zamphamvu zambiri kumeneko , chifukwa cha kusakhulupirira kwa anthuwo .
40014001	Pa nthaŵi imeneyo Herode , mfumu ya ku Galileya , adaamva zimene anthu ankanena za Yesu .
40014002	Tsono adauza nduna zake kuti , " Ameneyu ndi Yohane Mbatizi uja , adauka kwa akufa , nkuwona akuchita zamphamvu zonsezi . "
40014003	Pajatu Herode kale adaatuma asilikali ake kuti akagwire Yohane , akammange ndi kumponya m'ndende . Adaachita zimenezi chifukwa cha Herodiasi , mkazi wa Filipo , mbale wake .
40014004	Pakuti Yohane adaauza Herode kuti , " Nkulakwira Malamulo kumukwatira mkaziyo . "
40014005	Kwenikweni Herode ankafuna kupha Yohane , koma ankaopa anthu , chifukwa iwo ankati ndi mneneri .
40014006	Pa tsiku Iokumbukira kubadwa kwa Herode , mwana wamkazi wa Herodiasi adaavina pamaso pa anthu oitanidwa ku phwando , mwakuti adaakondwetsa Herode kwambiri .
40014007	Motero Herode adaalonjeza molumbira kuti , " Ndithudi , ndidzakupatsa chilichonse chimene ungapemphe . "
40014008	Tsono mai wake atamuuza choti apemphe , mwana wamkazi uja adati , " Mundipatse pompano mutu wa Yohane Mbatizi m'mbale . "
40014009	Pamenepo mfumu Herode adamva chisoni . Koma chifukwa cha malumbiro ake ndiponso chifukwa cha anthu oitanidwa ku phwando aja , adalamula kuti ampatse mutu adaapemphawo .
40014010	Tsono adatuma munthu kuti akamdule mutu Yohaneyo m'ndende .
40014011	Mutuwo adautengera m'mbale nakaupereka kwa mtsikana uja , mtsikanayo nkukaupereka kwa mai wake .
40014012	Pambuyo pake ophunzira a Yohane adabwera nadzatenga mtembo wake nkukauika m'manda . Kenaka adapita kukauza Yesu .
40014013	Yesu atazimva zimenezi , adachokako kumeneko m'chombo , kuti apite kwayekha kwazii . Koma anthu atamva , adayenda pa mtunda namlondola kuchokera ku mizinda yao .
40014014	Yesu adatuluka m'chombomo , ndipo pamene adaŵaona anthu ambirimbiriwo , adaŵamvera chifundo , nayamba kuchiritsa amene ankadwala .
40014015	Nthaŵi yamadzulo ophunzira ake adadzamuuza kuti , " Kunotu nkuthengo , ndipo ano ndi madzulo . Auzeni anthuŵa azinyamuka , apite ku midzi kuti azikagula chakudya . "
40014016	Koma Yesu adaŵauza kuti , " Palibe chifukwa choti achokere . Inuyo apatseni chakudya . "
40014017	Iwo adati , " Pano tili ndi buledi msanu yekha ndi nsomba ziŵiri , basi . "
40014018	Yesu adati , " Bwera nazoni kuno . "
40014019	Atatero , adalamula kuti anthu aja akhale pansi pa udzu . Tsono adatenga buledi msanu uja ndi nsomba ziŵiri zija , nayang'ana kumwamba , nkuthokoza Mulungu . Kenaka atanyemanyema bulediyo , adazipereka kwa ophunzira ake , ophunzira aja nkukagaŵira anthuwo .
40014020	Anthu onsewo adadya mpaka kukhuta . Pambuyo pake ophunzira aja adatola zotsala nkudzaza madengu khumi ndi aŵiri .
40014021	Koma tsono anthu amene adaadyawo analipo ngati zikwi zisanu amuna okha , osaŵerenga akazi ndi ana . Yesu ayenda pa madzi .
40014022	Madzulo omwewo Yesu adalamula ophunzira ake kuti aloŵe m'chombo , atsogole kupita ku tsidya , pamene Iye akuuza anthu kuti azipita kwao .
40014023	Tsono atatsazikana nawo anthu aja , Iye adakwera ku phiri yekha kukapemphera . M'mene kunkayamba kuda , nkuti ali komweko yekhayekha .
40014024	Pamenepo nkuti chombo chija chili kutalitali ndi mtunda , chikuvutika ndi mafunde , chifukwa chinali chitayang'anana ndi mphepo .
40014025	M'mamaŵa kukali mbuu , Yesu adadza kwa iwo Iye akuyenda pa madzi .
40014026	Pamene ophunzira aja adamuwona akuyenda pa madzi , adaopsedwa nati , " Ndi mzukwa ! " Ndipo adayamba kukuwa chifukwa cha mantha .
40014027	Koma nthaŵi yomweyo Yesu adaŵauza kuti , " Khazikani mtima pansi , ndine ; musaope . "
40014028	Apo Petro adati , " Ambuye , ngati ndinudi , tandiwuzani kuti ndibwere kwa Inu pamadzipo . "
40014029	Yesu adati , " Chabwino , bwera . " Tsono Petro adatuluka m'chombo nayamba kuyenda pa madzi kupita kwa Yesu .
40014030	Koma ataona m'mene ikuwombera mphepo , adachita mantha , nkuyamba kumira . Tsono adafuula kuti , " Ambuye , pulumutseni ! "
40014031	Pompo Yesu adatambalitsa dzanja nkumugwira nati , ' Twe wa chikhulupiriro chochepawe , unakayikiranji ? "
40014032	Pambuyo pake aŵiriwo adaloŵa m'chombo muja , mphepo nkuleka .
40014033	Apo amene anali m'chombo aja adamgwadira Yesu nati , " Ndithudi , ndinu Mwana wa Mulungu . "
40014034	Tsono onse adaoloka nyanja nakafika ku Genesarete .
40014035	Anthu akumeneko adamzindikira Yesu , nakadziŵitsa anzao a ku dera lonse lozungulira pamenepo . Motero adadza kwa Yesu ndi anthu onse odwala .
40014036	Adampempha kuti aŵalole odwalawo kungokhudza ngakhale mphonje ya chovala chake . Mwakuti onse amene ankaikhudza , ankachira .
40015001	Tsiku lina Afarisi ena ndi aphunzitsi ena a Malamulo , adadza kwa Yesu kuchokera ku Yerusalemu . Adamufunsa kuti ,
40015002	" Chifukwa chiyani ophunzira anu sasunga mwambo wa makolo ? Sasamba m'manja moyenera akamadya chakudya . "
40015003	Yesu adaŵayankha kuti , " Nanga bwanji inuyo , chifukwa choumirira miyambo yanu , mumaphwanya lamulo la Mulungu ?
40015004	Paja Mulungu adalamula kuti , ' Lemekeza atate ako ndi amai ako , ' ndiponso kuti , ' Wonyoza atate ake kapena amai ake , aziphedwa basi . '
40015005	Koma inu mumati , ' Munthu akauza atate ake kapena amai ake kuti , " Zimene ndikadakuthandiza nazoni , ndazipereka kwa Mulungu , " ameneyo sasoŵanso kulemekeza atate ake . '
40015006	Pakutero , chifukwa cha mwambo wanuwo , mau a Mulungu inu mumaŵasandutsa achabechabe .
40015007	Inu anthu achiphamaso , ndithu mneneri Yesaya adaanenadi zoona muja adaati ,
40015008	' Anthu aŵa amangondilemekeza ndi pakamwa chabe , koma mtima wao uli kutali ndi Ine .
40015009	Amandipembedza inde , koma kupembedza kwaoko nkopanda phindu , chifukwa zimene amaphunzitsa ngati zophunzitsa zenizeni ndi malamulo a anthu chabe . ' "
40015010	Pambuyo pake Yesu adaitana anthu aja kuti adze pafupi , ndipo adaŵauza kuti , " Mverani ndipo mumvetse bwino .
40015011	Si chinthu choloŵa m'kamwa mwa munthu chimene chimamuipitsa ai , koma chotuluka m'kamwa mwake ndiye chimene chimamuipitsa . "
40015012	Pamenepo ophunzira ake adadzamufunsa kuti , " Kodi mukudziŵa kuti Afarisi aja akhumudwa atamva zija mwanenazi ? "
40015013	Yesu adati , " Chomera chilichonse chimene sichidabzalidwe ndi Atate anga akumwamba , chidzazulidwa .
40015014	Alekeni , ndi atsogoleri akhungu ameneŵa . Tsono ngati wakhungu atsogolera wakhungu mnzake , onse aŵiri adzagwa m'dzenje . "
40015015	Apo Petro adampempha kuti , " Timasulirenitu fanizoli . "
40015016	Yesu adati , " Kani ngakhale inunso simumvetsa ?
40015017	Kodi inu simuzindikira kuti zonse zoloŵa m'kamwa mwa munthu zimaloŵa m'mimba mwake , pambuyo pake nkukatayidwa kuthengo ?
40015018	Koma zotuluka m'kamwa mwa munthu zimachokera mu mtima , ndipo zimenezi ndizo zimamuipitsa .
40015019	Chifukwa m'kati mwa mitima ya anthu ndiye mumatuluka maganizo oipa , za kuphana , za chigololo , za chiwerewere , za kuba , maumboni onama , ndiponso zachipongwe .
40015020	Zimenezi ndizo zimaipitsa munthu . Koma kudya chakudya osasamba m'manja , sikungaipitse munthu . "
40015021	Yesu adachoka kumeneko , napita ku madera a ku Tiro ndi Sidoni .
40015022	Mai wina wachikanani , " wa ku madera amenewo , adadza kwa Yesu . Adafuula kuti , " Mundichitire chifundo , Inu Ambuye , Mwana wa Davide . Mwana wanga wamkazi ngwogwidwa koopsa ndi mzimu woipa . "
40015023	Koma Yesu sadamuyankhe mau ndi amodzi omwe . Ophunzira ake adadza nampempha kuti , " Muuzeni azipita , onani akubwera natisokosera . "
40015024	Yesu adati , " Inetu Mulungu adandituma kwa amene ali ngati nkhosa zotayika pa mtundu wa Aisraele . "
40015025	Mai uja adadzamgwadira nati , " Ambuye , ndithu thandizeni . "
40015026	Yesu adamuuza kuti , " Sibwino kutenga chakudya cha ana nkuponyera agalu . "
40015027	Maiyo adati , " Nzoonadi , Ambuye , koma suja ngakhale agalu omwe amadyako nyenyeswa zimene zimagwa pansi kuchokera pa tebulo la mbuye ao ? "
40015028	Apo Yesu adati , " Inu mai , chikhulupiriro chanu nchachikulu . Zichitikedi zimene mukufuna . " Pompo mwana wake wamkazi uja adachira . Yesu achiritsa anthu ambiri
40015029	Pambuyo pake Yesu adachoka kumeneko , nayenda m'mbali mwa nyanja ya Galileya . Kenaka adakwera m'phiri nakakhala pansi kumeneko .
40015030	Anthu ambirimbiri adadza kwa Iye ndi anthu opunduka miyendo , akhungu , olumala , osalankhula , ndiponso ndi odwala ena ambiri . Adaŵakhazika pafupi ndi Yesu , Iye nkuŵachiritsa .
40015031	Tsono anthu onse adadabwa poona kuti osalankhula aja akulankhula , olumala aja achira , opunduka miyendo aja akuyenda , ndipo akhungu aja akupenya . Choncho adatamanda Mulungu wa Israele .
40015032	Yesu adaitana ophunzira ake , naŵauza kuti , " Ndikuŵamvera chifundo anthuŵa , chifukwa akhala nane masiku atatu tsopano , ndipo alibe chakudya . Sindifuna kuŵabweza kwao ali ndi njala chonchi , kuwopa kuti angalefuke pa njira . "
40015033	Ophunzirawo adamufunsa kuti , " Anthu ochuluka chotereŵa tingaŵapezere kuti chakudya chokwanira , kuthengo ngati kuno ? "
40015034	Yesu adaŵafunsa kuti , " Kaya buledi muli naye mngati ? " Iwo aja adati , " Msanu ndi muŵiri , ndiponso tinsomba toŵerengeka . "
40015035	Apo Yesu adalamula anthu aja kuti akhale pansi .
40015036	Kenaka adatenga buledi msanu ndi muŵiri uja , ndi nsomba zija , adathokoza Mulungu , nazinyemanyema nkuzipereka kwa ophunzira ake , iwowo nakazigaŵira anthu aja .
40015037	Anthu onsewo adadya mpaka kukhuta . Adatola zotsala , nkudzaza madengu asanu ndi aŵiri .
40015038	Koma tsono anthu amene adaadyawo , analipo zikwi zinai amuna okha , osaŵerenga akazi ndi ana .
40015039	Pambuyo pake Yesu adatsazikana nawo anthu aja , kenaka Iye adaloŵa m'chombo napita ku dera la Magadani .
40016001	Tsiku lina kudabwera Afarisi ndi Asaduki ena kwa Yesu . Adampempha kuti aŵaonetse chizindikiro chozizwitsa chochokera kumwamba . Pakutero ankangofuna kumutchera msampha .
40016002	Koma Yesu adaŵauza kuti , " Pamene dzuŵa likuloŵa , mumati , ' Maŵa kucha bwino , popeza kuti kumwamba kuli psuu . '
40016003	Ndipo m'maŵa mumati , ' Lero ndiye kugwa mvula yamkuntho , popeza kuti kumwambaku kwachita mitambo yabii . ' Mumatha kutanthauzira m'mene kukuwonekera kumwambaku , koma osatha kutanthauzira zizindikiro za nthaŵi zino .
40016004	Anthu a mbadwo woipa ndi wosakhulupirika amafuna kuwona chizindikiro chozizwitsa . Komabe sadzaona chizindikiro china kupatula chokha chija cha mneneri Yona . " Atatero , Yesu adaŵasiya nachokapo . .
40016005	Pamene ophunzira aja adakafika kutsidya , anali ataiŵala kutenga buledi .
40016006	Yesu adaŵauza kuti , " Muchenjere nacho chofufumitsira buledi cha Afarisi ndi Asaduki . "
40016007	Apo ophunzirawo adayamba kukambirana nkumati , " Akuterotu chifukwa sitidatenge buledi . "
40016008	Yesu adaadziŵa zimene iwo ankanena . Ndiye adaŵafunsa kuti , " Bwanji mukukambirana zakuti mulibe buledi , inu a chikhulupiriro chochepanu ?
40016009	Kodi mpaka pano simunamvetsebe ? Kodi simukukumbukira kuti ndi buledi msanu ndidadyetsa anthu zikwi zisanu ? Nanga mudaadzaza madengu angati ndi zotsala ?
40016010	Sujanso ndi buledi msanu ndi muŵiri ndidadyetsa anthu zikwi zinai ? Nanga mudaadzaza madengu angati a zotsala ?
40016011	Nanga bwanji simukuzindikira kuti sindimanena za buledi ? Chenjera nachoni chofufumitsira buledi cha Afarisi ndi Asaduki . "
40016012	Pamenepo iwo adazindikira kuti Yesu sankaŵauza kuti achenjere ndi chofufumitsira buledi , koma kuti achenjere ndi zophunzitsa za Afarisi ndi Asaduki .
40016013	Pamene Yesu adafika ku madera a ku KesareyaFilipi , adafunsa ophunzira ake kuti , " Kodi anthu amati Mwana wa Munthune ndine yani ? "
40016014	Iwo adati , " Ena amati ndinu Yohane Mbatizi , ena amati ndinu Eliya , enanso amati ndinu Yeremiya kapena mmodzi mwa aneneri . "
40016015	Apo Yesu adaŵafunsa kuti , " Nanga inuyo , mumati ndine yani ? "
40016016	Simoni Petro adayankha kuti , " Inu ndinu Mpulumutsi wolonjezedwa uja , Mwana wa Mulungu wamoyo . "
40016017	Yesu adamuuza kuti , " Ndiwe wodala , Simoni mwana wa Yona , pakuti si munthu wakuululira zimenezi ai , koma ndi Atate anga amene ali Kumwamba .
40016018	Ndipo Ine ndikuti , Ndiwe Petro , ndipo pa thanthwe limeneli ndidzamanga Mpingo wanga . Ndipo ngakhale mphamvu za imfa sizidzaugonjetsa .
40016019	Ndidzakupatsa makii a Ufumu wakumwamba , kotero kuti zimene udzamange pansi pano , zidzamangidwa ndi Kumwamba komwe , ndipo zimene udzamasule pansi pano , zidzamasulidwa ndi Kumwamba komwe . "
40016020	Yesu atanena zimenezi , adalamula ophunzira aja kuti asauze munthu aliyense kuti Iye ndiye Mpulumutsi wolonjezedwa uja .
40016021	Kuyambira nthaŵi imeneyo Yesu adayamba kudziŵitsa ophunzira ake kuti , " Ndiyenera kupita ku Yerusalemu , kumeneko akulu a Ayuda ndi akulu a ansembe ndi aphunzitsi a Malamulo adzandizunza kwambiri . Ndidzaphedwa koma mkucha wake ndidzauka . "
40016022	Apo Petro adamtengera pambali nayamba kumdzudzula . Adati , " Pepani Ambuye , zisatero ai . Mulungu asalole zimenezi . "
40016023	Koma Yesu adacheuka namdzudzula . Adati , " Choka apa , iwe Satana ! Ufuna kundilakwitsa . Maganizo akoŵa si maganizo a Mulungu ai , ndi maganizo a anthu chabe . "
40016024	Atatero Yesu adauza ophunzira ake kuti , " Munthu wofuna kutsata Ine , adzikane mwiniwakeyo , ndipo asenze mtanda wake nkumanditsata .
40016025	Chifukwa wofuna kupulumutsa moyo wake , adzautaya , koma wotaya moyo wake chifukwa cha Ine , adzaupeza .
40016026	Nanga ndiye kuti munthu angapindulenji atapata zonse zapansipano , iyeyo nkutaya moyo wake ? Munthu angalipire chiyani choti aombolere moyo wake ?
40016027	Ndipotu Mwana wa Munthu adzabwera ndi angelo ake ali ndi ulemerero wa Atate ake . Pamenepo adzabwezera aliyense molingana ndi zochita zake .
40016028	Ndithu ndikunenetsa kuti alipo ena pompano omwe sadzafa asanaone Mwana wa Munthu akubwera ndi ulemerero waufumu . "
40017001	Patapita masiku asanu ndi limodzi , Yesu adatenga Petro , Yakobo ndi Yohane , mbale wa Yakoboyo , nakwera nawo ku phiri lalitali , kwaokha .
40017002	Tsono maonekedwe a Yesu adasinthika iwo akuwona . Nkhope yake idaŵala ngati dzuŵa , ndipo zovala zake zidachita kuti mbee kuyera .
40017003	Nthaŵi yomweyo ophunzira aja adaona Mose ndi Eliya akulankhula naye .
40017004	Petro adauza Yesu kuti , " Ambuye , ndi bwino kuti ife tili nao pano . Ngati mukufuna , ndimanga misasa itatu pano , wina wanu , wina wa Mose , wina wa Eliya . "
40017005	Akulankhula choncho , kudadza mtambo woŵala nuŵaphimba . Mumtambomo mudamveka mau akuti , " Uyu ndiye Mwana wanga amene ndimamkonda , ndipo ndimakondwera naye kwambiri . Muzimumvera . "
40017006	Ophunzira aja atamva zimenezi , adachita mantha kwambiri nadzigwetsa chafufumimba .
40017007	Koma Yesu adabwera , naŵakhudza nkunena kuti , " Dzukani , musachite mantha . "
40017008	Iwo aja poŵeramuka , adangoona kuti palibe munthu winanso , koma Yesu yekha .
40017009	Pamene ankatsika phiri lija , Yesu adaŵalamula kuti , " Zimene mwaona m'masomphenyazi musakauze wina aliyense mpaka Mwana wa Munthu atauka kwa akufa . "
40017010	Ophunzira aja adamufunsa kuti , " Nanga bwanji aphunzitsi a Malamulo amati Eliya adzayenera kuyamba wabwera ? "
40017011	Yesu adati , " Inde Eliya ayambadi wabwera nkudzakonzanso zonse .
40017012	Koma ndikunenetsa kuti Eliya adabwera kale , ndipo anthu sadamzindikire , koma adamchita zonse zimene iwo ankafuna . Chonchonso Mwana wa Munthu adzazunzidwa ndi anthuwo . "
40017013	Pamenepo ophunzira aja adazindikira kuti ankaŵauza za Yohane Mbatizi .
40017014	Pamene iwo adafikanso kumene kunali khamu la anthu kuja , munthu wina adadzagwadira Yesu .
40017015	Adati , " Ambuye mchitireni chifundo mwana wanga . Ali ndi khunyu ndipo amavutika koopsa . Kaŵirikaŵiri amagwa pa moto mwinanso m'madzi .
40017016	Ndinabwera naye kwa ophunzira anuŵa , koma alephera kumchiritsa . "
40017017	Yesu adati , " Ha ! Anthu a m'badwo wopanda chikhulupiriro ndi wopotoka maganizo ! Ndiyenera kukhala nanube mpaka liti ? Ndiyenera kukupirirani mpaka liti ? Tabwera nayeni kuno mwanayo . "
40017018	Atatero , Yesu adazazira mzimu woipawo , ndipo udatuluka mwa mnyamatayo . Pompo iye adachira .
40017019	Pambuyo pake ophunzira aja adadza kwa Yesu paseri namufunsa kuti , " Ifeyo ndiye tinalephera bwanji kuutulutsa mzimu woipa uja ? "
40017020	Yesu adaŵayankha kuti , " Chifukwa chake nchakuti chikhulupiriro chanu nchochepa . Ndithu ndikunenetsa kuti mutakhala ndi chikhulupiriro ngakhale chochepa ngati kambeu ka mpiru , mudzauza phiri ili kuti , ' Choka apa , pita uko , ' ilo nkuchokadi . Mwakuti palibe kanthu kamene kadzakukanikeni . "
40017021	" Koma mzimu wa mtundu umenewu , pokhapokha mutayamba mwapemphera ndi kusala zakudya mpamene mungautulutse . "
40017022	Tsiku lina ophunzira atasonkhana onse ku Galileya , Yesu adaŵauza kuti , " Mwana wa Munthu akudzaperekedwa kwa anthu .
40017023	Iwo adzamupha , koma mkucha wake Iye adzauka . " Ophunzirawo atamva zimenezi , adagwidwa ndi chisoni chachikulu .
40017024	Yesu ndi ophunzira ake adafika ku Kapernao , okhometsa msonkho wa ku Nyumba ya Mulungu adadzafunsa Petro kuti , " Kodi aphunzitsi anuŵa sakhoma msonkho wa ku Nyumba ya Mulungu ? "
40017025	Iye adati , " Amakhoma . " Tsono Petro ataloŵa m'nyumba , asananene chilichonse , Yesu adamufunsa kuti , " Iwe Simoni , ukuganiza bwanji ? Kodi mafumu apansipano amalandira msonkho kwa yani ? Kwa anthu a mtundu wao , kapena kwa alendo ? "
40017026	Petro adati , " Kwa alendo . " Apo Yesu adamuuza kuti , " Tsono ndiye kutitu anthu a mtundu wao sayenera kukhoma .
40017027	Koma kuwopa kuŵakhumudwitsa a ku Nyumba ya Mulunguŵa , kaŵedze nsomba ku nyanja . Nsomba imene ukayambire kuŵedza , ukaikanule kukamwa , ndipo ukapezamo ndalama . Ukatenge ndalamayo nkukakhomera msonkho wanga ndi wako womwe . "
40018001	Nthaŵi yomweyo ophunzira aja adadzamufunsa Yesu kuti , " Kodi mu Ufumu wakumwamba wamkulu koposa onse ndani ? "
40018002	Apo Yesu adaitana mwana namuimiritsa pakati pao ,
40018003	ndipo adati , " Ndithu ndikunenetsa kuti mukapanda kusintha ndi kusanduka ngati ana , simudzaloŵa konse mu Ufumu wakumwamba .
40018004	Nchifukwa chake munthu wodzichepetsa ngati mwana uyu , ameneyo ndiye wamkulu mu Ufumu wakumwamba .
40018005	Ndipo aliyense wolandira bwino mwana wonga ngati uyu chifukwa cha Ine , ndiye kuti akulandira bwino Ine amene . "
40018006	" Aliyense wochimwitsa ngakhale mmodzi mwa ana okhulupirira Ineŵa , ameneyo kukadakhala kwabwino koposa kuti ammangirire chimwala cha mphero m'khosi ndi kukammiza m'nyanja pozama .
40018007	Ali ndi tsoka anthu apansipano chifukwa cha zochimwitsa . Zochimwitsazo sizingalephere kuwoneka , koma ali ndi tsoka munthu wobweretsa zochimwitsayo .
40018008	" Tsono ngati dzanja lako kapena phazi lako likuchimwitsa , lidule ndi kulitaya . Ndi bwino kuti ukaloŵe ku moyo uli woduka dzanja kapena phazi , kupambana kuti ukaponyedwe ku moto wosatha uli ndi manja onse kapena mapazi onse aŵiri .
40018009	Ndipo ngati diso lako likuchimwitsa , likolowole ndi kulitaya . Ndi bwino kuti ukaloŵe ku moyo uli ndi diso limodzi lokha , kupambana kuti ukaponyedwe ku moto wa Gehena uli ndi maso aŵiri . "
40018010	" Chenjerani kuti musanyoze ndi mmodzi yemwe mwa anaŵa . Ndithu ndikunenetsa kuti angelo ao Kumwamba amakhala pamaso pa Atate anga amene ali Kumwambako nthaŵi zonse . "
40018011	" Pajatu Mwana wa Munthu adabwera kudzapulumutsa amene adatayika . "
40018012	" Tsono mukuganiza bwanji ? Munthu atakhala ndi nkhosa 100 , imodzi nkutayika , kodi sangasiye 99 zina zija m'phiri nkukafunafuna imodzi yotayikayo ?
40018013	Ndithu ndikunenetsa kuti ataipeza , chimwemwe chake chokondwerera imeneyo chimapambana chokondwerera zina zija zimene sizidatayike .
40018014	Chonchonso Atate anu amene ali Kumwamba safuna kuti ndi mmodzi yemwe mwa anaŵa atayike .
40018015	" Mbale wako akakuchimwira , pita ukamdzudzule muli aŵiri nokha . Akakumvera , wamkonza mbale wakoyo .
40018016	Koma akapanda kukumvera , utengerepo wina mmodzi kapena ena aŵiri , kuti mau onse akatsimikizike ndi mboni ziŵiri kapena zitatu .
40018017	Akapanda kuŵamvera iwowo , ukauze Mpingo . Ndipo akapanda kumveranso ndi Mpingo womwe , umuyese munthu wakunja kapena wokhometsa msonkho .
40018018	" Ndithu ndikunenetsa kuti chilichonse chimene mudzamanga pansi pano , chidzamangidwa ndi Kumwamba komwe , ndipo chilichonse chimene mudzamasula pansi pano , chidzamasulidwa ndi Kumwamba komwe .
40018019	" Ndikunenetsanso kuti aŵiri mwa inu mutavomerezana pansi pano popempha kanthu kalikonse , Atate anga akumwamba adzakupatsani .
40018020	Pajatu pamene aŵiri kapena atatu asonkhana m'dzina langa , Ineyo ndili nao pomwepo . "
40018021	Pamenepo Petro adadzafunsa Yesu kuti , " Ambuye , kodi mbale wanga atamandichimwira , ndidzamkhululukire kangati ? Kodi ndidzachite kufikitsa kasanunkaŵiri ? "
40018022	Yesu adamuyankha kuti , " Kodi ndikuti kasanunkaŵiri kokha ngati , iyai , koma mpaka kasanunkaŵiri kuchulukitsa ndi makumi asanu ndi aŵiri .
40018023	" Tsono Ufumu wakumwamba tingaufanizire motere : Panali mfumu ina imene idaaitanitsa antchito ake kuti iwonenso bwino ngongole zao .
40018024	Atangoyamba kumene , adabwera ndi wantchito wina amene anali ndi ngongole ya ndalama zochuluka kwabasi .
40018025	Ndiye popeza kuti adaasoŵa chobwezera ngongoleyo , mbuye wake uja adalamula kuti amgulitse wantchitoyo pamodzi ndi mkazi wake ndi ana ake ndi zake zonse , kuti ngongole ija ibwezedwe .
40018026	Apo wantchito uja adamgwadira nati , ' Pepani , ndakupembani , lezereni mtima , ndidzakubwezerani ndithu zonse . '
40018027	Mbuye wake uja adamumveradi chifundo , ndipo adamkhululukira ngongole ija , namlola kuti apite .
40018028	" Koma pamene wantchitoyo ankatuluka , adakumana ndi mmodzi mwa antchito anzake , yemwe iye adaamkongoza ndalama zochepa . Adamgwira pa khosi mwaukali namuuza kuti , ' Bweza ngongole yako ija . '
40018029	Apo wantchito mnzake uja adadzigwetsa pansi ku mapazi ake nati , ' Pepani , ndakupembani , lezereni mtima , ndidzakubwezerani . '
40018030	Koma iye adakana , nakamponyetsa m'ndende kuti mpaka abweze ndithu ngongoleyo .
40018031	" Antchito anzake ena ataona zimenezi , adamva chisoni kwambiri . Adapita kukafotokozera mbuye wao zonsezo .
40018032	Tsono mbuye wakeyo adamuitana namuuza kuti , ' Wantchito woipa iwe , ine ndinakukhululukira ngongole yonse ija pamene unandidandaulira .
40018033	Kodi sunayenera kuti iwenso umchitire chifundo wantchito mnzako , monga ndinakuchitira iwe chifundo ? '
40018034	Motero mbuye wakeyo adapsa mtima kwambiri , nampereka kuti akamzunze mpaka atabweza ngongole yonse ija .
40018035	" Inunsotu Atate anga akumwamba adzakuchitani zomwezo , aliyense mwa inu akapanda kukhululukira mbale wake ndi mtima wonse . "
40019001	Yesu atatsiriza kunena mau ameneŵa , adachoka ku Galileya nakafika ku dera la Yudeya kutsidya kwa mtsinje wa Yordani .
40019002	Anthu ambirimbiri adamtsata , ndipo Iye ankachiritsa odwala kumeneko .
40019003	Afarisi ena adadza kwa Iye . Tsono kufuna pomupezera chifukwa , adamufunsa kuti , " Kodi nkololedwa kuti munthu asudzule mkazi wake pa chifukwa chilichonse ? "
40019004	Yesu adaŵayankha kuti , " Kodi simunaŵerenge kuti Mulungu amene adalenga anthu pa chiyambi , adalenga wina wamwamuna , wina wamkazi ?
40019005	Ndipo kuti Iye yemweyo adati , ' Nchifukwa chake mwamuna azisiya atate ake ndi amai ake , nakaphatikizana ndi mkazi wake , ndipo aŵiriwo adzasanduka thupi limodzi . '
40019006	Choncho tsopano salinso aŵiri koma thupi limodzi . Tsono zimene Mulungu wazilumukiza pamodzi , munthu asazilekanitse . "
40019007	Afarisi aja adamufunsa kuti , " Nanga bwanji Mose adalamula kuti mwamuna azipatsa mkazi wake kalata ya chisudzulo kenaka nkumuchotsa ? "
40019008	Yesu adaŵayankha kuti , " Mose adaakulolani kusudzula akazi anu chifukwa cha kukanika kwanuku . Komatu pa chiyambi sizinali choncho ai .
40019009	Tsono ndikunenetsa kuti aliyense amene asudzula mkazi wake , osati chifukwa cha chigololo , nakwatira wina , akuchita chigololo . "
40019010	Ophunzira ake adamuuza kuti , " Ndiyetu ngati zili choncho pakati pa mwamuna ndi mkazi wake , ndi bwino tsono kusakwatira . "
40019011	Yesu adaŵauza kuti , " Si anthu onse angamvetse zimenezi ai , koma okhawo amene Mulungu aŵathandiza .
40019012	Paja pali ena amene sangathe kukwatira , chifukwa adabadwa motero . Pali ena amene sangathe kukwatira , chifukwa anthu adaŵafula . Pali enanso amene adachita kusankha okha kusakwatira , kuti azitumikira bwino Mulungu . Yemwe angathe kumvetsa , amvetse . "
40019013	Anthu ena ankabwera ndi ana kuti Yesu aŵasanjike manja ndi kuŵapempherera , ophunzira ake nkumaŵazazira .
40019014	Koma Yesu adati , " Alekeni anaŵa azibwera kwa Ine , musaŵaletse . Paja Ufumu wakumwamba ndi wa anthu otere . "
40019015	Atatero adaŵasanjika manja , kenaka nkumapita .
40019016	Munthu wina wachinyamata adadza kwa Yesu namufunsa kuti , " Aphunzitsi , kodi ndizichita chabwino chanji kuti ndikalandire moyo wosatha ? "
40019017	Yesu adamuyankha kuti , " Bwanji ukundifunsa za chimene chili chabwino ? Wabwino ndi Mmodzi yekha . Ngati ufuna kukaloŵa ku moyo , uzimvera Malamulo . "
40019018	Iye adati , " Malamulo ake oti ? " Yesu adayankha kuti , " Usaphe , usachite chigololo , usabe , usachite umboni wonama ,
40019019	lemekeza atate ako ndi amai ako , ndiponso konda mnzako monga momwe umadzikondera iwe wemwe . "
40019020	Munthu uja adati , " Malamulo onseŵa ndakhala ndikuŵatsata , nanga chanditsaliranso nchiyani ? "
40019021	Yesu adamuuza kuti , " Ngati ufuna kukhala wabwino kotheratu , pita , kagulitse zonse zimene uli nazo . Ndalama zake ukapatse anthu osauka , ndipo chuma udzachipeza Kumwamba . Kenaka ubwere , uzidzanditsata . "
40019022	Koma pamene munthu uja adamva mau ameneŵa , adangochokapo ali wovutika mu mtima , chifukwa anali wolemera kwambiri .
40019023	Yesu adauza ophunzira ake kuti , " Ndithu ndikunenetsa kuti nkwapatali kwambiri kuti munthu wolemera adzaloŵe mu Ufumu wakumwamba .
40019024	Ndipo ndikunenetsanso kuti nkwapafupi kuti ngamira idzere pa kachiboo ka zingano , kupambana kuti munthu wolemera akaloŵe mu Ufumu wa Mulungu . "
40019025	Pamene ophunzira aja adamva zimenezi , adadabwa kwambiri nati , " Tsono nanga angathe kupulumuka ndani ? "
40019026	Yesu adaŵayang'ana nati , " Kwa anthu zimenezi nzosatheka , koma zonse nzotheka ndi Mulungu . "
40019027	Pamenepo Petro adayankhapo kuti , " Ifetu paja tidasiya zonse kuti tizikutsatani . Tsono ndiye kuti tidzalandira chiyani ? "
40019028	Yesu adaŵauza kuti , " Ndithu ndikunenetsa kuti Mulungu akadzakonzanso zinthu zonse , Mwana wa Munthu adzakhala pa mpando wake wachifumu ndi waulemerero . Tsono inunso amene mudanditsatanu , mudzakhala pa mipando yachifumu khumi ndi iŵiri mukuweruza mafuko khumi ndi aŵiri a Aisraele .
40019029	Motero aliyense wosiya nyumba , kapena abale , kapena alongo , kapena atate , kapena amai , kapena ana , kapena minda chifukwa cha Ine , ameneyo adzalandira zonsezo mochuluka kwambiri koposa kale , kenaka adzalandira moyo wosatha .
40019030	Komatu ambiri amene ali oyambirira adzakhala otsirizira , ndipo amene ali otsirizira adzakhala oyambirira . "
40020001	" Za Ufumu wakumwamba tingazifanizire motere : Munthu wina adaalaŵirira m'mamaŵa kukalemba anthu okagwira ntchito m'munda wake wamphesa .
40020002	Adaapangana nawo kuti adzaŵalipira ndalama imodzi yasiliva pa tsiku , naŵatuma kumunda kwake .
40020003	Pa nthaŵi ya 9 koloko adapitanso , nakapeza ena atangokhala khale pa msika , osagwira ntchito .
40020004	Adaŵauza kuti , Tnunso pitani ku munda wanga wamphesa , ndidzakulipirani moyenerera . '
40020005	Iwowo adapitadi . Munthu uja adapitanso pa 12 koloko masana ndi pa 3 koloko , nakachita chimodzimodzi .
40020006	Pafupi 5 koloko madzulo adapitanso nakapeza enanso akungokhala . Adaŵafunsa kuti , ' Bwanji mwangokhala khale pano tsiku lonse osagwira ntchito ? '
40020007	Iwowo adayankha kuti , ' Chifukwa palibe amene watilemba . ' Iye uja adaŵauza kuti , Tnunso pitani ku munda wanga wamphesa . '
40020008	" Dzuŵa likuloŵa , mwinimunda uja adauza kapitao wake kuti , ' Kaŵaitane antchito aja , uŵalipire . Uyambire amene alembedwa potsirizawo , utsirizire oyamba aja . '
40020009	Pamene adabwera olembedwa pa 5 koloko yamadzulo aja , aliyense adalandira ndalama imodzi .
40020010	Tsono pamene olembedwa poyamba aja adabwera , ankaganiza kuti alandira pakulu . Koma nawonso adangolandira aliyense ndalama imodzi .
40020011	Ndiye iwowo polandira , adayamba kuŵiringula ,
40020012	adati , ' Aa ! Anzathu otsiriziraŵa angogwira ntchito kanthaŵi pang'ono , bwanji mwaŵapatsa malipiro olingana ndi athu , pamene ifeyo tathyoka nayo ntchito tsiku lathunthu , ndi chidzuŵa chonse chija ? '
40020013	Koma mwinimunda uja adayankha mmodzi mwa iwo kuti , Twe , inetu sindidakubere ai . Kodi suja tinapangana ndalama yasiliva imodzi ?
40020014	Tenga malipiro ako , uzipita . Mwiniwakene ndafuna kuti ndipatse wolembedwa potsirizayu molingana ndi iwe .
40020015	Kodi zinthu zanga ndisachite nazo monga ndifunira ? Kapenatu ukuipidwa nawo ufulu wanga eti ? ' "
40020016	Tsono Yesu adati , " Choncho amene ali oyambirira adzakhala otsirizira . Ndipo amene ali otsirizira adzakhala oyambirira . "
40020017	Pamene Yesu ankapita ku Yerusalemu , adaŵatengera pambali ophunzira ake khumi ndi aŵiri aja . Pa njira adaŵauza kuti ,
40020018	" Tilitu pa ulendo wopita ku Yerusalemu . Kumeneko Mwana wa Munthu akukaperekedwa kwa akulu a ansembe ndi aphunzitsi a Malamulo . Iwo akamuweruza ndi kugamula kuti aphedwe ,
40020019	ndipo akampereka kwa anthu akunja . Amenewo akamchita chipongwe , akamkwapula , nkumupachika pa mtanda ; koma mkucha wake Iye adzauka kwa akufa . "
40020020	Pambuyo pake mkazi wa Zebedeo adadza ndi ana ake kwa Yesu , namgwadira kuti ampemphe kanthu .
40020021	Yesu adamufunsa kuti , " Amai , kodi muli ndi mau ? " Iye adayankha kuti , " Ndimati mulonjeze kuti mu Ufumu wanu ana anga aŵiriŵa adzakhale wina ku dzanja lanu lamanja , wina ku dzanja lanu lamanzere . "
40020022	Koma Yesu adayankha kuti , " Simukudziŵa zimene mukupempha . Kodi inu mungathe kumwa nao chikho chamasautso chimene ndikudzamwera Ine ? " Iwo aja adayankha kuti , " Inde , tingathe . "
40020023	Apo Yesu adati , " Chabwino , mudzamwa nao chikho changacho . Koma Ineyo si udindo wanga kusankha munthu kuti akhale ku dzanja langa lamanja , kapena ku dzanja langa lamanzere . Atate ndiwo adzapereke malo ameneŵa kwa amene Atatewo adaŵakonzera . "
40020024	Pamene khumi ena aja adamva zimenezi , adapsera mtima abale aŵiri aja .
40020025	Koma Yesu adaŵaitana ophunzira akewo naŵauza kuti , " Mukudziŵa kuti olamulira amadyera anthu ao masuku pa mutu . Akuluakulu aonso amaonetsadi mphamvu zao pa anthu ao .
40020026	Koma pakati pa inu zisamatero ai . Aliyense wofuna kukhala mkulu pakati panu , akhale mtumiki wanu .
40020027	Ndipo aliyense wofuna kukhala mtsogoleri pakati panu , akhale kapolo wanu .
40020028	Chitani monga m'mene adachitira Mwana wa Munthu : adabwera osati kuti ena adzamtumikire ai , koma kuti Iyeyo adzatumikire anthu ndi kupereka moyo wake kuti aombole anthu ochuluka . "
40020029	Pamene Yesu ndi ophunzira ake ankatuluka mu mzinda wa Yeriko , anthu ambirimbiri ankamutsatira .
40020030	Panali anthu aŵiri akhungu amene adaakhala pansi pamphepete pa mseu . Iwo aja atamva kuti Yesu akupita mumseumo , adayamba kufuula kuti , " Inu Ambuye , Mwana wa Davide , mutichitire chifundo . "
40020031	Anthu aja adaŵazazira akhunguwo kuti akhale chete . Koma iwo nkumafuulirafuulira kuti , " Inu Ambuye , Mwana wa Davide , mutichitire chifundo . "
40020032	Yesu adaima , naŵaitana , nkuŵafunsa kuti , " Kodi mukufuna kuti ndikuchitireni chiyani ? "
40020033	Iwo aja adati , " Ambuye , tikufuna kuti tizipenya . "
40020034	Yesu adaŵamvera chifundo nakhudza maso ao . Pompo iwo adayamba kupenya , kenaka nkumamutsata .
40021001	Pamene iwo ankayandikira ku Yerusalemu , nkufika ku Betefage , ku Phiri la Olivi , Yesu adatuma ophunzira aŵiri ,
40021002	naŵauza kuti , " Pitani m'mudzi mukuwonawo . Mukakangoloŵamo , mukapeza bulu ali chimangire , ndi mwana wake ali naye pamodzi . Mukaŵamasule nkubwera nawo kuno .
40021003	Wina akakakufunsani kanthu , inu mukati , ' Ambuye ali nawo ntchito , akangothana nawo aŵatumiza nthaŵi yomweyo . ' "
40021004	Zimenezi zidaatero kuti zipherezere zimene mneneri adaanena kuti ,
40021005	" Uzani mzinda wa Ziyoni kuti , ' Ona mfumu yako ikudza kwa iwe . Ndi yodzichepetsa ndipo yakwera pa bulu . Zoonadi yakwera pa kabulu , mwana wa nyama yosenza katundu . ' "
40021006	Tsono ophunzira aja adapitadi nakachita monga momwe Yesu adaaŵalamulira .
40021007	Adabwera naye bulu ndi mwana wake uja , nayala zovala zao pamsana pa abuluwo , Yesu nkukwerapo .
40021008	Anthu ambiri ankayala zovala zao mu mseu , ndipo ena adakadula nthambi za mitengo nkumaziyalika mumseumo .
40021009	Anthu ochuluka amene anali patsogolo , ndi amene anali m'mbuyo , adayamba kufuula kuti , " Ulemu kwa Mwana wa Davide . Ngwodala amene alikudza m'dzina la Ambuye . Ulemu kwa Mulungu kumwambamwamba . "
40021010	Pamene Yesu adaloŵa mu Yerusalemu , mzinda wonse udatekeseka , ena nkumafunsa kuti , " Kodi ameneyu ndani ? "
40021011	Tsono onse aja adayankha kuti , " Ameneyu ndi mneneri Yesu wochokera ku Nazarete , ku Galileya . "
40021012	Yesu adaloŵa m'Nyumba ya Mulungu , nayamba kutulutsa onse amene ankachita malonda m'menemo . Adagubudula matebulo a osinthitsa ndalama , ndiponso mipando ya ogulitsa nkhunda . '
40021013	Adaŵauza kuti , " Malembo akuti , ' Nyumba yanga idzatchedwa nyumba yopemphereramo . ' Koma inu mukuisandutsa phanga la achifwamba . "
40021014	Anthu akhungu ndi opunduka adadza kwa Yesu m'Nyumba ya Mulungumo , ndipo Iye adaŵachiritsa .
40021015	Akulu a ansembe ndi aphunzitsi a Malamulo adaona zodabwitsa zimene Iye ankachita . Adamvanso ana akufuula m'Nyumba ya Mulungu kuti , " Ulemu kwa Mwana wa Davide . " Ndiye iwowo adapsa nazo mtima ,
40021016	nafunsa Yesu kuti , " Kodi mukumva zimene akunenazi ? " Yesu adaŵayankha kuti , " Inde . Kani simudaŵerenge konse mau a Mulungu aja akuti , ' Mudaphunzitsa ana ndi makanda omwe kukutamandani kotheratu ? ' "
40021017	Pamenepo Yesu adaŵasiya , natuluka mumzindamo kupita ku Betaniya , nakagona kumeneko .
40021018	M'maŵa mwake , m'mamaŵa ndithu , pamene Yesu ankabwerera ku Yerusalemu , adaamva njala .
40021019	Ataona mkuyu pambali pa mseu , nkupitapo , sadapezepo chilichonse koma masamba okhaokha . Pamenepo adauza mtengowo kuti , " Mtengo iwe , kuyambira tsopano mpaka muyaya usadzabalenso konse zipatso . " Nthaŵi yomweyo mkuyu uja udachita kuti gwa , kuuma .
40021020	Pamene ophunzira aja adaona zimenezi , adadabwa nafunsa Yesu kuti , " Mkuyuwu wauma bwanji nthaŵi yomweyi ? "
40021021	Yesu adati , " Ndithu ndikunenetsa kuti ngati mukhala ndi chikhulupiriro , osakayika , mudzachita zimene ndauchita mkuyuzi . Koma si pokhapo ai , ngakhale mutauza phiri ili kuti , ' Choka apa , kadziponye m'nyanja , ' zidzachitikadi .
40021022	Ngati mukhala ndi chikhulupiriro , zonse zimene mungapemphe kwa Mulungu mudzalandira . "
40021023	Yesu adaloŵa m'Nyumba ya Mulungu , ndipo pamene ankaphunzitsa , akulu a ansembe ndi akulu a Ayuda adadzamufunsa kuti , " Kodi mphamvu zoti muzichita zimenezi mudazitenga kuti ? Ndani adakupatsani mphamvu zimenezi ? "
40021024	Yesu adati , " Nanenso ntakufunsani funso limodzi . Mukandiyankha , ndiye ndikuuzeni kumene ndidazitenga mphamvu zoti ndizichita zimenezi .
40021025	Kodi Yohane kuti azibatiza , mphamvu zake adaazitenga kwa yani , kwa Mulungu kapena kwa anthu ? " Iwo aja adayamba kukambirana nkumati , " Tikati adaazitenga kwa Mulungu , Iyeyu anena kuti , ' Nanga bwanji tsono simudamkhulupirire ? '
40021026	Komanso tikati adaazitenga kwa anthu , anthuŵa satileka , chifukwatu onse amati Yohane anali mneneri . "
40021027	Ndiye adangomuyankha Yesuyo kuti , " Kaya , ife sitikudziŵa . " Apo Iye adati , " Nanenso tsono sindikuuzani kumene ndidazitenga mphamvu zoti ndizichita zimenezi . "
40021028	" Kodi inu , mukuganiza bwanji ? Munthu wina anali ndi ana aamuna aŵiri . Adapita kwa woyamba , nakamuuza kuti , ' Mwana wanga , pita ukagwire ntchito m'munda wamphesa lero . '
40021029	Iyeyo adati , ' Toto ine . ' Koma pambuyo pake adasintha maganizo , napitadi .
40021030	Bambo uja adapita kwa mwana wina uja , nakamuuza mau omwe aja . Iyeyo adati , ' Chabwino atate , ' koma sadapite .
40021031	Kodi mwa aŵiriwo , yemwe adachita zimene bambo wake ankafuna ndi uti ? " Iwo adati , " Woyamba uja . " Yesu adaŵauza kuti , " Ndithu ndikunenetsa kuti okhometsa msonkho ndi akazi adama akuloŵa mu Ufumu wa Mulungu inu nkumakusiyani m'mbuyo .
40021032	Paja Yohane Mbatizi adaabwera nadzakuwonetsani njira ya chilungamo , inu osamkhulupirira , m'menemo okhometsa msonkho ndi akazi adama adamkhulupirira . Inuyo ngakhale mudaziwona zimenezo , simudasinthe maganizo pambuyo pake kuti muzimkhulupirira . "
40021033	Yesu adati , " Imvani fanizo lina . Munthu wina anali ndi munda wake . M'mundamo adaabzalamo mipesa , namanga mpanda kuzinga mundawo . Adakumba nkhuti yoponderamo mphesa , namanga nsanja yolondera mundawo . Pambuyo pake munda uja adaubwereka alimi , iye nkunyamuka ulendo wa ku dziko lina .
40021034	Nyengo yothyola zipatso itayandikira , munthu uja adatuma antchito ake kwa alimi aja , kuti akatengeko zipatso za m'munda muja .
40021035	Koma alimiwo adaŵagwira antchito aja , wina kummenya , wina kumupha , wina kumponya miyala .
40021036	Munthu uja adatumanso antchito ena , ochuluka koposa oyamba aja , ndipo alimi aja adaŵachita chimodzimodzi .
40021037	Potsiriza pake adaŵatumira mwana wake , nanena kuti , ' Mwana wanga yekhayu akamchitira ulemu . '
40021038	Koma pamene alimiwo adaona mwana wakeyo , adayamba kuuzana kuti , ' Ameneyu ndiye amene ati adzamsiyire chumachi . Tiyeni timuphe kuti chidzakhale chathu . '
40021039	Tsono adamugwiradi , namuponya kunja kwa mundawo , nkumupha .
40021040	" Kodi mwini munda wamphesa uja akadzafika , adzaŵatani alimi aja ? "
40021041	Iwo adati , " Adzaŵapha moŵazunza alimi oipawo , munda uja nkuubwereka alimi ena amene adzampatsa zipatso zake pa nyengo yake . "
40021042	Yesu adaŵafunsa kuti , " Kodi monga simudaŵerenge Malembo aja akuti , ' Mwala umene amisiri omanga nyumba adaaukana , womwewo wasanduka mwala wapangodya , wofunika koposa . Ambuye ndiwo adachita zimenezi , ndipo nzotidabwitsa kwambiri . '
40021043	" Nchifukwa chake ndikunenetsa kuti Mulungu adzakulandani Ufumu wake ndi kuupereka kwa anthu ena amene adzabala zipatso zoyenera . "
40021044	" Aliyense wogwera pa mwala umenewu , adzasanduka zidutswa zokhazokha . Ndipo aliyense amene mwalawu udzamugwere , udzangomutswanyiratu . "
40021045	Pamene akulu a ansembe ndi Afarisi adamva mafanizo ameneŵa a Yesu , adazindikira kuti ankanena iwowo ,
40021046	motero adafuna kumugwira . Koma ankaopa anthu , popeza kuti ochuluka ankakhulupirira kuti Yesu ndi mneneri .
40022001	Yesu adalankhulanso ndi anthu aja m'mafanizo . Adati ,
40022002	" Za Ufumu wakumwamba tingazifanizire motere : Mfumu ina idaakonzera mwana wake phwando laukwati .
40022003	Idatuma antchito ake kuti akaŵauze anthu amene adaaitanidwa kuphwandoko kuti azibwera , anthuwo nkukana .
40022004	Idatumanso antchito ena nkunena kuti , ' Kaŵauzeni oitanidwa aja kuti chakudya chakonzeka . Ndapha ng'ombe ndi nyama zina zonenepa . Zonse zakonzeka , bwerani ku phwando laukwati . '
40022005	Koma oitanidwawo sadalabadireko , adangopita ku zao : wina kumunda kwake , wina ku ntchito yake yamalonda .
40022006	Enawo adagwira antchito a mfumu aja naŵazunza , nkuŵapha .
40022007	" Pamenepo mfumu idapsa mtima kwambiri , mwakuti idatuma ankhondo ake kuti akaononge opha anzao aja , ndi kutentha mudzi wao .
40022008	Pambuyo pake idauza antchito ake kuti , ' Phwando laukwati ndiye lakonzekatu , koma oitanidwa aja anali osayenera .
40022009	Pitani tsono ku mphambano za miseu , mukaitane aliyense amene mukampeze , kuti abwere kuno ku phwando laukwati . '
40022010	Apo antchitowo adapitadi ku miseu nakasonkhanitsa onse amene adaŵapeza , abwino ndi oipa omwe , mwakuti nyumba yaphwando idadzaza ndi anthu .
40022011	" Pamene mfumu ija idaloŵa m'nyumbamo kukaona anthu odzadya phwando aja , idapezamo wina amene sadavale chovala chaukwati .
40022012	Tsono idamufunsa kuti ' Kodi iwe , waloŵa bwanji muno opanda chovala chaukwati ? ' Iye uja adangoti chete .
40022013	Apo mfumuyo idauza anyamata ake kuti , ' Mmangeni manja ndi miyendo , mukamponye kunja ku mdima . Kumeneko adzalira ndi kukukuta mano . ' "
40022014	Tsono Yesu adati , " Inde oitanidwa ngambiri , komatu osankhidwa ngoŵerengeka . "
40022015	Nthaŵi ina Afarisi adakapangana zodzatapa Yesu m'kamwa .
40022016	Adatuma ophunzira ao ena pamodzi ndi ena a m'chipani cha Herode kwa Yesu . Iwoŵa adauza Yesu kuti , " Aphunzitsi , tikudziŵa kuti Inu mumanena zoona , mumaphunzitsa malamulo a Mulungu moona , ndipo simuwopa munthu aliyense . Paja Inu simuyang'anira kuti uyu ndani .
40022017	Ndiye timati mutiwuze zimene mukuganiza . Kodi Malamulo a Mulungu amatilola kuti tizikhoma msonkho kwa Mfumu ya ku Roma , kapena ai ? "
40022018	Koma Yesu podziŵa maganizo ao oipa , adati , " Bwanji kodi mukundiyesa dala , anthu achiphamasonu ?
40022019	Tandiwonetsani ndalama yamsonkho . " Iwo adampatsadi ndalamayo .
40022020	Pamenepo Iye adaŵafunsa kuti , " Kodi nkhopeyi ndi ya yani , ndipo dzinali ndi la yani ? "
40022021	Iwo aja adati , " Zonse ndi za Mfumu ya ku Roma . " Apo Yesu adaŵauza kuti , " Tsono perekani kwa Mfumu zake za Mfumuyo , ndiponso kwa Mulungu zake za Mulungu . "
40022022	Atamva zimenezi , anthuwo adathedwa nzeru , motero adamsiya nachokapo .
40022023	Tsiku lomwelo Asaduki ena adadza kwa Yesu . ( Paja iwo amati akufa sadzauka . ) Adamufunsa kuti ,
40022024	" Aphunzitsi , Mose adati , ' Ngati munthu amwalira opanda ana , mbale wake wa womwalirayo aloŵe chokolo , kuti amuberekere ana mbale wake uja . '
40022025	Tsono kwathu kudaali anthu asanu ndi aŵiri pachibale pao . Woyamba adaakwatira mkazi , nkumwalira . Tsono popeza kuti analibe mwana , adasiyira mbale wake mkazi wake uja .
40022026	Chimodzimodzinso wachiŵiri ndi wachitatu , mpaka wachisanu ndi chiŵiri .
40022027	Potsiriza pake mai uja nayenso adamwalira .
40022028	Nanga tsono pa tsiku lodzauka akufa , mwini mkaziyo adzakhala utiwuti pakati pa abale asanu ndi aŵiri aja , popeza kuti onsewo adaamkwatirapo ? "
40022029	Yesu adaŵayankha kuti , " Mukulakwa chifukwa simudziŵa Malembo , ngakhalenso mphamvu za Mulungu .
40022030	Pajatu pouka akufa , palibenso za kukwatira kapena kukwatiwa ai . Onse ali ngati angelo Kumwamba .
40022031	Tsono zakuti anthu adzauka kwa akufa , kodi simudaŵerenge zimene Mulungu adakuuzani zija kuti ,
40022032	' Ine ndine Mulungu wa Abrahamu , ndine Mulungu wa Isaki , ndine Mulungu wa Yakobo ? ' Ndiye kutitu sali Mulungu wa anthu akufa ai , koma wa anthu amoyo . "
40022033	Pamene anthu ochuluka aja amene anali pamenepo adamva zimenezi , adadabwa kwambiri ndi zophunzitsa zake .
40022034	Afarisi atamva kuti Yesu adatsutsa Asaduki , adasonkhana .
40022035	Tsono mmodzi mwa iwo , katswiri wa Malamulo , adafunsa Yesu funso kuti amutape m'kamwa .
40022036	Adati , " Aphunzitsi , kodi mwa malamulo onse a Mulungu , lalikulu ndi liti ? "
40022037	Yesu adamuyankha kuti , " Uzikonda Chauta , Mulungu wako , ndi mtima wako wonse , ndi moyo wako wonse , ndi nzeru zako zonse .
40022038	Limeneli ndiye lamulo lalikulu ndi loyamba ndithu .
40022039	Lachiŵiri lake lofanana nalo ndi ili : Uzikonda mnzako monga momwe umadzikondera iwe wemwe .
40022040	Malamulo onse a Mose ndiponso zonse zimene aneneri adaphunzitsa zagona pa malamulo aŵiriŵa . "
40022041	Afarisi atasonkhana pamodzi , Yesu adaŵafunsa funso .
40022042	Adati , " Mumaganiza chiyani za Mpulumutsi wolonjezedwa uja ? Mumati ndi mwana wa yani ? " Iwo aja adati , " Ndi mwana wa Davide . "
40022043	Iye adaŵafunsa kuti , " Tsono bwanji nanga Davideyo ndi nzeru zochokera kwa Mzimu Woyera , akutchula Mpulumutsi wolonjezedwa uja kuti Mbuye wake ? Paja adati ,
40022044	' Chauta adauza Mbuye wanga kuti , Khala ku dzanja langa lamanja , mpaka nditasandutsa adani ako kuti akhale ngati chopondapo mapazi ako . '
40022045	" Ngati Davide akutchula Mpulumutsi wolonjezedwa uja kuti Mbuye wake , angakhale mwana wakenso bwanji ? "
40022046	Panalibe ndi mmodzi yemwe wotha kumuyankha ngakhale mau amodzi . Tsono kuyambira tsiku limenelo panalibenso munthu amene adalimba mtima kuti amufunse mafunso .
40023001	Pambuyo pake Yesu adalankhula ndi gulu la anthu ochuluka pamodzi ndi ophunzira ake .
40023002	Adaŵauza kuti , " Aphunzitsi a Malamulo ndi Afarisi ali ndi udindo wotanthauzira malamulo a Mose .
40023003	Nchifukwa chake muzichita ndi kutsata zonse zimene iwo amakuphunzitsani . Komatu musamatsanzira zimene amachita , pakuti sachita zimene amaphunzitsa .
40023004	Iwo amamanga katundu wosautsa kunyamula nkusenzetsa anthu , koma iwowo samukhudzako mpang'ono pomwe .
40023005	Zonse zimene amachita amangozichita kuti anthu aŵaone . Amadzimangirira timapukusi tikulutikulu ta mau a Mulungu pa mphumi ndi pa mkono . Amatalikitsanso mphonje za zovala zao .
40023006	Amakonda malo olemekezeka pa maphwando ndiponso mipando yaulemu kwambiri ku nyumba zamapemphero .
40023007	Amakondanso kuti anthu aziŵalonjera mwaulemu pa misika , ndipo kuti aziŵatchula aphunzitsi .
40023008	" Koma inuyo anthu asati azikutchulani aphunzitsi , pakuti muli ndi Mphunzitsi mmodzi yekha , ndipo nonsenu muli pa chibale .
40023009	Musamatchulanso munthu pansi pano kuti atate , popeza kuti muli ndi atate amodzi okha , ndiwo Atate anu akumwamba .
40023010	Anthu asatinso azikutchulani atsogoleri , popeza kuti Mtsogoleri wanu ndi mmodzi yekha , ndiye Khristu .
40023011	Pakati panupa wamkulu akhale mtumiki wanu .
40023012	Pajatu aliyense wodzikuza adzamchepetsa , ndipo aliyense wodzichepetsa adzamkuza . "
40023013	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumatseka pakhomo pa Ufumu wakumwamba kuti anthu asaloŵemo . Paja inu nomwe simuloŵamo , ndipo mumatsekereza amene amafuna kuloŵamo . "
40023014	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumagongolera azimai amasiye nkumaŵadyera chuma chao , kwinaku nkumanyengezera kunena mapemphero ataliatali . Chifukwa cha zimenezi Mulungu adzakulangani koposa . "
40023015	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumayenda maulendo ambirimbiri pa nyanja ndi pa mtunda , kufunafuna ngakhale munthu mmodzi yekha kuti atembenuke ndi kusanduka wophunzira wanu . Tsono akapezeka , mumamsandutsa woyenera kulangidwa ku Gehena kuposa inu kaŵiri .
40023016	" Muli ndi tsoka , inu atsogoleri akhungu ! Inu mumati , ' Munthu akalumbira kuti , Pali Nyumba ya Mulungu , lumbirolo nlachabe . Koma akalumbira kuti , Pali chuma cha m'Nyumba ya Mulungu , asunge lumbiro lakelo . '
40023017	Inu anthu opusa ndi akhungu ! Chachikulu nchiti , chuma chija , kapena Nyumba imene ikusandutsa chumacho kuti chikhale chopatulika ?
40023018	Mumatinso , ' Munthu akalumbira kuti , Pali guwa lansembe , lumbirolo nlachabe . Koma akalumbira kuti , Pali choperekedwa pa guwa , asunge lumbiro lakelo . '
40023019	Anthu akhungu inu ! Chachikulu nchiti , choperekedwa chija , kapena guwa lansembe lija limene likusandutsa choperekedwacho kuti chikhale chopatulika ?
40023020	Tsonotu munthu akalumbira kuti , Pali guwa la nsembe , walumbiranso pa zonse zimene zili paguwapo .
40023021	Akalumbira kuti , Pali Nyumba ya Mulungu , walumbiranso pa zonse zimene zili m'Nyumbamo .
40023022	Ndipo akalumbira kuti , Kumwambadi , walumbiranso pa mpando wachifumu wa Mulungu , ndiponso pa Iye amene amakhala pampandopo .
40023023	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumapereka chachikhumi cha timbeu tonunkhira , ndi cha timbeu tokometsera chakudya , koma simusamala zazikulu zenizeni pa Malamulo a Mulungu , monga kuweruza molungama , kuchita zachifundo , ndi kukhala okhulupirika . Mukadayenera kuchitadi zimenezi , komabe osasiya zinazo .
40023024	Inu atsogoleri akhungu , mumasuza zakumwa zanu kuti muchotsemo kanchenche , koma mumameza ngamira .
40023025	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumatsuka kunja kwa chikho ndi kwa mbale koma m'kati mwake m'modzaza ndi nzeru zakuba , ndi zaumbombo .
40023026	Afarisi akhungu inu , yambani mwatsuka m'kati mwa chikho , ndipo kunja kwakenso kudzayera .
40023027	" Muli ndi tsoka , inu aphunzitsi a Malamulo ndi Afarisi , anthu achiphamaso ! Muli ngati manda opaka njeresa , amene amaoneka okongola kunja , pamene m'kati mwake m'modzaza ndi mafupa a anthu akufa ndi zoola zina zilizonse .
40023028	Inunso muli chimodzimodzi : pamaso pa anthu mumaoneka olungama , pamene m'kati mwanu m'modzaza ndi chiphamaso ndi zoipa zina .
40023029	" Muli ndi tsoka , inu aphunzitsi a Malamulo ndi Afarisi , anthu achiphamaso ! Mumakonza bwino manda a aneneri , ndipo mumakongoletsa ziliza za anthu olungama .
40023030	Ndiye mumati , ' Tikadakhala ndi moyo pa nthaŵi ya makolo athu ija , sibwenzi ife titaŵapha nao aneneriwo ai . '
40023031	Koma potero mukuvomera nokha kuti ndinu zidzukulu za anthu amene adapha aneneriwo .
40023032	Chabwino tsono , itsirizeni ntchitoyo imene makolo anu aja adaiyamba . "
40023033	" Njoka inu , ana a mamba , mudzachipeŵa bwanji chilango cha ku Gehena ?
40023034	Mvetsetsani tsono ! Ine ndidzakutumizirani aneneri , ndiponso anthu anzeru ndi aphunzitsi . Ena mudzaŵapha ndi kuŵapachika pa mtanda . Ena mudzaŵakwapula m'nyumba zanu za mapemphero , ndipo mudzaŵazunza pakuŵapirikitsa kuchokera ku mudzi wina mpaka ku mudzi wina .
40023035	Motero chilango chidzakugwerani chifukwa cha anthu olungama onse amene adaphedwa , kuyambira kuphedwa kwa Abele , munthu wolungama uja , mpaka kuphedwa kwa Zakariya , mwana wa Barakiya , amene mudamuphera m'Nyumba ya Mulungu pakati pa guwa lansembe ndi Malo Opatulika kopambana .
40023036	Ndithu ndikunenetsa kuti chilango cha zonsezi chidzaŵagwera ndithu anthu amakonoŵa . "
40023037	" Iwe Yerusalemu , Yerusalemu ! Umapha aneneri , nkuŵaponya miyala anthu amene Mulungu amakutumizira . Nkangati ndakhala ndikufuna kusonkhanitsa anthu ako , monga momwe nkhuku imasonkhanitsira anapiye ake pansi pa mapiko ake , iwe nkumakana !
40023038	Ndithu nyumba yanu yaikuluyi idzasanduka bwinja .
40023039	Ndipo ndikunenetsa kuti simudzandiwonanso konse mpaka mudzati , ' Ngwodala amene alikudza m'dzina la Ambuye . ' "
40024001	Yesu adatuluka m'Nyumba ya Mulungu , ndipo pamene ankachoka , ophunzira ake adabwera nkumamuwonetsa kamangidwe ka Nyumbayo .
40024002	Koma Yesu . adaŵauza kuti , " Nanga simukuziwona zonsezi ? Ndithu ndikunenetsa kuti sipadzatsala konse mwala ndi umodzi womwe pamwamba pa mwala unzake : yonse adzaigumula . "
40024003	Tsono Yesu atakhala pansi , pa Phiri la Olivi , ophunzira ake adadza kwa Iye paokha . Adamufunsa kuti , " Tatiwuzani , zimenezi zidzachitika liti ? Tidzaonera chiyani kuti nthaŵi yakwana ya kubweranso kwanu , ndiponso ya kutha kwa dziko lapansi ? "
40024004	Yesu adaŵayankha kuti , " Chenjerani kuti wina aliyense asadzakusokezeni .
40024005	Chifukwa kudzafika anthu ambiri m'dzina langa namadzanena kuti , ' Mpulumutsi wolonjezedwa uja ndine , ' ndipo adzasokeza anthu ambiri .
40024006	Mudzamva phokoso la nkhondo za kufupi kuno ndi mphekesera za nkhondo zakutali . Ndiye inu musadzade nkhaŵa . Zimenezi zidzayenera kuchitika , koma sindiye kuti chimalizo chija chafika kale ai .
40024007	Mitundu yosiyanasiyana idzaukirana , maiko osiyanasiyana adzamenyana nkhondo . Kudzakhala njala , ndipo kudzachita zivomezi ku malo osiyanasiyana .
40024008	Tsono zonsezitu nkuyamba chabe kwa mavuto .
40024009	" Pambuyo pake anthu adzakuperekani kuti mukazunzidwe , kenaka adzakuphani . Anthu a mitundu yonse ya anthu adzadana nanu chifukwa cha Ine .
40024010	Pa nthaŵi imeneyo ambiri adzataya chikhulupiriro chao , azidzaperekana nkumadana .
40024011	Kudzaoneka aneneri onama ambiri , amene azidzasokeza anthu ambiri .
40024012	Tsono popeza kuti zoipa zizidzachulukirachulukira , chikondi chizidzacheperachepera pakati pa anthu .
40024013	Koma yemwe adzalimbikire mpaka potsiriza , ameneyo ndiye adzapulumuke .
40024014	Ndipo Uthenga Wabwinowu wonena za ufumu wa Mulungu udzalalikidwa pa dziko lonse lapansi , kuti anthu a mitundu yonse apezepo umboni . Pamenepo ndiye chimalizo chidzafike . "
40024015	" Mudzaona ' Chosakaza chonyansa chija ' chimene mneneri Daniele adaanena , atachiimika m'Nyumba ya Mulungu . ( Amene ukuŵerengawe , umvetse bwino . )
40024016	Pamenepo amene ali ku Yudeya athaŵire ku mapiri .
40024017	Amene ali padenga pa nyumba yake , asatsike nkuloŵanso m'nyumba mwake kuti akatenge katundu .
40024018	Yemwe ali ku munda , asabwererenso ku nyumba kuti akatenge mwinjiro .
40024019	Ali ndi tsoka azimai amene adzakhale ndi pathupi , ndiponso azimai oyamwitsa ana masiku amenewo .
40024020	Pempherani kuti nthaŵi pamene muzidzathaŵa , isadzakhale nyengo yachisanu , kapena pa tsiku la Sabata .
40024021	Chifukwa masautso amene adzaoneka masiku amenewo , sanaonekepo chilengedwere dziko lapansi mpaka pano , ndipo sadzaonekanso .
40024022	Masiku amenewo , akadapanda kuŵachepetsa , sakadapulumukapo munthu ndi mmodzi yemwe . Koma Mulungu adzaŵachepetsa masikuwo chifukwa cha anthu amene Iye adaŵasankha .
40024023	" Pa nthaŵi imeneyo wina akadzakuuzani kuti , ' Ali panotu Khristu uja ! Uyo ali apoyo ! ' musadzakhulupirire .
40024024	Chifukwa kudzaoneka anthu onama omanena kuti ' Ndine Khristu uja , ' kapena kuti , ' Ndine mneneri . ' Anthuwo azidzachita ntchito zamphamvu ndiponso zinthu zozizwitsa , kuti ngati nkotheka asokeze ngakhale osankhidwa a Mulungu .
40024025	Mvetsetsani , Ine ndiye ndakuuziranitu zimenezi .
40024026	" Nchifukwa chake , anthu akadzakuuzani kuti , ' Inu , Khristu ali ku chipululu , ' musadzapiteko . ' Kapena akadzati , ' Ali m'kati mwa nyumba , ' musadzakhulupirire .
40024027	Mwana wa Munthutu kubwera kwake kudzakhala monga muja mphezi imang'animira ndi kuŵala kuchokera kuvuma mpaka kuzambwe .
40024028	" Paja adati , Kulikonse kumene kwafera chinthu , miphamba imasonkhana kumeneko . "
40024029	" Akadzangotha mavuto a masiku amenewo , dzuŵa lidzada , mwezi udzaleka kuŵala , nyenyezi zidzagwa kuchokera ku thambo , ndipo mphamvu zamumlengalenga zidzagwedezeka .
40024030	Pamenepo chizindikiro cha Mwana wa Munthu chidzaoneka ku thambo . Anthu a mitundu yonse ya pansi pano adzayamba kulira , ndipo adzaona Mwana wa Munthu akubwera pa mitambo ali ndi mphamvu ndi ulemerero waukulu .
40024031	Kudzamveka lipenga lamphamvu , ndipo Iye adzatuma angelo ake , kuti akasonkhanitse osankhidwa ake kuchokera ku mbali zonse , kuyambira ku malekezero ena a dziko lapansi mpaka ku malekezero ake enanso . "
40024032	" Yang'anani mkuyu kuti mutengerepo phunziro . Mukamaona kuti nthambi zake zayamba kukhala zanthete , ndipo masamba akuphuka , mumadziŵa kuti chilimwe chayandikira .
40024033	Momwemonso , mukadzaona zonse ndanena zija , mudzadziŵe kuti Mwana wa Munthu ali pafupi , ali pakhomo penipeni .
40024034	Ndithu ndikunenetsa kuti zonsezi zidzaoneka anthu a mbadwo unoŵa asanamwalire onse .
40024035	Thambo ndi dziko lapansi zidzatha , koma mau anga sadzatha mphamvu konse . "
40024036	za tsiku lake kapena nthaŵi yake , palibe amene amadziŵa . Angelo omwe akumwamba sadziŵa . Ngakhale Ineyo Mwanane sindidziŵa ; amadziŵa ndi Atate okha basi .
40024037	Kudza kwa Mwana wa Munthu kudzakhala monga momwe zinthu zidaayendera pa nthaŵi ya Nowa .
40024038	Masiku amenewo , chisanafike chigumula , anthu ankangodya ndi kumwa , ankakwatira ndi kukwatiwa , mpaka tsiku limene Nowa adaloŵa m'chombo .
40024039	Sadazindikire kanthu mpaka chigumula chidafika nkuŵaononga onse . Zidzateronso pamene Mwana wa Munthu adzabwera .
40024040	Pa nthaŵi imeneyo anthu aŵiri adzakhala ali m'munda , mmodzi adzamtenga , winayo nkumusiya .
40024041	Azimai aŵiri adzakhala akusinja , mmodzi adzamtenga , winayo nkumusiya .
40024042	" Nanunso tsono , khalani maso , chifukwa simudziŵa tsiku limene Ambuye anu adzabwere .
40024043	Koma dziŵani kuti mwini nyumba akadadziŵa nthaŵi yofika mbala , bwenzi atakhala maso , osalola kuti mbala imuthyolere nyumba .
40024044	Choncho inunso muzikhala okonzeka , pakuti Mwana wa Munthu adzabwera pa nthaŵi imene inu simukuyembekeza . "
40024045	" Tsono wantchito wokhulupirika ndi wanzeru ndani , amene mbuye wake adamuika kuti aziyang'anira onse a m'nyumba mwake , nkumaŵagaŵira chakudya chao pa nthaŵi yake ?
40024046	Ngwodala wantchito ameneyo , ngati mbuye wake pofika adzampeza akuchitadi zimenezi .
40024047	Ndithu ndikunenetsa kuti adzamuika woyang'anira chuma chake chonse .
40024048	Koma ngati ndi wantchito woipa , mumtima mwake azidzati , ' Mbuye wanga akuchedwa . '
40024049	Ndiye adzayamba kumenya antchito anzake , ndiponso kumadya ndi kumamwa pamodzi ndi zidakwa .
40024050	Tsono mbuye wake adzangoti mbwe mwadzidzidzi , pa tsiku limene iye sakumuyembekeza .
40024051	Choncho adzamlanga koopsa , ndipo adzamtaya ku malo a anthu achiphamaso . Kumeneko adzalira ndi kukukuta mano . "
40025001	" Pa nthaŵi imeneyo za Ufumu wakumwamba zidzafanafana ndi zimene zidaachitikira anamwali khumi . Iwowo adaatenga nyale zao nkumakachingamira mkwati .
40025002	Asanu anali opusa , ndipo asanu enawo anali ochenjera .
40025003	Asanu opusa aja adangotenga nyale zao , osatenga mafuta ena apadera .
40025004	Koma asanu ochenjera aja adaatenga mafuta ena apadera m'nsupa zao .
40025005	Popeza kuti mkwati adaachedwa , onse aja adayamba kuwodzera , nagona tulo .
40025006	" Tsono pakati pa usiku kudamveka kufuula kuti , ' Mkwati akubwera ! Tulukani , kamchingamireni ! '
40025007	Anamwali khumi aja adadzuka , nkuyamba kukonza nyale zao zija .
40025008	Opusa aja adapempha ochenjera aja kuti , ' Tipatseniko mafuta , onani nyale zathu zikuzima . '
40025009	Koma ochenjera aja adati , ' Hi , ai , tikatero satikwanira tonsefe . Bwanji osati mungopita ku sitoro mukagule anu . '
40025010	Pamene ankakagula , mkwati adafika . Amene anali okonzekeratu aja adaloŵa naye pamodzi m'nyumba yaphwando ; pambuyo pake adatseka chitseko . .
40025011	" Kenaka m'mbuyomwalendo anamwali ena aja nawonso adabwera nati , ' Bwana , Bwana , titsekulireni ! '
40025012	Koma mkwatiyo adati , ' Pepani , sindikukudziŵani ! ' "
40025013	Pomaliza Yesu adati , " Ndiyetu inu , muzikhala maso , poti simudziŵa tsiku lake kapena nthaŵi yake . "
40025014	" Za Ufumu wakumwamba tingazifanizirenso motere : Munthu wina ankapita pa ulendo . Asananyamuke adaitana antchito ake , naŵasiyira chuma chake .
40025015	Wina adampatsa ndalama zisanu , wina ziŵiri , wina imodzi . Aliyense adampatsa molingana ndi nzeru zake , iye nkuchokapo .
40025016	Wantchito amene adaalandira ndalama zisanu uja adapita nakachita nazo malonda nkupindula ndalama zinanso zisanu .
40025017	Chimodzimodzinso amene adaalandira ndalama ziŵiri uja , adapindula ndalama zinanso ziŵiri .
40025018	Koma amene adaalandira ndalama imodzi uja , adapita nakaikumbira pansi ndalama ya mbuye wake ija .
40025019	" Patapita nthaŵi yaitali , mbuye wao uja adabwerako naŵaitana antchito ake aja kuti amufotokozere za zimene adaachita ndi ndalama zija .
40025020	Wantchito amene adaalandira ndalama zisanu uja adabwera ndi zisanu zinanso nati , Ambuye , mudaandisiyira ndalama zisanu . Onani , ndidapindula zisanu zinanso : izi . '
40025021	Mbuye wakeyo adamuuza kuti , ' Udachita bwino kwabasi , ndiwe mtumiki wabwino ndi wokhulupirika . Tsono popeza kuti udakhulupirika pa zinthu zochepa , ndidzakuika kuti uziyang'anira zinthu zambiri . Bwera udzakondwere pamodzi ndi ine , mbuye wako . '
40025022	Nayenso wantchito amene adaalandira ndalama ziŵiri uja , adabwera nati , ' Ambuye , mudaandisiyira ndalama ziŵiri . Onani , ndidapindula ziŵiri zinanso : izi . '
40025023	Mbuye wakeyo adamuuza kuti , ' Udachita bwino , ndiwe mtumiki wabwino ndi wokhulupirika . Tsono popeza kuti udakhulupirika pa zinthu zochepa , ndidzakuika kuti uziyang'anira zinthu zambiri . Bwera udzakondwere pamodzi ndi ine , mbuye wako . '
40025024	" Nayenso amene adaalandira ndalama imodzi uja adabwera nati , ' Ambuye , ine ndinkadziŵa kuti inu ndinu munthu wankhwidzi . Mumakolola kumene simudabzale , ndipo mumasonkhanitsa dzinthu kumene simudafese mbeu .
40025025	Ndiye ndinkachita mantha , choncho ndidaakaikumbira pansi ndalama yanu ija . Nayi tsono ndalama yanuyo . '
40025026	Apo mbuye wake uja adamuuza kuti , ' Ndiwe wantchito woipa ndi waulesi . Kani unkadziŵa kuti ineyo ndimakolola kumene sindidabzale , ndipo ndimasonkhanitsa dzinthu kumene sindidafese mbeu ?
40025027	Tsonotu udaayenera kukaiika ku banki ndalama yangayo , ine pobwera ndikadadzailandira pamodzi ndi chiwongoladzanja chake .
40025028	Mlandeni ndalamayi , muipereke kwa amene ali ndi ndalama khumiyo .
40025029	Pajatu aliyense amene ali ndi kanthu , adzamuwonjezera zina , choncho adzakhala ndi zochuluka koposa . Koma amene alibe kanthu , ngakhale kamene ali nakoko adzamlandabe .
40025030	Tsono mtumiki wopandapakeyu kamponyeni kunja ku mdima . Kumeneko azikalira ndi kukukuta mano . '
40025031	" Pamene Mwana wa Munthu adzabwera ndi ulemerero wake , pamodzi ndi angelo onse , adzachita kukhalira pa mpando wake wachifumu .
40025032	Adzasonkhanitsa anthu a mitundu yonse pamaso pake , ndipo adzaŵalekanitsa monga momwe mbusa amalekanitsira nkhosa ndi mbuzi .
40025033	Nkhosa adzazikhazika ku dzanja lake lamanja , koma mbuzi ku dzanja lake lamanzere .
40025034	Tsono Iyeyo ngati Mfumu adzauza a ku dzanja lamanjawo kuti , ' Bwerani kuno inu odalitsidwa a Atate anga . Loŵani mu ufumu umene adakukonzerani chilengedwere dziko lapansi .
40025035	Paja Ine ndidaali ndi njala , inu nkundipatsa chakudya . Ndidaali ndi ludzu , inu nkundipatsa chakumwa . Ndidaali mlendo , inu nkundilandira kunyumba kwanu .
40025036	Ndidaali wamaliseche , inu nkundiveka . Ndinkadwala , inu nkumadzandizonda . Ndidaali m'ndende , inu nkumadzandichezetsa . '
40025037	Apo olungama aja adzati , ' Ambuye , ndi liti tidaakuwonani muli ndi njala , ife nkukupatsani chakudya , kapena muli ndi ludzu , ife nkukupatsani chakumwa ?
40025038	Ndi liti tidaakuwonani muli mlendo , ife nkukulandirani kunyumba kwathu , kapena muli wamaliseche , ife nkukuvekani ?
40025039	Ndi liti tidaamvapo kuti mukudwala kapena kuti muli m'ndende , ife nkudzakuchezetsani ? '
40025040	Mfumuyo idzaŵayankha kuti , ' Ndithu ndikunenetsa kuti nthaŵi iliyonse pamene munkamuchitira zimenezi wina aliyense mwa abale anga ngakhale otsika kwambiriŵa , munkachitira Ine amene . '
40025041	" Pambuyo pake Mfumuyo idzauzanso a ku dzanja lake lamanzere aja kuti , ' Chokani apa , inu otembereredwa . Pitani ku moto wosatha , umene Mulungu adakonzera Satana ndi angelo ake .
40025042	Ine ndidaali ndi njala , inu osandipatsa chakudya . Ndidaali ndi ludzu , inu osandipatsa chakumwa .
40025043	Ndidaali mlendo , inu osandilandira kunyumba kwanu . Ndidaali wamaliseche , inu osandiveka . Ndinkadwala , ndidaalinso m'ndende , inu osadzandichetsa . '
40025044	Apo nawonso adzati , ' Ambuye , ndi liti tidaakuwonani muli ndi njala , kapena muli ndi ludzu , kapena wamaliseche , ndi liti tidaamvapo kuti mukudwala kapena kuti muli m'ndende , ife osachitapo kanthu ? '
40025045	Mfumuyo idzaŵayankha kuti , ' Ndithu ndikunenetsa kuti , nthaŵi iliyonse pamene munkakana kuthandiza wina aliyense mwa abale anga ngakhale otsika kwambiriŵa , munkakana kuthandiza Ine amene . '
40025046	Pamenepo iwowo adzachoka kumapita ku chilango chosatha , olungama aja nkumapita ku moyo wosatha . "
40026001	Yesu atatsiriza kulankhula nkhani zonsezi , adauza ophunzira ake kuti ,
40026002	" Pajatu chikondwerero cha Paska chiyambika patangopita masiku aŵiri , ndipo Mwana wa Munthu adzaperekedwa kuti akapachikidwe pa mtanda . "
40026003	Nthaŵi imeneyo akulu a ansembe ndi akulu a Ayuda adasonkhana m'nyumba ya mkulu wa ansembe onse , dzina lake Kayafa .
40026004	Ankakambirana za njira yoti agwirire Yesu mochenjera , nkumupha .
40026005	Koma ankati , " Zimenezi tisadzachite pa nthaŵi ya chikondwerero ai , pangadzachitike chipolowe pakati pa anthu . "
40026006	Tsiku lina Yesu anali ku Betaniya , m'nyumba ya Simoni wotchedwa Wakhate .
40026007	Pamene ankadya , kudafika mai wina atatenga nsupa yagalasi ya mafuta onunkhira amtengowapatali . Adayamba kuthira mafutawo pamutu pa Yesu .
40026008	Koma pamene ophunzira ake adaona zimenezi , adaipidwa nazo nkumauzana kuti , " Chifukwa chiyani kusakaza zinthu chotere ?
40026009	Ndithu mafuta ameneŵa akadatha kuŵagulitsa pa mtengo waukulu zedi , kenaka ndalama zake nkukapatsa anthu osauka . "
40026010	Yesu podziŵa zimene iwo aja ankalankhula , adaŵafunsa kuti , " Mukumuvutiranji maiyu ? Zimenetu wandichitira iyeyuzi nzabwino kwambiri .
40026011	Anthu osauka muli nawo nthaŵi zonse , koma Ine simudzakhala nane nthaŵi zonse .
40026012	Iyeyu wathira mafuta ameneŵa pa thupi langa kuti alidzozeretu lisanaikidwe m'manda .
40026013	Ndithu ndikunenetsa kuti kulikonse kumene anthu azikalalika Uthenga Wabwinowu pa dziko lonse lapansi , azikafotokozanso zimene maiyu wachita , kuti anthu azidzamkumbukira . "
40026014	Pambuyo pake Yudasi Iskariote , mmodzi mwa ophunzira khumi ndi aŵiri aja , adapita kwa akulu a ansembe .
40026015	Adakaŵafunsa kuti , " Kodi mudzandipatsa chiyani ndikadzampereka Yesuyu kwa inu ? " Iwo adamupatsa ndalama zasiliva makumi atatu .
40026016	Tsono kuyambira pomwepo iye adayamba kufunafuna mpata womuperekera kwa iwo .
40026017	Pa tsiku loyamba la masiku a buledi wosafufumitsa , ophunzira aja adadza nafunsa Yesu kuti , " Kodi tikakukonzereni kuti malo okadyerako phwando la Paska ? "
40026018	Iye adaŵauza kuti , " Pitani m'mudzimu kwa munthu wina wake . Mukanene kuti , ' Aphunzitsi akuti nthaŵi yao ili pafupi , akudzadyera kwanu kuno phwando la Paska pamodzi ndi ophunzira ao . ' "
40026019	Ophunzira aja adapita nakachita zomwe Yesu adaaŵauza , nakakonzadi za phwando la Paska .
40026020	Kutada , Yesu ndi ophunzira ake khumi ndi aŵiri aja adakhala pamodzi nkumadya .
40026021	Iwowo alikudya , Yesu adaŵauza kuti , " Ndithu ndikunenetsa kuti wina mwa inu andipereka kwa adani anga . "
40026022	Ophunzirawo adamva chisoni kwambiri , nayamba mmodzimmodzi kumufunsa kuti , " Monga nkukhala ine , Ambuye ? "
40026023	Yesu adaŵayankha kuti , " Yemwe wasunsa mkate m'mbalemu pamodzi ndi Ine , ameneyo ndiye andipereke .
40026024	Mwana wa Munthu akukaphedwadi , monga momwe Malembo akunenera za Iye . Komabe ali ndi tsoka munthu amene akukapereka Mwana wa Munthuyo . Kukadakhala bwino koposa kwa munthu ameneyo , akadapanda kubadwa . "
40026025	Yudasi , amene pambuyo pake adapereka Yesu , adafunsa kuti , " Monga nkukhala ine , Aphunzitsi ? " Yesu adamuyankha kuti , " Wanena wekha . "
40026026	Iwo alikudya choncho , Yesu adatenga mkate , nathokoza Mulungu , nkuunyemanyema , nagaŵira ophunzira aja , ndipo adati , " Kwayani , idyani , ili ndi thupi langa . "
40026027	Kenaka adatenga chikho , nathokoza Mulungu nkuchipereka kwa ophunzirawo . Adaŵauza kuti , " Imwani nonsenu .
40026028	Pakuti aŵa ndi magazi anga otsimikiza Chipangano cha Mulungu . Magazi ameneŵa ndiŵakhetsa chifukwa cha anthu ochuluka , kuti Mulungu aŵakhululukire machimo ao .
40026029	Kunena zoona , kuyambira tsopano sindidzamwanso chakumwa cha mtengo wamphesachi , mpaka tsiku limene ndidzamwe chatsopano pamodzi nanu mu Ufumu wa Atate anga . "
40026030	Tsono ataimba nyimbo yotamanda Mulungu , onse adatuluka nkumapita ku Phiri la Olivi .
40026031	Pambuyo pake Yesu adaŵauza kuti , " Nonsenu mukhumudwa nane nkundisiya usiku uno . Paja Malembo akuti , ' Ndidzapha mbusa , ndipo nkhosa za msambiwo zidzangoti balala . '
40026032	Koma ndikadzauka kwa akufa , ndidzatsogola ndine kupita ku Galileya . "
40026033	Petro adati , " Ngakhale onse akhumudwe nkukusiyani , ine ndekha ai . "
40026034	Yesu adamuuza kuti , " Ndithu ndikunenetsa kuti usiku womwe uno , tambala asanalire , ukhala utandikana katatu kuti Ine sundidziŵa . "
40026035	Koma Petro adamuuza kuti , " Ngakhale atati andiphere nanu kumodzi , ine sindingakukaneni konse kuti sindikudziŵani . " Ophunzira ena onse aja nawonso adanena chimodzimodzi .
40026036	Yesu adapita ndi ophunzira ake aja ku malo ena otchedwa Getsemani . Tsono adauza ophunzirawo kuti , " Inu bakhalani pano , Ine ndikupita uko kukapemphera . "
40026037	Adatengako Petro ndi ana aŵiri aja a Zebedeo . " Yesu adayamba kugwidwa ndi chisoni ndi kuvutika mu mtima .
40026038	Adaŵauza kuti , " Mumtima mwanga muli chisoni chachikulu chofa nacho . Inu khalani pompano , komatu mukhale maso pamodzi nane . "
40026039	Adapita patsogolo pang'ono , nadzigwetsa choŵeramitsa nkhope pansi nkuyamba kupemphera . Adati , " Atate , ngati nkotheka , chindichokere chikho chamasautsochi . Komabe chitani zimene mukufuna Inu , osati zimene ndikufuna Ine ai . "
40026040	Atatero adabwerera kwa ophunzira aja , naŵapeza ali m'tulo . Tsono adafunsa Petro kuti , " Mongadi nonsenu mwalephera kukhala maso pamodzi nane ngakhale pa kanthaŵi kochepa ?
40026041	Khalani maso inu ndi kumapemphera , kuti mungagwe m'zokuyesani . Mtima ndiye ukufunitsitsadi , koma langokhala lofooka ndi thupi . "
40026042	Adachokanso kachiŵiri nakapemphera kuti , " Atate , ngati chikho chamasautsochi sichingandichoke , mpaka nditamwa ndithu , chabwino , zimene mukufuna zichitike . "
40026043	Pamene adabwerakonso , adaŵapeza ali m'tulo , chifukwa zikope zao zinkalemera .
40026044	Yesu adaŵasiyanso , napita kukapemphera kachitatu , akunena mau amodzimodzi omwe aja .
40026045	Pambuyo pake adabwera kwa ophurizira ake nati , " Kodi monga mukugonabe ndi kupumula ? Ndipotu nthaŵi ija yafika , Mwana wa Munthu akukaperekedwa kwa anthu ochimwa .
40026046	Dzukani , tiyeni tizipita . Suuyu wodzandipereka uja , wafika . "
40026047	Yesu akulankhula choncho , wafika Yudasi , mmodzi mwa ophunzira khumi ndi aŵiri aja . Adaabwera ndi khamu la anthu atatenga malupanga ndi zibonga . Anthuwo adaaŵatuma ndi akulu a ansembe ndi akulu a Ayuda .
40026048	Wodzampereka uja anali ataŵauza chizindikiro kuti , " Yemwe ndikamumpsompsoneyo , ndi ameneyo , mukamugwire . "
40026049	Tsono Yudasi adadzangofikira pa Yesu , nkunena kuti , " Moni Aphunzitsi ! " Atatero adamumpsompsona .
40026050	Yesu adamuuza kuti , " Bwenzi langa , chita zimene wadzera . " Apo anthu aja adabwera namugwira Yesu .
40026051	Koma wina mwa amene anali limodzi ndi Yesu , adasolola lupanga lake , natema wantchito wa mkulu wa ansembe onse , mpaka kumusenga khutu .
40026052	Apo Yesu adamuuza kuti , " Bwezera lupangalo m'chimake , pakuti onse ogwira lupanga adzaphedwa ndi lupanga .
40026053	Kodi ukuyesa kuti Ine sindingapemphe Atate , Iwo nthaŵi yomweyo nkunditumizira magulu artkhondo a angelo oposa khumi ndi aŵiri ?
40026054	Koma ndikadatero , nanga zikadachitika bwanji zimene Malembo adaneneratu kuti ziyenera kuchitika ? "
40026055	Pamenepo Yesu adaŵafunsa anthu aja kuti , " Bwanji mwachita kudzandigwira muli ndi malupanga ndi zibonga , ngati kuti ndine chigaŵenga ? Tsiku ndi tsiku ndinkakhala pansi m'Nyumba ya Mulungu ndikuphunzitsa , inuyo osandigwira .
40026056	Koma zonsezi zachitika kuti ziwonekedi zimene aneneri adalemba . " Pamenepo ophunzira ake onse aja adathaŵa , kumusiya yekha .
40026057	Tsono anthu amene adagwira Yesu aja adapita naye kunyumba kwa Kayafa , mkulu wa ansembe onse . Kumeneko kudaasonkhana aphunzitsi a Malamulo ndi akulu a Ayuda .
40026058	Koma Petro ankamutsatira chapatali , mpaka ku bwalo la nyumba ya mkulu wa ansembe uja . Adaloŵa m'kati , nakhala pansi pamodzi ndi alonda a ku Nyumba ya Mulungu kuti aone m'mene zithere .
40026059	Akulu a ansembe aja ndi onse a m'Bwalo Lalikulu la Ayuda ankafunafuna umboni wonama woneneza Yesu kuti amuphe .
40026060	Koma sadaupeze ngakhale padaabwera mboni zambiri zabodza . Potsiriza padabwera anthu aŵiri .
40026061	Adati , " Munthu uyu ankati , ' Ine ndingathe kupasula Nyumba ya Mulungu nkuimanganso pa masiku atatu . ' "
40026062	Tsono mkulu wa ansembe onse adaimirira nafunsa Yesu kuti , " Kodi ulibe poyankha ? Nzotani zimene anthuŵa akukunenezazi ? "
40026063	Koma Yesu adangokhala chete . Pamenepo mkulu wa ansembe uja adauza Yesu kuti , " Ndikukulamula m'dzina la Mulungu wamoyo kuti utiwuze molumbira ngati ndiwedi Mpulumutsi wolonjezedwa uja , Mwana wa Mulungu . "
40026064	Yesu adamuyankha kuti , " Mwanena nokha . Komanso ndikukuuzani kuti kuyambira tsopano mudzaona Mwana wa Munthu atakhala ku dzanja lamanja la Mulungu wamphamvuzonse . Mudzamuwona akubwera pa mitambo . "
40026065	Apo mkulu wa ansembe uja adang'amba zovala zake nati , " Kunyoza Mulungu koopsatu kumeneku ! Kodi pamenepa nkufunanso mboni zina ngati ? Mwadzimvera nokha kunyoza Mulungu koopsaku .
40026066	Ndiye inu mukuganiza bwanji ? " Iwo aja adayankha kuti , " Ayenera kuphedwa . "
40026067	Pomwepo iwo adayamba kumthira malovu kumaso nkumamumenya , ena kumamuwomba makofi ,
40026068	nkumanena kuti , " Iwe Mpulumutsi wolonjezedwa uja , nanga sindiwe mneneri ? Lota , wakumenya ndani ? "
40026069	Petro adaakhala kunja m'bwalo la nyumba ija . Mtsikana wina wantchito adabwera namuuza kuti , " Inunsotu munali ndi Yesu wa ku Nazareteyu . "
40026070	Koma iye adakana pamaso pa anthu onse , adati , " Sindikuzidziŵa zimenezo ine . "
40026071	Pamene Petro ankatuluka kumapita ku chipata , mtsikana winanso wantchito adamuwona , nayamba kuuza amene anali pamenepo kuti , " Akulu ameneŵa anali ndi Yesu wa ku Nazareteyu . "
40026072	Petro adakananso molumbira kuti , " Ndithudi sindikumdziŵa munthu ameneyo . "
40026073	Ndipo patangopita kanthaŵi , anthu amene anali pamenepo adadza nauza Petro kuti , " Ndithu nawenso ndiwe wa gulu lomweli , tadziŵira kalankhulidwe kakoka . "
40026074	Apo Petro adayamba kulumbira nkumanena kuti , " Mulungu andilange , munthu mukunenayu ine sindimdziŵa konse . " Nthaŵi yomweyo tambala adalira .
40026075	Tsono Petro adakumbukira mau aja a Yesu akuti , " Tambala asanalire , ukhala utakana katatu kuti sundidziŵa . " Pomwepo adatuluka , nakalira misozi ndi chisoni chachikulu .
40027001	M'maŵa kutacha , akulu onse a ansembe ndi akulu a Ayuda adapanga upo kuti aphe Yesu .
40027002	Adammanga , napita naye kwa Pilato , bwanamkubwa .
40027003	Pamene Yudasi , wopereka Yesu kwa adani ake uja , adaona kuti Yesu mlandu wamuipira , nthumanzi idamugwira . Tsono adakaŵabwezera akulu a ansembe ndi akulu a Ayudawo ndalama makumi atatu zasiliva zija .
40027004	Adati , " Ndidachimwa pakupereka munthu wosalakwa kuti aphedwe . " Koma iwo adati , " Ife tilibe nazo kanthu . Izo nzako . "
40027005	Yudasi adakaziponya ndalamazo m'Nyumba ya Mulungu nachokapo , kenaka nkukadzikhweza .
40027006	Akulu a ansembe aja adatola ndalamazo nati , " Malamulo athu satilola kuika ndalamazi m'bokosi la chuma cha m'Nyumba ya Mulungu , popeza kuti ndi za magazi . "
40027007	Choncho adapangana kuti ndalamazo agulire munda wa mmisiri wa mbiya , kuti ukhale manda a alendo .
40027008	Nchifukwa chake mpaka lero mundawo umatchedwa " Munda wa Magazi . "
40027009	Motero zidapherezera zimene mneneri Yeremiya adaanena kuti , " Adatenga ndalama zija makumi atatu , mtengo wake umene Aisraele adaagamula ,
40027010	nagulira munda wa mmisiri wa mbiya , monga momwe Ambuye adaandilamulira . "
40027011	Tsono Yesu adaimirira pamaso pa bwanamkubwa . Iyeyo adamufunsa kuti , " Kodi iwe , ndiwe Mfumu ya Ayuda ? " Yesu adati , " Mwanena nokha . "
40027012	Koma pamene akulu a ansembe ndi akulu a Ayuda aja ankamuneneza , Yesu sadayankhepo kanthu .
40027013	Apo Pilato adamufunsa kuti , " Kodi sukumva zonse akukunenezazi ? "
40027014	Koma Yesu sadamuyankhe kanthu , kotero kuti bwanamkubwa uja adadabwa kwambiri .
40027015	Pa nthaŵi ya chikondwerero cha Paska , bwanamkubwa ankaŵamasulira anthu mkaidi mmodzi , yemwe iwo ankafuna .
40027016	Pa nthaŵi imeneyo panali mkaidi wina wodziŵika , dzina lake Barabasi .
40027017	Tsono anthu atasonkhana , Pilato adaŵafunsa kuti , " Mukufuna kuti ndikumasulireni uti , Barabasi kapena Yesu , wotchedwa Khristu ? "
40027018	Adaatero chifukwa adaadziŵa kuti Yesuyo anthuwo angodzampereka chifukwa cha kaduka chabe .
40027019	Pilato ali pa mpando woweruzira milandu , mkazi wake adamtumizira mau . Adati , " Musaloŵerepo pa nkhani ya munthu wolungamayo . Inetu maloto andivuta kwambiri usiku chifukwa cha Iyeyo . "
40027020	Akulu a ansembe ndi akulu a Ayuda adayamba kukakamiza anthu kupempha Pilato kuti amasule Barabasi , ndipo kuti Yesu aphedwe .
40027021	Tsono bwanamkubwa uja adaŵafunsa kuti , " Mukufuna kuti ndikumasulireni uti mwa aŵiriŵa ? " Anthu aja adati , " Barabasi . "
40027022	Pilato adaŵafunsa kuti , " Nanga tsono ndichite naye chiyani Yesu , wotchedwa Khristuyu ? " Anthu onse aja adati , " Apachikidwe pa mtanda ! "
40027023	Pilato adaŵafunsanso kuti , " Adalakwanji ? " Koma anthu aja adafuula koposa kuti , " Apachikidwe pa mtanda ! "
40027024	Pilato adaona kuti sakuphulapo kanthu , ndipo kuti anthu ali pafupi kuchita chipwirikiti . Choncho adaitanitsa madzi , nkusamba m'manja pamaso pa anthu onse , nanena kuti , " Ine ndiye ndilibe kanthu pa imfa ya munthuyu . Izo nzanu . "
40027025	Anthu onse aja adati , " Imfayo mlandu wake ugwere ife ndi ana athu . "
40027026	Apo Pilato adaŵamasulira Barabasi , nalamula kuti Yesu akwapulidwe . Pambuyo pake adampereka kuti akampachike pa mtanda .
40027027	Pamenepo asilikali a bwanamkubwa adatenga Yesu nakaloŵa naye kunyumba kwa bwanamkubwa . Adasonkhanitsa gulu lonse la asilikali anzao nazinga Yesu .
40027028	Adamuvula zovala zake , namuveka chovala chofiira .
40027029	Adaluka nsangamutu yaminga naiika pamutu pake , ndipo adamgwiritsa ndodo m'dzanja lake lamanja . Kenaka adayamba kumgwadira , namaseŵera naye mwachipongwe nkumanena kuti , " Tikuwoneni , mfumu ya Ayuda . "
40027030	Adamthira malovu , natenga ndodo ija nkumamumenya nayo m'mutu .
40027031	Ataseŵera naye mwachipongwe choncho , adamuvula chovala chija namuvekanso zovala zake . Kenaka adamtenga , nkupita naye kuti akampachike pa mtanda .
40027032	Pamene ankatuluka mumzindamo , adakumana ndi munthu wina , dzina lake Simoni , wa ku Kirene . Tsono asilikali aja adamkakamiza kuti asenze mtanda wa Yesu .
40027033	Ndipo adafika ku malo otchedwa Gologota , ( ndiye kuti " Malo a Chibade cha Mutu . " )
40027034	Kumeneko adapatsa Yesu vinyo wosanganiza ndi ndulu kuti amwe . Koma atalaŵa , adakana kumwa .
40027035	Atampachika pa mtanda , adagaŵana zovala zake pakuchita maere .
40027036	Kenaka adakhala pansi namamlonda .
40027037	Pamwamba pa mutu wake adaalembapo mau osonyeza mlandu womuphera , akuti , " Uyu ndi Yesu , Mfumu ya Ayuda . "
40027038	Adapachikanso pa mitanda zigaŵenga ziŵiri , china ku dzanja lamanja , china ku dzanja lamanzere .
40027039	Anthu amene ankadutsa pamenepo , ankamunyodola nkumapukusa mitu .
40027040	Ankanena kuti , " Iwe , suja unkati , ' Ndidzapasula Nyumba ya Mulungu nkuimanganso pa masiku atatu ? ' Ngati ndiwedi Mwana wa Mulungu tadzipulumutsatu nkutsika pamtandapo . "
40027041	Nawonso akulu a ansembe pamodzi ndi aphunzitsi a Malamulo ndi akulu a Ayuda ankamuseka . Ankati ,
40027042	" Adapulumutsa anthu ena , koma akulephera kudzipulumutsa Iye mwini . Si Mfumu ya Aisraele nanga ? Atsiketu tsopano pamtandapo kuti timkhulupirire .
40027043	Ankadalira Mulungu ; ampulumutsetu tsopano Mulunguyo , ngati amamkondadi ; paja ankati , Ndine Mwana wa Mulungu ! "
40027044	Zigaŵenga zimene adaazipachika pamodzi ndi Yesu zija , nazonso zinkamunyoza chimodzimodzi .
40027045	Kuyambira pa 12 koloko masana mpaka pa 3 koloko , padaagwa mdima pa dziko lonse .
40027046	Tsono nthaŵi ili ngati 3 koloko , Yesu adafuula kwakukulu kuti , " Eli , Eli , lama sabakatani ? " Ndiye kuti , " Mulungu wanga , Mulungu wanga , mwandisiyiranji ? "
40027047	Atamva mauwo , ena amene adaaimirira pamenepo adati , " Munthuyu akuitana Eliya . "
40027048	Motero wina adathamanga nakatenga chinkhupule . Adachiviika m'vinyo wosasa , nkuchitsomeka ku bango nampatsira , kuti amwe .
40027049	Koma ena adati , " Taima , tiwone ngati Eliya abweredi kudzampulumutsa . "
40027050	Koma Yesu adafuulanso kwakukulu , napereka mzimu wake .
40027051	Pompo chinsalu chochinga chija cha m'Nyumba ya Mulungu chidang'ambika pakatimpakati , kuyambira pamwamba mpaka pansi . Kudachita chivomezi , ndipo matanthwe adang'ambika .
40027052	Manda adatsekuka ndipo anthu a Mulungu ambiri amene anali atamwalira kale , adauka kwa akufa .
40027053	Adatuluka m'manda , ndipo Yesu atauka kwa akufa , iwo adaloŵa mu Yerusalemu , Mzinda Wopatulika , anthu ambiri nkumaŵaona .
40027054	Mkulu wa asilikali ndiponso amene anali naye polonda Yesu , ataona chivomezi chija ndi zina zonse zimene zidaachitika , adachita mantha kwambiri nati , " Ndithudi , munthuyu adaalidi Mwana wa Mulungu . "
40027055	Patali poteropo padaali azimai ambiri akungoyang'anitsitsa . Iwoŵa ndi amene adaatsatira Yesu kuchokera ku Galileya ndi kumamtumikira .
40027056	Pakati pao panali Maria wa ku Magadala , Maria mai wa Yakobo ndi Yosefe , ndiponso mai wa ana a Zebedeo . "
40027057	Chisisira chitagwa , kudafika munthu wina wolemera , wochokera ku Arimatea , dzina lake Yosefe . Nayenso anali wophunzira wa Yesu .
40027058	Iyeyu adakapempha mtembo wa Yesu kwa Pilato . Pilato adalamula kuti ampatse mtembowo .
40027059	Tsono Yosefe adautenga , naukulunga m'nsalu yoyera yabafuta .
40027060	Adakauika m'manda ake atsopano ochita chosema m'thanthwe . Tsono adagubuduzira chimwala pa khomo kuti atseke pamandapo , nachoka .
40027061	Maria wa ku Magadala ndi Maria wina uja anali pomwepo atakhala pansi kuyang'anana ndi mandawo .
40027062	M'maŵa mwake , litapita tsiku lokonzekera Sabata , akulu a ansembe pamodzi ndi Afarisi adasonkhana napita kwa Pilato .
40027063	Adamuuza kuti , " Bwana , tikukumbukira kuti munthu wonyenga uja akali moyo ankati , ' Patapita masiku atatu , ndidzaukanso . '
40027064	Tsono mulamule kuti azilondapo pamanda pake mpaka mkucha . Tikuwopa kuti ophunzira ake angadzabwere nkudzaba mtembo wake , kenaka namadzauza anthu kuti Tye uja wauka kwa akufa . ' Apo kunyenga kotsirizaku kudzakhala koipa zedi kupambana koyamba kuja . "
40027065	Pilato adaŵauza kuti , " Paja alonda muli nawo . Pitani , kalondeni pamandapo monga mukudziŵira . "
40027066	Iwo adapitadi , nakatseka manda kolimba posindikiza chizindikiro pa chimwala chotsekeracho . Kenaka adasiya asilikali akulonda pomwepo .
40028001	Tsiku la Sabata ya Ayuda litapita , Maria wa ku Magadala ndi Maria wina uja adabwera mbandakucha pa tsiku lotsatira Sabatalo , kudzaona manda aja .
40028002	Mwadzidzidzi kudachita chivomezi chachikulu . Ndiye kuti mngelo wa Ambuye adaatsika kuchokera Kumwamba , nadzagubuduza chimwala chija , nkukhalapo .
40028003	Maonekedwe ake anali ngati a mphezi , ndipo chovala chake chinali choyera chambee .
40028004	Pamenepo alonda aja adachita mantha nayamba kunjenjemera , nkungoti gwa ngati anthu akufa .
40028005	Koma mngeloyo adalankhula ndi azimai aja naŵauza kuti , " Inu musaope ai . Ndikudziŵa kuti mukufuna Yesu , uja adaampachika pa mtandayu .
40028006	Sali muno ai , wauka monga muja adaaneneramu . Bwerani , dzaoneni pamene adaagona .
40028007	Pitani msanga tsono , kauzeni ophunzira ake aja kuti , Tye wauka kwa akufa , ndipo watsogolako kupita ku Galileya , mukamuwonera kumeneko . ' Kumbukirani zimene ndakuuzanizi . "
40028008	Apo azimaiwo adachoka kumandako msanga , ali ndi mantha komanso ndi chimwemwe chachikulu , nathamanga kukauza ophunzira ake aja .
40028009	Mwadzidzidzi Yesu adakumana nawo nati , " Monitu azimai ! " Iwo adadza pafupi , nkugwira mapazi ake , nampembedza .
40028010	Apo Yesu adaŵauza kuti , " Musaope . Pitani , kauzeni abale anga kuti apite ku Galileya . Akandiwonera kumeneko . "
40028011	Pamene akazi aja ankapita , ena mwa alonda aja adakafika ku mzinda , nakasimbira akulu a ansembe zonse zimene zidaachitika .
40028012	Tsono akulu a ansembe aja ndi akulu a Ayuda adasonkhana napangana nzeru . Adapatsa alonda aja ndalama zambiri ,
40028013	naŵauza kuti , " Muziti , ' Ophunzira ake anabwera usiku nkuba mtembo wake ife tili m'tulo . '
40028014	Choncho bwanamkubwa akamva zimenezi , ife tidzamkhazika mtima pansi , ndipo sipadzakhala kanthu kokuvutani . "
40028015	Alonda aja atalandira ndalama zija , adachitadi monga momwe adaaŵauzira . Motero mbiri imeneyi idawanda pakati pa Ayuda mpaka lero lino .
40028016	Ophunzira khumi ndi mmodzi aja adapita ku Galileya kuphiri kumene Yesu adaapangana nawo kuti akakumane .
40028017	Pamene adamuwona , adampembedza , koma ena ankakayika .
40028018	Yesu adadza pafupi naŵauza kuti , " Mphamvu zonse zapatsidwa kwa Ine Kumwamba ndi pansi pano .
40028019	Nchifukwa chake inu pitani kwa anthu a mitundu yonse , mukaŵasandutse ophunzira anga . Muzikaŵabatiza m'dzina la Atate , ndi la Mwana ndi la Mzimu Woyera .
40028020	Muzikaŵaphunzitsa kusunga zonse zimene Ine ndidakulamulani . Ndipo Ineyo ndili nanu masiku onse , mpaka kutha kwa dziko lino lapansi . "
41001001	Uwu ndi Uthenga Wabwino wonena za Yesu Khristu , Mwana wa Mulungu .
41001002	Udayamba monga mneneri Yesaya adalembera m'buku mwake kuti , " Mulungu akuti , Ndidzatuma wamthenga wanga m'tsogolo mwako kuti akakonzeretu njira yoti iwe udzapitemo .
41001003	Liwu la munthu wofuula m'chipululu : akunena kuti , ' Konzani mseu wodzadzeramo Ambuye , ongolani njira zoti adzapitemo . ' "
41001004	Zimenezi zidachitikadi pamene Yohane Mbatizi adaafika ku chipululu , nayamba kulalika . Ankauza anthu kuti , " Tembenukani mtima , mubatizidwe , ndipo Mulungu adzakukhululukirani machimo anu . "
41001005	Anthu ochokera ku dera lonse la Yudeya ndi a ku Yerusalemu ankadza kwa iye . Tsono ankati iwo akaulula machimo ao , iye nkumaŵabatiza mu Mtsinje wa Yordani .
41001006	Yohaneyo ankavala zovala za ubweya wa ngamira , ndipo ankamangira lamba wachikopa m'chiwuno . Chakudya chake chidaali dzombe ndi uchi wam'thengo .
41001007	Kulalika kwake ankati , " Pambuyo panga pakubwera wina wamphamvu kuposa ine , mwakuti ineyo ndine wosayenera ngakhale kuŵerama nkumasula zingwe za nsapato zake .
41001008	Ine ndakubatizani ndi madzi , koma Iyeyo adzakubatizani mwa Mzimu Woyera . "
41001009	Pa masiku amenewo Yesu adafika kuchokera ku Nazarete , mudzi wa ku Galileya , ndipo Yohane adambatiza mu mtsinje wa Yordani .
41001010	Potuluka m'madzimo , adangoona kuthambo kukutsekuka , ndipo Mzimu Woyera akutsika pa Iye ngati nkhunda .
41001011	Tsono kudamveka mau ochokera kumwamba akuti , " Iwe ndiwe Mwana wanga wapamtima . Ndimakondwera nawe kwambiri . "
41001012	Nthaŵi yomweyo Mzimu Woyera adapititsa Yesu ku chipululu .
41001013	Yesuyo adakhala kumeneko masiku makumi anai , Satana akumuyesa . Komweko kunalinso nyama zakuthengo , ndipo angelo ankamutumikira .
41001014	Yohane uja ataponyedwa m'ndende , Yesu adapita ku Galileya akulalika Uthenga Wabwino wonena za Mulungu .
41001015	Ankati , " Nthaŵi yakwana , Ufumu wa Mulungu wayandikira . Tembenukani mtima ndi kukhulupirira Uthenga Wabwinowu .
41001016	Pamene Yesu ankayenda m'mbali mwa nyanja ya Galileya , adaona anthu aŵiri , Simoni ndi mbale wake Andrea , akuponya khoka m'nyanjamo , popeza kuti anali asodzi .
41001017	Yesu adaŵauza kuti , " Inu , munditsate , ndikakusandutseni asodzi a anthu . "
41001018	Pomwepo iwo adasiya makoka ao , namamtsatadi .
41001019	Atapitirira pang'ono , Yesu adaona Yakobo ndi Yohane , ana a Zebedeo . Iwowo anali m'chombo , akukonza makoka ao ,
41001020	nthaŵi yomweyo Iye nkuŵaitana . Pamenepo iwowo adasiya bambo wao Zebedeo m'chombomo pamodzi ndi antchito ake , namatsata Yesu .
41001021	Onsewo adapita ku Kapernao . Tsono litafika tsiku la Sabata , Yesu adaloŵa m'nyumba yamapemphero , nayamba kuphunzitsa .
41001022	Zophunzitsa zake anthu zidaaŵagwira mtima kwambiri , chiiukwa ankaphunzitsa moonetsa ulamuliro , kusiyana ndi m'mene ankachitira aphunzitsi a Malamulo .
41001023	M'nyumba yamapempheroyo mudaaloŵa munthu wogwidwa ndi mzimu womuipitsa . Adalankhula mokuŵa kuti ,
41001024	" Kodi takuputani chiyani , Inu Yesu wa ku Nazarete ? Kodi mwadzatiwononga ? Ndakudziŵani , ndinu Woyera uja wa Mulungu . "
41001025	Koma Yesu adazazira mzimu woipawo , adati , " Khala chete , tuluka mwa munthuyu . "
41001026	Apo mzimu womuipitsa uja udamugwedeza kwamphamvu munthuyo , ndipo udakuwa koopsa , nkutuluka .
41001027	Anthu onse aja adazizwa kwambiri , mpaka kumafunsana kuti , " Kodi zimenezi nzotani ? Zophunzitsa zamtundutu zimenezi ! Ngakhale mizimu yoipitsa anthu yomwe akuilamula ndi mphamvu , ndipo ikumumveradi . "
41001028	Mwamsanga mbiri yake idawanda ponseponse ku dera lonse la ku Galileya .
41001029	Pambuyo pake Yesu adachoka ku nyumba yamapemphero kuja , nakaloŵa pamodzi ndi Yakobo ndi Yohane m'nyumba ya Simoni ndi Andrea .
41001030	Apongozi a Simoni anali gone , akudwala malungo , ndipo nthaŵi yomweyo anthu adamufotokozera za matendawo .
41001031	Yesu adapita nakaŵagwira pa dzanja amaiwo nkuŵadzutsa , ndipo malungowo adatha . Pomwepo amai aja adayamba kukonzera anthu chakudya .
41001032	Madzulo amenewo , dzuŵa litaloŵa , anthu adabwera kwa Yesu ndi anzao onse ovutika , ndi ogwidwa ndi mizimu yoipa .
41001033	Anthu a m'mudzi monsemo adaasonkhana pakhomopo .
41001034	Yesu adachiritsa ambiri amene ankavutika ndi matenda osiyanasiyana , ndipo adatulutsa mizimu yoipa yambiri . Koma mizimuyo ankailetsa kuti isalankhule , chifukwa idaamzindikira .
41001035	M'mamaŵa ndithu , kusanache , Yesu adadzuka napita kumalo kosapitapita anthu . Kumeneko adakapemphera .
41001036	Simoni ndi anzake aja adamlondola komweko .
41001037	Atampeza adamuuza kuti , " Anthu onse akukufunafunani . "
41001038	Koma Iye adaŵauza kuti , " Tiyeni tinke ku midzi ina kufupi konkuno , ndikalalike mau kumenekonso , pakuti ndizo ndidadzera . "
41001039	Tsono adapita nalalika m'nyumba zamapemphero ku Galileya konseko , ndipo ankatulutsa mizimu yoipa .
41001040	Munthu wina wakhate adadza kwa Yesu . Adamugwadira nayamba kumdandaulira . Adati , " Mutafuna , mungathe kundichiritsa . "
41001041	Yesu adamumvera chifundo . Adatambalitsa dzanja nkumukhudza nati , " Chabwino , ndikufuna , chira ! "
41001042	Pomwepo khate lake lija lidatha , ndipo adachiradi .
41001043	Tsono Yesu adamlamula kuti apite , namuuza mau amphamvu .
41001044	Adati , " Chenjera , usakambire wina aliyense zimenezi . Ingopita , ukadziwonetse kwa wansembe , ndipo ukapereke nsembe adalamula Mose ija . Imeneyo ikhale yotsimikizira anthu onse kuti wachiradi . "
41001045	Koma munthuyo atachoka pamenepo , adayamba kumaulula zonse , ndi kufalitsa nkhani imeneyi , kotero kuti Yesu sadathenso kuwonekera poyera m'mudzi uliwonse . Nchifukwa chake ankakhala kwina , kumalo kosapitapita anthu , koma anthu ankabwerabe kwa Iye kuchokera uku ndi uku .
41002001	Patapita masiku pang'ono , Yesu adabwereranso ku Kapernao , anthu nkumva kuti ali kunyumba kwao .
41002002	Anthu ochuluka adasonkhana m'nyumbamo , kotero kuti munalibenso malo ngakhale pakhomo pomwe . Iye ankaŵalalikira mau a Mulungu .
41002003	Anthu ena anai adaanyamula munthu wa ziwalo zakufa , kubwera naye kwa Yesu .
41002004	Koma sadathe kufika naye pafupi ndi Yesuyo chifukwa cha kuchuluka kwa anthu . Choncho adakwera pa denga , nangosasula dengalo kuyang'anana ndi pamene Yesu analiri , nkutsitsira pachiboopo machira amene adaanyamulira munthu uja .
41002005	Poona chikhulupiriro chaocho , Yesu adauza munthu wa ziwalo zakufayo kuti , " Mwana wanga , machimo ako akhululukidwa . "
41002006	Koma pamenepo panalinso aphunzitsi ena a Malamulo a Mose . Iwowo adayamba kudzifunsa mumtima mwao kuti ,
41002007	" Kodi Iyeyu angalankhule bwanji motere ? Si kunyoza Mulungu kumeneku ? Ndani angakhululukire machimo , si Mulungu yekha kodi ? "
41002008	Koma Yesu adaadziŵa kuti akuganiza zimenezi mumtima mwao , motero adaŵafunsa kuti , " Bwanji mukuganiza zimenezo mumtima mwanu ?
41002009	Chapafupi koposa nchiti , kumuuza wa ziwalo zakufayu kuti , ' Machimo ako akhululukidwa , ' kapena kunena kuti , ' Dzuka , nyamula machira ako , yamba kuyenda ? '
41002010	Koma kuti mudziŵe kuti Mwana wa Munthu ali nazo mphamvu pansi pano zokhululukira machimo , onani . " Pamenepo adauza wofa ziwalo uja kuti ,
41002011	" Twe , dzuka , tenga machira ako , uzipita kumudzi . "
41002012	Munthu uja adadzukadi , natenga machira ake aja nkutuluka , onse aja akuwona . Anthu onse aja adazizwa kwambiri , nayamba kutamanda Mulungu nkumanena kuti , " Zoterezi ife sitinaziwone nkale lonse . "
41002013	Yesu adapitanso ku nyanja . Anthu ambirimbiri adafika komweko , ndipo Iye adayamba kuŵaphunzitsa .
41002014	Pamene Yesu ankayenda , adaona Levi , mwana wa Alifeyo , ali pa ntchito m'nyumba ya msonkho . Adamuuza kuti , " Iwe , unditsate . " Iye adanyamuka nkumamutsatadi .
41002015	Tsono pamene Yesu ankadya m'nyumba mwa Leviyo , panali anthu ambiri okhometsa msonkho ndi anthu ochimwa , odzadya nao ndi Yesuyo ndi ophunzira ake . Anali anthu ambiri ndithu amene adaatsagana naye .
41002016	Pamene aphunzitsi a Malamulo a m'gulu la Afarisi adaona kuti Yesu akudya ndi anthu ochimwa , ndiponso ndi anthu okhometsa msonkho , adafunsa ophunzira ake kuti , " Bwanji akudya pamodzi ndi okhometsa msonkho ndiponso ndi anthu ochimwa ? "
41002017	Yesu atamva zimenezo adaŵayankha kuti , " Anthu amene ali bwino sasoŵa sing'anga ai , koma amene akudwala . Inetu sindidabwere kudzaitana anthu olungama , koma anthu ochimwa . "
41002018	Nthaŵi ina ophunzira a Yohane Mbatizi ndiponso Afarisi ankasala zakudya . Anthu adadza kwa Yesu namufunsa kuti , " Kodi bwanji ophunzira a Yohane ndi ophunzira a Afarisi amasala zakudya , koma ophunzira anu ai ? "
41002019	Yesu adati , " Kani anzake a mkwati angathe kumasala zakudya pamene mkwati ali nao pomwepo ? Chosatheka ! Pamene mkwati ali nao pomwepo iwo sangamasale zakudya .
41002020	Koma idzafika nthaŵi pamene adzaŵachotsere mkwatiyo . Pamenepo ndiye azidzasala zakudya .
41002021	" Munthu satenga chigamba cha nsalu yatsopano nkuchisokerera pa chovala chakale . Chifukwa akatero , chigamba chatsopano chija chimakoka nkunyotsolako chovala chakalecho , ndiye kung'ambika kwake kumakhala kwakukulu koposa kale .
41002022	Ndiponso munthu sathira vinyo watsopano m'matumba achikopa akale . Chifukwa akatero , vinyoyo amaphulitsa matumba aja , ndipo choncho vinyo uja amatayika , matumbawo nkutha ntchito . Koma vinyo watsopano amamuthira m'matumba atsopanonso . "
41002023	Pa tsiku lina la Sabata Yesu ankadutsa m'minda ya tirigu . Akuyenda choncho , ophunzira ake adayamba kuthyolako ngala za tirigu nkumadya .
41002024	Apo Afarisi adafunsa Yesu kuti , " Bwanji ophunzira anuŵa akuchita zimene siziloledwa pa tsiku la Sabata ? "
41002025	Iye adati , " Bwanji mukuchita ngati simudaŵerenge konse zimene adaachita Davide , pamene iye ndi anzake adaazingwa nayo njala ?
41002026	Suja adaaloŵa m'nyumba ya Mulungu , pa nthaŵi imene Abiyatara anali mkulu wa ansembe onse , nkukadya buledi woperekedwa kwa Mulungu ? Chonsecho buledi ameneyo nkosaloledwa kuti wina aliyense nkumudya , kupatula ansembe okha . Komanso adaagaŵirako anzake aja amene adaali naye . "
41002027	Tsono Yesu popitiriza mau , adauza Afarisiwo kuti , " Mulungu adaika tsiku la Sabata kuti likhale lothandiza anthu . Sadalenge anthu kuti akhale akapolo a tsiku la Sabata ai .
41002028	Choncho Mwana wa Munthu ali ndi ulamuliro wonse pa zokhudza tsiku la Sabata . "
41003001	Yesu adakaloŵanso m'nyumba yamapemphero . M'menemo mudaali munthu wina wopuwala dzanja .
41003002	Anthu ena ankafuna chifukwa choti akamnenezere Yesuyo , motero ankangomuyang'anitsitsa kuti aone ngati achiritse munthuyo pa tsiku la Sabata .
41003003	Yesu adalamula munthuyo kuti , " Imirira , bwera kutsogolo kuno . "
41003004	Tsono adafunsa anthuwo kuti , " Kodi pa tsiku la Sabata chololedwa nchiti ? Kuchitira anthu zabwino , kapena kuŵachita zoipa ? Kupulumutsa moyo wa munthu , kapena kuuwononga ? " Anthuwo adangoti chete .
41003005	Pamenepo Yesu mtima wake udamuŵaŵa , poona kuti anali anthu okanika chotero , ndipo adaŵayang'ana ndi mkwiyo . Tsono adalamula munthuyo kuti , " Tambalitsa dzanja lako . " Iye adalitambalitsa , ndipo dzanja lakelo lidakhalanso bwino .
41003006	Pamenepo Afarisi aja adatuluka nakachita upo ndi anthu a m'chipani cha Herode , kuti apangane njira yophera Yesu .
41003007	Yesu pamodzi ndi ophunzira ake adachokapo napita ku Nyanja ya Galileya . Khamu lalikulu la anthu lidamtsatira .
41003008	Anthu ake anali a ku Galileya , ena a ku Yudeya ndi ku Yerusalemu , ena a ku Idumeya , ndi kutsidya kwa Yordani , ndiponso kudera la ku Tiro ndi ku Sidoni . Onsewo adaafika kwa Iye , chifukwa anali atamva zimene Iye ankachita .
41003009	Yesu adauza ophunzira ake kuti amuikire chombo pafupi , kuwopa kuti anthu angayambe kumpanikiza , chifukwa chidaali chikhamu chachikulu .
41003010	Pakuti anali atachiritsa anthu ambiri , ndipo onse amene adaali ndi matenda ankakankhana pofuna kuti amkhudze .
41003011	Mizimu yoipa inkati ikamuwona , inkadzigwetsa pansi pafupi ndi Iye nkumafuula kuti , " Inu ndinu Mwana wa Mulungu . "
41003012	Koma Iye ankailetsa mwamphamvu kuti isamuulule .
41003013	Yesu adakwera ku phiri , ndipo adaitana anthu amene Iye mwini ankaŵafuna , iwo nkupitadi kumene kunali Iyeko .
41003014	Tsono adasankhapo khumi ndi aŵiri , naŵatcha dzina loti , " Atumwi . " Adaŵauza kuti , " Ndasankha inu kuti muzikhala nane , ndidzakutumani kukalalika ,
41003015	ndipo mudzakhala ndi mphamvu zotulutsira mizimu yoipa . "
41003016	Anthu khumi ndi aŵiri amene adaaŵasankhawo ndi aŵa : Simoni ( amene Yesu adamutcha dzina loti Petro ) ,
41003017	Yakobo ndi mbale wake Yohane , ana aja a Zebedeo ( ameneŵa adaŵapatsa dzina lina lakuti Aboanerje , ndiye kuti " Oopsa ngati bingu " ) ,
41003018	Andrea ndi Filipo , kudza Bartolomeo , Mateyo , Tomasi , Yakobo ( mwana wa Alifeyo ) , Tadeyo , Simoni ( wa m'chipani chandale cha Azelote , ) "
41003019	ndiponso Yudasi Iskariote ( amene pambuyo pake adapereka Yesu kwa adani ake . )
41003020	Pambuyo pake Yesu adapita kwao , ndipo anthu ambiri adasonkhananso , kotero kuti Iye ndi ophunzira ake analibe ndi mpata womwe wodyera chakudya .
41003021	Achibale ake atamva zimenezi , adabwera kuti adzamtenge , chifukwa ankati , " Wachita misala . "
41003022	Aphunzitsi ena a Malamulo , amene adaabwera kuchokera ku Yerusalemu , ankanena kuti , " Munthu ameneyu wagwidwa ndi Belezebulu . " Ankatinso , " Mphamvu zimene iyeyu amatulutsira mizimu yoipa nzochokera kwa mkulu wa mizimuyo . "
41003023	Tsono Yesu adaitana anthu kuti adze pafupi , nanena mwafanizo kuti , " Kodi a mu ufumu wa Satana angathe bwanji kutulutsana okhaokha ?
41003024	Anthu a mu ufumu uliwonse akayamba kuukirana , ufumuwo sungalimbe .
41003025	Ndipo anthu a m'banja limodzi akayamba kugaŵikana , banja lotere silingalimbe .
41003026	Tsono ngati a mu ufumu wa Satana aukirana okhaokha nagaŵikana , Satanayo sangalimbe , ndiye kuti watha basi .
41003027	" Wina sangathe kungoloŵa m'nyumba ya munthu wamphamvu nkumulanda katundu wake . Amayamba wammanga , kenaka ndiye kufunkha za m'nyumba mwakemo .
41003028	" Ndithu ndikunenetsa kuti anthu angathe kukhululukidwa machimo onse , ngakhalenso zonena zao zonse zomunyoza Mulunguyo .
41003029	Koma aliyense wonyoza Mzimu Woyera , sadzakhululukidwa konse . Tchimo lakelo limakhala mpaka muyaya . "
41003030	Yesu adalankhula zimenezi poona kuti anthu aja ankanena kuti , " Wagwidwa ndi mzimu woipa . "
41003031	Amai ake ndi abale ake a Yesu adabwera kunyumbako . Adaima panja , natuma anthu kuti akamuitane .
41003032	Anthu ambirimbiri adaakhala pansi pomzungulira . Ndiye iwo aja adamuuza kuti , " Amai anu ndi abale anu ali panjapa , akukufunani . "
41003033	Koma Iye adati , " Amai anga ! Abale anga ! Otinso ? "
41003034	Apo adayang'ana anthu amene anali pomzungulira aja nati , " Inetu amai anga ndi abale anga ndi aŵa .
41003035	Aliyense wochita zimene Mulungu akufuna , ameneyo ndiye mbale wanga ndi mlongo wanga ndi amai anga . "
41004001	Yesu adayambanso kuphunzitsa pambali pa Nyanja ya Galileya . Anthu ochuluka adasonkhana kumeneko , kotero kuti Iye adaayenera kuloŵa m'chombo , nakhala pansi m'menemo panyanjapo . Anthu onse adaakhala pansi pa mtunda m'mphepete mwa nyanjayo ,
41004002	ndipo Yesu adayamba kuŵaphunzitsa zambiri m'mafanizo . Poŵaphunzitsa adati ,
41004003	" Mvetsetsani ! Munthu wina adapita kukafesa mbeu .
41004004	Akufesa choncho , mbeu zina zidagwera m'njira , ndipo mbalame zidabwera nkuzitolatola .
41004005	Mbeu zina zidagwera pa nthaka yamiyala , pamene panalibe dothi lambiri . Zidamera msanga , chifukwa nthakayo inali yosazama .
41004006	Koma pamene dzuŵa lidakwera , zidapserera kenaka zidauma , chifukwa zinali zosazika mizu .
41004007	Mbeu zina zidagwera pa zitsamba zaminga . Zitsambazo pokula zidalanda chakudya cha mbeu zija , kotero kuti mbeuzo sizidabereke konse .
41004008	Koma mbeu zina zidagwera pa nthaka yabwino . Zidamera bwino nkukula , ndipo zidabereka . Ngala zina zinali ndi njere makumi atatu , zina makumi asanu ndi limodzi , zina makumi khumi . "
41004009	Tsono Yesu adati , " Yemwe ali ndi makutu akumva , amve ! "
41004010	Pamene Yesu anali payekha , ophunzira khumi ndi aŵiri aja pamodzi ndi enanso amene ankakhala naye adadzamufunsa za mafanizowo .
41004011	Iye adaŵayankha kuti , " Inuyo Mulungu adakuululirani zobisika zokhudza Ufumu wake . Koma enaŵa amene ali kunja , zonse amazimvera m'mafanizo chabe ,
41004012	kuti choncho , monga mau a Mulungu aja amanena , ' Kuyang'ana ayang'ane ndithu , koma asapenye kanthu , ndipo kumva amve ndithu , koma asamvetse kanthu , kuti angatembenuke mtima , ndipo Mulungu angaŵakhululukire . ' "
41004013	Pambuyo pake Yesu adaŵafunsa kuti , " Monga simukulimvetsadi fanizo limeneli ? Nanga mudzamvetsa bwanji fanizo lina lililonse ?
41004014	Wofesa mbeu uja ndi amene amafesa mau a Mulungu .
41004015	Mbeu zogwera m'njira zija zikutanthauza anthu amene amaŵamva mau a Mulungu . Koma nthaŵi yomweyo Satana amabwera , nkuchotsa mau aja amene adafesedwa m'mitima mwao .
41004016	Mbeu zofesedwa pa nthaka yamiyala zija zikutanthauza anthu amene amaŵamva mau a Mulungu , nthaŵi yomweyo nkuŵalandira ndi chimwemwe .
41004017	Tsono popeza kuti mauwo sadazike mizu yozama , anthuwo amangolimbika kanthaŵi pang'ono chabe . Mwakuti pakangofika mavuto kapena masautso chifukwa cha mau aja , nthaŵi yomweyo anthuwo amabwerera m'mbuyo .
41004018	Mbeu zofesedwa pa zitsamba za minga zija zikutanthauza anthu amene amaŵamva mau a Mulungu .
41004019	Koma kutanganidwa ndi zapansipano , kukondetsa chuma ndi kukhumba zinthu zina zambiri kumaloŵapo nkufooketsa mau aja , motero sabereka konse zipatso .
41004020	Koma mbeu zofesedwa pa nthaka yabwino zija zikutanthauza anthu amene amamva mau a Mulungu , naŵalandira . Anthu otere amabereka zipatso , mwina makumi atatu , mwina makumi asanu ndi limodzi , mwina makumi khumi . "
41004021	Tsono Yesu adaŵafunsa kuti , " Kodi anthu amatenga nyale nkuivundikira ndi mbiya , kapena kuibisa kunsi kwa bedi ? Suja amaiika pa malo oonekera ?
41004022	Pajatu chinthu chilichonse chobisika chidzaululuka , ndipo chilichonse chachinsinsi chidzaonekera poyera .
41004023	Yemwe ali ndi makutu akumva , amve ! "
41004024	Adaŵauzanso kuti , " Muzisamala pa mau amene mumamva . Muyeso womwe mumagwiritsa ntchito poweruza ena Mulungu adzagwiritsa ntchito womwewo pokuweruzani inu , ndipo inuyo adzakubzoletserani .
41004025	Paja amene ali ndi kanthu kale , adzamuwonjezera zina . Koma amene alibe kanthu , ngakhale kamene ali nakoko adzamlandabe . "
41004026	Yesu adaŵauzanso kuti , " Za Ufumu wa Mulungu tingazifanizire motere : munthu afesa mbeu m'munda .
41004027	Iyeyo atha kumangogona usiku , m'maŵa nadzuka , nthaŵi yonseyo mbeu adafesa zija zikumera ndi kukula , mwiniwakeyo osadziŵa m'mene zonsezi zikuchitikira .
41004028	Paja nthaka imabereketsa mbeuzo yokhayokha . Umayamba ndi mmera , kenaka ngala , pambuyo pake njere m'ngala muja zimakhwima .
41004029	Tsono mbeuzo zikacha , munthu uja amatenga mpeni wodulira , pakuti nyengo yokolola yafika . "
41004030	Yesu adatinso , " Kodi Ufumu wa Mulungu tingauyerekeze ndi chiyani ? Kaya tiwufanizire ndi chiyani ?
41004031	Uli ngati njere ya mbeu ya mpiru . Pamene aifesa m'nthaka , ndi yaing'ono kwambiri mukaiyerekeza ndi njere zina pansi pano .
41004032	Koma akaifesa , imamera , mbeu yake nkukula ndithu kupambana zitsamba zina zonse . Imachita nthambi zazikulu , kotero kuti mbalame zimatha kudzamanga zisa mumthunzi mwake . "
41004033	Yesu ankaphunzitsa anthu ndi mafanizo ambiri onga ameneŵa , polinganiza ndi nzeru za anthuwo .
41004034	Sankaŵaphunzitsa popanda mafanizo . Koma ankati akakhala payekha ndi ophunzira ake , ankaŵatanthauzira zonse .
41004035	Tsiku lomwelo , dzuŵa litaloŵa , Yesu adauza ophunzira ake kuti , " Tiyeni tiwoloke , tipite ku tsidya . "
41004036	Tsono iwo adasiya khamu la anthu lija , natenga Yesu m'chombo momwe adaalimo . Padaalinso zombo zina zotsagana naye .
41004037	Tsono padauka namondwe woopsa . Mafunde ankaloŵa m'chombomo , kotero kuti chidaayamba kudzaza ndi madzi .
41004038	Koma nthaŵi imeneyo Yesu anali kumbuyo m'chombomo , ali m'tulo atatsamira mtsamiro . Pamenepo ophunzira aja adamudzutsa , adati , " Aphunzitsi , kodi simukusamalako kuti tikumira ? "
41004039	Yesu adadzuka , ndipo adadzudzula mphepoyo , nalamula nyanja kuti , " Tonthola ! Khala bata ! " Mphepo ija idalekadi , kenaka padagwa bata lalikulu .
41004040	Apo Yesu adaŵafunsa kuti , " Bwanji mukuchita mantha ? Kani mulibe chikhulupiriro inu ? "
41004041	Koma iwo adaagwidwa ndi mantha kwambiri , nkumafunsana kuti , " Kodi Iyeyu ndi munthu wotani kuti ngakhale mphepo ndi nyanja zizimumvera ? "
41005001	Tsono Yesu ndi ophunzira ake adafika ku tsidya la Nyanja ya Galileya , ku dera la Agerasa .
41005002	Yesu atangotuluka m'chombo , munthu wina wogwidwa ndi mzimu woipa adadzakumana naye kuchokera ku manda .
41005003	Munthuyo ankakhala kumandako , ndipo padaalibe wina wothanso kummanga , ngakhale ndi unyolo womwe .
41005004	Kale anthu adaayesa kangapo kummanga miyendo ndi zitsulo , ndiponso kummanga manja ndi maunyolo , koma iye ankangoŵamwetsula maunyolowo , ndipo zitsulo zomanga miyendozo ankangozithyola . Padaalibe ndi mmodzi yemwe wotha kumgonjetsa .
41005005	Usana ndi usiku ankakhala kumandako ndi m'mapiri , akumangofuula ndi kudzipweteka ndi miyala .
41005006	Pamene iye adaona Yesu chakutali , adamthamangira nadzamgwadira .
41005007	Mokweza mau adati , " Kodi ndakuputani chiyani , Inu Yesu , Mwana wa Mulungu Wopambanazonse ? M'dzina la Mulungu ndikukupemphani , musandizunze . "
41005008	Adaatero chifukwa Yesu anali atanena kuti , " Mzimu woipawe , tuluka mwa munthuyu ! "
41005009	Tsono Yesu adamufunsa munthuyo kuti , " Dzina lako ndani ? " Iye adayankha kuti , " Dzina langa ndine ' Chigulu , ' chifukwa tilipo ochuluka . "
41005010	Ndipo iye adadandaulira Yesu kwambiri kuti mizimuyo asaitulutsire kunja kwa dera limenelo .
41005011	Pafupi pomwepo , pachitunda poteropo , pankadya gulu lalikulu la nkhumba .
41005012	Tsono mizimu yoipa ija idapempha Yesu kuti , " Tipirikitsireni ku nkhumbazo , tiloleni tikaloŵe m'menemo . "
41005013	Yesu adailoladi . Iyo idatuluka nkukaloŵadi m'nkhumbazo . Pomwepo gulu lonselo lidaguduka kutsika chitunda chija mwaliŵiro , nkukadziponya m'nyanja , mpaka kufera m'madzimo . Zonse zidaalipo ngati zikwi ziŵiri .
41005014	Oŵeta nkhumbazo adathaŵa , nakasimbira anthu mu mzinda ndi ku midzi . Pamenepo anthu adatuluka kuti akaone zimene zidaachitikazo .
41005015	Atafika kumene kunali Yesuko , adaona munthu adaagwidwa ndi mizimu yoipa uja atakhala pansi , atavala , misala ija itatha , munthu woti adaloŵedwa ndi chigulu cha mizimu yoipa . Anthuwo adagwidwa ndi mantha .
41005016	Anzao amene adaaonerera zonse zikuchitika , adaŵasimbira zimene zidaamuchitikira munthu wamizimuyo ndiponso nkhumba zija .
41005017	Apo anthuwo adampempha Yesu kuti achoke ku dera laolo .
41005018	Pamene Yesu ankakaloŵa m'chombo , munthu amene adaagwidwa ndi mizimu yoipa uja adampempha kuti apite nao .
41005019	Koma Yesu adakana namuuza kuti , " Iyai , iwe pita kumudzi kwa anthu akwanu , ukaŵafotokozere zazikulu zimene Ambuye akuchitira mwa chifundo chao . "
41005020	Munthuyo adapitadi nakayamba kufalitsa ku dera lotchedwa Mizinda Khumi , zazikulu zimene Yesu adaamchitira . Atamva zimenezo anthu onse adazizwa kwambiri .
41005021	Yesu adaolokanso nyanja . Pamene adafika pa tsidya , chinamtindi cha anthu chidasonkhana pamphepete pa nyanja pamene panali Iyepo .
41005022	Tsono kudafika munthu wina , dzina lake Yairo , amene anali mmodzi mwa akulu a nyumba yamapemphero . Ataona Yesu , adadzigwetsa ku mapazi ake ,
41005023	nayamba kumdandaulira kwambiri . Adati , " Pepani , mwana wanga wamkazi ali pafupi kufa . Ngati nkotheka , mukamsanjike manja kuti achire ndi kukhala ndi moyo . "
41005024	Yesu adanyamuka namapita naye . Anthu ambiri adatsagana naye namayenda momupanikiza .
41005025	Tsono panali mai wina amene adakhala akuvutika ndi matenda a msambo pa zaka khumi ndi ziŵiri .
41005026	Adaazunzika zedi ndi asing'anga ochuluka amene ankayesa kumuchiza . Mwakuti adaamwaza chuma chake chonse , komabe osapeza bwino konse . M'malo mwake matendawo analikunka nakulirakulira .
41005027	Maiyo anali atamva za Yesu . Tsono adaloŵa m'chinamtindi cha anthu chija , nkuphaphatiza mpaka kukafika cha kumbuyo kwa Yesu , nakhudza chovala chake .
41005028	Mumtima mwake ankaganiza kuti , " Ndikangokhudza ngakhale zovala zake zokhazo , ndichira . "
41005029	Ndipodi nthaŵi yomweyo matenda a msambowo adaleka , mwiniwakeyo nkumva m'thupi mwake kuti matenda ake aja atha .
41005030	Pomwepo Yesu adazindikira kuti mphamvu zina zatuluka mwa Iye . Tsono adatembenuka nayang'ana anthu aja ndipo adafunsa kuti , " Kodi ndani wandikhudza zovala ? "
41005031	Ophunzira ake adati , " Ndi Inu nomwe mukuwona kuti anthu akukupanikizani , ndiye mungafunse bwanji kuti , ' Ndani wandikhudza ? ' "
41005032	Koma Yesu adayang'anayang'ana kuti aone yemwe wachita zimenezo .
41005033	Apo mai uja adachita mantha nayamba kunjenjemera , chifukwa anali atazindikira zimene zidaamuwonekerazo . Adadza pafupi , nadzigwetsa pansi pamaso pa Yesu , nkumufotokozera zonse monga momwe zidaachitikira .
41005034	Yesu adamuuza kuti , " Inu mwana wanga , chikhulupiriro chanu chakuchiritsani . Pitani ndi mtendere . Matenda anu atheretu . "
41005035	Yesu akulankhulabe , kudafika anthu kuchokera kunyumba kwa mkulu uja . Adamuuza mkuluyo kuti , " Mwana uja watsirizika . Musaŵavutenso Aphunzitsiŵa . "
41005036	Koma Yesu sadasamale zimene anthuwo ankanena . Adauza mkulu uja kuti , " Musaope ai , inu mungokhulupirira . "
41005037	Tsono sadalole kuti winanso atsagane naye , koma Petro , ndi Yakobo , ndi Yohane , mbale wa Yakoboyo .
41005038	Pamene iwo adafika kunyumba kwa mkulu wa nyumba yamapemphero uja , Yesu adaona chipiringu cha anthu , akulira ndi kubuma .
41005039	Iye ataloŵa , adaŵafunsa kuti , " Chifukwa chiyani mukuchita phokoso lonseli ndi kubuma ? Mwanayutu sadamwalire ai , ali m'tulo chabe . "
41005040	Pamenepo anthuwo adayamba kumseka monyodola . Iye adaŵatulutsira panja onse , nangotenga bambo wake ndi mai wake wa mwanayo , ndiponso amene adaali naye aja , nkuloŵa kuchipinda kumene kunali mwana uja .
41005041	Tsono adagwira mwanayo pa dzanja namuuza kuti , " Talita , kumi . " ( Ndiye kuti , " Mtsikana iwe , ndikuti dzuka . " )
41005042	Pomwepo mtsikanayo adadzukadi , nayamba kuyenda , pakuti adaali wa zaka khumi ndi ziŵiri . Pamenepo anthu aja adazizwa kwambiri .
41005043	Koma Yesu adaŵalamula mwamphamvu kuti zimenezo wina aliyense asazidziŵe . Kenaka adaŵauza kuti ampatse chakudya mtsikanayo .
41006001	Yesu adachoka kumeneko , nakafika kumudzi kwao . Ophunzira ake adatsagana naye .
41006002	Litafika tsiku la Sabata , Iye adayamba kuphunzitsa m'nyumba yamapemphero . Anthu ambiri amene ankamvetsera adadabwa kwambiri nkumanena kuti , " Kodi Iyeyu zonsezi adazitenga kuti ? Nzeru zimene adalandirazi nzotani ? Akutha bwanji kuchita zinthu zamphamvu zotere ?
41006003	Kodi ameneyu si mmisiri wa matabwa uja , mwana wa Maria ? Kodi abale ake si Yakobo , ndi Yose , ndi Yudasi , ndi Simoni ? Kodi suja alongo ake ali nafe pompano ? " Choncho adakhumudwa naye .
41006004	Koma Yesu adaŵauza kuti , " Mneneri amalemekezeka kwina kulikonse , kupatula kumudzi kwao , pakati pa achibale ake , ndiponso kubanja kwao . "
41006005	Motero sadathe kuchita zinthu zamphamvu kumeneko . Adangosanjika manja pa odwala oŵerengeka , nkuŵachiritsa .
41006006	Ndipo adadabwa poona kuti anthu akumeneko sadamkhulupirire . Pambuyo pake Yesu adapita ku midzi yozungulira , namakaphunzitsa anthu .
41006007	Yesu adaitana ophunzira ake khumi ndi aŵiri aja , naŵatuma aŵiriaŵiri . Adaŵapatsa mphamvu zotulutsira mizimu yoipitsa anthu .
41006008	Adaŵalamula kuti , " Musatenge kanthu kena kalikonse pa ulendo , koma ndodo yokha . Musatenge kamba , kapena thumba lapaulendo , kapena ndalama m'chikwama .
41006009	Nsapato muvale inde , koma musakhale ndi mikanjo iŵiri . "
41006010	Adaŵauzanso kuti , " Mukafika pa mudzi , muzikhala nao kunyumba kumene mudafikirako , mpaka itakwana nthaŵi yoti muchoke kumudziko .
41006011	Ngati kumudzi kwina anthu sakulandirani , nakana kumva mau anu , pochoka musanse fumbi la kumapazi kwanu . Chimenechi chidzakhala chizindikiro choti apalamula . "
41006012	Ophunzira aja adapitadi , namakalalikira anthu kuti atembenuke mtima .
41006013	Ankatulutsa mizimu yoipa yocholuka , ndiponso ankadzoza mafuta anthu odwala ambiri nkumaŵachiritsa .
41006014	Mfumu Herode adaazimva zimenezi , pakuti mbiri ya Yesu inali itamveka ponseponse . Anthu ena ankati , " Yohane Mbatizi uja adauka kwa akufa , nkuwona akuchita zamphamvu zonsezi . "
41006015	Koma ena ankati , " Iyai , ameneyu ndi Eliya . " Enanso ankati , " Iyai , koma ndi mneneri wonga aneneri akale aja . "
41006016	Pamene Herode adamva zimenezi , adati , " Yohane yemwe ndidamdula pakhosi uja ndiye adauka kwa akufayu . "
41006017	Pajatu Herode kale adaatuma asilikali ake kuti akagwire Yohane , akammange ndi kumponya m'ndende . Adaachita zimenezi chifukwa cha Herodiasi , mkazi wa Filipo , mbale wake . Ndiye kuti Herode anali atamkwatira maiyo .
41006018	Ndipo Yohane adaamuuza kuti , " Nkulakwira Malamulo kulanda mkazi wa mbale wanu . "
41006019	Tsono Herodiasiyo ankadana naye Yohane , ndipo ankafuna kuti aphedwe basi . Koma ankalephera ,
41006020	chifukwa Herode ankaopa Yohane , podziŵa kuti anali munthu wolungama ndi woyera mtima . Choncho ankamusunga bwino . Ankakonda kumamvetsera mau ake , ngakhale kuti akamumva choncho , ankathedwa nzeru .
41006021	Koma pa tsiku lokumbukira kubadwa kwa Herode , Herodiasi adapezerapo mwai . Herodeyo adakonza phwando , naitana akuluakulu a Boma , ndi akulu olamulira asilikali , ndi anthu omveka a ku Galileyako .
41006022	Tsono mwana wamkazi wa Herodiasi adaloŵa , nayamba kuvina . Kuvinako adakondweretsa nako kwambiri Herode ndi amene adaali naye paphwandopo . Pamenepo mfumuyo idauza mtsikanayo kuti , " Undipemphe chilichonse chimene ukufuna , ine ndikupatsa . "
41006023	Ndipo adatsimikiza molumbira kuti , " Chilichonse chomwe uti undipemphe , ndikupatsa ndithu , ngakhale kukudulira dziko langa lino pakati . "
41006024	Mtsikanayo adatuluka nakafunsa mai wake kuti , " Kodi ndikapemphe chiyani ? " Mai wakeyo adati " Kapemphe mutu wa Yohane Mbatizi . "
41006025	Mtsikana uja adabwerera msanga kwa mfumu nanena kuti , " Ndifuna kuti tsopano pompano mundipatse mutu wa Yohane Mbatizi m'mbale . "
41006026	Pamenepo mfumu Herode adamva chisoni kwambiri . Koma chifukwa cha malumbiro ake ndiponso chifukwa cha anthu oitanidwa ku phwando aja , sadafune kuphwanya lonjezo lake kwa mtsikanayo .
41006027	Choncho nthaŵi yomweyo adatuma mmodzi mwa asilikali ake , namulamula kuti abwere nawo mutu wa Yohanewo . Msilikaliyo adapita ku ndende , nakamdula mutu Yohaneyo .
41006028	Adaika mutu wakewo m'mbale nkubwera nawo , naupereka kwa mtsikana uja , mtsikanayo nkukaupereka kwa mai wake .
41006029	Ophunzira a Yohane atamva zimenezi , adabwera nadzatenga mtembo wake nkukauika m'manda .
41006030	Atumwi aja adabwerera kwa Yesu namufotokozera zonse zimene adaachita ndi kuphunzitsa .
41006031	Yesu adaŵauza kuti , " Tiyeni tipite kwatokha kumalo kosapitapita anthu , kuti mukapumule pang'ono . " Adaatero chifukwa anthu anali piringupiringu , mwakuti iwo sankatha kupeza ndi mpata wodyera womwe .
41006032	Tsono adaloŵa m'chombo napita kwaokha kumalo kosapitapita anthu .
41006033	Komabe anthu ambiri adaŵaona akupita , naŵazindikira . Motero adathamanga pa mtunda kuchokera ku mizinda yonse , nakafika kumaloko , Yesu ndi ophunzira ake aja asanafike .
41006034	Pamene Yesu adatuluka m'chombomo , adaona chikhamu chachikulu cha anthu . Adaŵamvera chifundo anthuwo , chifukwa anali ngati nkhosa zopanda mbusa , choncho adayamba kuŵaphunzitsa zambiri .
41006035	Nthaŵi yamadzulo ophunzira ake adadzamuuza kuti , " Kunotu nkuthengo , ndipo ano ndi madzulo .
41006036	Auzeni anthuŵa azipita , anke ku midzi ili pafupiyi kuti azikagula chakudya . "
41006037	Koma Yesu adaŵauza kuti , " Inuyo apatseni chakudya . " Iwo adati , " Ndiyetu pafunika kuti tikagule buledi wa ndalama mazana aŵiri kuti tidzaŵadyetse anthu onseŵa ! "
41006038	Apo Yesu adaŵafunsa kuti , " Muli ndi buledi mngati ? Takaonani . " Atakaona adati , " Alipo buledi msanu ndi nsomba ziŵiri . "
41006039	Tsono Yesu adalamula kuti anthu onse aja akhale pansi m'magulumagulu pa msipu .
41006040	Anthu aja adakhaladi pansi , m'magulu mwina anthu makumi khumi , mwina anthu makumi asanu .
41006041	Yesu adatenga buledi msanu uja ndi nsomba ziŵiri zija , nayang'ana kumwamba , nkuthokoza Mulungu . Kenaka atanyemanyema bulediyo , adazipereka kwa ophunzira ake kuti akagaŵire anthuwo .
41006042	Anthu onse aja adadya mpaka kukhuta .
41006043	Pambuyo pake ophunzira aja adatola zotsala za buledi ndi za nsomba zija nkudzaza madengu khumi ndi aŵiri .
41006044	Mwa anthu amene adaadya bulediyo amuna okha adaalipo zikwi zisanu .
41006045	Madzulo omwewo Yesu adalamula ophunzira ake kuti aloŵe m'chombo , atsogole kunka ku tsidya la ku Betsaida , pamene Iye akuuza anthu kuti azipita kwao .
41006046	Tsono atatsazikana nawo anthu aja , Iye adakwera ku phiri kukapemphera .
41006047	M'mene kunkayamba kuda , nkuti chombo chija chili pakati pa nyanja , Yesu ali yekha pa mtunda .
41006048	Ndiye adaona ophunzira aja akuvutika ndi kupalasa chombo , chifukwa anali atayang'anana ndi mphepo . M'mamaŵa kukali mbuu , Yesu adadza kwa iwo , Iye akuyenda pa madzi panyanjapo , nkumafuna kuŵapitirira .
41006049	Koma ophunzira aja , pomuwona akuyenda pa madzi , adaaganiza kuti ndi mzukwa , nayamba kukuwa .
41006050	Onsewotu atamuwona adaaopsedwa . Koma nthaŵi yomweyo Yesu adaŵauza kuti , " Khazikani mtima pansi , ndine , musaope . "
41006051	Pamenepo adaloŵa m'chombomo , mphepo nkuleka . Iwowo adathedwa nzeru kwabasi ,
41006052	chifukwa anali asanamvetse bwino za buledi zija . Mitu yao idaali youma .
41006053	Yesu ndi ophunzira ake adaoloka nyanja , nakafika ku Genesarete , nkuimitsa chombo kumeneko .
41006054	Pamene iwo adatuluka m'chombomo , nthaŵi yomweyo anthu adamzindikira Yesu .
41006055	Adathamangira ku midzi ya kufupi ndi kumeneko , nayamba kumabwera ndi anthu odwala pa machira , kudza nawo kumene ankamva kuti Yesu ali uku .
41006056	Kulikonse kumene Yesu ankapita , ku midzi ndi ku mizinda , anthu ankadzakhazika odwala pa mabwalo . Ankamupempha kuti aŵalole odwalawo kungokhudza ngakhale mphonje ya chovala chake . Mwakuti onse amene ankaikhudza , ankachira .
41007001	Tsiku lina Afarisi ena pamodzi ndi aphunzitsi ena a Malamulo , amene adaachokera ku Yerusalemu , adasonkhana kwa Yesu .
41007002	Iwo adaaona kuti ophunzira ake ena ankangodya chakudya osasamba m'manja moyenera ( ndiye kuti mosasamala mwambo wosamba m'manja . )
41007003	Pajatu Afarisi ndi Ayuda ena onse saadya asanasambe m'manja mwa njira yoyenera . Amatero kuti asunge mwambo wa makolo .
41007004	Ndipo akachokera ku msika , saadya osasamba m'manja . Amasunganso miyambo ina yambiri imene makolo ao adaŵasiyira , monga kutsuka zikho , miphika , ndi ziŵiya zamkuŵa ndi mabedinso .
41007005	Choncho Afarisi ndi aphunzitsi a Malamulo aja adamufunsa Yesu kuti , " Chifukwa chiyani ophunzira anu sasunga mwambo wa makolo , koma amangodya chakudya osasamba m'manja moyenera ? "
41007006	Yesu adaŵayankha kuti , " Inu anthu achiphamaso , ndithu mneneri Yesaya adaanenadi zoona muja adaalemba kuti , ' Anthu aŵa amangondilemekeza ndi pakamwa chabe , koma mtima wao uli kutalitali ndi Ine .
41007007	Amandipembedza inde , koma kupembedza kwaoko nkopanda phindu , chifukwa zimene amaphunzitsa ngati zophunzitsa zenizeni , ndi malamulo a anthu chabe . ' "
41007008	Kenaka Yesu adati , " Inu mumasiya Malamulo a Mulungu , nkumasunga miyambo ya anthu . "
41007009	Tsono popitiriza mau , Yesu adati , " Koma ndiye muli ndi njira yanu yochenjera yosiyira Malamulo a Mulungu kuti musunge miyambo yanu .
41007010	Paja Mose adalamula kuti , ' Lemekeza atate ako ndi amai ako , ' ndiponso kuti , ' Wonyoza atate ake kapena amai ake , aziphedwa basi . '
41007011	Koma inu mumati , ' Munthu akauza atate ake kapena amai ake kuti , " Zimene ndikadakuthandiza nazoni zasanduka Korobani , " ( ndiye kuti zoperekedwa kwa Mulungu ) ,
41007012	ameneyo sasoŵanso kuŵathandiza atate ake ndi amai ake . '
41007013	Pakutero mau a Mulungu inu mumaŵasandutsa achabechabe , chifukwa cha mwambo wanu umene mumasiyirana . Ndipo mumachita zinanso zambiri zotere . "
41007014	Pambuyo pake Yesu adaitananso anthu aja kuti adze pafupi , ndipo adaŵauza kuti , " Mverani nonsenu , ndipo mumvetse bwino .
41007015	Palibe chinthu chochokera kunja ndi kuloŵa m'kati mwa munthu chimene chingathe kumuipitsa . Koma zimene zimatuluka mwa munthu ndizo zimamuipitsa . "
41007016	" Yemwe ali ndi makutu akumva , amve ! "
41007017	Pamene Yesu adasiya khamu lija la anthu nakaloŵa m'nyumba , ophunzira ake adamufunsa za fanizo limeneli .
41007018	Iye adaŵayankha kuti , " Kani ngakhale inunso simumvetsa ? Kodi simukudziŵa kuti chilichonse chochokera kunja , ndi kuloŵa mwa munthu , sichingathe kumuipitsa ?
41007019	Pajatu sichiloŵa mumtima mwake , koma m'mimba , pambuyo pake nkumakatayidwa ku thengo . " ( Pakunena zimenezi , Yesu adagamula kuti zakudya zonse anthu angathe kuzidya . )
41007020	Adatinso , " Zimene zimatuluka mwa munthu , ndizo zimamuipitsa .
41007021	Chifukwa m'kati mwa mitima ya anthu ndiye mumatuluka maganizo oipa , za chiwerewere , za kuba , za kuphana ,
41007022	zigololo , masiriro , kuipa mtima , kunyenga , zonyansa , kaduka , kunyoza , kudzikuza , ndiponso kupusa .
41007023	Zoipa zonsezi zimachokera m'kati mwa munthu , ndipo ndizo zimamuipitsa . "
41007024	Yesu adanyamuka kupita ku dera la ku Tiro . Adakakhala kunyumba kwina , ndipo sadafune kuti anthu adziŵe kuti ali kumeneko . Komabe sadathe kubisika .
41007025	Nthaŵi yomweyo mai wina , amene mwana wake wamkazi ankavutika ndi mzimu woipa , adamva za Iye . Adabwera kwa Yesu nagwada kumapazi kwake .
41007026	Maiyo anali mkunja , wa mtundu wa anthu a ku SiroFenisiya . Adapempha Yesu kuti akatulutse mzimu woipawo mwa mwana wake .
41007027	Koma Yesu adamuyankha kuti , " Ai , alekeni ana ayambe adya nkukhuta . Sibwino kutenga chakudya cha ana nkuponyera agalu . "
41007028	Apo maiyo adati , " Nzoonadi , Ambuye , koma suja ngakhale agalu omwe amakhala m'munsi mwa tebulo nkumadyako nyenyeswa zimene ataya ana ? "
41007029	Apo Yesu adamuuza kuti , " Chifukwa cha mau mwanenaŵa , pitani , mzimu woipawo watuluka mwa mwana wanu . "
41007030	Mai uja adabwerera kunyumba kwake , nakapezadi mwanayo ali gone pa bedi , mzimu woipa uja utatuluka .
41007031	Yesu adachokanso ku dera lija la ku Tiro , namayenda kudutsa dera la ku Sidoni , kupita ku nyanja ya ku Galileya , kudzera pakati pa dera la Mizinda Khumi .
41007032	Anthu ena adabwera kwa Iye ndi munthu yemwe anali gonthi ndi wolankhula movutikira . Anthuwo adapempha Yesu kuti amchiritse pomusanjika manja munthuyo .
41007033	Yesu adatengera munthu uja pambali kumchotsa pa khamu la anthu . Adapisa zala m'makutu a munthuyo , nalavula malovu , nkukhudza lilime la munthu uja .
41007034	Adayang'ana kumwamba , nadzuma , nkumuuza kuti , " Efata ! " ndiye kuti " Tsekuka ! "
41007035	Pomwepo makutu a munthuyo adatsekuka , ndipo chimene chinkamanga lilime lake chidamasuka , mpaka adayamba kulankhula bwino lomwe .
41007036	Yesu adalamula anzake a munthuyo kuti , " Musakauzetu wina aliyense zimenezi . " Koma ngakhale adaŵaletsa mwamphamvu choncho , iwo adanka nalengeza ndithu zimenezi .
41007037	Ndipo anthu adazizwa kopitirira ndithu . Adati , " Ameneyu amachita zonse bwino . Ngakhale agonthi amaŵachiritsa nkumamva , ndipo osalankhula amaŵalankhulitsa . "
41008001	Pasanapite nthaŵi yaitali anthu ambirimbiri adasonkhananso . Pamene Yesu adaona kuti anthuwo alibe chakudya , adaitana ophunzira ake naŵauza kuti ,
41008002	" Ndikuŵamvera chifundo anthuŵa , chifukwa akhala nane masiku atatu tsopano , ndipo alibe chakudya .
41008003	Ndikangoŵabweza kwao ali ndi njala chonchi , alefuka pa njira , chifukwa ena achokera kutali . "
41008004	Ophunzira ake adamufunsa kuti , " Anthu ochuluka chotereŵa munthu angaŵapezere bwanji chakudya chokwanira , kuthengo ngati kuno ? "
41008005	Yesu adaŵafunsa kuti , " Buledi ndiye muli naye mngati ? " Iwo aja adati , " Msanu ndi muŵiri . "
41008006	Apo Yesu adalamula anthu aja kuti akhale pansi . Kenaka adatenga buledi msanu ndi muŵiri uja , adathokoza Mulungu , namunyemanyema nkumupereka kwa ophunzira ake kuti akagaŵire anthu aja . Ophunzira aja adaŵagaŵiradi anthuwo .
41008007	Adaalinso ndi tinsomba toŵerengeka . Yesu adathokoza Mulungu chifukwa cha tinsombato , nalamula ophunzira ake kuti atiperekenso kwa anthu aja .
41008008	Anthu adadya mpaka kukhuta . Adatola zotsala , nadzaza madengu asanu ndi aŵiri .
41008009	Anthu amene adaali pamenepo , amuna okha adaalipo ngati zikwi zinai .
41008010	Pambuyo pake Yesu adatsazikana nawo anthu aja , kenaka Iye ndi ophunzira ake adaloŵa m'chombo napita ku dera la Dalamanuta .
41008011	Tsiku lina kudabwera Afarisi ena , nayamba kutsutsana ndi Yesu . Iwo adaapempha Yesu kuti aŵaonetse chizindikiro chozizwitsa chochokera kumwamba . Pakutero ankangofuna kumutchera msampha .
41008012	Yesu adadzumira mu mtima nati , " Kodi bwanji anthu a mbadwo uno amafuna kuwona chizindikiro chozizwitsa ? Ndithu ndikunenetsa kuti anthu a mbadwo unowu sadzachiwona chizindikiro akufunacho . "
41008013	Atatero , Yesu adaŵasiya , naloŵanso m'chombo kuwolokera ku tsidya lina .
41008014	Ophunzira a Yesu anali ataiŵala kutenga buledi , kotero kuti m'chombomo adaali ndi buledi mmodzi yekha .
41008015	Tsono Yesu adayamba kuŵalangiza kuti , " Muchenjere nacho chofufumitsira buledi cha Afarisi ndi cha Herode . "
41008016	Apo ophunzirawo adayamba kukambirana nkumati , " Akuterotu chifukwa tilibe buledi . "
41008017	Yesu adaadziŵa zimene iwo ankanena . Ndiye adaŵafunsa kuti , " Bwanji mukukambirana zakuti mulibe buledi ? Kodi mpaka pano simunazindikirebe kapena kumvetsa ? Kani mitu yanu ndi youma , eti ?
41008018	Maso muli nawo , kodi simuwona ? Ndipo makutu muli nawo , kodi simumva ? Kodi inu simukukumbukira zijazi ?
41008019	Muja ndidaanyemanyema buledi msanu kuti ndidyetse anthu zikwi zisanumu , kodi mudaadzaza madengu angati a zotsala ? " Ophunzirawo adati , " Madengu khumi ndi aŵiri . "
41008020	Yesu adaŵafunsanso kuti , " Nanga muja ndidaanyemanyema buledi msanu ndi muŵiri ndi kudyetsa anthu zikwi zinaimu , mudaatola madengu angati a zotsala ? " Iwo adati , " Madengu asanu ndi aŵiri . "
41008021	Apo Yesu adati , " Nanga ndiye simunamvetsebe ? "
41008022	Yesu ndi ophunzira ake adafika ku Betsaida . Kumeneko anthu adabwera ndi munthu wakhungu , napempha Yesu kuti amchiritse pomkhudza .
41008023	Yesu adamgwira dzanja , natuluka naye kunja kwa mudzi . Adapaka malovu m'maso mwa munthuyo , namsanjika manja nkumufunsa kuti , " Kodi ukuwona kanthu ? "
41008024	Munthu uja adaŵeramuka nati , " Ndikuwona anthu akuyenda , koma akuwoneka ngati mitengo . "
41008025	Yesu adamuikanso manja kumaso kwake . Munthu uja adayang'anitsitsa ndipo adachira , nayamba kumapenya zonse bwino lomwe .
41008026	Yesu adamuuza kuti apite kwao , namlamula kuti , " Usaloŵe ndi m'mudzi momwemu . "
41008027	Yesu ndi ophunzira ake adapita ku midzi ya ku KesareyaFilipi . Pa njira Yesu adafunsa ophunzira akewo kuti , " Kodi anthu amati Ine ndine yani ? "
41008028	Iwo adayankha kuti , " Ena amati ndinu Yohane Mbatizi , ena amati ndinu Eliya , enanso amati ndinu mmodzi mwa aneneri . "
41008029	Apo Yesu adaŵafunsa kuti , " Nanga inuyo , mumati ndine yani ? " Petro adamuyankha kuti , " Inu ndinu Mpulumutsi wolonjezedwa uja . "
41008030	Yesu adaŵalamula kuti asauze munthu wina aliyense za Iye .
41008031	Yesu adayamba kuphunzitsa ophunzira ake kuti , " Mwana wa Munthu adzayenera kuzunzidwa kwambiri . Akulu a Ayuda , ndi akulu a ansembe ndi aphunzitsi a Malamulo adzamkana . Iye adzaphedwa , koma patapita masiku atatu adzauka . "
41008032	Zimenezi adazinena mosabisa konse . Apo Petro adamtengera pambali , nayamba kumdzudzula .
41008033	Koma Yesu adacheuka , nayang'ana ophunzira ake ena aja , ndipo adadzudzula Petro . Adati , " Choka apa , iwe Satana ! Maganizo akoŵa si maganizo a Mulungu ai , ndi maganizo a anthu chabe . "
41008034	Pambuyo pake Yesu adaitana khamu la anthu pamodzi ndi ophunzira aja kuti adze pafupi naye , ndipo adaŵauza kuti , " Munthu wofuna kutsana Ine , adzikane mwiniwakeyo , ndipo asenze mtanda wake nkumanditsata .
41008035	Chifukwa wofuna kupulumutsa moyo wake , adzautaya , koma wotaya moyo wake chifukwa cha Ine ndi Uthenga Wabwino , adzaupulumutsa .
41008036	Nanga ndiye kuti munthu wapindulanji atapata zonse za pansi pano , iyeyo nkutaya moyo wake ?
41008037	Munthu angalipire chiyani choti aombolere moyo wake ?
41008038	Tsono ngati munthu achita manyazi ndi Ine ndiponso ndi mau anga pamaso pa anthu ochimwa a makonoŵa amene ali osakhulupirika , ameneyo nanenso Mwana wa Munthune ndidzachita naye manyazi pamene ndidzabwera pamodzi ndi angelo oyera , ndili ndi ulemerero wa Atate anga . "
41009001	Yesu adaŵauzanso kuti , " Ndithu ndikunenetsa kuti alipo ena pompano omwe sadzafa asanaone Ufumu wa Mulungu utafika ndi mphamvu . "
41009002	Patapita masiku asanu ndi limodzi , Yesu adatenga Petro ndi Yakobo ndi Yohane , nakwera nawo ku phiri lalitali , kwaokha . Tsono maonekedwe a Yesu adasinthika iwo akuwona .
41009003	Zovala zake zidasanduka zoŵala ndi zoyera kuti mbee , kupambana m'mene mmisiri wina aliyense angayeretsere nsalu pansi pano .
41009004	Nthaŵi yomweyo ophunzira aja adaona Eliya ndi Mose , akukambirana ndi Yesu .
41009005	Petro adauza Yesu kuti , " Aphunzitsi , ndi bwino kuti ife tili nao pano . Tiloleni timange misasa itatu , wina wanu , wina wa Mose , wina wa Eliya . "
41009006	Ankatero chifukwa chosoŵa chonena , pakuti iye ndi anzake aja anali atagwidwa ndi mantha aakulu .
41009007	Tsono padafika mtambo , nuŵaphimba , ndipo mumtambomo mudamveka mau akuti , " Uyu ndiye Mwana wanga amene ndimamkonda , muzimumvera . " .
41009008	Mwadzidzidzi ophunzirawo poyang'anayang'ana , adangoona kuti palibenso wina amene anali nawo pamenepo , koma Yesu yekha .
41009009	Pamene ankatsika phirilo , Yesu adaŵaletsa kuti zimene adaaonazo asauze wina aliyense mpaka Mwana wa Munthu atauka kwa akufa .
41009010	Iwo adasungadi chinsinsichi , koma ankafunsana okhaokha kuti , " Kodi kuuka kwa akufa akunena Yesuku ndiye kuti chiyani ? "
41009011	Tsono adamufunsa kuti , " Nanga bwanji aphunzitsi a Malamulo amati Eliya adzayenera kuyamba wabwera ? "
41009012	Yesu adaŵayankha kuti , " Zoonadi , Eliya adzayambadi wabwera , kuti adzakonzenso zonse . Komabe bwanji Malembo amanena kuti Mwana wa Munthu adzayenera kuzunzidwa kwambiri ndi kunyozedwa ?
41009013	Ine ndikukuuzani kuti Eliya adafikadi , ndipo anthu adamchita zonse zomwe iwo ankafuna , monga momwe Malembo adaanenera za iye . "
41009014	Pamene Yesu ndi ophunzira atatuwo adabwerera kwa ophunzira ena aja , adapeza chikhamu chachikulu cha anthu chitaŵazinga . Aphunzitsi a Malamulo ankatsutsana ndi ophunzirawo .
41009015	Pamene anthu onsewo adaona Yesu , adadabwa kwambiri , ndipo adamthamangira kudzamlonjera .
41009016	Iye adaŵafunsa kuti , " Kodi mukutsutsana zotani ? "
41009017	Mmodzi mwa anthuwo adayankha kuti , " Aphunzitsi , ine ndinabwera ndi mwana wanga wamwamuna kuti ndidzampereke kwa Inu , chifukwa adaloŵedwa ndi mzimu woipa womuletsa kulankhula .
41009018	Umati ukangomugwira , umamgwetsa pansi , mwanayo nkumangoti thovu tututu kukamwa , namakukuta mano , mpaka thupi gwagwagwa kuuma . Ndiye ndinapempha ophunzira anuŵa kuti autulutse , koma alephera . "
41009019	Apo Yesu adati , " Ha ! Anthu a mbadwo wopanda chikhulupiriro ! Ndiyenera kukhala nanube mpaka liti ? Ndiyenera kukupirirani mpaka liti ? Tabwera nayeni kuno mwanayo . "
41009020	Adabwera nayedi . Mzimu woipa uja utangoona Yesu , nthaŵi yomweyo wayamba kumzunguza mwamphamvu mnyamata uja , mpaka iye pansi khu , nkumangovimvinizika , thovu lili tututu kukamwa .
41009021	Yesu adafunsa bambo wake uja kuti , " Kodi zimenezi zidamuyamba liti ? " Bambo wakeyo adati , " Zidamuyamba ali mwana ndithu .
41009022	Mzimu umenewu wakhala ukumugwetsa kaŵirikaŵiri , mwina amagwa pa moto , mwina m'madzi , kufuna kumupha . Koma ngati Inu mungathe kuchitapo kanthu , chonde tatichitirani chifundo , mutithandize , "
41009023	Yesu adati , " Bwanji mukuti , ' Ngati mungathe ? ' Zinthu zonse nzotheka kwa amene ali ndi chikhulupiriro . "
41009024	Pomwepo bambo wa mwana uja adanena mokweza mau kuti , " Ndikukhulupirira , koma mpang'ono chabe . Thandizeni kuti ndikhulupirire kwenikweni . "
41009025	Pamene Yesu adaona kuti chikhamu cha anthu chija chayamba kupanikizana pamenepo , adazazira mzimu woipawo , adati , " Iwe mzimu woletsa kulankhula ndi kumva , ndikukulamula kuti utuluke mwa mwanayu , ndipo usadzaloŵenso mwa iye . "
41009026	Mzimuwo udafuula numzunguza mwamphamvu mwana uja , kenaka nkutuluka . Mwanayo adangoti zii ngati wafa , mpaka ambiri nkumati , " Watsirizika basi ! "
41009027	Koma Yesu adamugwira dzanja namdzutsa , mwanayo nkuimirira .
41009028	Yesu atakaloŵa m'nyumba , ophunzira ake adamufunsa ali paokha , kuti , " Ifeyo ndiye tinalephera bwanji kuutulutsa mzimu woipa uja ? "
41009029	Yesu adayankha kuti , " Mzimu wa mtundu umenewu , pokhapokha mutayamba mwapemphera mpamene mungautulutse . "
41009030	Atachoka kumeneko , Yesu ndi ophunzira ake ankadutsa m'dziko la Galileya . Koma Iye sadafune kuti anthu adziŵe ,
41009031	chifukwa ankaphunzitsa ophunzira ake . Ankaŵauza kuti , " Mwana wa Munthu akudzaperekedwa kwa anthu , ndipo iwowo adzamupha . Koma atamupha , Iye adzauka patapita masiku atatu . "
41009032	Ophunzira ake sadamvetse mau ameneŵa , komabe ankaopa kumufunsa .
41009033	Yesu ndi ophunzira ake adafika ku Kapernao . Ataloŵa m'nyumba , Iye adaŵafunsa kuti , " Kodi panjira paja mumatsutsana zotani ? "
41009034	Ophunzirawo adangoti chete . Ndiye kuti zimene ankatsutsana panjirapo zinali zakuti wamkulu ndani pakati pao .
41009035	Yesu adakhala pansi , naŵaitana ophunzira khumi ndi aŵiri aja . Ndipo adaŵauza kuti , " Ngati wina afuna kukhala wamkulu , adzisandutse wamng'ono , wotumikira onse . "
41009036	Atatero adatenga mwana , namkhazika pakati pao nkumufungata , naŵauza kuti ,
41009037	" Aliyense wolandira bwino mwana wonga ngati uyu chifukwa cha Ine , ndiye kuti akulandira bwino Ine amene . Ndipo wondilandira Ine bwino , ndiye kuti akulandira bwino osati Ineyo , koma Atate amene adandituma . "
41009038	Yohane adauza Yesu kuti , " Aphunzitsi , ife tinaona munthu wina akutulutsa mizimu yoipa potchula dzina lanu , ndiye ife tinayesa kumletsa chifukwa sayenda nafe . "
41009039	Koma Yesu adati , " Musamletse ai , chifukwa munthu sangati atachita zamphamvu m'dzina langa , nthaŵi yomweyo nkundinyoza .
41009040	Chifukwa wosatsutsana nafe , ndi wogwirizana nafe ameneyo .
41009041	Aliyense amene akupatsani chikho cha madzi chifukwa chakuti ndinu ake a Khristu , ndithu ndikunenetsa kuti ameneyo sadzalephera kulandira mphotho yake . "
41009042	" Aliyense wochimwitsa ngakhale mmodzi mwa ana okhulupirira Ineŵa , ameneyo kukadakhala kwabwino koposa kuti ammangirire chimwala cha mphero m'khosi ndi kukamuponya m'nyanja .
41009043	Tsono ngati dzanja lako likuchimwitsa , lidule . Ndi bwino kuti ukaloŵe ku moyo wosatha uli woduka dzanja , kupambana kuti ukaloŵe uli ndi manja onse aŵiri ku Gehena , kwa moto wosazimika . "
41009044	" Kumeneko mphutsi zoŵazunza sizifa , moto wakenso woŵatentha suzima . "
41009045	" Ngati phazi lako likuchimwitsa , lidule . Ndi bwino kuti ukaloŵe ku moyo wosatha uli woduka phazi , kupambana kuti ukaponyedwe ku Gehena uli ndi miyendo yonse iŵiri . "
41009046	" Kumeneko mphutsi zoŵazunza sizifa , moto wakenso woŵatentha suzima . "
41009047	" Ndipo ngati diso lako likuchimwitsa , likolowole . Ndi bwino kuti ukaloŵe mu Ufumu wa Mulungu uli ndi diso limodzi lokha , kupambana kuti akakuponye ku Gehena uli ndi maso onse aŵiri .
41009048	Kumeneko mphutsi zoŵazunza sizifa , moto wakenso woŵatentha suzima .
41009049	" Onse adzayeretsedwa ndi moto monga momwe nsembe imayeretsedwa ndi mchere .
41009050	Mchere ndi wabwino , koma ngati mcherewo watha mphamvu , mphamvu zakezo nkuzibwezeranso nchiyani ? Moyo wanu ukhale ngati wothiridwa mchere , ndipo muzikhala ndi mtendere pakati panu . "
41010001	Yesu adachoka ku Kapernao , napita ku dera la ku Yudeya ndi ku dera la kutsidya kwa mtsinje wa Yordani . Anthu ambirimbiri adadzasonkhananso kwa Iye , ndipo monga ankazoloŵera , adayambanso kuŵaphunzitsa .
41010002	Tsono kudafika Afarisi ena , namufunsa kuti , " Kodi nkololedwa kuti munthu asudzule mkazi wake ? " Pomufunsa chonchi ankangofuna pomupezera chifukwa .
41010003	Koma Yesu poyankha adati , " Kodi Mose adakulamulani zotani ? "
41010004	Iwo adati , " Mose adalola kuti munthu azilembera mkazi wake kalata yachisudzulo kenaka nkumuchotsa . "
41010005	Yesu adati , " Mose adaakulemberani lamulo limeneli chifukwa cha kukanika kwanuku .
41010006	Komatu pachiyambi paja , pamene Mulungu adalenga zonse , adaŵalenga anthu , wina wamwamuna wina wamkazi .
41010007	Nchifukwa chake mwamuna azisiya atate ndi amai , nakaphatikizana ndi mkazi wake ,
41010008	ndipo aŵiriwo adzasanduka thupi limodzi . Choncho tsopano salinso aŵiri , koma thupi limodzi .
41010009	Tsono zimene Mulungu wazilumikiza pamodzi , munthu asazilekanitse . "
41010010	Pamene adaloŵanso m'nyumba , ophunzira adamufunsanso Yesu za nkhani yomweyi .
41010011	Iye adaŵauza kuti , " Aliyense amene asudzula mkazi wake nakwatira wina , akuchita chigololo , ndipo akumchimwira mkazi wakeyo .
41010012	Chimodzimodzinso ngati mkazi asudzula mwamuna wake , kenaka nkukwatiwa ndi wina , nayenso akuchita chigololo . "
41010013	Anthu ena ankabwera ndi ana kwa Yesu kuti aŵakhudze ndi kuŵadalitsa , ophunzira ake nkumaŵazazira .
41010014	Yesu ataona zimenezi , adakalipa naŵauza kuti , " Alekeni anaŵa azibwera kwa Ine , musaŵaletse . Paja Ufumu wa Mulungu ndi wa anthu otere .
41010015	Ndithu ndikunenetsa kuti yemwe salandira Ufumu wa Mulungu ngati mwana , ameneyo sadzaloŵamo . "
41010016	Atatero adayamba kuŵafungata anawo , naŵasanjika manja ndi kuŵadalitsa .
41010017	Pamene Yesu ankanyamuka kuti azipita , munthu wina adamthamangira . Adadzamugwadira namufunsa kuti , " Aphunzitsi abwino , kodi ndizichita chiyani kuti ndikalandire moyo wosatha ? "
41010018	Yesu adamuyankha kuti , " Ukunditchuliranji wabwino ? Wabwinotu ndi mmodzi yekha , Mulungu basi .
41010019	Malamulo ukuŵadziŵa : Usaphe , usachite chigololo , usabe , usachite umboni wonama , usadyerere mnzako , lemekeza atate ako ndi amai ako . "
41010020	Munthu uja adati , " Aphunzitsi , zonsezi ndakhala ndikuzitsata kuyambira ndili mwana . "
41010021	Yesu atamuyang'ana , adamkonda nkumuuza kuti , " Ukusoŵabe chinthu chimodzi : pita , kagulitse zonse zimene uli nazo . Ndalama zake ukapatse anthu osauka , ndipo chuma udzachipeza Kumwamba . Kenaka ubwere , uzidzanditsata . "
41010022	Atamva zimenezo , munthu uja nkhope yake idagwa , adangochokapo ali wovutika mu mtima , chifukwa adaali munthu wa chuma chambiri .
41010023	Yesu adayang'ana ophunzira ake amene adaamzungulira naŵauza kuti , " Nkwapatali kwambiri kwa anthu achuma kuti akaloŵe mu Ufumu wa Mulungu . "
41010024	Ophunzirawo adadabwa nawo kwambiri mau akeŵa . Koma Yesu adabvverezanso , adati , " Ndithu , inu ana anga , nkwapatali kukaloŵa mu Ufumu wa Mulungu .
41010025	Nkwapafupi kuti ngamira idzere pa kachiboo ka zingano , kupambana kuti munthu wachuma akaloŵe mu Ufumu wa Mulungu . "
41010026	Pamenepo ophunzira aja adazizwa koposa , nayamba kufunsana kuti , " Tsono nanga angathe kupulumuka ndani ? "
41010027	Yesu adaŵayang'ana nati , " Kwa anthu nkosathekadi , koma ndi Mulungu ai , nkotheka . Paja ndi Mulungu zonse nzotheka . "
41010028	Pamenepo Petro adayamba kulankhula naye , adati , " Ifetu paja tidasiya zonse kuti tizikutsatani . "
41010029	Yesu adati , " Ndithu ndikunenetsa kuti aliyense wosiya nyumba , kapena abale , kapena alongo , kapena amai , kapena atate , kapena ana , kapena minda chifukwa cha Ine , ndiponso chifukwa cha Uthenga Wabwino ,
41010030	ameneyo pansi pompano adzalandira zonsezo mochuluka kwambiri koposa kale : nyumba , abale , alongo , amai , ana , minda , komanso mazunzo . Ndipo kutsogoloko adzalandira moyo wosatha .
41010031	Komatu ambiri amene ali oyambirira adzakhala otsirizira , ndipo amene ali otsirizira adzakhala oyambirira . "
41010032	Pamene iwo anali pa ulendo wopita ku Yerusalemu , Yesu ankayenda patsogolo pa ophunzira ake . Ophunzirawo anali oda nkhaŵa kwambiri . Ndipo anthu amene ankaŵatsatira anali ndi mantha . Yesu adaŵaitaniranso pambali ophunzira khumi ndi aŵiri aja , nayamba kuŵafotokozera zimene zinalikudzamugwera .
41010033	Adati , " Tilitu pa ulendo wa ku Yerusalemu . Kumeneko Mwana wa Munthu akukaperekedwa kwa akulu a ansembe ndi aphunzitsi a Malamulo . Iwo akamuweruza ndi kugamula kuti aphedwe . Ndipo akampereka kwa anthu akunja .
41010034	Amenewo akamchita chipongwe , akamthira malovu , akamkwapula nkumupha . Koma patapita masiku atatu , Iye adzauka . "
41010035	Yakobo ndi Yohane , ana aja a Zebedeo , adadzauza Yesu kuti , " Aphunzitsi , ife tirnati bwanji titakupemphani kanthu , mutichitire . "
41010036	Yesu adaŵafunsa kuti , " Inuyo mukufuna kuti ndikuchitireni chiyani ? "
41010037	Iwo adati , " Timafuna kuti pamene mudzakhale mu ulemerero wanu , mudzatiike wina ku dzanja lanu lamanja , wina ku dzanja lanu lamanzere . "
41010038	Koma Yesu adati , " Simukudziŵa zimene mukupempha . Kodi inu mungathe kumwa nao chikho chamasautso chimene ndikudzamwera Ine ? Kodi inu mungathe kulandira nao ubatizo wa mavuto umene ndikudzalandira Ine ? "
41010039	Iwo aja adayankha kuti , " Inde , tingathe . " Apo Yesu adati , " Chabwino , chikho chimene Ine ndikudzamwacho , inunso mudzamwa nao , ndipo ubatizo umene Ine ndikudzalandirawo , inunso mudzalandira nao .
41010040	Koma Ineyo si udindo wanga kusankha munthu kuti akhale ku dzanja langa lamanja , kapena ku dzanja langa lamanzere . Mulungu ndiye adzapereke malo ameneŵa kwa omwe Iye mwini adaŵakonzera . "
41010041	Pamene khumi ena aja adamva zimenezi , adapsera mtima Yakoboyo ndi Yohaneyo .
41010042	Koma Yesu adaŵaitana ophunzira akewo , naŵauza kuti , " Mukudziŵa kuti pakati pa anthu akunja , anthu amene amati ngolamulira , amadyera anthu ao masuku pa mutu . Akuluakulu aonso amaonetsadi mphamvu zao pa anthu ao .
41010043	Koma pakati pa inu zisamatero ai . Aliyense wofuna kukhala mkulu pakati panu , azikhala mtumiki wanu .
41010044	Ndipo aliyense wofuna kukhala mtsogoleri pakati panu , azikhala kapolo wa onse .
41010045	Chitani monga m'mene adachitira Mwana wa Munthu : adabwera osati kuti ena adzamtumikire ai , koma kuti Iyeyo adzatumikire anthu ndi kupereka moyo wake kuti aombole anthu ochuluka . "
41010046	Yesu ndi ophunzira ake pamodzi ndi gulu lalikulu la anthu adafika ku mzinda wa Yeriko . Tsono pamene ankatuluka mumzindamo , adapeza wakhungu wina wopemphapempha atakhala pansi pamphepete pa mseu . Munthuyo dzina lake anali Baratimeo , mwana wa Timeo .
41010047	Tsono iyeyo atamva kuti ndi Yesu wa ku Nazarete , adayamba kufuula kuti , " Inu Yesu , Mwana wa Davide , mundichitire chifundo . "
41010048	Anthu ambiri adamzazira kuti akhale chete . Koma iye adafuulirafuulira kuti , " Inu Mwana wa Davide , mundichitire chifundo . "
41010049	Yesu adaima , nauza anthu kuti , " Tamuitanani . " Anthu aja adamuitana wakhunguyo namuuza kuti , " Limba mtima , nyamuka , akukuitana . "
41010050	Pomwepo iye uja adadzambatuka , mwinjiro wake uko chi , kuthamangira kwa Yesu .
41010051	Yesu adamufunsa kuti , " Kodi ukufuna kuti ndikuchitire chiyani ? " Wakhunguyo adayankha kuti , " Mbuyanga , ndikufuna kuti ndizipenyanso . "
41010052	Yesu adamuuza kuti , " Chabwino , ungathe kupita , chikhulupiriro chako chakuchiritsa . " Nthaŵi yomweyo adayambadi kupenya , nkumatsata Yesu pa ulendowo .
41011001	Pamene Yesu ndi ophunzira ake ankayandikira ku Yerusalemu , kufupi ndi ku Betefage ndi Betaniya , midzi ya ku Phiri la Olivi , Iye adatuma aŵiri mwa ophunzirawo ,
41011002	naŵauza kuti , " Pitani m'mudzi mukuwonawo . Mukangoloŵamo , mukapeza mwanawabulu ali chimangire , amene munthu sanakwerepo chikhalire . Mukammasule nkubwera naye .
41011003	Wina akakakufunsani kuti , ' Inu , nchiyani chimenecho ? ' Inu mukati , ' Ambuye ali naye ntchito , akangothana naye amtumiza konkuno nthaŵi yomweyo . ' "
41011004	Ophunzira aja adapitadi , nakapeza mwanawabuluyo ali chimangirire pa khomo m'mbali mwa mseu , ndipo adayamba kummasula .
41011005	Anthu amene adaali pamenepo adaŵafunsa kuti , " Inu nchiyani chimenecho , buluyo mukummasuliranji ? "
41011006	Ophunzirawo adaŵayankha monga momwe adaaŵauzira Yesu . Tsono anthuwo adaŵalola kuti ammasule .
41011007	Ophunzira aja adabwera naye mwanawabuluyo kwa Yesu . Adayala zovala zao pamsana pa bulu uja , Yesu nkukwerapo .
41011008	Anthu ambiri ankayala zovala zao mu mseu , ena nkumayalika nthambi zamasamba zomwe ankakazithyola ku thengo .
41011009	Anthu amene adaali patsogolo , ndi amene adaaali m'mbuyo , adayamba kufuula kuti , " Ulemu kwa Mulungu . Ngwodala amene alikudza m'dzina la Ambuye .
41011010	Udalitsidwe Ufumu wa atate athu Davide umene ulikudza tsopano . Ulemu kwa Mulungu kumwambamwamba . "
41011011	Yesu ataloŵa m'Yerusalemu , adakaloŵa m'Nyumba ya Mulungu , nayang'anayang'ana zonse . Tsono poti chisisira chinali chitagwa , adatuluka napita ku Betaniya pamodzi ndi ophunzira ake khumi ndi aŵiri aja .
41011012	M'maŵa mwake , pamene iwo ankachoka ku Betaniya kuja , Yesu adaamva njala .
41011013	Ataona mkuyu chapatali potero , uli ndi masamba , adapitapo kuti kapena nkupezamo nkhuyu . Koma atafika , sadapezemo nkhuyu , koma masamba okhaokha , pakuti siinali nyengo ya nkhuyu .
41011014	Pamenepo adauza mtengowo kuti , " Mtengo iwe , kuyambira tsopano mpaka muyaya wina aliyense asadzadyekonso zipatso zako . " Mau ameneŵa ophunzira ake aja adaŵamva .
41011015	Iwo adafika ku Yerusalemu . Tsono Yesu adaloŵa m'Nyumba ya Mulungu , nayamba kutulutsa anthu amene ankachita malonda m'menemo . Adagubudula matebulo a osinthitsa ndalama , ndi mipando ya ogulitsa nkhunda . ' '
41011016	Sadalolenso kuti wina aliyense azidutsa m'mabwalo a Nyumbayo atasenza chinthu ai .
41011017	Pambuyo pake adayamba kuŵaphunzitsa naŵauza kuti , " Paja Malembo akuti , ' Nyumba yanga idzatchedwa Nyumba yopemphereramo anthu a mitundu yonse . ' Koma inu mwaisandutsa phanga la achifwamba . "
41011018	Akulu a ansembe ndi aphunzitsi a Malamulo atamva zimenezi , adayamba kurunafuna njira yoti amuphere . Pakutitu ankachita naye mantha poona kuti anthu onse ankadabwa nazo zimene Iye ankaphunzitsa .
41011019	Kutayamba kuda , Yesu ndi ophunzira ake adatulukamo mumzindamo .
41011020	M'maŵa mwake , m'mamaŵa ndithu , iwo akuyenda mu mseu , adaona mkuyu uja waumiratu wonse ndi mizu yomwe .
41011021	Apo Petro adakumbuka zijazi , ndipo adauza Yesu kuti , " Aphunzitsi , taonani , mkuyu uja mudautembererawu wauma . "
41011022	Yesu adaŵayankha kuti , " Muzikhala ndi chikhulupiriro mwa Mulungu .
41011023	Ndithu ndikunenetsa kuti aliyense wolamula phiri ili kuti , ' Choka apa , kadziponye m'nyanja , ' atanena ndi mtima wosakayika , nakhulupirira ndithu kuti zimene akunenazo zichitikadi , ndithu zidzachitikadi monga momwe waneneramo .
41011024	Nchifukwa chake ndikukuuzani kuti , m'mapemphero mwanu mukapempha Mulungu chinthu chilichonse , muzikhulupirira kuti mwalandira , ndipo mudzachilandiradi .
41011025	Ndipo pamene mukuti mupemphere , muziyamba mwakhululukira mnzanu ngati muli naye nkanthu . Mukatero , Atate anunso amene ali Kumwamba adzakukhululukirani machimo anu . "
41011026	" Koma ngati inu simukhululukira anzanu , Atate anunso amene ali Kumwamba sadzakhululukira machimo anu . "
41011027	Yesu adafikanso ku Yerusalemu . Tsono pamene Iye ankangodziyendera m'Nyumba ya Mulungu , akulu a ansembe ndi aphunzitsi a Malamulo pamodzi ndi akulu a Ayuda adadzamufunsa kuti ,
41011028	" Kodi mphamvu zoti muzichita zimenezi mudazitenga kuti ? Ndani adakupatsani mphamvu zimenezi ? "
41011029	Yesu adati , " Nanenso ntakufunsani funso limodzi . Mukandiyankha , ndiye ndikuuzeni kumene ndidatenga mphamvu zoti ndizichita zimenezi .
41011030	Kodi Yohane kuti azibatiza , mphamvu zake adaazitenga kwa yani , kwa Mulungu kapena kwa anthu ? Tandiyankhani . "
41011031	Iwo aja adayamba kukambirana nkumati , " Tikati adaazitenga kwa Mulungu , Iyeyu anena kuti , ' Nanga bwanji tsono simudamkhulupirire ? '
41011032	Komanso tikati adaazitenga kwa anthu , apo ndiye ainso . " Adaatero chifukwa choopa anthu , pakuti anthu onse ankati Yohane anali mneneri weniweni .
41011033	Ndiye adangomuyankha Yesuyo kuti , " Kaya , ife sitikudziŵa . " Apo Iye adati , " Nanenso tsono sindikuuzani kumene ndidazitenga mphamvu zoti ndizichita zimenezi . "
41012001	Yesu adayamba kulankhula nawo m'mafanizo . Adati , " Munthu wina adaabzala mipesa m'munda mwake , namanga mpanda kuzinga mundawo . Adakumba nkhuti yoponderamo mphesa , namanga nsanja yolondera mundawo . Pambuyo pake munda uja adaubwereka alimi , iye nkunyamuka ulendo wa ku dziko lina .
41012002	Nyengo yothyola zipatso itafika , munthu uja adatuma wantchito wake kwa alimi aja ,  kuti alimiwo akampatsireko zipatso za m'munda muja .
41012003	Koma alimiwo adamugwira wantchitoyo nammenya , nkumubweza osampatsa kanthu .
41012004	Munthu uja adatumanso wantchito wina , koma alimi aja adamtema m'mutu nkumunyazitsa .
41012005	Munthuyo adatumanso wantchito wina , uyu ndiye adangomupheratu . Adachita chimodzimodzi ndi antchito ena ambiri , ena adaŵamenya , ena kuŵapheratu .
41012006	" Munthu uja adangotsala ndi mmodzi basi , mwana wake weniweni wapamtima . Ndiye pambuyo pa onse adadzatuma iyeyu . Adati , ' Mwana wanga yekhayu akamchitira ulemu . '
41012007	Koma alimi aja adayamba kuuzana kuti , ' Ameneyu ndiye amene ati adzamsiyire chumachi . Tiyeni timuphe kuti chidzakhale chathu . '
41012008	Tsono adamugwiradi , namupha nkumuponya kunja kwa mundawo .
41012009	" Kodi mwini munda wamphesa uja adzachita chiyani ? Ndithu , adzabwera naŵapha alimiwo , munda uja nkuubwereka alimi ena .
41012010	Nanga monga simudaŵerenge Malembo aja akuti , ' Mwala umene amisiri omanga nyumba adaaukana , womwewo wasanduka mwala wapangondya , wofunika koposa .
41012011	Ambuye Mulungu ndiwo adachita zimenezi , ndipo nzotidabwitsa kwambiri . ' "
41012012	Pamene akulu a Ayuda aja adazindikira kuti fanizolo Yesu ankaphera iwowo , adafunitsitsa kumugwira , koma ankaopa khamu la anthu . Tsono adangomusiya nachokapo .
41012013	Anthu ena a m'gulu la Afarisi , ndi enanso a m'chipani cha Herode , adaatumidwa kuti akatape Yesu m'kamwa .
41012014	Atafika , adati , " Aphunzitsi , tikudziŵa kuti Inu mumanena zoona , ndipo simuwopa munthu aliyense . Simuyang'anira kuti uyu ndani , koma mumaphunzitsa malamulo a Mulungu moona . Nanga tsono , kodi Malamulo a Mulungu amalola kuti tizikhoma msonkho kwa Mfumu ya ku Roma , kapena ai ?
41012015	Kodi tizikhomadi kapena tisamakhoma ? " Koma Yesu podziŵa maganizo ao onyenga , adati , " Bwanji kodi mukundiyesa dala ? Tandipatsirani ndalama , ntaiwona . "
41012016	Iwo adampatsadi ndalamayo . Tsono Iye adaŵafunsa kuti , " Kodi nkhopeyi ndi ya yani , ndipo dzinali ndi la yani ? " Iwo aja adati , " Zonse ndi za Mfumu ya ku Roma . "
41012017	Apo Yesu adaŵauza kuti , " Tsono perekani kwa Mfumu zake za Mfumuyo , ndiponso kwa Mulungu zake za Mulunguyo . " Atamva zimenezi anthuwo adathedwa nzeru .
41012018	Pambuyo pake Asaduki ena adadza kwa Yesu . Iwo amati akufa sadzauka . Adamufunsa kuti ,
41012019	" Aphunzitsi , Mose adatilembera lamulo lakuti , ' Ngati munthu amwalira , nasiya mkazi , koma opanda ana , mbale wake wa womwalirayo aloŵe chokolo , kuti amuberekere ana mbale wake uja . '
41012020	Tsono padaali anthu asanu ndi aŵiri pachibale pao . Woyamba adaakwatira mkazi , namwalira opanda mwana .
41012021	Wachiŵiri adamtenga mai uja , nayenso nkumwalira osasiya mwana . Wachitatunso chimodzimodzi .
41012022	Mpaka asanu ndi aŵiri onse aja adamwalira osasiya mwana . Potsiriza pake mai uja nayenso adamwalira .
41012023	Nanga tsono pa tsiku lodzauka akufa , mwini mkaziyo adzakhala utiwuti , popeza kuti abale asanu ndi aŵiri onse aja adaamkwatirapo ? "
41012024	Yesu adaŵayankha kuti , " Si pamenepa nanga pomwe mumalakwira , chifukwa chosadziŵa Malembo ndiponso mphamvu za Mulungu ?
41012025	Pajatu pouka akufa , palibenso za kukwatira kapena kukwatiwa ai . Onse ali ngati angelo Kumwamba .
41012026	Tsono zakuti anthu adzauka kwa akufa , kodi simudaŵerenge m'buku la Mose , paja akunena za chitsamba choyakapa ? Suja akuti Mulungu adamuuza Mose kuti , ' Ine ndine Mulungu wa Abrahamu , ndine Mulungu wa Isaki , ndine Mulungu wa Yakobo ? '
41012027	Ndiye kutitu sali Mulungu wa anthu akufa ai , koma wa anthu amoyo . Inu ndinu olakwa kwabasi . "
41012028	Mphunzitsi wina wa Malamulo adaŵamva akutsutsana . Ataona kuti Yesu waŵayankha bwino Asaduki aja , adadza pafupi , namufunsa kuti , " Kodi mwa malamulo onse , lalikulu ndi liti ? "
41012029	Yesu adamuyankha kuti , " Lamulo lalikulu ndi ili , ' Tamverani , inu Aisraele , Chauta , Mulungu wathu , Iye yekha ndiye Mulungu .
41012030	Motero , uzikonda Chauta , Mulungu wakoyo , ndi mtima wako wonse , ndi moyo wako wonse , ndi nzeru zako zonse , ndi mphamvu zako zonse . '
41012031	Lamulo lachiŵiri lake ndi ili , ' Uzikonda mnzako monga momwe umadzikondera iwe wemwe . ' Palibe lamulo lina loposa malamulo ameneŵa . "
41012032	Mphunzitsi wa Malamulo uja adati , " Ai , mwayankha bwino , Aphunzitsi . Monga mwaneneramo , nzoonadi kuti Mulungu ndi mmodzi yekhayo , ndipo palibe winanso koma Iye yekha .
41012033	Mwalondolanso ponena kuti chinthu chopambana ndicho kumkonda Mulungu ndi mtima wonse , ndi nzeru zonse , ndi mphamvu zonse , ndiponso kukonda mnzako monga umadzikondera iwe wemwe . Kuteroko nkoposa kupereka nsembe zopsereza ndiponso nsembe zina zonse . "
41012034	Yesu adaona kuti munthuyo wayankha mwanzeru . Tsono adamuuza kuti , ' Twe suli kutali ndi Ufumu wa Mulungu . " Ndipo kuyambira apo panalibenso wina woti ayesere kumfunsa kanthu .
41012035	Pamene Yesu ankaphunzitsa anthu m'Nyumba ya Mulungu , adafunsa kuti , " Kodi bwanji aphunzitsi a Malamulo amati Mpulumutsi wolonjezedwa uja ndi mwana wa Davide ?
41012036	Paja Davide , ndi nzeru zochokera kwa Mzimu Woyera , adati , ' Chauta adauza Mbuye wanga kuti , Khala ku dzanja langa lamanja , mpaka nditasandutsa adani ako kuti akhale ngati chopondapo mapazi ako . '
41012037	Davide weniweniyo akutchula Mpulumutsi wolonjezedwa uja kuti Mbuye wake . Tsono angakhale mwana wakenso bwanji ? " Anthu ambirimbiri aja ankakondwa kwambiri pomva mau ake .
41012038	Pamene Yesu ankaŵaphunzitsa , adati , " Chenjera nawoni aphunzitsi a Malamulo . Amakonda kuyenda atavala mikanjo yaitali , ndi kuti anthu aziŵalonjera mwaulemu pa misika .
41012039	Amakonda mipando yaulemu kwambiri m'nyumba zamapemphero , ndiponso malo olemekezeka pa maphwando .
41012040	Koma amaŵadyera chuma chao azimai amasiye , nkumapemphera mapemphero ataliatali monyengezera . Anthu ameneŵa adzalangidwa koposa . "
41012041	Tsiku lina Yesu adaakhala pansi kuyang'anana ndi bokosi loponyamo ndalama zopereka ku Nyumba ya Mulungu . Ankayang'anitsitsa m'mene anthu ankaponyera ndalama zao . Anthu ambiri achuma ankaponyamo ndalama zambiri .
41012042	Koma padafika mai wina wamasiye , wosauka . Iyeyu adangoponyamo tindalama tiŵiri .
41012043	Tsono Yesu adaitana ophunzira ake naŵauza kuti , " Ndithu ndikunenetsa kuti mai wamasiye wosaukayu waponyamo koposa anthu ena onseŵa , amene akuponya ndalama m'bokosimu .
41012044	Chifukwa ena onseŵa angoponyamo zimene atapa pa zochuluka zimene ali nazo . Koma maiyu , mwa umphaŵi wake , waponyamo zonse zimene anali nazo , ngakhale zimene akadagulira chakudya . "
41013001	Pamene Yesu ankachoka ku Nyumba ya Mulungu , wophunzira wake wina adamuuza kuti , " Aphunzitsi , taonani kukongola kwake miyalayi ndi nyumbazi . "
41013002	Yesu adamuuza kuti , " Kodi mukuziwona nyumba zikuluzikuluzi ? Sipadzatsala konse mwala ndi umodzi womwe pamwamba pa mwala unzake : yonse adzaigumula . "
41013003	Pambuyo pake Yesu adakhala pansi , pa Phiri la Olivi , kuyang'anana ndi Nyumba ya Mulungu . Tsono Petro , Yakobo , Yohane ndi Andrea adamufunsa paokha , kuti ,
41013004	" Tatiuzani bwino , zimenezi zidzachitika liti ? Tidzaonera chiyani kuti zonsezi zili pafupi kuchitika ? "
41013005	Yesu adayamba kuŵauza kuti , " Chenjerani kuti wina aliyense asadzakusokezeni .
41013006	Chifukwa kudzafika anthu ambiri m'dzina langa namadzanena kuti , ' Mpulumutsi wolonjezedwa uja ndine , ' ndipo adzasokeza anthu ambiri .
41013007	Koma inu mukadzamva phokoso la nkhondo za kufupi kuno , kapena mphekesera za nkhondo zakutali , musadzade nkhaŵa ai . Zimenezi zidzayenera kuchitika , koma sindiye kuti chimalizo chija chafika kale ai .
41013008	Mitundu yosiyanasiyana idzaukirana , maiko osiyanasiyana adzamenyana nkhondo . Kudzachita zivomezi ku malo osiyanasiyana , ndipo kudzakhala njala . Tsono zonsezitu nkuyamba chabe kwa mavuto .
41013009	" Koma inu muchenjere . Anthu adzakuperekani ku mabwalo amilandu a Ayuda , ndipo adzakukwapulani m'nyumba zao zamapemphero . Mudzaonekera kwa akulu a Boma ndi kwa mafumu chifukwa cha Ine , kuti mukandichitire umboni pamaso pao .
41013010	Nkofunika kuti Uthenga Wabwino uyambe walalikidwa kwa anthu a mitundu yonse .
41013011	Tsono akadzakugwirani ndi kukuperekani ku mlandu , musadzaderetu nkhaŵa nkumaganiza kuti , ' Kodi tikanene chiyani ? ' Ai , inu mukangonena zimene Mulungu akakuuzeni pa nthaŵi imeneyo . Pajatu odzalankhula sindinu ai , koma Mzimu Woyera .
41013012	Mbale azidzapereka mbale wake kuti aphedwe , bambo azidzapereka mwana wake . Ana azidzaukira makolo ao , mpaka kuŵaphetsa .
41013013	Anthu onse adzadana nanu chifukwa cha Ine . Koma yemwe adzalimbikire mpaka potsiriza , ameneyo ndiye adzapulumuke . "
41013014	" Chosakaza chonyansa chija chidzakhala atachiimika pamalo pomwe sichiyenera kukhalapo . ( Umvetse bwino amene ukuŵerengawe . ) Mukadzaona zimenezi , pamenepo amene ali m'Yudeya adzathaŵire ku mapiri .
41013015	Amene ali padenga pa nyumba yake , asati atsike kuti akatenge chinthu m'nyumba mwakemo .
41013016	Yemwe ali ku munda , asabwererenso ku nyumba kuti akatenge mwinjiro .
41013017	Ali ndi tsoka akazi amene adzakhale ndi pathupi , ndiponso azimai oyamwitsa ana masiku amenewo .
41013018	Pempherani kuti zimenezi zisadzaoneke pa nyengo yachisanu ,
41013019	chifukwa masautso amene adzaoneke masiku amenewo , sanaonekepo chilengedwere dziko lapansi mpaka pano , ndipo sadzaonekanso .
41013020	Tsonotu masiku amenewo , Ambuye akadapanda kuŵachepetsa , sakadapulumukapo munthu ndi mmodzi yemwe . Koma masikuwo Mulungu adaŵachepetsa chifukwa cha anthu omwe Iye adaŵasankha .
41013021	" Pa nthaŵi imeneyo , wina akadzakuuzani kuti , ' Ali panotu Khristu uja , ' kapena kuti , ' Uyo ali apoyo , ' musadzakhulupirire .
41013022	Chifukwa kudzaoneka anthu onama omanena kuti , ' Ndine Khristu uja , ' kapena kuti , ' Ndine mneneri . ' Anthuwo azidzachita ntchito zamphamvu ndiponso zinthu zozizwitsa , kuti ngati nkotheka asokeze ngakhale osankhidwa a Mulungu .
41013023	Koma inu chenjerani . Ine ndiye ndakuuziranitu zonse . "
41013024	" Masiku amenewo , mavutowo atatha , dzuŵa lidzada , mwezi udzaleka kuŵala .
41013025	Nyenyezi zidzagwa kuchokera ku thambo , ndipo mphamvu zamumlengalenga zidzagwedezeka .
41013026	Pamenepo anthu adzaona Mwana wa Munthu akubwera pa mitambo , ali ndi mphamvu zazikulu ndi ulemerero .
41013027	Tsono Iye adzatuma angelo ake kuti akasonkhanitse osankhidwa ake kuchokera ku mbali zonse , kuyambira ku malekezero ena a dziko lapansi mpaka ku malekezero ake enanso . "
41013028	" Phunziriraniko kwa mkuyu . Mukamaona kuti nthambi zake zayamba kukhala zanthete ndipo masamba akuphuka , mumadziŵa kuti chilimwe chayandikira .
41013029	Momwemonso mukadzaona zija ndanenazi zikuchitika , mudzadziŵe kuti Mwana wa Munthu ali pafupi , ali pakhomo penipeni .
41013030	Ndithu ndikunenetsa kuti zonsezi zidzaoneka anthu a mbadwo unoŵa asanamwalire onse .
41013031	Thambo ndi dziko lapansi zidzatha , koma mau anga sadzatha mphamvu konse . "
41013032	" Koma za tsiku lake kapena nthaŵi yake , palibe amene amadziŵa . Angelo omwe akumwamba sadziŵa . Ngakhale Ineyo Mwanane sindidziŵa , amadziŵa ndi Atate okha basi .
41013033	Tsono chenjerani , khalani maso , chifukwa simudziŵa kuti nthaŵiyo idzakwana liti .
41013034	Ndi monga ngati bwana amene akunyamuka ulendo kuchoka kunyumba kwake . Amasiya zinthu m'manja mwa antchito ake , aliyense ntchito yake , ndipo amauza wapakhomo kuti azikhala maso .
41013035	Nanunso tsono khalani maso , chifukwa simudziŵa mwini nyumba adzabwerera nthaŵi yanji : kaya ndi madzulo , kaya ndi pakati pa usiku , kaya ndi tambala woyamba , kapena mbandakucha .
41013036	Atha kudzabwera mwadzidzidzi , tsono asadzakupezeni muli m'tulo .
41013037	Zimene ndikunenazi , sindikuuza inu nokha ai , koma ndikuuza anthu onse kuti , ' Khalani maso . ' "
41014001	Kudangotsala masiku aŵiri kuti chifike chikondwerero cha Paska ndi chikondwerero cha masiku odya buledi wosafufumitsa . Akulu a ansembe ndi aphunzitsi a Malamulo ankafunafuna njira yoti amgwirire Yesu mochenjera , nkumupha .
41014002	Koma ankati , " Zimenezi tisadzachite pa nthaŵi ya chikondwerero ai , pangadzachitike chipolowe pakati pa anthu . "
41014003	Tsiku lina Yesu anali ku Betaniya , m'nyumba ya Simoni wotchedwa Wakhate . Pamene ankadya , kudafika mai wina atatenga nsupa yagalasi ya mafuta enieni onunkhira , amtengowapatali , a mtundu wa narido . Maiyo adaphwanya nsupa ija , nayamba kuthira mafutawo pamutu pa Yesu .
41014004	Anthu ena pamenepo adaipidwa nazo nanena kuti , " Chifukwa chiyani kuŵasakaza chotere mafuta onunkhiraŵa ?
41014005	Ndithu mafuta ameneŵa akadatha kuŵagulitsa , pa mtengo wopitirira ndalama zasiliva mazana atatu , kenaka ndalamazo nkukapatsa anthu osauka ? " Choncho anthuwo adamupsera mtima mai uja .
41014006	Koma Yesu adati , " Mlekeni maiyu , mukumuvutiranji kodi ? Zimenetu wandichitira iyeyuzi nzabwino kwambiri .
41014007	Anthu osauka muli nawo nthaŵi zonse , kotero kuti pamene mufuna kuŵachitira zachifundo , mungathe kuŵachitira . Koma Ine simudzakhala nane nthaŵi zonse .
41014008	Iyeyu wachita zimene akadatha kuchita . Wadzozeratu thupi langa ndi mafuta onunkhira , kuti alikonzeretu lisanaikidwe m'manda .
41014009	Ndithu ndikunenetsa kuti kulikonse kumene anthu azikalalika Uthenga Wabwino pa dziko lonse lapansi , azidzafotokozanso zimene maiyu wachita , kuti anthu azidzamkumbukira . "
41014010	Pambuyo pake Yudasi Iskariote , mmodzi mwa ophunzira khumi ndi aŵiri aja , adapita kwa akulu a ansembe kuti akapereke Yesu kwa iwo .
41014011	Pamene iwo adamva zimenezi adakondwa , ndipo adamlonjeza kuti adzampatsa ndalama . Iyeyo tsono adayamba kufunafuna mpata womuperekera kwa iwo .
41014012	Pa tsiku loyamba la masiku a buledi wosafufumitsa , tsiku lomwe anthu ankapha mwanawankhosa wochitira phwando la Paska , ophunzira a Yesu adamufunsa kuti , " Kodi tikakukonzereni kuti malo okadyerako phwando la Paska ? "
41014013	Yesu adatuma aŵiri mwa ophunzira ake , naŵauza kuti , " Pitani m'mudzimu . Mukumana ndi munthu wamwamuna atasenza mtsuko wa madzi . Mukamtsatire .
41014014	Kunyumba kumene ati akaloŵe , mukauze mwini nyumbayo kuti , ' Aphunzitsi akufunsa kuti , kodi nchiti chipinda cha alendo choti Iwowo adzadyeremo phwando la Paska ndi ophunzira ao ? '
41014015	Iyeyo akakuwonetsani chipinda chachikulu cham'mwamba , momwe akonzamo zonse zofunikira . M'menemo mukatikonzere chakudya . "
41014016	Ophunzira aja adanyamuka naloŵa mumzindamo . Adachipezadi monga momwe Yesu adaaŵauzira , ndipo adakonza za phwando la Paska .
41014017	Kutada , Yesu adabwera ndi ophunzira ake khumi ndi aŵiri aja .
41014018	Onse atakhala pansi nkumadya , Yesu adati , " Ndithu ndikunenetsa kuti wina mwa inu , mnzanga wodya nane , andipereka kwa adani anga . "
41014019	Ophunzirawo adamva chisoni , nayamba mmodzimmodzi kumufunsa kuti , " Monga nkukhala ine ? "
41014020	Yesu adaŵayankha kuti , " Ndi wina ndithu mwa khumi ndi aŵirinu , yemwe akusunsa mkate m'mbalemu pamodzi ndi ine .
41014021	Mwana wa Munthu akukaphedwadi , monga momwe Malembo akunenera za Iye . Komabe ali ndi tsoka munthu amene akukapereka Mwana wa Munthuyo . Kukadakhala bwino koposa kwa munthu ameneyo , akadapanda kubadwa . "
41014022	Iwo alikudya choncho , Yesu adatenga mkate , nathokoza Mulungu , nkuunyemanyema , nagaŵira ophunzira aja , ndipo adati , " Kwayani , ili ndi thupi langa . "
41014023	Kenaka adatenga chikho , nathokoza Mulungu , nkuchipereka kwa ophunzirawo , naamwa onse .
41014024	Ndipo adaŵauza kuti , " Aŵa ndi magazi anga otsimikiza Chipangano cha Mulungu . Magazi ameneŵa ndiŵakhetsa chifukwa cha anthu ochuluka .
41014025	Kunena zoona , sindidzamwanso chakumwa cha mtengo wamphesachi , mpaka tsiku limene ndidzamwe chatsopano mu Ufumu wa Mulungu . "
41014026	Tsono ataimba nyimbo yotamanda Mulungu , onse adatuluka nkumapita ku Phiri la Olivi .
41014027	Pambuyo pake Yesu adauza ophunzira ake kuti , " Nonsenu mukhumudwa nane nkundisiya . Paja Malembo akuti , ' Ndidzapha mbusa , ndipo nkhosa zidzangoti balala . '
41014028	Koma ndikadzauka kwa akufa , ndidzatsogola ndine kupita ku Galileya . "
41014029	Petro adati , " Ngakhale onse akhumudwe nkukusiyani , ine ndekha ai . "
41014030	Yesu adamuuza kuti , " Ndithu ndikunenetsa kuti lero lomwe lino usiku womwe uno , tambala asanalire kachiŵiri , ukhala utandikana katatu kuti Ine sundidziŵa . "
41014031	Apo Petro adanenetsanso kuti , " Ngakhale atati andiphere nanu kumodzi , ine sindingakukaneni konse kuti sindikudziŵani . " Ophunzira ena onse aja nawonso adanena chimodzimodzi .
41014032	Yesu adapita ndi ophunzira ake aja ku malo ena , otchedwa Getsemani . Tsono adauza ophunzirawo kuti , " Inu bakhalani pano , Ine ndikukapemphera . "
41014033	Adatengako Petro , Yakobo ndi Yohane . Yesu adayamba kugwidwa ndi chisoni ndi kuvutika mu mtima .
41014034	Adaŵauza kuti , " Mumtima mwanga muli chisoni chachikulu chofa nacho . Inu khalani pompano , koma mukhale masotu . "
41014035	Adapita patsogolo pang'ono , nadzigwetsa pansi , nkuyamba kupemphera . Adati , " Ngati nkotheka nthaŵi yoopsa ino indipitirire . "
41014036	Adanenanso kuti , " Abba , Atate , mungathe kuchita chilichonse . Mundichotsere chikho cha masautsochi . Komabe chitani zimene mukufuna Inu , osati zimene ndikufuna Ine ai . "
41014037	Atatero adabwerera kwa ophunzira aja , naŵapeza ali m'tulo . Tsono adafunsa Petro kuti , " Simoni , uli m'tulo kodi iwe ? Mongadi walephera kukhala maso ndi kanthaŵi kochepa komwe ?
41014038	Khalani maso inu ndi kumapemphera , kuti mungagwe m'zokuyesani . Mtima ndiye ukufunitsitsadi , koma langokhala lofooka ndi thupi . "
41014039	Adachokanso nakapemphera ndi mau omwe aja .
41014040	Pamene adabwerakonso , adaŵapeza ali m'tulo , chifukwa zikope zao zinkalemera ndi tulo . Choncho iwowo adasoŵa choyankha .
41014041	Pamene adabwerako kachitatu , adati , " Kodi monga mukugonabe ndi kupumula ? Basi tsopano . Nthaŵi ija yafika , Mwana wa Munthu akuperekedwa kwa anthu ochimwa .
41014042	Dzukani , tiyeni tizipita . Suuyu wodzandipereka uja , wafika . "
41014043	Yesu akulankhula choncho , nthaŵi yomweyo wafika Yudasi , mmodzi mwa ophunzira khumi ndi aŵiri aja . Adaabwera ndi khamu la anthu atatenga malupanga ndi zibonga . Anthuwo adaaŵatuma ndi akulu a ansembe , aphunzitsi a Malamulo ndi akulu a Ayuda .
41014044	Wodzampereka uja anali ataŵauza chizindikiro kuti , " Yemwe ndikamumpsompsoneyo , ndi ameneyo . Mukamgwire nkupita naye , osamtaya . "
41014045	Pamene Yudasi adabwera , adadzangofikira pa Yesu , nkunena kuti , " Aphunzitsi ! " Atatero adamumpsompsona .
41014046	Apo anthu aja adamugwira Yesu .
41014047	Koma wina mwa ophunzira amene anali naye pamenepo , adasolola lupanga lake , natema wantchito wa mkulu wa ansembe onse , mpaka kumusenga khutu .
41014048	Tsono Yesu adaŵafunsa anthu aja kuti , " Bwanji mwachita kunditengera malupanga ndi zibonga , ngati kuti ndine chigaŵenga ?
41014049	Tsiku ndi tsiku ndidaali nanu m'Nyumba ya Mulungu ndikuphunzitsa , inuyo osandigwira . Koma izi zatere kuti zipherezere zomwe Malembo adanena . "
41014050	Pamenepo ophunzira ake onse aja adathaŵa , kumsiya yekha .
41014051	Mnyamata wina ankatsatira Yesu , atangofundira nsalu yokha , opanda chovala china . Anthu aja adaati amgwire ,
41014052	koma iye adaikolopola nsalu ija , nkuthaŵa ali maliseche .
41014053	Tsono anthu aja adapita naye Yesu kwa mkulu wa ansembe onse . Kumeneko kudaasonkhana onse akulu a ansembe , akulu a Ayuda , ndi aphunzitsi a MalamuIo .
41014054	Petro ankamutsatira Yesu chapatali , mpaka ku bwalo la nyumba ya mkulu wa ansembe uja . Adakhala pansi pamodzi ndi alonda a ku Nyumba ya Mulungu , nkumaotha nao moto .
41014055	Akulu a ansembe aja ndi onse a m'Bwalo Lalikulu la Ayuda ankafunafuna umboni woneneza Yesu kuti amuphe , koma osaupeza .
41014056	Ambiritu ankamuneneza zabodza , koma umboni wao sunkagwirizana .
41014057	Ena adaimirira nayamba kumneneza zabodza .
41014058	Adati , " Munthu uyu ife tidamumva akunena kuti , Tne ndidzapasula Nyumba ya Mulunguyi , yomangidwa ndi anthu chabe , ndipo patapita masiku atatu ndidzamanga ina yosamangidwa ndi anthu . ' "
41014059	Koma ngakhale aponso zokamba zaozo sizinali zogwirizana .
41014060	Tsono mkulu wa ansembe onse adaimirira pamaso pao , nafunsa Yesu kuti , " Kodi ulibe poyankha ? Nzotani zimene anthuŵa akukunenezazi ? "
41014061	Yesu adangokhala chete , osayankha kanthu . Pamenepo mkulu wa ansembe uja adafunsanso kuti , " Kodi ndiwedi Mpulumutsi wolonjezedwa uja , Mwana wa Mulungu Wolemekezeka ? "
41014062	Yesu adayankha kuti , " Inde , ndinedi . Ndipo mudzaona Mwana wa Munthu atakhala ku dzanja lamanja la Mulungu wamphamvuzonse . Mudzamuwona akubwera pa mitambo . "
41014063	Apo mkulu wa ansembe uja adang'amba zovala zake , nati , " Kodi pamenepa tikusoŵanso mboni zina ?
41014064	Mwadzimvera nokha kunyoza Mulungu koopsaku . Tsono mukuganiza bwanji ? " Onse adagamula kuti ayenera kuphedwa .
41014065	Ena adayamba kumthira malovu , namuphimba m'maso nkumamuwomba makofi , namanena kuti , " Lotatu , wakumenya ndani ? " Alonda aja nawonso adayamba kummenya .
41014066	Petro anali kunsi pa bwalo . Mtsikana wina , wantchito wa mkulu wa ansembe onse , adafika pomwepo .
41014067	Ataona Petro akuwotha moto , adamuyang'anitsitsa , nati , ' Tnunsotu munali ndi Yesu wa ku Nazareteyu . "
41014068	Koma Petro adakana , adati , " Zimenezo ine sindikuzidziŵa , sindikuzimvetsa konse . " Ndipo adatuluka kumapita cha ku chipata . Pamenepo tambala adalira .
41014069	Koma mtsikana uja adamuwona , nayambanso kuuza amene anali pamenepo kuti , " Akulu ameneŵa anali m'gulu lomweli . "
41014070	Koma Petro adakananso . Patangopita kanthaŵi , anthu amene adaali pamenepo adamuuza Petro kuti , " Ndithu nawenso ndiwe wa gulu lomweli . Kodi kwanu si ku Galileya iwe ? "
41014071	Koma Petro adayamba kudzitemberera nkumalumbira kuti , " Mtheradi , munthu amene mukunenayu ine sindimdziŵa . "
41014072	Nthaŵi yomweyo tambala adalira kachiŵiri . Tsono Petro adakumbukira mau aja a Yesu akuti , " Tambala asanalire kaŵiri , ukhala utakana katatu kuti sundidziŵa . " Pomwepo Petro adayamba kulira misozi .
41015001	M'maŵa kutangocha , akulu a ansembe ndi akulu a Ayuda ndi aphunzitsi a Malamulo , pamodzi ndi ena onse a m'Bwalo Lalikulu la Ayuda adapanga upo . Adammanga Yesu napita naye kwa Pilato .
41015002	Pilatoyo adafunsa Yesu kuti , " Kodi iwe , ndiwe Mfumu ya Ayuda ? " Yesu adamuyankha kuti , " Mwanena nokha . "
41015003	Akulu a ansembe aja adayamba kumneneza zambiri .
41015004	Pilato adamufunsanso kuti , " Kodi ulibe poyankha ? Ona zonse zimene akukunenezazi . "
41015005	Koma Yesu sadayankhenso kanthu , kotero kuti Pilato adadabwa .
41015006	Pa nthaŵi ya chikondwerero cha Paska , bwanamkubwa ankaŵamasulira mkaidi mmodzi , yemwe Ayudawo ankapempha .
41015007	Panali munthu wina , dzina lake Barabasi , amene anali m'ndende pamodzi ndi anthu ena chifukwa choukira Boma ndi kupha anthu .
41015008	Tsono chikhamu cha anthu chidabwera , nkuyamba kupempha Pilato kuti aŵachitire zomwe adaazoloŵera .
41015009	Pilato adaŵafunsa kuti , " Kodi mukufuna kuti ndikumasulireni Mfumu ya Ayudayi ? "
41015010	Adaatero chifukwa adaadziŵa kuti Yesuyo akulu a ansembewo angodzampereka chifukwa cha kaduka chabe .
41015011	Koma akulu a ansembewo adasonkhezera anthu onse aja kuti apemphe kuŵamasulira Barabasi .
41015012	Tsono Pilato adaŵafunsanso kuti , " Nanga tsono mukuti ndichite naye chiyani uyu amene mukuti ndi Mfumu ya Ayudayu ? "
41015013	Anthuwo adafuula kuti , " Mpachikeni pa mtanda ! "
41015014	Pilato adaŵafunsa kuti , " Adalakwanji ? " Koma iwo adafuula koposa kuti , " Mpachikeni pa mtanda ! "
41015015	Choncho Pilato , pofuna kukondwetsa anthuwo , adaŵamasulira Barabasi , nalamula kuti Yesu akwapulidwe . Pambuyo pake adampereka kuti akampachike pa mtanda .
41015016	Pamenepo asilikali adaloŵetsa Yesu m'bwalo , kunyumba kwa bwanamkubwa , nasonkhanitsa gulu lonse la asilikali anzao .
41015017	Adamuveka chovala chofiirira , naluka nsangamutu yaminga nkuiika pamutu pake .
41015018	Kenaka adayamba kumampatsa moni kuti , " Tikuwoneni , mfumu ya Ayuda . "
41015019	Ankamumenya m'mutu ndi ndodo , namamthira malovu , nkumamugwadira monyodola .
41015020	Ataseŵera naye mwachipongwe choncho , adamuvula chovala chija , namuvekanso zovala zake . Kenaka adamtenga , nkupita naye kuti akampachike pa mtanda .
41015021	Pa njira adakumana ndi munthu wina , amene ankadutsa pamenepo kuchokera ku midzi . Munthuyo anali Simoni wa ku Kirene , bambo wake wa Aleksandro ndi Rufu . Tsono asilikali aja adamkakamiza kuti asenze mtanda wa Yesu .
41015022	Iwowo adapita naye Yesuyo ku malo otchedwa Gologota , ( ndiye kuti " Malo a Chibade cha Mutu . " )
41015023	Adaafuna kumpatsa vinyo wosanganiza ndi mure kuti amwe , koma Iye adakana .
41015024	Atampachika pa mtanda , adagaŵana zovala zake . Adaachita maere kuti aone zimene aliyense atenge .
41015025	Pamene adampachika pa mtanda , nkuti nthaŵi ili 9 koloko m'maŵa .
41015026	Mau osonyeza mlandu womuphera , adaaŵalemba motere , " Mfumu ya Ayuda . "
41015027	Pamodzi ndi Yesu adaapachikanso pa mitanda zigaŵenga ziŵiri , china ku dzanja lamanja , china ku dzanja lamanzere .
41015028	Motero zidachitikadi zimene mau a Mulungu adaanena kuti , " Adamuyesa mnzao wa anthu ophwanya malamulo . "
41015029	Anthu amene ankadutsa pamenepo ankamunyodola . Ankapukusa mitu nkumanena kuti , " Ha , suja iwe unkati , ' Ndidzapasula Nyumba ya Mulungu nkuimanganso pa  masiku atatu ? '
41015030	Tadzipulumutsatu , tsika pamtandapo ! "
41015031	Nawonso akulu a ansembe ankamuseka , nkumauzana ndi aphunzitsi a Malamulo kuti , " Adapulumutsa anthu ena , koma akulephera kudzipulumutsa Iye yemwe !
41015032	Uja ankati ndi Mpulumutsi wolonjezedwayu , Mfumu ya Aisraele , atatsikatu tsopano pamtandapa , kuti tiwone ndi kumkhulupirira ! " Ndiponso amene adaŵapachika pamodzi naye aja ankamunyoza .
41015033	Nthaŵi itakwana 12 koloko masana , padaagwa mdima pa dziko lonse mpaka pa 3 koloko .
41015034	Tsono nthaŵi ili 3 koloko , Yesu adafuula kwakukulu kuti , " Eloi , Eloi , lama sabakatani ? " Ndiye kuti , " Mulungu wanga , Mulungu wanga , mwandisiyiranji ? "
41015035	Atamva mauwo , ena amene adaaimirira pamenepo adati , " Tamverani , akuitana Eliya . "
41015036	Motero wina adathamanga nakaviika chinkhupule m'vinyo wosasa , nkuchitsomeka ku bango nampatsira , kuti amwe . Anzakewo adati , " Taima , tiwone ngati Eliyayo abweredi kudzamtsitsa . "
41015037	Koma Yesu adafuula kwakukulu , natsirizika .
41015038	Chinsalu chochinga chija cha m'Nyumba ya Mulungu chidang'ambika pakatimpakati , kuyambira pamwamba mpaka pansi .
41015039	Mkulu wa asilikali amene adaaimirira pomwepo kuyang'anana naye , ataona kuti Yesu watsirizika akufuula chotero , adati , " Ndithudi , munthuyu adaalidi Mwana wa Mulungu . "
41015040	Patali poteropo padaali azimai , akungoyang'anitsitsa . Ena mwa iwo anali Maria wa ku Magadala , ndi Maria , mai wa Yakobo wamng'ono uja ndi wa Yosefe , ndiponso Salome .
41015041	Azimaiŵa ankatsata Yesu pamene Iye anali ku Galileya , ndi kumamtumikira . Padaalinso azimai ena ambiri omwe adaabwera naye ku Yerusalemuko .
41015042	Tsopano chisisira chinali chitagwa . Ndiye popeza kuti linali Lachisanu , tsiku lokonzekera Sabata ,
41015043	Yosefe wa ku Arimatea adafika . Adaali mkulu wodziŵika ndithu , wa m'Bwalo Lalikulu la Ayuda . Nayenso ankayembekeza Ufumu wa Mulungu . Tsono iye adalimba mtima , napita kwa Pilato kukapempha kuti ampatsire mtembo wa Yesu .
41015044	Pilato adaadabwa kumva kuti Yesu wafa kale . Choncho adaitanitsa mkulu wa asilikali uja , namufunsa kuti , " Kodi Yesu wafa kaledi ? "
41015045	Mkulu wa asilikaliyo atavomera , Pilato adamlola Yosefe kuti akatenge mtembowo .
41015046	Yosefeyo adagula nsalu yoyera yabafuta , natsitsa mtembo uja nkuukuta ndi nsaluyo . Adauika m'manda ochita chosema m'thanthwe , kenaka adagubuduzira chimwala pa khomo kutseka pamandapo .
41015047	Maria uja wa ku Magadala , ndi Maria mai wa Yosefe , ankaona kumene adamuika Yesu .
41016001	Tsiku la Sabata ya Ayuda litapita , Maria wa ku Magadala , ndi Maria , mai wa Yakobo , ndiponso Salome adakagula zonunkhira kuti akadzoze mtembo wa Yesu .
41016002	M'mamaŵa ndithu pa tsiku lotsatira Sabatayo , adapita kumanda kuja , dzuŵa litatuluka .
41016003	Ankafunsana kuti , " Kodi ndani akatichotsere chimwala cha pakhomo pa manda chija ? "
41016004	Koma poyang'anitsitsa adaona kuti chimwalacho achigubuduza kale ; tsonotu chinali chachikuludi .
41016005	Ataloŵa m'mandamo adaona mnyamata wakhala pansi mbali ya ku dzanja lamanja , atavala mkanjo woyera . Azimaiwo adadzidzimuka .
41016006	Koma mnyamatayo adaŵauza kuti , " Musade nkhaŵa . Mukufuna Yesu wa ku Nazarete , uja adaampachika pa mtandayu . Wauka , sali muno . Taonani , si apa pamene adaamuika .
41016007	Koma inu pitani mukauze ophunzira ake , makamaka Petro , kuti , Tye watsogola kunka ku Galileya . Mukamuwonera kumeneko , monga muja adakuuziranimu . ' "
41016008	Pamenepo azimaiwo adatuluka nkuthaŵako kumandako , popeza kuti adaagwidwa ndi mantha , mpaka kumangonjenjemera . Ndipo chifukwa cha manthawo sadauze munthu aliyense kanthu .
41016009	Yesu atauka kwa akufa , m'maŵa ndithu , tsiku lotsatira Sabata ya Ayuda , poyambayamba adaaonekera Maria wa ku Magadala , uja adaamtulutsa mizimu yoipa isanu ndi iŵiriyu .
41016010	Mariayo adapita kukauza amene ankakhala ndi Yesu aja . Iwowo nkuti ali ndi chisoni ndipo akungolira .
41016011	Ngakhale atamva kuti Yesu ali moyo , ndipo kuti Maria wamuwona , iwo sadakhulupirire .
41016012	Pambuyo pake Yesu , ali ndi maonekedwe osiyana , adaonekera ophunzira ake ena aŵiri , pamene iwowo anali pa ulendo kunja kwa mzinda wa Yerusalemu .
41016013	Ophunzirawo adabwerera kudzauza anzao aja , koma iwonso sadaŵakhulupirire .
41016014	Potsiriza Yesu adaonekera ophunzira khumi ndi mmodzi aja alikudya . Adaŵadzudzula chifukwa cha kusakhulupirira kwao ndi kupulupudza kwao , chifukwa sadakhulupirire anzao aja amene adaamuwona Iye atauka kwa akufa .
41016015	Tsono adaŵauza kuti , " Pitani ku dziko lonse lapansi , kalalikireni anthu onse Uthenga Wabwino .
41016016	Amene akakhulupirire ndi kubatizidwa , adzapulumuka , koma amene sakakhulupirira , adzaweruzidwa kuti ngwolakwa .
41016017	Okhulupirira azidzachita zozizwitsa izi : azidzatulutsa mizimu yoipa potchula dzina langa , azidzalankhula zilankhulo zachilendo ,
41016018	ndipo akagwira njoka kapena kumwa chakumwa chotha kuŵapha , sadzapwetekedwa . Akasanjika manja pa anthu odwala , anthuwo azidzachira . "
41016019	Ambuye Yesu atalankhula nawo , adatengedwa kupita Kumwamba , nakakhala ku dzanja lamanja la Mulungu .
41016020	Tsono ophunzira aja adanka nalalika ponseponse . Ambuye ankagwira nawo ntchito pamodzi , ndipo ankatsimikiza mau ao ndi zozizwitsa zimene ankachita .
42001001	Ateofilo olemekezeka , Anthu ambiri adayesa kulongosola mbiri ya zinthu zimene zidachitika pakati pathu .
42001002	Iwo adalemba zimene adaatisimbira anthu oziwona chamaso kuyambira pachiyambi pake , nakhala akuzilalika .
42001003	Tsono popeza kuti inenso ndalondola mosamala kwambiri m'mene zonsezo zidachitikira kuyambira pa chiyambi , ndaganiza kuti nkwabwino kuti ndikulembereni zimenezo mwatsatanetsatane .
42001004	Ndatero kuti mudziŵe ndithu kuti zimene adakuphunzitsanizo nzoonadi .
42001005	Pa nthaŵi imene Herode anali mfumu ya dziko la Yudeya , kunali wansembe wina , dzina lake Zakariya , wa gulu la ansembe la Abiya . Mkazi wake Elizabeti anali wa fuko la Aroni .
42001006	Aŵiri onsewo anali olungama pamaso pa Mulungu , ndipo ankatsata mokhulupirika malamulo ndi malangizo onse a Ambuye .
42001007	Adaalibe mwana , chifukwa Elizabeti anali wosabala , ndipo aŵiri onsewo anali okalamba .
42001008	Tsiku Iina Zakariya ankagwira ntchito yake yaunsembe pamaso pa Mulungu . Inali nthaŵi  ya gulu lake la ansembe kutumikira .
42001009	Potsata dongosolo lao la ansembe iye adaasankhidwa mwamaere kuti akaloŵe m'Nyumba ya Mulungu kukafukiza Iubani .
42001010	Khamu Ionse Ia anthu linkapemphera kunja pa nthaŵi yofukiza lubaniyo .
42001011	Tsono mngelo wa Ambuye adaonekera Zakariya . Mngeloyo adaaimirira ku dzanja lamanja la guwa lofukizirapo lubani .
42001012	Zakariya adadzidzimuka pomuwona , nachita mantha .
42001013	Koma mngeloyo adamuuza kuti , " Usaope , Zakariya , Mulungu wamva pemphero lako . Mkazi wako Elizabeti adzakubalira mwana wamwamuna , ndipo udzamutcha dzina lake Yohane .
42001014	Udzakondwa ndi kusangalala , anthu ambirinso adzakondwa chifukwa cha kubadwa kwake ,
42001015	popeza kuti iye adzakhala wamkulu pamaso pa Ambuye . Sazidzamwa konse vinyo kapena choledzeretsa china chilichonse . Adzakhala wodzazidwa ndi Mzimu Woyera ngakhale asanabadwe nkomwe .
42001016	Adzatembenuza Aisraele ambiri kuti abwerere kwa Ambuye , Mulungu wao .
42001017	Molimba mtima ndiponso mwamphamvu monga mneneri Eliya , adzatsogolako Ambuye akubwera . Adzayanjanitsanso makolo ndi ana ao , adzatembenuza anthu osamvera kuti akhale ndi nzeru zonga za anthu olungama . Adzakonzera Ambuye anthu okonzekeratu kuŵatumikira . "
42001018	Zakariya adafunsa mngeloyo kuti , " Kodi ndingadziŵe bwanji kuti zimenezi nzoona ? Ineyo ndine nkhalamba , mkazi wanga nayenso wakalamba . "
42001019	Mngeloyo adati , " Ine ndine Gabriele , amene ndimakhala kufupi ndi Mulungu . Iyeyo wachila kundituma kuti ndilankhule nawe ndi kukuuza uthenga wabwinowu .
42001020	Iweyo sudakhulupirire zimene ndanenazi , koma zidzachitika ndithu pa nthaŵi yake . Nchifukwa chake udzakhala duu , osatha kulankhula , kufikira tsiku lodzachitika zimenezi . "
42001021	Nthaŵi yonseyo anthu aja ankadikira Zakariya , nkumadabwa kuti akuchedwa m'Nyumba ya Mulungumo .
42001022	Pamene iye adatuluka , sadathe kulankhula nawo . Apo iwo adazindikira kuti m'Nyumbamo waona china chake m'masomphenya . Iye adalankhula nawo ndi manja okha , osathanso kunena mau .
42001023	Atatha masiku ake otumikira m'Nyumba ya Mulungu , adapita kwao .
42001024	Pambuyo pake mkazi wake Elizabeti adatenga pathupi , nabindikira miyezi isanu .
42001025	Adati , " Ambuye andichitira zotere : nthaŵi inoyi andiwonetsa chifundo chao , andichotsa manyazi pakati pa anthu . "
42001026	Elizabeti ali ndi pathupi pa miyezi isanu ndi umodzi , Mulungu adatuma mngelo Gabriele ku mudzi wina wa ku Galileya , dzina lake Nazarete .
42001027	Adamtuma kwa namwali wina wosadziŵa mwamuna amene anali atafunsidwa mbeta ndi mwamuna , dzina Iake Yosefe , wa fuko la mfumu Davide . Namwaliyo dzina lake anali Maria .
42001028	Mngelo uja adadza kwa iye nati , " Moni , inu amene Mulungu wakukomerani mtima kotheratu . Ambuye ali nanu . "
42001029	Maria adadzidzimuka nawo kwambiri mau ameneŵa , nayamba kusinkhasinkha kuti kodi moni umenewu ndi wa mtundu wanji ?
42001030	Mngeloyo adamuuza kuti , " Musaope , Maria , Mulungu wakukomerani mtima .
42001031	Mudzatenga pathupi , ndipo mudzabala mwana wamwamuna . Mudzamutcha dzina lake Yesu .
42001032	Adzakhala wamkulu , ndipo adzatchedwa Mwana wa Mulungu Wopambanazonse . Ambuye Mulungu adzamlonga ufumu wa kholo lake Davide ,
42001033	ndipo adzakhala Mfumu ya Aisraele mpaka muyaya . Ufumu wake sudzatha konse . "
42001034	Koma Maria adafunsa mngeloyo kuti , " Zimenezi zidzachitika bwanji , popeza kuti sindidziŵa mwamuna ? "
42001035	Mngeloyo adayankha kuti , " Mzimu Woyera adzakutsikirani , ndipo mphamvu za Mulungu Wopambanazonse zidzakuphimbani . Nchifukwa chake Mwana wodzabadwayo adzakhala Woyera , ndipo adzatchedwa Mwana wa Mulungu .
42001036	Onani , mbale wanu uja Elizabeti , nayenso akuyembekezera mwana wamwamuna mu ukalamba wake . Anthu amati ngwosabala , komabe uno ndi mwezi wake wachisanu ndi chimodzi .
42001037	Pajatu palibe kanthu kosatheka ndi Mulungu . "
42001038	Apo Maria adati , " Ndine mtumiki wa Ambuye ; zindichitikire monga mwaneneramo . " Ndipo mngeloyo adamsiya .
42001039	Patapita masiku oŵerengeka , Maria adanyamuka napita mofulumira ku dera lamapiri , ku mudzi wina wa ku Yudeya .
42001040	Adakaloŵa m'nyumba ya Zakariya , malonjera Elizabeti .
42001041	Pamene Elizabeti adamva malonje a Maria , mwana adayamba kutakataka m'mimba mwake . Elizabeti adadzazidwa ndi Mzimu Woyera ,
42001042	ndipo adalankhula mokweza mau kuti , " Ndinu odala kupambana akazi ena onse , ngwodalanso Mwana wanu .
42001043	Ine ndine yani kuti inu , mai wa Ambuye anga , mudzandiyendere ?
42001044	Chifukwatu pamene ndinamva malonje anu , mwana anayamba kutakataka ndi chimwemwe m'mimba mwanga .
42001045	Ndinu odala chifukwa mudakhulupirira kuti zimene Ambuye adakuuzani , zidzachitadi . "
42001046	Pamenepo Maria adati , " Mtima wanga ukutamanda Ambuye ,
42001047	ndipo mzimu wanga ukukondwera mwa Mulungu , Mpulumutsi wanga ,
42001048	popeza kuti wayang'ana kutsika kwa mtumiki wake . Ndithu kuyambira tsopano anthu a mibadwo yonse adzanditcha wodala ,
42001049	pakuti Iye amene ali wamphamvu wandichitira zazikulu , ndipo dzina lake nloyera .
42001050	Amaŵachitira chifundo anthu a mibadwo ndi mibadwo amene amamlemekeza .
42001051	Wachita zamphamvu ndi dzanja lake , wabalalitsa anthu a mtima wonyada .
42001052	Mafumu amphamvu waŵatsitsa pa mipando yao yachifumu , anthu wamba nkuŵakweza .
42001053	Anthu anjala waŵakhutitsa ndi zabwino , anthu olemera nkuŵabweza osaŵapatsa kanthu .
42001054	Wadzathandiza anthu ake Aisraele , pokumbukira chifundo chake .
42001055	Izi ndi zomwe adaalonjeza kuti adzaŵachitira makolo athu akale aja , Abrahamu ndi zidzukulu zake mpaka muyaya . "
42001056	Maria atakhala ndi Elizabeti ngati miyezi itaru , adabwerera kwao .
42001057	Nthaŵi yakuti Elizabeti achire idakwana , ndipo adabala mwana wamwamuna .
42001058	Anzake ndi abale ake atamva kuti Ambuye amchitira chifundo chachikulu chotere , adakondwera naye pamodzi .
42001059	Pa tsiku lachisanu ndi chitatu mwanayo atabadwa , adadza naye kuti amuumbale , nafuna kumutcha dzina la bambo wake Zakariya .
42001060	Koma mai wake adakana , adati , " Iyai , koma atchedwe Yohane . "
42001061	Pamenepo anthuwo adamuuza kuti , " Koma pakati pa abale anu palibe amene ali ndi dzina limeneli . "
42001062	Tsono adalankhula ndi bambo wake ndi manja , namufunsa kuti , " Mukufuna kuti timutche dzina lanji ? "
42001063	Zakariya adapempha cholemberapo , nalembapo kuti , " Dzina lake ndi Yohane . " Anthu onsewo adazizwa .
42001064	Pomwepo Zakariya adathanso kulankhula , nayamba kutamanda Mulungu .
42001065	Anzao onse aja adagwidwa ndi mantha , ndipo mbiri ya zimenezi idawanda ku dera lonse la mapiri a ku Yudeya .
42001066	Anthu onse amene ankazimva , ankazilingalira m'mitima mwao , ndi kumadzifunsa kuti , " Kodi mwana ameneyu adzakhala munthu wotani ? " Pakuti zinkachita kuwonekeratu kuti Ambuye anali naye .
42001067	Tsono Zakariya , bambo wa Yohaneyo , adadzazidwa ndi Mzimu Woyera , nayamba kulankhula mau ochokera kwa Mulungu . Adati ,
42001068	" Atamandike Ambuye , Mulungu wa Aisraele , chifukwa adadzayendera anthu ao , ndi kudzaŵaombola .
42001069	Adautsa wina , wa fuko la mtumiki wake Davide , kuti akhale Mpulumutsi wathu wamphamvu .
42001070	Izi ndi zomwe Iye adaaneneratu kalekale kudzera mwa aneneri ake oyera mtima .
42001071	Adaalonjeza kuti adzatipulumutsa kwa adani athu , ndi kwa onse odana nafe .
42001072	Choncho Iye waŵachitiradi chifundo makolo athu akale , ndipo wakumbukira chipangano chake choyera .
42001073	Adalonjezanso Abrahamu , kholo lathu , molumbira ,
42001074	kuti adzatipulumutsa kwa adani athu , kuti tizimtumikira mopanda mantha ,
42001075	kuti tikhale oyera mtima ndi olungama pamaso pake , masiku onse a moyo wathu .
42001076	Tsono mwana iwe , udzatchedwa mneneri wa Mulungu Wopambanazonse , chifukwa udzatsogola pamaso pa Ambuye , kuti ukonzeretu njira zao .
42001077	Udzadziŵitsa anthu ao kuti Mulungu adzaŵapulumutsa pakuŵakhululukira machimo ao .
42001078	Mulungu wathu ndi wa chifundo chachikulu , adzatitumizira kuŵala kwa dzuŵa lam'maŵa kuchokera Kumwamba .
42001079	Kuŵala kwake kudzaunikira onse okhala mu mdima wabii ngati wa imfa , kudzatitsogolera pa njira ya mtendere . "
42001080	Mwana uja Yohane ankakula nasanduka wa mkhalidwe wamphamvu . Pambuyo pake adakhala ku chipululu mpaka tsiku limene adadziwonetsa poyera pakati pa Aisraele .
42002001	Masiku amenewo , Augusto , Mfumu ya ku Roma , adalamula kuti pakhale kalembera wa anthu a m'maiko ake onse .
42002002	Kalembera ameneyu anali woyamba , ndipo adachitika pamene Kwirinio anali bwanamkubwa wa dziko la Siriya .
42002003	Motero anthu onse adapita kukalembedwa , aliyense ku mudzi kwao .
42002004	Yosefe nayenso adanyamuka kuchokera ku Nazarete , mudzi wa ku Galileya . Adapita ku Yudeya , ku mudzi wa mfumu Davide , dzina lake Betelehemu , chifukwa anali wa m'banja ndi fuko la Davideyo .
42002005	Adapita kukalembedwa pamodzi ndi Maria , mkazi wake , amene anali ndi pathupi .
42002006	Pamene anali kumeneko , nthaŵi yake yoti Maria achire idakwana ,
42002007	ndipo adabala mwana wake wachisamba wamwamuna . Adamkulunga m'nsalu namgoneka m'chodyera cha zoŵeta , chifukwa adaasoŵa malo m'nyumba ya alendo .
42002008	Ku dera lomwelo kunali abusa amene ankalonda zoŵeta zao ku dambo usiku .
42002009	Mwadzidzidzi mngelo wa Ambuye adadzaimirira pakati pao , ndipo ulemerero wa Ambuye udaŵala ponse pozungulira , mwakuti abusawo adaachita mantha kwambiri .
42002010	Koma mngeloyo adaŵauza kuti , " Musaope , ndadzakuuzani uthenga wabwino , umene udzakondweretsa anthu onse kwambiri .
42002011	Usiku womwe uno m'mudzi wa Davide wakubadwirani Mpulumutsi , amene ndi Khristu Ambuye .
42002012	Chitsimikizo chake ndi ichi : mukapeza mwana wakhanda , wokutidwa ndi nsalu , atagona m'chodyera cha zoŵeta . "
42002013	Mwadzidzidzi pamodzi ndi mngeloyo padaoneka gulu lalikulu la angelo ena . Ankatamanda Mulungu ndi mau akuti ,
42002014	" Ulemerero kwa Mulungu Kumwambamwamba , ndipo pansi pano mtendere pakati pa anthu amene Iye amakondwera nawo . "
42002015	Angelowo atachoka kubwerera Kumwamba , abusa aja adayamba kuuzana kuti , " Tiyeni tipite ku Betelehemu , tikaone zachitikazi , zimene Ambuye atidziŵitsa . "
42002016	Tsono adapita mofulumira , nakapeza Maria ndi Yosefe , atagoneka mwana wakhandayo m'chodyera cha zoŵeta chija .
42002017	Pamene adamuwona , abusawo adaŵafotokozera zimene mngelo uja adaaŵauza za mwanayo .
42002018	Onse amene ankamva , ankadabwa ndi zimene abusawo ankaŵasimbira .
42002019	Koma Maria adasunga zonsezo namazilingalira mumtima mwake .
42002020	Pambuyo pake abusa aja adabwerera akuyamika ndi kutamanda Mulungu chifukwa cha zonse zimene anali atamva ndi kuziwona . Zonse zinali monga momwe mngelo uja adaaŵauzira .
42002021	Patapita masiku asanu ndi atatu , mwana uja adamuumbala namutcha dzina lake Yesu . Dzinali ndi lomwe lija limene mngelo adaatchula , Maria asanatenge pathupi .
42002022	Kenaka idafika nthaŵi yoti Yosefe ndi Maria achite mwambo wakuyeretsedwa potsata Malamulo a Mose . Tsono mwanayo adapita naye ku Yerusalemu kuti akampereke kwa Ambuye .
42002023	Pajatu m'Malamulo a Ambuye muli mau akuti , " Mwana aliyense wamwamuna , woyamba kubadwa , apatulidwe kuti akhale wao wa Ambuye . "
42002024	Adakaperekanso nsembe potsata Malamulo a Ambuye akuti , " Apereke njiŵa ziŵiri kapena maunda aŵiri . "
42002025	Ku Yerusalemuko kunali munthu wina , dzina lake Simeoni . Anali munthu wolungama ndi woopa Mulungu . Ankayembekezera nthaŵi yoti Mulungu adzapulumutse Aisraele , ndipo Mzimu Woyera anali naye .
42002026	Mzimu Woyerayo adaamuululira kuti sadzafa asanaone Mpulumutsi amene Mulungu adaalonjeza .
42002027	Tsiku lina Mzimu Woyera adamlamula kuti apite ku Nyumba ya Mulungu . Makolo a Yesu adaloŵanso m'Nyumbamo ndi mwana waoyo kukamchitira mwambo potsata Malamulo a Mose .
42002028	Pamenepo Simeoni adalandira mwanayo m'manja mwake , nayamba kutamanda Mulungu ndi mau akuti ,
42002029	" Ambuye , tsopano mundilole ine mtumiki wanu , ndipite ndi mtendere , pakuti mwachitadi zija mudaalonjezazi .
42002030	Ndi maso angaŵa ndachiwonadi chipulumutso chija ,
42002031	chimene mudakonza kuti anthu a mitundu yonse achiwone .
42002032	Mwapereka kuŵala kodzaunikira anthu a mitundu ina , kodzakhala ulemerero wa anthu anu Aisraele . "
42002033	Atate ndi amai a mwanayo ankangodabwa nazo zimene Simeoni ankanena za mwanayo .
42002034	Kenaka Simeoniyo adaŵadalitsa , nauza Maria , mai wa mwanayo , kuti , " Mwanayu Mulungu wamuika kuti Aisraele ambiri adzagwe , ambirinso adzadzuke , chifukwa cha iyeyu . Adzakhala chizindikiro chochokera kwa Mulungu , chimene anthu ambiri adzatsutsana nacho ,
42002035	kuti choncho maganizo amene ali m'mitima ya anthu ambiri adzaonekere poyera . Ndipo inunso mai , chisoni chidzabaya mtima wanu ngati lupanga . "
42002036	Kunalinso mneneri wina wamkazi , dzina lake Anna , mwana wa Fanuwele , wa fuko la Asere . Anali wokalamba kwambiri . Anali atakhala pa banja zaka zisanu ndi ziŵiri zokha ,
42002037	pambuyo pake nkukhala wamasiye kufikira msinkhu wa zaka 84 . Sankachokatu ku Nyumba ya Mulungu , ankakonda kudzatumikira Mulungu usana ndi usiku pakupemphera ndi kusala zakudya .
42002038	Iye adafikako nthaŵi yomweyo , nayamba kuyamika Mulungu , nkumakamba za Mwanayo ndi anthu onse amene ankayembekezera nthaŵi yoti Mulungu adzapulumutse Yerusalemu .
42002039	Yosefe ndi Maria atachita zonse potsata Malamulo a Ambuye , adabwerera ku Galileya , kumudzi kwao ku Nazarete .
42002040	Mwanayo ankakula , nasanduka wamphamvu nkukhalanso wa nzeru zabasi . Ndipo Mulungu ankamudalitsa .
42002041	Makolo a Yesu ankapita ku Yerusalemu chaka ndi chaka ku chikondwerero cha Paska .
42002042	Pamene Yesu anali ndi zaka khumi ndi ziŵiri , iwo adapita kumeneko monga adaazoloŵera .
42002043	Masiku a chikondwererocho atatha , adanyamuka kumabwerera kwao , mnyamata uja Yesu nkutsalira ku Yerusalemu , makolo ake osadziŵa .
42002044	Iwo ankayesa kuti ali pamodzi ndi  anzao  aulendo , choncho adayenda ulendo wa tsiku limodzi . Tsono adayamba kumufunafuna pakati  pa  abale ao ndi abwenzi ao .
42002045	Ataona kuti sakumpeza , adabwerera ku Yerusalemu akumufunafuna ndithu .
42002046	Patapita masiku atatu , adampeza m'Nyumba ya Mulungu , atakhala pakati pa aphunzitsi , akumvetsera mau ao , ndi kumaŵafunsa mafunso .
42002047	Onse amene ankamva mau ake , ankadabwa ndi mayankho ake anzeru .
42002048	Pamene makolo ake adamuwona , adadabwa , ndipo mai wake adamufunsa kuti , " Mwana iwe , watisautsiranji chotere ? Ine ndi bambo wako tavutika nkukufunafuna . "
42002049	Koma Yesu adati , " Mumandifunafuna chifukwa chiyani ? Kani simumadziŵa kuti ndiyenera kupezeka m'nyumba ya Atate anga ? "
42002050	Koma iwo sadamvetse zimene adaŵayankhazo .
42002051	Yesu adabwerera nawo pamodzi , nafika ku Nazarete , ndipo ankaŵamvera . Mai wake ankasunga zonsezi mumtima mwake .
42002052	Ndipo Yesu analikunka nakula m'nzeru ndi mu msinkhu , ndipo Mulungu ndi anthu omwe ankakondwera naye kwambiri .
42003001	Pa chaka cha khumi ndi chisanu cha ufumu wa Tiberio , mfumu ya ku Roma , Ponsio Pilato anali bwanamkubwa ku Yudeya . Herode ankalamulira ku dera la Galileya . Filipo , mbale wake , ankalamulira ku dera la Itureya ndi ku dera la Trakoniti . Lisaniasi ankalamulira ku dera la Abilene ,
42003002	ndipo Anasi ndi Kayafa anali akulu a ansembe onse . Pa nthaŵi imeneyo Mulungu adampatsira uthenga Yohane uja , mwana wa Zakariya , m'chipululu .
42003003	Choncho Yohaneyo adayendera dziko lonse lozungulira mtsinje wa Yordani , akulalika . Ankauza anthu kuti , " Tembenukani mtima ndi kubatizidwa , kuti Mulungu akukhululukireni machimo anu . "
42003004	Izi zidachitika monga zidaalembedwera m'buku la mneneri Yesaya kuti , " Liwu la munthu wofuula m'chipululu : akunena kuti , ' Konzani mseu wodzadzeramo Ambuye , ongolani njira zoti adzapitemo .
42003005	Dzazani chigwa chilichonse , chepetsani phiri lililonse ndi mtunda uliwonse . Ongolani njira zokhotakhota , salazani njira zazigolowondo .
42003006	Motero anthu onse adzaona chipulumutso chochokera kwa Mulungu . ' "
42003007	Anthu ambirimbiri ankabwera kuti iye aŵabatize . Tsono iyeyo ankati , " Ana a njoka inu , adakuchenjezani ndani kuti muthaŵe chilango cha Mulungu chikudzachi ?
42003008	Chitanitu ntchito zosonyeza kuti mwatembenukadi mtima . Ndipo m'mitima mwanu musayambe zomanena kuti , ' Atate athu ndi Abrahamu . ' Ndithu ndikunenetsa kuti Mulungu angathe kusandutsa ngakhale miyala ili apayi kuti ikhale ana a Abrahamu .
42003009	Pali pano nkhwangwa ili kale patsinde pa mitengo . Choncho mtengo uliwonse wosabala zipatso zabwino , adzaudula nkuuponya pa moto . "
42003010	Pamenepo anthu aja adafunsa Yohane kuti , " Tsono ife tizichita zabwino zanji ? "
42003011	Iye adati , " Amene ali ndi miinjiro iŵiri , apatseko mnzake amene alibe . Ndipo amene ali nacho chakudya , achitenso chimodzimodzi . "
42003012	Kudabweranso okhometsa msonkho kuti Yohane aŵabatize . Iwo adamufunsa kuti , " Aphunzitsi , kodi ife tizichita zabwino zanji ? "
42003013	Iye adati , " Musamakhometsa msonkho moonjezera pa zimene adakulamulani . "
42003014	Asilikali omwe adamufunsa kuti , " Nanga ifeyo tizichita zabwino zanji ? " Iye adati , " Musamalanda za munthu aliyense pakuwopseza kapena pakumnamizira . Muzikhutira ndi malipiro anu . "
42003015	Chiyembekezo cha anthu chidayamba kukula , ndipo onse ankaganiza za Yohane kuti kapena ndiye Mpulumutsi wolonjezedwa uja .
42003016	Tsono Yohane ankaŵauza onse kuti , " Ine ndimakubatizani ndi madzi , koma akubwera wina woposa ine . Ameneyo ine ndine wosayenera ngakhale kumasula zingwe za nsapato zake . Iyeyo adzakubatizani mwa Mzimu Woyera ndiponso m'moto .
42003017	Chopetera chake chili m'manja kuti apete tirigu wake . Tsono adzathira tirigu m'nkhokwe , koma mankhusu adzaŵatentha m'moto wosazimika . "
42003018	Yohane ankalalikira anthu Uthenga Wabwino pakuŵalangiza motero , ndiponso mwa njira zina zambiri .
42003019	Komanso adadzudzula mfumu Herode chifukwa chokwatira Herodiasi , mkazi wa mbale wake , ndiponso chifukwa cha zoipa zina zambiri zimene ankachita .
42003020	Pambuyo pake , kuwonjezera pa zonsezi , Herode adatsekera Yohaneyo m'ndende .
42003021	Tsiku lina anthu onse aja atabatizidwa , Yesu nayenso adabatizidwa . Pamene Iye ankapemphera , kuthambo kudatsekuka ,
42003022	ndipo Mzimu Woyera adatsikira pa Iye , akuwoneka ndi thupi ngati la nkhunda . Tsono kudamveka mau ochokera Kumwamba akuti , " Iwe ndiwe Mwana wanga wapamtima . Ndimakondwera nawe kwambiri . "
42003023	Yesu anali ndi zaka ngati makumi atatu pamene adayamba ntchito yake ya kuphunzitsa . Anthu ankamuyesa mwana wa Yosefe , amene anali mwana wa Eli ,
42003024	mwana wa Matati , mwana wa Levi , mwana wa Meliki , mwana wa Yanai , mwana wa Yosefe ,
42003025	mwana wa Matatiasi , mwana wa Amosi , mwana wa Nahumu , mwana wa Hesili , mwana wa Nagai ,
42003026	mwana wa Mahati , mwana wa Matatiasi , mwana wa Semeini , mwana wa Yoseke , mwana wa Yoda ,
42003027	mwana wa Yohanani , mwana wa Resa , mwana wa Zerubabele , mwana wa Salatiele , mwana wa Neri ,
42003028	mwana wa Meliki , mwana wa Adi , mwana wa Kosamu , mwana wa Elimadama , mwana wa Ere ,
42003029	mwana wa Yose , mwana wa Eliezere , mwana wa Yorimu , mwana wa Matati , mwana wa Levi ,
42003030	mwana wa Simeoni , mwana wa Yudasi , mwana wa Yosefe , mwana wa Yonamu , mwana wa Eliyakimu ,
42003031	mwana wa Melea , mwana wa Mena , mwana wa Matata , mwana wa Natamu , mwana wa Davide ,
42003032	mwana wa Yese , mwana wa Obede , mwana wa Bowazi , mwana wa Sala , mwana wa Nasoni ,
42003033	mwana wa Aminadabu , mwana wa Adimini , mwana wa Arini , mwana wa Hesiromu , mwana wa Perezi , mwana wa Yuda ,
42003034	mwana wa Yakobo , mwana wa Isaki , mwana wa Abrahamu , mwana wa Tera , mwana wa Nahoro ,
42003035	mwana wa Serugi , mwana wa Reu , mwana wa Pelegi , mwana wa Ebere , mwana wa Sela ,
42003036	mwana wa Kainani , mwana wa Arifaksadi , mwana wa Semu , mwana wa Nowa , mwana wa Lameki ,
42003037	mwana wa Metusela , mwana wa Enoki , mwana wa Yaredi , mwana wa Mahalalele , mwana wa Kainani ,
42003038	mwana wa Enosi , mwana wa Seti , mwana wa Adamu , amene anali mwana wa Mulungu .
42004001	Yesu , ali wodzazidwa ndi Mzimu Woyera , adabwerako ku mtsinje wa Yordani kuja . Mzimu Woyerayo ankamutsogolera m'chipululu
42004002	masiku makumi anai , ndipo kumeneko Satana ankamuyesa . Yesu sankadya kanthu masiku amenewo , ndipo pamene masikuwo adatha , adamva njala .
42004003	Tsono Satana adamuuza kuti , " Ngati ndinu Mwana wa Mulungu , lamulani mwala uli apawu kuti usanduke chakudya . "
42004004	Koma Yesu adati , " Malembo akuti , ' Munthu sangakhale moyo ndi chakudya chokha . ' "
42004005	Pambuyo pake Satana adatenga Yesu kupita naye pa malo okwera , ndipo pa kamphindi kakang'ono adamuwonetsa maiko a mafumu onse a pansi pano .
42004006	Tsono adamuuza kuti , " Ndidzakupatsani ulamuliro ndi ulemerero wonsewu , chifukwa zidapatsidwa kwa ine , ndipo ndimazipatsa aliyense amene ndifuna .
42004007	Choncho mukandipembedza , zonsezi zidzakhala zanu . "
42004008	Apo Yesu adati , " Malembo akuti , ' Uzipembedza Ambuye Mulungu wako , ndipo uziŵatumikira Iwo okha . ' "
42004009	Potsiriza Satana adatenga Yesu kupita naye ku Yerusalemu , nakamuimika pamwamba penipeni pa Nyumba ya Mulungu . Adamuuza kuti , " Ngati ndinu Mwana wa Mulungu , mudziponye pansi .
42004010	Paja Malembo akuti , ' Mulungu adzalamula angelo ake kuti akusamaleni . ' ndiponso ,
42004011	' Iwo adzakunyamulani m'manja mwao , kuti mapazi anu angapweteke pa miyala . ' "
42004012	Koma Yesu adati , " Malembo akuti , ' Usaŵayese Ambuye , Mulungu wako . ' "
42004013	Tsono Satana atatha kumuyesa mwa zonsezi , adalekana naye , kudikira nthaŵi ina .
42004014	Yesu adabwereranso ku Galileya ndi mphamvu za Mzimu Woyera . Mbiri yake idawanda kuzungulira dziko lonselo .
42004015	Ankaphunzitsa m'nyumba zao zamapemphero , ndipo anthu onse ankamutamanda .
42004016	Nthaŵi ina Yesu adafika ku Nazarete kumene adaaleredwa . Ndipo pa tsiku la Sabata adaloŵa m'nyumba yamapemphero , monga adaazoloŵera , naimirira kuti aŵerenge mau .
42004017	Adampatsa buku la mneneri Yesaya . Tsono Iye adafutukula bukulo , napeza pamene padalembedwa kuti ,
42004018	" Mzimu wa Chauta wadzaza mwa Ine . Wandidzoza kuti ndikalalikire amphaŵi Uthenga Wabwino . Wandituma kuti ndikalengeze kwa am'ndende kuti adzamasulidwa , ndi kwa akhungu kuti adzapenyanso . Wandituma kuti ndikaŵapatse ufulu anthu osautsidwa ,
42004019	ndi kukalalika za nthaŵi imene Ambuye adzapulumutsa anthu ao . "
42004020	Yesu adatseka bukulo nkulipereka kwa mtumiki wa nyumba yamapemphero , nakhala pansi . Anthu onse amene adaasonkhana m'nyumbamo ankangomupenyetsetsa .
42004021	Tsono Yesu adaŵauza kuti , " Lero zachitikadi zimene adaaneneratu Malembo amene mwamvaŵa . "
42004022	Anthu onse adamtamanda , nkumadabwa ndi mau ogwira mtima amene Iye ankalankhula . Anthuwo ankati , " Kodi uyu si mwana uja wa Yosefeyu ? "
42004023	Apo Yesu adaŵauza kuti , " Ndithudi mudzandiwuza mwambi uja wakuti , Twe sing'anga , dzichiritse wekha . '  Mudzatinso , ' Tidamva  zimene mudachita ku Kapernao , tsono muchitenso zomwezo kwanu kuno . ' "
42004024	Adaŵauzanso kuti , " Ndithu ndikunenetsa kuti palibe mneneri amene amalandiridwa bwino kumudzi kwao .
42004025	Kunena zoona , paja panali azimai amasiye ambiri pakati pa Aisraele pa nthaŵi ya mneneri Eliya , pamene mvula siidagwe zaka zitatu ndi miyezi isanu ndi umodzi , kotero kuti munali njala yaikulu m'dziko lonse .
42004026	Eliya sadatumidwe ndi kwa mmodzi yemwetu mwa iwo aja , koma adatumidwa kwa mai wamasiye wa ku mudzi wa Sarepta , m'dziko la Sidoni .
42004027	Panalinso akhate ambiri pakati pa Aisraele nthaŵi ya mneneri Elisa , komabe panalibe ndi mmodzi yemwe mwa iwo aja amene adachiritsidwa . Amene adachiritsidwa ndi Namani yekha wa ku dziko la Siriya . "
42004028	Anthu onse amene anali m'nyumba yamapemphero muja atamva mau ameneŵa , adapsa mtima kwambiri .
42004029	Adaimirira namtulutsira kunja kwa mudzi , nkupita naye pamwamba pa phiri pamene adaamangapo mudzi wao . Adaati akamponye kunsi ,
42004030	koma Iye adangodzadutsa pakati pao , nkumapita .
42004031	Yesu adapita ku Kapernao , mudzi wina wa ku Galileya , nkumaphunzitsa pa tsiku la Sabata .
42004032	Zophunzitsa zake anthu zidaaŵagwira mtima kwambiri , chifukwa ankalankhula moonetsa ulamuliro ngati mwiniwake .
42004033	M'nyumba yamapempheroyo munali munthu wogwidwa ndi mzimu womuipitsa . Adalankhula mokuwa kuti ,
42004034	" Aah , kodi takuputani chiyani , Inu Yesu wa ku Nazarete ? Kodi mwadzatiwononga ? Ndakudziŵani , ndinu Woyera uja wa Mulungu . "
42004035	Koma Yesu adazazira mzimu woipawo , adati , " Khala chete , tuluka rawa munthuyu . " Apo mzimu womuipitsa uja udamugwetsa pansi munthuyo pakati pa anthu , nkutuluka , osamupweteka konse .
42004036	Anthu onse aja adazizwa , mpaka kumafunsana kuti , " Mau ameneŵa ngotani ? Ngakhale mizimu yoipitsa anthu yomwe akuilamula ndi mphamvu ndi ulamuliro , ndipo ikutulukadi . "
42004037	Motero mbiri ya Yesu idawanda ku dera lonselo .
42004038	Yesu adanyamuka nachoka ku nyumba yamapemphero kuja , nakaloŵa m'nyumba ya Simoni . Apongozi a Simoni ankadwala malungo aakulu , ndipo anthu adapempha Yesu kuti achitepo kanthu .
42004039	Yesu adaŵeramira pa iye , nazazira malungowo , ndipo malungo aja adatha . Pomwepo amai aja adadzuka nayamba kukonzera anthu chakudya .
42004040	Dzuŵa likuloŵa , anthu onse amene anali ndi anzao odwala nthenda zosiyanasiyana , adabwera nawo kwa Yesu . Iye adasanjika manja pa wodwala aliyense , naŵachiritsa onse .
42004041	Nayonso mizimu yoipa inkatuluka mwa anthu ambiri ikufuula nkumanena kuti , " Inu ndinu Mwana wa Mulungu . " Koma Iye adaidzudzula , osailola kuti ilankhule , chifukwa idaadziŵa kuti analidi Mpulumutsi wolonjezedwa uja .
42004042	Kutacha , Yesu adachoka ku Kapernao kuja napita ku malo kosapitapita anthu . Makamu a anthu adayamba kumufunafuna , ndipo atampeza , adayesa kumletsa kuti asaŵasiye .
42004043	Koma Iye adaŵauza kuti , " Ndiyenera kukalalika Uthenga Wabwino wonena za Ufumu wa Mulungu ku midzi inanso , pakuti ndizo zimene Mulungu adanditumira . "
42004044	Motero Iye ankalalika m'nyumba zamapemphero za ku Yudeya .
42005001	Tsiku lina Yesu adaaimirira pamphepete pa nyanja ya Genesarete , anthu ambirimbiri nkumamupanikiza kuti amve mau a Mulungu .
42005002	Iye adaona zombo ziŵiri pamphepetepo . Asodzi anali atatulukamo , ndipo ankatsuka makoka ao .
42005003	Yesu adaloŵa m'chombo chimodzi , chimene chinali cha Simoni , nampempha kuti asunthire pang'ono ku nyanja . Adakhala pansi , ndipo ali m'chombo momwemo , adayamba kuŵaphunzitsa anthuwo .
42005004	Atatsiriza kulankhula , adauza Simoni kuti , " Sunthirani kozamako , muponye makoka anu kuti muphe nsomba . "
42005005	Simoni adati , " Aphunzitsi , usiku wonsewu takhalira kugwira ntchito , osapha kanthu , koma chifukwa Inuyo mwatero , chabwino ndiponya makoka . "
42005006	Tsono iwo adaponyadi makoka , napha nsomba zambirimbiri , kotero kuti makokawo ankayamba kung'ambika .
42005007	Adachita kukodola anzao a m'chombo china chija kuti adzaŵathandize . Iwo adabwera , ndipo adadzaza zombo ziŵiri zonse zija mpaka zinali pafupi kumira .
42005008	Pamene Simoni Petro adaona zimenezo , adagwada nkuŵerama kwambiri pamaso pa Yesu nati , " Pepani Ambuye , mundichokere , ndine munthu wochimwa . "
42005009	Adaatero popeza kuti iye , pamodzi ndi onse amene anali naye , adaazizwa nako kuchuluka kwa nsomba zimene adaaphazo .
42005010	Yakobo ndi Yohane , ana a Zebedeo , anzake a Simoni , nawonso adaazizwa . Tsono Yesu adauza Simoni kuti , " Usaope , kuyambira tsopano udzakhala msodzi wa anthu . "
42005011	Motero , atakokera zombozo ku mtunda , adasiya zonse namatsata Yesu .
42005012	Pamene Yesu anali m'mudzi wina , kudabwera munthu wina wa khate thupi lonse . Pamene adaona Yesu , adadzigwetsa moŵerama pansi pamaso pake nayamba kumdandaulira . Adati , " Ambuye , mutafuna , mungathe kundichiritsa . "
42005013	Yesu adatambalitsa dzanja nkumukhudza , nati , " Chabwino , ndikufuna , chira ! " Pomwepo khate lake lija lidatha .
42005014	Tsono Yesu adamuuza kuti , " Chenjera , usakambire wina aliyense zimenezi . Ingopita , ukadziwonetse kwa wansembe ndipo ukapereke nsembe adalamula Mose ija . Imeneyo ikhale yotsimikizira anthu onse kuti wachiradi . "
42005015	Komabe mbiri ya Yesu inkawandirawandira , ndipo makamu ambiri a anthu ankasonkhana kuti amve mau ake , ndiponso kuti aŵachize nthenda zao .
42005016	Koma Iye adapita kumalo kosapitapita anthu , namakapemphera kumeneko .
42005017	Tsiku lina Yesu ankaphunzitsa . Pomwepo padaakhala Afarisi ena ndi aphunzitsi ena a Malamulo , ochokera ku midzi yonse ya ku Galileya , ndi ya ku Yudeya , ndiponso ku Yerusalemu . Mphamvu zochokera kwa Ambuye zinali mwa Iye kuti azichizira odwala .
42005018	Tsono kudafika anthu ena ndi munthu wofa ziwalo , atamnyamulira pa machira . Adayesa kuloŵa naye m'nyumba kuti amkhazike pamaso pa Yesu .
42005019	Koma chifukwa anthu adaachuluka , sadapeze poloŵera naye . Motero adakwera pa denga , nachotsapo mapale ena , nkumutsitsa ndi machira ake omwe kumufikitsa pansi pakati pa anthu , pamaso pa Yesu .
42005020	Poona chikhulupiriro chaocho , Yesu adati , " Mbale wanga , machimo ako akhululukidwa . "
42005021	Apo aphunzitsi a Malamulo ndi Afarisi aja adayamba kudzifunsa mumtima mwao kuti , " Ndaninso kodi amene akunyoza Mulungu mwachipongweyu ? Ndani angakhululukire machimo , si Mulungu yekha kodi ? "
42005022	Yesu adaadziŵa maganizo ao , ndiye adaŵafunsa kuti , " Bwanji mukuganiza zimenezo mumtima mwanu ?
42005023	Chapafupi koposa nchiti , kunena kuti , ' Machimo ako akhululukidwa , ' kapena kunena kuti , ' Dzuka , yamba kuyenda ? '
42005024	Koma kuti mudziŵe kuti Mwana wa Munthu ali nazo mphamvu pansi pano zokhululukira machimo , onani . " Pamenepo adauza wofa ziwalo uja kuti , " Iwe , ndikuti dzuka , tenga machira ako , uzipita kumudzi . "
42005025	Pomwepo wodwalayo adadzukadi onse akupenya , ndipo adatenga machira aja amene adaagonapo , namapita kwao akutamanda Mulungu .
42005026	Anthu onse aja adazizwa kwambiri , nayamba kutamanda Mulungu . Adagwidwa ndi mantha nati , " Taona zodabwitsa lero . "
42005027	Pambuyo pake Yesu adatuluka naona munthu wokhometsa msonkho , dzina lake Levi , ali pa ntchito m'nyumba ya msonkho . Adamuuza kuti , ' Twe , unditsate . "
42005028	Iye adanyamuka , nasiya zonse , nkumamutsatadi .
42005029	Tsono Levi adamkonzera Yesu phwando lalikulu kunyumba kwake . Okhometsa msonkho ambirimbiri , pamodzi ndi anthu ena , anali nao paphwandopo .
42005030	Afarisi pamodzi ndi aphunzitsi ao a Malamulo adayamba kuŵinya , nafunsa ophunzira ake kuti , " Bwanji mukudya ndi kumwa pamodzi ndi okhometsa msonkho , ndi anthu ochimwa ? "
42005031	Yesu adaŵayankha kuti , " Anthu amene ali bwino sasoŵa sing'anga ai , koma amene akudwala .
42005032	Inetu sindidabwere kudzaitana anthu olungama , koma anthu ochimwa , kuti atembenuke mtima . "
42005033	Anthu ena adauza Yesu kuti , " Ophunzira a Yohane amasala zakudya kaŵirikaŵiri nkumapemphera , chimodzimodzinso ophunzira a Afarisi . Koma ophunzira anu amangodya ndi kumwa . "
42005034	Yesu adati , " Kani anzake a mkwati angathe kumasala zakudya pamene mkwati ali nao pomwepo ? Chosatheka !
42005035	Koma idzafika nthaŵi pamene adzaŵachotsera mkwatiyo . Pamenepo ndiye azidzasala zakudya . "
42005036	Yesu adaŵapheranso fanizo , adati , " Munthu sang'amba chigamba ku chovala chatsopano nkuchisokerera pa chovala chakale . Chifukwa akatero , waononga chovala chatsopanocho , ndipo chigamba chatsopanocho sichidzayenerana ndi chovala chakale chija .
42005037	" Ndiponso munthu sathira vinyo watsopano m'matumba achikopa akale . Chifukwa akatero , vinyo watsopanoyo amaphulitsa matumba aja . Choncho vinyoyo adzatayika , matumbawo nkutha ntchito .
42005038	Koma vinyo watsopano amamuthira m'matumba atsopanonso .
42005039	" Ndipo munthu akangolaŵa vinyo wakale , watsopano sangamufune . Pajatu amati , ' Wakale ndiye vinyo chaiye . ' "
42006001	Pa tsiku lina la Sabata Yesu ankadutsa m'minda ya tirigu . Ophunzira ake ankathyolako ngala za tirigu , namazifikisa ndi manja , nkumadya .
42006002	Apo Afarisi ena adafunsa kuti , " Bwanji mukuchita zimene siziloledwa pa tsiku la Sabata ? "
42006003	Yesu adati , " Kani simudaŵerenge zimene adaachita Davide , pamene iye ndi anzake adaazingwa nayo njala ?
42006004	Suja adaloŵa m'Nyumba ya Mulungu , natenga buledi woperekedwa kwa Mulungu , naadya , nkupatsakonso anzake aja ? Chonsecho nkosaloledwa kuti buledi ameneyo wina aliyense nkumudya kupatula ansembe okha . "
42006005	Tsono Yesu popitiriza adaŵauza kuti , " Mwana wa Munthu ali ndi ulamuliro wonse pa zokhudza tsiku la Sabata . "
42006006	Pa tsiku lina la Sabata Yesu adaloŵa m'nyumba yamapemphero nkumaphunzitsa . M'menemo munali munthu wina wopuwala dzanja lamanja .
42006007	Aphunzitsi a Malamulo ndi Afarisi ankafuna chifukwa choti akamnenezere Yesuyo , motero ankamuyang'anitsitsa kuti aone ngati achiritse munthu pa tsiku la Sabata .
42006008	Koma Yesu adaadziŵa maganizo ao , tsono adalamula munthu wopuwala dzanja uja kuti , " Tabwera , udzaime kutsogolo kuno . " Iye adanyamuka nakaima kutsogoloko .
42006009	Pamenepo Yesu adauza anthu aja kuti , " Ntakufunsani , kodi Malamulo amalola chiti pa tsiku la Sabata , kuchitira munthu zabwino , kapena kumchita zoipa ? Kupulumutsa moyo wa munthu , kapena kuuwononga ? "
42006010	Adaŵayang'ana onsewo , kenaka adalamula munthu uja kuti , " Tambalitsa dzanja lako . " Iye adalitambalitsa , ndipo dzanja lakelo lidakhalanso bwino .
42006011	Koma akuluakulu aja adakwiya kwambiri , nayamba kukambirana zoti achite naye Yesu .
42006012	Masiku amenewo Yesu adapita ku phiri kukapemphera , ndipo adachezera usiku wonse akupemphera kwa Mulungu .
42006013	Kutacha adaitana ophunzira ake , nasankhapo khumi ndi aŵiri . Adaŵatcha " atumwi . "
42006014	Anthu ake anali aŵa : Simoni ( amene Yesu adamutcha dzina loti Petro ) ndi mbale wake Andrea ; Yakobo ndi Yohane ; Filipo ndi Bartolomeo ;
42006015	Mateyo ndi Tomasi ; Yakobo ( mwana wa Alifeyo ) ndi Simoni ( wa m'chipani chandale cha Azelote ; )
42006016	Yudasi ( mwana wa Yakobo ) ndiponso Yudasi Iskariote ( amene pambuyo pake adapereka Yesu kwa adani ake . )
42006017	Yesu adatsika phiri pamodzi ndi ophunzira ake , naima pa chidikha . Panali khamu lalikulu la ophunzira ake , ndi anthu ena ambirimbiri ochokera ku dera lonse la Yudeya ndi ku Yerusalemu , ndi ku mbali yakunyanja , ku Tiro , ndi ku Sidoni .
42006018	Iwo adabwera kudzamva mau ake , ndiponso kuti Iye aŵachiritse . Anthu amene ankasautsidwa ndi mizimu yoipa , amenewonso Iye ankaŵachiritsa .
42006019	Anthu onsewo ankafuna kumkhudza , chifukwa mphamvu zinkatuluka mwa Iye ndi kuŵachiritsa onse .
42006020	Yesu adayang'ana ophunzira ake , naŵauza kuti , " Ndinu odala , inu osaukanu , Ufumu wa Mulungu ndi wanu .
42006021	" Ndinu odala , inu amene mukumva njala tsopano , chifukwa mudzakhuta . " Ndinu odala , inu amene mukulira tsopano , chifukwa mudzakondwa .
42006022	" Ndinu odala anthu akamadana nanu , akamakusalani ndi kukuchitani chipongwe , ndipo akamaipitsa dzina lanu chifukwa cha Ine Mwana wa Munthu .
42006023	Nthaŵi imeneyo sangalalani ndi kuvina ndi chimwemwe , chifukwa mphotho yanu ndi yaikulu Kumwamba . Paja ndi zomwenso makolo ao ankaŵachita aneneri kale .
42006024	" Koma ndinu atsoka , anthu achumanu , chifukwa mwalandiriratu zokusangalatsani .
42006025	" Ndinu atsoka , amene mukukhuta tsopanonu , chifukwa mudzamva njala . Ndinu atsoka , amene mukukondwa tsopanonu , chifukwa mudzamva chisoni ndiponso mudzalira .
42006026	" Ndinu atsoka , anthu onse akamakuyamikani . Paja makolo ao ankachitira aneneri onama akale zomwezi . "
42006027	" Koma inu amene mukumva mau anga , ndikukuuzani kuti , Muzikonda adani anu , muziŵachitira zabwino amene amadana nanu .
42006028	Muziŵafunira madalitso amene amakutembererani , muziŵapempherera amene amakuvutitsani .
42006029	Ngati munthu akumenya pa tsaya , uperekere linalonso . Ndipo munthu akakulanda mwinjiro wako , umlole atenge ndi mkanjo womwe .
42006030	Munthu akakupempha kanthu , uzimpatsa . Ndipo munthu akatenga zinthu zako , usamlamule kuti abweze .
42006031	Zomwe mukufuna kuti anthu akuchitireni , inuyo muŵachitire zomwezo .
42006032	" Ngati mukonda okhawo amene amakukondani , mungayembekeze kulandira mphotho yanji ? Pajatu ngakhale anthu ochimwa amakondanso amene amaŵakonda .
42006033	Ngati muchitira zabwino okhawo amene amakuchitirani zabwino , mungayembekeze kulandira mphotho yanji ? Pajatu ngakhale anthu ochimwa amachita chimodzimodzi .
42006034	Ndipo ngati mukongoza okhawo amene mukudziŵa kuti adzakubwezerani , mungayembekeze kulandira mphotho yanji ? Pajatu ngakhale anthu ochimwa amakongoza anzao ochimwa , kuti akalandirenso momwemo .
42006035	Iyai , inu muzikonda adani anu , muzichita zabwino , ndipo muzikongoza osayembekeza kulandirapo kanthu . Mukatero mudzalandira mphotho yaikulu , ndiye kuti mudzakhala ana a Mulungu Wopambanazonse . Pajatu Iye amachitira zabwino anthu osayamika ndi oipa omwe .
42006036	Monga Atate anu akumwamba ali achifundo , inunso mukhale achifundo . "
42006037	" Musamaweruza anthu ena kuti ngolakwa , ndipo Mulungu sadzakuweruzani . Musamaimba ena mlandu , ndipo Mulungu sadzakuimbani mlandu . Muzikhululukira ena , ndipo Mulungu adzakukhululukirani .
42006038	Muzipereka moolowa manja , ndipo Mulungu adzakuchitirani momwemo : adzakupatsirani m'thumba mwanu muyeso wabwino , wotsendereka , wokhutchumuka ndi wosefukira . Chifukwatu muyeso womwe mumagwiritsa ntchito poweruza ena , Mulungu adzagwiritsa ntchito womwewo pokuweruzani inu . "
42006039	Yesu adaŵapheranso fanizo , adati , " Kodi wakhungu nkutsogolera wakhungu mnzake ? Nanga onse aŵiri sadzagwa m'dzenje kodi ?
42006040	Wophunzira saposa mphunzitsi wake , koma aliyense pamene watsiriza maphunziro ake , adzafanafana ndi mphunzitsi wake .
42006041	" Umaoneranji kachitsotso kamene kali m'maso mwa mnzako , koma osaganizako za chimtengo chimene chili m'maso mwako momwe ?
42006042	Ungamuuze bwanji mbale wako kuti , ' Mbale wanga , taima ntakuchotsa kachitsotso kali m'maso mwakoka , ' pamene iweyo sukuchiwona chimtengo chimene chili m'maso mwako momwe ? Iwe wachiphamaso , yamba wachotsa chimtengo m'maso mwako , pamenepo ndiye udzatha kupenya bwino nkukachotsa kachitsotso kamene kali m'maso mwa mbale wako . "
42006043	" Mtengo wabwino sungabale zipatso zoipa , kapenanso mtengo woipa kubala zipatso zabwino .
42006044	Mtengo uliwonse umadziŵika ndi zipatso zake . Sathyola nkhuyu pa minga , kapenanso mphesa pa mtula .
42006045	Munthu wabwino amatulutsa zabwino m'chuma chabwino cha mumtima mwake . Nayenso munthu woipa amatulutsa zoipa m'chuma choipa cha mumtima mwake . Pajatu pakamwa pamalankhula zimene zadzaza mu mtima . "
42006046	" Bwanji mumangoti , ' Ambuye , Ambuye , ' koma chonsecho simuchita zimene ndimanena ?
42006047	Munthu aliyense wodza kwa ine , namva mau anga nkumaŵagwiritsa ntchito , ndikuuzani amene amafanafana naye .
42006048	Amafanafana ndi munthu womanga nyumba , amene adaakumba mozama , naika maziko pa thanthwe . Tsono chigumula chitafika , madzi ake adagunda nyumbayo , koma sadaigwedeze , chifukwa adaaimanga bwino .
42006049	Koma munthu wongomva mau anga , osaŵagwiritsa ntchito , amafanafana ndi munthu amene adaamanga nyumba pamwamba pa nthaka , osakumba maziko . Pamene madzi a chigumula adagunda nyumbayo , pompo idagwa , ndipo kuwonongeka kwake kunali kotheratu . "
42007001	Yesu atatsiriza kulankhula zonsezi ndi anthu aja , adapita ku Kapernao .
42007002	Tsono mkulu wina wa gulu la asilikali achiroma 100 anali ndi wantchito amene ankamukonda kwambiri . Wantchitoyo ankadwala , ndipo anali pafupi kufa .
42007003	Mkuluyo atamva za Yesu , adatuma akulu ena a Ayuda kwa Iye kukampempha kuti adzachiritse wantchito wakeyo .
42007004	Pamene adafika kwa Yesu , adampempha kolimba namuuza kuti , " Ameneyu ngwoyeneradi kuti mumchitire zimenezi ,
42007005	chifukwa amaukonda mtundu wathu , mwakuti adatimangira nyumba yamapemphero . "
42007006	Tsono Yesu adapita nawo . Pamene Iye ankayandikira nyumba yake , mkulu wa asilikali uja adatuma abwenzi ake kwa Yesu kukamuuza kuti , " Ambuye , musadzivute , pakuti sindili woyenera kuti Inu nkuloŵa m'nyumba mwanga .
42007007	Nchifukwa chake sindidadziyesenso woyenera kudza kwa Inu . Koma mungonena mau okha kuti wantchito wanga achire .
42007008	Inetu ndili ndi akuluakulu ondilamulira , komanso ndili ndi asilikali amene ineyo ndimaŵalamulira . Ndimati ndikauza wina kuti , ' Pita ' , amapitadi . Ndikauzanso wina kuti , ' Bwera ' , amabweradi . Ndipo ndikauza kapolo wanga kuti , ' Chita chakuti ' , amachitadi . "
42007009	Yesu atamva zimenezi , adachita naye chidwi . Adatembenuka nauza chinamtindi cha anthu amene ankamutsata aja kuti , " Ndithudi , ngakhale pakati pa Aisraele sindidapeze chikhulupiriro chotere . "
42007010	Otumidwa aja adabwerera kunyumba , nakapeza wantchito uja atachiritsidwa .
42007011	Pambuyo pake Yesu adapita ku mudzi wina , dzina lake Naini . Ophunzira ake pamodzi ndi anthu ena ambirimbiri adatsagana naye .
42007012	Pamene Yesu ankayandikira chipata cha mudziwo , adakumana ndi anthu atanyamula maliro . Womwalirayo anali mwana wamwamuna . Mai wake wa mwanayo anali wamasiye , ndipo mwana wake anali yekhayo . Anthu ambirimbiri am'mudzimo anali naye .
42007013	Pamene Ambuye adamuwona , adamumvera chisoni , namuuza kuti , " Mai , musalire . "
42007014	Tsono adafika pafupi nakhudza chithathacho . Anthu amene ankanyamula malirowo adaima , ndipo Yesu adati , " Mnyamata iwe , ndikukuuza kuti , Uka . "
42007015	Pamenepo wakufayo adakhala tsonga nayamba kulankhula , Yesu nkumupereka kwa mai wake .
42007016	Anthu onse adachita mantha , nayamba kutamanda Mulungu . Adati , " Mneneri wamkulu waoneka pakati pathu . " Adatinso , " Mulungu wadzathandiza anthu ake . "
42007017	Mbiri ya Yesuyi idawanda m'dziko lonse la Yudeya , ndi ku madera onse ozungulira .
42007018	Ophunzira a Yohane adamsimbira zonsezi Yohaneyo .
42007019	Tsono iye adaitanapo ophunzira ake ena aŵiri , naŵatuma kwa Ambuye kukaŵafunsa kuti , " Kodi Inu ndinu uja ankati adzabwerayu , kapena tiziyembekezera wina ? "
42007020	Pamene iwo adafika kwa Yesu , adamuuza kuti , " Yohane Mbatizi watituma kwa Inu kuti tidzakufunseni kuti , ' Kodi Inuyo ndinu uja ankati adzabwerayu , kapena tiziyembekezera wina ? ' "
42007021	Nthaŵi imeneyo nkuti Yesu akuchiritsa kumene nthenda zosiyanasiyana za anthu ambiri . Ankatulutsa mizimu yoipa , nkumapenyetsa anthu akhungu ambiri .
42007022	Tsono Iye adayankha ophunzira a Yohane aja kuti , " Pitani , kamuuzeni Yohane zimene mwaona ndi kuzimva . Akhungu akupenya , opunduka miyendo akuyenda , akhate akuchira , agonthi akumva , akufa akuukitsidwa , ndipo amphaŵi akumva Uthenga Wabwino .
42007023	Ngwodala munthu amene sakhumudwa chifukwa cha Ine . "
42007024	Amithenga a Yohane aja atachoka , Yesu adayamba kufunsa makamu a anthu aja za Yohane kuti , " Kodi m'mene mudaapita ku chipululu , mudaati mukaona chiyani ? Bango logwedezeka ndi mphepo kodi ?
42007025	Nanga mudaati mukaona chiyani ? Munthu wovala zofeŵa kodi ? Iyai , anthu ovala zakaso ndi okonda madyerero amakhala m'nyumba za mafumu .
42007026	Tanenanitu , mudaati mukaona chiyani ? Mneneri kodi ? Zoonadi , ndipo ndikunenetsa kuti mudakaona woposa mneneri .
42007027	Ameneyu ndiye uja Malembo akunena zakeyu kuti , ' Nayitu nthumwi yanga , ndikuituma m'tsogolo mwako , kuti ikakonzeretu njira yodzadzeramo iwe . '
42007028	" Ndithu ndikunenetsa kuti mwa anthu onse amene adabadwa pansi pano , palibe ndi mmodzi yemwe woposa Yohane . Komabe ngakhale amene ali wamng'onong'ono mu Ufumu wa Mulungu amampambana .
42007029	Anthu onse , ndi okhometsa msonkho omwe , adamva mau a Yohane , ndipo pakubatizidwa ndi Yohaneyo adavomereza kuti Mulungu ngwolungama .
42007030	Koma Afarisi ndi akatswiri a Malamulo , pakukana kubatizidwa ndi iye , adakana okha zimene Mulungu adafuna kuŵachitira .
42007031	" Kaya anthu amakonoŵa ndingaŵafanizire ndi chiyani ? Ali ngati chiyani ?
42007032	Ali ngati ana okangana pa msika , ena akufunsa anzao kuti , ' Tidaakuimbirani ng'oma yaukwati , bwanji inu osavina ? Tidaabuma maliro , bwanji inu osalira ? '
42007033	" Paja Yohane Mbatizi atabwera , ankasala zakudya ndipo sankamwa vinyo , inu nkumati , ' Adagwidwa ndi mizimu yoipa . '
42007034	Mwana wa Munthu adabwera , nkumadya ndi kumwa ndithu , inu mumvekere , ' Tamuwonani , munthuyu ndi wadyera , chidakwa , ndiponso bwenzi la anthu amsonkho ndi anthu osasamala Malamulo . '
42007035	Komabe chilungamo cha nzeru za Mulungu chimatsimikizika ndi zochita zake . "
42007036	Wina wa m'gulu la Afarisi adaitana Yesu kuti akadye kwao . Yesu adapita nakaloŵa m'nyumba ya Mfarisiyo nkukakhala podyera .
42007037	M'mudzimo mudaali mai wachiwerewere . Iyeyu atamva kuti Yesu akudya m'nyumba ya Mfarisi uja , adabwera ndi nsupa yagalasi ya mafuta onunkhira .
42007038	Adakagwada kumbuyo , ku mapazi a Yesu , akulira , nayamba kukhetsera misozi pa mapazi a Yesu , nkumaŵapukuta ndi tsitsi la kumutu kwake . Adampsompsonanso mapazi akewo , naŵadzoza ndi mamta aja .
42007039	Koma Mfarisi amene adaaitana Yesu uja ataona zimenezi , adayamba kuganiza kuti , " Munthuyu akadakhaladi mneneri , bwenzi atamdziŵa mai amene akumkhudzayu , kuti ndi wachiwerewere . "
42007040	Apo Yesu adamuuza kuti , " Simoni , ndili ndi nkhani yoti ndikuuze . " Iye adati , " Aphunzitsi , nenani . "
42007041	Yesu adati , " Panali anthu aŵiri amene adaakongola ndalama kwa munthu wokongoza ndalama . Wina adaakongola ndalama makumi asanu , wina ndalama zisanu .
42007042	Popeza kuti adaalibe choti abwezere , adaŵakhululukira ngongolezo onse aŵiri . Tsono iweyo ukuganiza kuti mwa aŵiriŵa ndani adzakonde wokongozayo koposa ? "
42007043	Simoni adati , " Ndiyesa koma amene adamkhululukira zambiri uja . " Yesu adamuuza kuti , " Wayankha bwino . "
42007044	Atatero , Yesu adacheukira mai uja , nauza Simoni kuti , " Ukumuwona maiyu ? Ine ndaloŵa m'nyumba mwako muno , iwe sudandipatse madzi otsukira mapazi anga . Koma iyeyu wakhala akukhetsera misozi pa mapazi anga , nkumaŵapukuta ndi tsitsi lake .
42007045	Iwe sudandimpsomphsone , koma iyeyu chiloŵere changa muno , wakhalira kumpsompsona mapazi anga osalekeza .
42007046	Iwe sudandidzoze kumutu kwanga ndi mafuta , koma iyeyu wadzoza mapazi anga ndi mafuta onunkhira .
42007047	Mwakuti kunena zoona , chikondi chachikulu chimene iyeyu waonetsa , chikutsimikiza kuti Mulungu wamkhululukiradi machimo ake amene ali ochuluka . Koma munthu amene wakhululukidwa zochepa , amangokonda pang'ono . "
42007048	Ndipo Yesu adauza mai uja kuti , " Machimo ako akhululukidwa . "
42007049	Apo amene ankadya naye adayamba kudzifunsa mumtima mwao kuti , " Kodi ndani uyu wokhululukira ndi machimo omweyu ? "
42007050	Koma Yesu adauza maiyo kuti , " Chikhulupiriro chanu chakupulumutsani . Pitani ndi mtendere . "
42008001	Pambuyo pake Yesu adanka nayendera mizinda ndi midzi akulalika ndi kuuza anthu Uthenga Wabwino wonena za ufumu wa Mulungu . Ophunzira ake khumi ndi aŵiri aja anali naye .
42008002	Panalinso azimai ena amene Yesu adaaŵatulutsa mizimu yoipa ndi kuŵachiza nthenda zina . Azimaiwo ndi aŵa : Maria , wotchedwa Magadalena , ( amene mwa iye mudaatuluka mizimu yoipa isanu ndi iŵiri ) ;
42008003	Yohana , mkazi wa Kuza , kapitao wa Herode ; Suzana , ndiponso azimai ena ambiri amene ndi ndalama zao ankathandiza Yesu ndi ophunzira ake .
42008004	Anthu ambirimbiri ochokera ku midzi yonse adasonkhana kumene kunali Yesu . Tsono Iye adaŵaphera fanizo . Adati ,
42008005	" Munthu wina adaapita kukafesa mbeu . Akufesa choncho , mbeu zina zidagwera m'njira . Zidapondedwa , ndipo mbalame zidazitolatola .
42008006	Mbeu zina zidagwera pa nthaka yapathanthwe . Zidamera , koma nkufota , chifukwa zidaasoŵa chinyontho .
42008007	Mbeu zina zidagwera pa zitsamba zaminga . Zitsambazo pokula zidalanda chakudya cha mbeu zija .
42008008	Koma mbeu zina zidagwera pa nthaka yabwino . Zidakula nkubereka . Ngala iliyonse inali ndi njere makumi khumi . " Tsono Yesu adalankhula mokweza mau kuti , " Amene ali ndi makutu akumva , amve ! "
42008009	Ophunzira a Yesu adamufunsa za tanthauzo la fanizoli .
42008010	Tsono Iye adati , " Inuyo Mulungu adakuululirani zobisika zokhudza Ufumu wake . Koma enaŵa amazimvera m'mafanizo chabe , kuti choncho ayang'ane , koma asapenye , ndipo amve , koma asamvetse . "
42008011	" Tanthauzo la fanizoli ndi ili : Mbeu zija ndi mau a Mulungu .
42008012	Mbeu zogwera m'njira zija zikutanthauza anthu amene amaŵamva mau a Mulungu . Koma Satana amabwera , nkuchotsa mau aja m'mitima mwao , kuwopa kuti angakhulupirire ndi kupulumuka .
42008013	Mbeu zogwera pa nthaka yapathanthwe zija zikutanthauza anthu amene amaŵamva mau a Mulungu , nkuŵalandira ndi chimwemwe . Tsono popeza kuti alibe mizu yozama , amangokhulupirira kanthaŵi pang'ono chabe , mwakuti pa nthaŵi ya kuyesedwa , amabwerera m'mbuyo .
42008014	Mbeu zogwera pa zitsamba zaminga zija zikutanthauza anthu amene amaŵamva mau a Mulungu , koma pambuyo pake nkhaŵa , kukondetsa chuma , ndiponso khumbo la zokondweretsa za moyo uno zimaŵalepheretsa , ndipo zipatso zao sizikhwima .
42008015	Koma mbeu zogwera pa nthaka yabwino zija zikutanthauza anthu amene amaŵamva mau a Mulungu , naŵasunga mu mtima woona ndi wabwino , ndipo amalimbikira mpaka kubereka zipatso . "
42008016	" Palibe munthu amene amayatsa nyale nkuivundikira ndi mbiya , kapena kuibisa kunsi kwa bedi . Koma amaiika pa malo oonekera , kuti anthu oloŵa m'nyumba aone kuŵala kwake .
42008017	Pajatu chinthu chilichonse chobisika chidzaululuka , ndipo chilichonse chachinsinsi chidzadziŵika nkuwonekera poyera .
42008018	" Nchifukwa chake muzisamala m'mene mumamvera mau . Pajatu amene ali nako kanthu , adzamuwonjezera zina . Koma amene alibe kanthu , ngakhale kamene akuyesa kuti ali nakoko adzamlandabe . "
42008019	Amai ake ndi abale ake a Yesu adabwera kunyumbako , koma chifukwa cha kuchuluka kwa anthu , adaalephera kufika pamene panali Iyepo .
42008020	Tsono munthu wina adauza Yesu kuti , " Amai anu ndi abale anu ali panjapa , akufuna kukuwonani . "
42008021	Koma Yesu adati , " Inetu amai anga ndi abale anga ndi anthu amene amamva mau a Mulungu , nkumachitadi zimene mauwo akunena . "
42008022	Tsiku lina Yesu adaloŵa m'chombo pamodzi ndi ophunzira ake . Adaŵauza kuti , " Tiyeni tiwoloke , tipite ku tsidya ilo la nyanja . " Ndipo adanyamukadi .
42008023	Pamene ankaoloka Yesu adagona tulo . Tsono padauka namondwe panyanjapo , mpaka chombo chija chidayamba kudzaza ndi madzi ndipo iwo anali pafupi kumira .
42008024	Pamenepo ophunzira aja adadza kwa Yesu namudzutsa , adati , " Ambuye , Ambuye , tikumiratu ! " Iye adadzuka , naletsa mphepoyo ndi mafunde amphamvuwo . Zidalekadi ndipo padagwa bata .
42008025	Tsono Yesu adaŵafunsa kuti , " Kodi chikhulupiriro chanu chili kuti ? " Koma iwo adaagwidwa ndi mantha nathedwa nzeru , nkumafunsana kuti , " Kodi ameneyu ndi munthu wotani ? Angolamula mphepo ndi madzi omwe , izo nkumumveradi . "
42008026	Iwo adafika ku dziko la Ageregesa , " limene lidapenyana ndi Galileya .
42008027	Pamene Yesu adafika pa mtunda , munthu wina wochokera ku mudzi wakomweko , adadzakumana naye . Munthuyo adaali ndi mizimu yoipa , ndipo kuyambira kale sankavalanso zovala . Sankakhala m'nyumba , koma ku manda .
42008028	Pamene iye adaona Yesu , adafuula nadzigwetsa ku mapazi ake , ndipo adanena mokweza mau kuti , " Kodi ndakuputani chiyani Inu Yesu , Mwana wa Mulungu Wopambanazonse ? Ndakupembani , musandizunze . "
42008029	Adaatero chifukwa Yesu anali atalamula mzimu woipawo kuti utuluke mwa munthuyo . ( Ndiye kuti kaŵirikaŵiri ukamugwira , anthu ankamumanga manja ndi maunyolo , nkumumanganso miyendo ndi zitsulo kuti amugwiritse bwino . Koma iyeyo ankazingomwetsula zomangirazo , ndipo mzimuwo unkamupirikitsira ku thengo . )
42008030	Tsono Yesu adamufunsa munthuyo kuti , " Dzina lako ndani ? " Iye adayankha kuti , " Dzina langa ndine Chigulu , " chifukwa mizimu yoipa yochuluka inali itamuloŵa .
42008031	Kenaka mizimuyo idapempha Yesu kuti asailamule kuti ikaloŵe ku chiphompho chao .
42008032	Pafupi pomwepo , pachitunda poteropo , pankadya gulu lalikulu la nkhumba . Tsono mizimu yoipa ija idapempha Yesu kuti ailole ikaloŵe m'nkhumbazo . Yesu adailoladi .
42008033	Iyo idatuluka , nkukaloŵadi m'nkhumbazo . Pomwepo gulu lonselo lidaguduka kutsika chitunda chija mwaliŵiro , nkukadziponya m'nyanja , mpaka kufera m'madzimo .
42008034	Oŵeta nkhumbazo ataona zimenezi , adathaŵa , nakauza anthu ku mzinda ndi ku midzi .
42008035	Anthuwo adatuluka kuti akaone zimene zidaachitikazo . Atafika kumene kunali Yesuko , adapeza munthu amene adaamtulutsa mizimu yoipa uja , atakhala pansi ku mapazi a Yesu , atavala , misala ija itatha . Anthuwo adagwidwa ndi mantha .
42008036	Anzao amene adaaonerera zonse zikuchitika , adaŵasimbira m'mene munthu wamizimuyo adaamchiritsira .
42008037	Apo anthu onse a ku malo ozungulira Geregesa adapempha Yesu kuti achoke kumeneko , chifukwa iwo anali ndi mantha aakulu . Choncho Yesu adaloŵa m'chombo , nkumabwerera ku tsidya .
42008038	Munthu amene adaamtulutsa mizimu yoipa uja adapempha Yesu kuti apite nao . Koma Yesu adamubweza namuuza kuti ,
42008039	" Iyai , iwe bwerera kwanu , ukafotokoze zazikulu zimene Mulungu wakuchitira . " Munthuyo adapitadi kwao nkumakalengeza mumzinda monse zazikulu zimene Yesu adaamchitira .
42008040	Pamene Yesu adafikanso ku tsidya , chinamtindi cha anthu chidamchingamira , popeza kuti onse ankamudikira .
42008041	Tsono kudafika munthu wina , dzina lake Yairo , amene anali mmodzi mwa akulu a nyumba yamapemphero . Iye adadzigwetsa ku mapazi a Yesu , nayamba kumdandaulira kuti apite kunyumba kwake ,
42008042	chifukwa mwana wake wamkazi anali pafupi kufa . Anali wa zaka khumi ndi ziŵiri , ndipo mwana anali yekhayo . Pamene Yesu ankapita kumeneko , anthu aja ankamupanikiza .
42008043	Tsono panali mai wina amene adakhala akuvutika ndi matenda a msambo pa zaka khumi ndi ziŵiri . Adaamwaza chuma chake chonse kulipira asing'anga , koma panalibe ndi mmodzi yemwe wotha kumchiza .
42008044	Iyeyu adafika cha kumbuyo kwa Yesu , nakhudza mphonje ya chovala chake , ndipodi nthaŵi yomweyo matenda a msambowo adaleka .
42008045	Pompo Yesu adafunsa kuti , " Ndani wandikhudza ? " Poti onse ankangoti , " Kaya , " Petro adati , " Aphunzitsi , anthu onseŵa akuzunguiirani ndipo akukupanikizani . "
42008046	Koma Yesu adati , " Iyai , wina wandikhudza ndithu . Ndazindikira kuti mphamvu zina zatuluka mwa Ine . "
42008047	Pamene mai uja adaona kuti sangathenso kudzibisa , adadza monjenjemera nadzigwetsa ku mapazi a Yesu . Adafotokoza pamaso pa anthu onse aja chifukwa chimene adaakhudzira Yesu , ndiponso m'mene adachirira nthaŵi yomweyo .
42008048	Apo Yesu adamuuza kuti , " Inu mwana wanga , chikhulupiriro chanu chakuchiritsani . Pitani ndi mtendere . "
42008049	Yesu akulankhulabe , kudafika munthu wina kuchokera kunyumba kwa mkulu wa nyumba yamapemphero uja . Adamuuza mkuluyo kuti , " Mwana uja watsirizika . Musaŵavutenso Aphunzitsiŵa . "
42008050	Yesu atamva mauwo adauza Yairo kuti , " Musaope ai , inu mungokhulupira , ndipo mwanayo akhalanso bwino . "
42008051	Pamene Yesu adafika kunyumba kuja , sadalole kuti wina aliyense aloŵe naye , koma Petro , Yohane ndi Yakobo , ndiponso bambo wake wa mwanayo ndi mai wake .
42008052	Anthu onse ankalira ndi kubuma . Koma Yesu adati , " Musalire , mwanayutu sadamwalire ai , ali m'tulo chabe . "
42008053	Pamenepo anthuwo adayamba kumseka monyodola , chifukwa ankadziŵa kuti mwanayo wamwalira basi .
42008054	Yesu adagwira mwanayo pa dzanja nanena mokweza mau kuti , " Mwana iwe , dzuka ! "
42008055	Pomwepo moyo wake udabwereramo , iyeyo nkudzukadi nthaŵi yomweyo . Kenaka Yesu adaŵauza kuti ampatse chakudya mtsikanayo .
42008056	Makolo ake aja adazizwa kwambiri , koma Yesu adaŵalamula kuti asauze wina aliyense zimene zidaachitikazo .
42009001	Yesu adaitana ophunzira ake khumi ndi aŵiri aja naŵapatsa ulamuliro ndi mphamvu zotulutsira mizimu yoipa yonse ndi zochiritsira nthenda .
42009002	Adaŵatuma kuti akalalike za ufumu wa Mulungu , ndi kukachiritsa anthu odwala .
42009003	Adaŵauza kuti , " Musatenge kanthu pa ulendowu . Musatenge ndodo , kapena thumba lapaulendo , kapena kamba kapena ndalama . Musakhale ndi mikanjo iŵiri .
42009004	Ndipo mukafikira kunyumba kwina , mukhale nao kumeneko mpaka itakwana nthaŵi yoti muchoke kumudziko .
42009005	Ngati kumudzi kwina anthu sakulandirani , pochoka kumeneko musanse fumbi la kumapazi kwanu . Limeneli likhale chenjezo kwa iwowo . "
42009006	Ophunzira aja adapitadi , adanka nalalika Uthenga Wabwino ku midzi yonse , nkumachiritsa anthu ponseponse .
42009007	Mfumu Herode atamva zonse zimene zinkachitika zija , zidamuthetsa nzeru , chifukwa ena ankanena kuti , " Ameneyu ndi Yohane Mbatizi uja , adauka kwa akufa . "
42009008	Koma ena ankanena kuti , " Iyai , ameneyu ndi Eliya , waonekanso . " Enanso ankati , " Iyai , koma ndi mmodzi mwa aneneri akale aja , wauka kwa akufa . "
42009009	Herode adati , " Yohane ndiye paja ndidamdula pa khosi . Nanga uyunso ndani amene ndikumva zake zotereyu ? " Choncho ankafunitsitsa kuti amuwone Yesuyo .
42009010	Pamene atumwi aja adabwerako , adafotokozera Yesu zonse zimene adaachita . Tsono Iye adaŵatenga nakakhala nawo paokha ku mudzi wina , dzina lake Betsaida .
42009011	Anthu ambirimbiri ataona zimenezi , adamtsatira . Iye adaŵalandira bwino nayamba kulankhula nawo za ufumu wa Mulungu , nkumachiritsa odwala .
42009012	Dzuŵa lili pafupi kuloŵa , ophunzira khumi ndi aŵiri aja adadzauza Yesu kuti , " Bwanji anthuŵa azinyamuka tsopano , apite ku midzi ndi ku miraga ili pafupiyi , kuti akapeze malo ogona ndiponso chakudya , chifukwatu kuno nkuthengo . "
42009013	Koma Yesu adaŵauza kuti , " Inuyo apatseni chakudya . " Iwo adati , " Tilindi buledi msanu ndi nsomba ziŵiri zokha . Kaya kapena tipite tikaŵagulire anthu onseŵa chakudya ? "
42009014	Ndiye kuti amuna okha adaalipo ngati zikwi zisanu . Tsono Yesu adauza ophunzira ake kuti , " Auzeni anthuŵa akhale pansi m'magulumagulu , gulu lililonse anthu ngati makumi asanu . "
42009015	Ophunzira aja adaŵakhalitsadi anthu onse aja pansi .
42009016	Pambuyo pake Yesu adatenga buledi msanu uja ndi nsomba ziŵiri zija , nayang'ana kumwamba , nkuthokoza Mulungu . Kenaka atanyemanyema bulediyo , adazipereka kwa ophunzira ake kuti agaŵire anthuwo .
42009017	Anthu onse aja adadya nakhuta . Ndipo ophunzira aja adatola zotsala , nkudzaza madengu khumi ndi aŵiri .
42009018	Nthaŵi ina pamene Yesu ankapemphera yekha , ophunzira ake adaali naye . Tsono Iye adaŵafunsa kuti , " Kodi anthu amati Ine ndine yani ? "
42009019	Iwo adati , " Ena amati ndinu Yohane Mbatizi , ena amati ndinu Eliya . Koma enanso amati mneneri wina wakale wauka kwa akufa . "
42009020	Apo Yesu adaŵafunsa kuti , " Nanga inuyo , mumati ndine yani ? " Petro adayankha kuti , " Inu ndinu Mpulumutsi wolonjezedwa uja wa Mulungu . "
42009021	Yesu adalamula ophunzira ake kuti asauze munthu wina aliyense zimenezi .
42009022	Adati , " Mwana wa Munthu adzayenera kuzunzidwa kwambiri . Akulu a Ayuda ndi akulu a ansembe ndi aphunzitsi a Malamulo adzamkana . Iye adzaphedwa , koma mkucha wake adzauka kwa akufa . "
42009023	Pambuyo pake adauza onse amene anali pamenepo kuti , " Munthu wofuna kutsata Ine , adzikane mwiniwakeyo , ndipo asenze mtanda wake tsiku ndi tsiku nkumanditsata .
42009024	Chifukwa wofuna kupulumutsa moyo wake adzautaya , koma wotaya moyo wake chifukwa cha Ine , adzaupulumutsa .
42009025	Nanga ndiye kuti munthu wapindulanji atapata zonse zapansipano , iyeyo nkutaya moyo wake kapena kuuwononga ?
42009026	Pajatu munthu akamakana Ine ndiponso mau anga , nanenso Mwana wa Munthune ndidzamkana pamene ndidzabwera ndili ndi ulemerero wanga ndi wa Atate anga , ndi wa angelo oyera .
42009027	Koma ndithu ndikunenetsa kuti alipo ena pompano omwe sadzafa asanaone Ufumu wa Mulungu utafika . "
42009028	Patapita ngati masiku asanu ndi atatu atanena mau ameneŵa , Yesu adatenga Petro , Yohane ndi Yakobo , nakwera nawo ku phiri kukapemphera .
42009029	Pamene Iye ankapemphera , maonekedwe a nkhope yake adasandulika , ndipo zovala zake zidachita kuti mbee kuyera .
42009030	Nthaŵi yomweyo anthu aŵiri adayamba kucheza naye ; anali Mose ndi Eliya .
42009031	Maonekedwe ao anali aulemerero , ndipo ankakambirana za imfa ya Yesu imene ankayenera kukafera ku Yerusalemu .
42009032	Nthaŵi imeneyo nkuti Petro ndi anzake ali m'tulo tofa nato . Koma pamene adadzuka , adaona ulemerero wa Yesu , ndiponso anthu aŵiri aja ali naye .
42009033	Pamene iwo aja ankalekana naye , Petro adauza Yesu kuti , " Aphunzitsi , ndi bwino kuti ife tili nao pano . Tiloleni timange misasa itatu , wina wanu , wina wa Mose , wina wa Eliya . " ( Sankadziŵa zimene ankanena . )
42009034	Akulankhula choncho , padafika mtambo nuŵaphimba , ndipo ophunzirawo adagwidwa ndi mantha .
42009035	Mumtambomo mudamveka mau akuti , " Uyu ndiye Mwana wanga amene ndidamsankha , muzimumvera . "
42009036	Mauwo atamveka choncho , ophunzira aja adaona kuti Yesu ali yekha . Iwo adangokhala chete masiku amenewo , osauza wina aliyense zimene adaaziwonazo .
42009037	M'maŵa mwake Yesu ndi ophunzira atatuwo adatsika kuphiri kuja , ndipo anthu ambirimbiri adadzamchingamira .
42009038	Munthu wina pakati pa anthuwo adanena mokweza mau kuti , " Aphunzitsi , chonde tandiwonerani mwana wangayu , ine mwana ndi mmodzi yemweyu .
42009039	Ali ndi mzimu woipa umene umati ukamugwira , amayamba kukuwa mwadzidzidzi . Tsono ukamzunguza kolimba , mwanayu amangoti thovu tututu kukamwa . Ndipo sumusiya mpaka utampweteka ndithu .
42009040	Ndinapempha ophunzira anuŵa kuti autulutse , koma alephera . "
42009041	Yesu adati , " Ha ! Anthu a mbadwo wopanda chikhulupiriro ndi wopotoka maganizo . Ndiyenera kukhala nartube ndi kukupirirani mpaka liti ? Tabwera nayeni kuno mwana wanuyo . "
42009042	Pamene mwanayo ankabwera , mzimu woipawo udamgwetsa pansi nkumuzunguza kolimba . Koma Yesu adazazira mzimu woipawo . Kenaka atamchiritsa mwanayo , adamperekanso kwa bambo wake .
42009043	Apo anthu onse aja adazizwa nazo mphamvu za Mulunguzi . Pamene anthu onse aja ankazizwabe ndi zonse zimene Yesu adaachita , Iye adauza ophunzira ake kuti ,
42009044	" Mumvetse bwino zimene ndikuuzenizi : Mwana wa Munthu akudzaperekedwa kwa anthu . "
42009045	Iwowo sadamvetse mau ameneŵa . Anali obisika kwa iwo , kotero kuti sadaŵamvetsetse . Koma ankaopa kumufunsa zimenezi .
42009046	Ophunzira adayamba kutsutsana zakuti wamkulu ndani pakati pao .
42009047	Koma Yesu adaadziŵa zimene zinali kukhosi kwao . Tsono adatenga mwana , namukhazika pambali pake .
42009048	Ndiye adaŵauza kuti , " Aliyense wolandira bwino mwanayu chifukwa cha Ine , ndiye kuti akulandira bwino Ine amene . Ndipo wondilandira Ine bwino , ndiye kuti akulandira bwino Atate amene adandituma . Pakuti amene simukumuyesa kanthu pakati pa inu nonse , ameneyo ndiye wamkulu . "
42009049	Yohane adati , " Aphunzitsi , ife tinaona munthu wina akutulutsa mizimu yoipa potchula dzina lanu , ndiye ife tinayesa kumletsa , chifukwa sayenda nafe . "
42009050	Koma Yesu adamuuza kuti , " Musamletse ai , chifukwa wosatsutsana nanu , ngwogwirizana nanu ameneyo . "
42009051	Pamene masiku ankayandikira oti Yesu atengedwe kunka Kumwamba , Iye adatsimikiza ndithu zopita ku Yerusalemu .
42009052	Motero adatuma amithenga kuti atsogole , akaloŵe m'mudzi wina wa Asamariya kukamkonzera malo .
42009053	Koma anthu am'mudzimo sadafune kumlandira , chifukwa Iye ankapita ku Yerusalemu .
42009054	Ophunzira ake , Yakobo ndi Yohane ataona zimenezi adati , " Ambuye , bwanji tiitane moto kuchokera Kumwamba kuti udzaŵapsereze anthu ameneŵa ? "
42009055	Koma Yesu adacheuka nadzudzula ophunzirawo .
42009056	Pambuyo pake onse pamodzi adapita ku mudzi wina .
42009057	Pamene iwo anali panjira , munthu wina adauza Yesu kuti , " Ndizikutsatani kulikonse kumene muzipita . "
42009058	Yesu adamuyankha kuti , " Nkhandwe zili ndi michembo yake , mbalame zili ndi zisa zake , koma Mwana wa Munthu alibe mpogoneka mutu pomwe . "
42009059	Pambuyo pake Yesu adauza munthu wina kuti , " Iwe , unditsate ! " Iyeyo adati , " Ambuye , mundilole ndiyambe ndakaika maliro a atate anga . "
42009060	Yesu adamuuza kuti , " Aleke akufa aziika akufa anzao . Koma iwe , kalalike Ufumu wa Mulungu . "
42009061	Munthu winanso adauza Yesu kuti , " Ndidzakutsatani , Ambuye , koma mundilole ndiyambe ndakatsazikana ndi anthu kunyumba . "
42009062	Yesu adati , " Munthu amene wayambapo kulima , tsono nkumachewukiranso kumbuyo , Mulungu alibe naye ntchito mu Ufumu wake . "
42010001	Pambuyo pake Ambuye adasankha anthu 72 , naŵatuma aŵiriaŵiri kuti atsogole kupita ku mudzi uliwonse ndi ku malo aliwonse kumene Iye ankati apiteko .
42010002	Adaŵauza kuti , " Dzinthu ndzambiri , koma antchito ngochepa . Nchifukwa chake pemphani Mwini dzinthu kuti atume antchito kukatuta dzinthudzo .
42010003	Pitani tsono . Ndikukutumani ngati anaankhosa pakati pa mimbulu .
42010004	Musatenge chikwama cha ndalama , kapena thumba lapaulendo , kapenanso nsapato zapadera ai . Musaimenso kuti mupereke moni pa njira .
42010005	Kunyumba kulikonse kumene mukaloŵe , muyambe mwanena kuti , ' Mtendere ukhale m'nyumba muno . '
42010006	Ngati m'nyumbamo muli munthu wofuna mtendere , mtendere umene mwanenawo udzakhala pa iyeyo . Koma ngati mulibe munthu wofuna mtendere , mtendere umene mwanenawo udzabwerera kwa inu .
42010007	Khalani m'nyumba yomweyo . Mudye ndi kumwa zimene akupatsani , pakuti wantchito ngwoyenera kulandira malipiro ake . Musamachoka kumene mwafikirako nkukaloŵa ku nyumba zina ai .
42010008	Mukaloŵa m'mudzi , anthu nakulandirani , mudye zimene akukonzerani .
42010009	Muchiritse anthu odwala amene ali m'mudzimo , ndipo muŵauze kuti , ' Tsopano ufumu wa Mulungu wakufikirani . '
42010010	Koma kumudzi kumene mukaloŵe , anthu nkupanda kukulandirani bwino , mukapite m'miseu yam'mudzimo , nkukanena kuti ,
42010011	' Tikukusansirani ngakhale fumbi la m'mudzi mwanu muno limene linamamatira ku mapazi athu . Komabe dziŵani kuti ufumu wa Mulungu wafika . '
42010012	Kunena zoona , pa tsiku lachiweruzo , Mulungu adzachitako chifundo polanga Sodomu koposa polanga mudzi umenewo .
42010013	" Uli ndi tsoka , iwe Korazini ! Uli ndi tsoka , iwe Betsaida ! Chifukwa zamphamvu zimene zidachitika mwa inu , achikhala zidaachitikira ku Tiro ' ndi ku Sidoni , bwenzi anthu ake atavala kale ziguduli " nkudzithira phulusa , kuwonetsa kuti atembenukadi mtima .
42010014	Koma pa tsiku lachiweruzo , Mulungu adzachitako chifundo polanga Tiro ndi Sidoni , koposa polanga inu .
42010015	Ndipo iwe Kapernao , kodi ukuyesa kuti adzakukweza mpaka Kumwamba ? Iyai , adzakutsitsa mpaka ku Malo a anthu akufa . "
42010016	Yesu adauza anthu 72 aja kuti , " Wokumverani inu , akumvera Ine amene . Wokukanani inu akukana Ine amene . Ndipo wondikana Ine , akukananso Atate amene adandituma . "
42010017	Anthu 72 aja adabwerako ndi chimwemwe nati , " Ambuye , ngakhale mizimu yoipa yomwe imatigonjera tikamailamula m'dzina lanu . "
42010018	Yesu adaŵauza kuti , " Ndidaona Satana alikugwa ngati mphezi kuchokera Kumwamba .
42010019	Ndakupatsanitu mphamvu kuti muziponda njoka ndi zinkhanira , ndi kumagonjetsa mphamvu zonse za mdani uja . Palibe kanthu kamene kangakupwetekeni .
42010020	Komabe musakondwere chifukwa choti mizimu yoipa ikukugonjerani , koma muzikondwera kuti maina anu adalembedwa Kumwamba . "
42010021	Nthaŵi yomweyo Mzimu Woyera adadzaza Yesu ndi chimwemwe , mwakuti Yesuyo adati , " Atate , Mwini kumwamba ndi dziko lapansi , ndikukuyamikani kuti zinthuzi mudaululira anthu osaphunzira nkubisira anthu anzeru ndi ophunzira . Chabwino Atate , pakuti mudafuna kutero mwa kukoma mtima kwanu .
42010022	" Atate adaika zonse m'manja mwanga . Palibe wina wodziŵa Mwana kupatula Atate okha . Palibenso wina wodziŵa Atate kupatula Mwana yekha , ndiponso amene Mwanayo akufuna kumuululira . "
42010023	Pambuyo pake Yesu adatembenukira ophunzira ake , naŵauza iwo okha kuti , " Ngodala maso amene akuwona zimene mukuwonazi .
42010024	Kunena zoona aneneri ambiri ndi mafumu ambiri adaafunitsitsa kuwona zimene inu mukupenyazi , koma sadaziwone . Adaafunitsitsa kumva zimene inu mukumvazi , koma sadazimve . "
42010025	Katswiri wina wa Malamulo adaimirira kuti ayese Yesu . Adamufunsa kuti , " Aphunzitsi , kodi ndichite chiyani kuti ndikhale ndi moyo wosatha ? "
42010026	Yesu adati , " Kodi m'Malamulo mudalembedwa chiyani ? Mumaŵerengamo zotani ? "
42010027	Iye adayankha kuti , " Uzikonda Chauta , Mulungu wako , ndi mtima wako wonse , ndi moyo wako wonse , ndi mphamvu zako zonse , ndi nzeru zako zonse , ndiponso mnzako monga momwe umadzikondera iwe wemwe . "
42010028	Yesu adati , " Mwayankha bwino . Kachiteni zimenezi ndipo mudzakhala ndi moyo . "
42010029	Koma munthu uja pofuna kudziwonetsa ngati wolungama , adafunsa Yesu kuti , " Nanga mnzangayo ndani ? "
42010030	Apo Yesu adati , " Munthu wina ankatsikira ku Yeriko kuchokera ku Yerusalemu . Pa njira achifwamba adamgwira . Adamuvula zovala , nammenya , nkumusiya ali thasa , ali pafupi kufa .
42010031	" Ndiye zidangochitika kuti wansembe wina ankapita pa njira yomweyo . Pamene adaona munthu uja , adangolambalala .
42010032	Chimodzimodzinso Mlevi wina adafika pamalopo , ndipo pamene adaona munthuyo , nayenso adangolambalala .
42010033	Msamariya wina , ali pa ulendo wake , adafikanso pamalo pomwepo . Pamene adaona munthu uja , adamumvera chisoni .
42010034	kwa wovulalayo , nathira mafuta ndi vinyo pa mabala ake , nkuŵamanga . Atatero adamkweza pa bulu wake , nkupita naye ku nyumba ya alendo , namsamalira bwino .
42010035	mwake adatulutsa ndalama ziŵiri zasiliva , nazipereka kwa mwini nyumba ya alendoyo . Adamuuza kuti , ' Msamalireni bwino , ndipo mukamwazanso ndalama zina , ndidzakubwezerani pobwera . ' "
42010036	Yesu adafunsa katswiri wa Malamulo uja kuti , " Inu pamenepa mukuganiza bwanji ? Mwa anthu atatuŵa , ndani adakhala ngati mnzake wa munthu uja achifwamba adaamugwirayu ? "
42010037	Iye adati , " Amene adamchitira chifundo uja . " Apo Yesu adamuuza kuti , " Pitani tsono , nanunso muzikachita chimodzimodzi . "
42010038	Pamene Yesu ndi ophunzira ake anali pa ulendo wao , Iye adaloŵa m'mudzi wina . Tsono mai wina , dzina lake Marita , adamlandira kunyumba kwake .
42010039	Iyeyu anali ndi mng'ono wake , dzina lake Maria , amene adaadzakhala pansi ku mapazi a Ambuye , namamva mau ake .
42010040	Koma Marita ankatanganidwa ndi ntchito zambiri . Choncho adapita kwa Yesu nati , " Ambuye , kodi simukusamalako kuti mng'ono wangayu akundilekera ndekha ntchito ? Muuzeni adzandithandize . "
42010041	Ambuye adati , " Iwe Marita iwe , ukutekeseka nkuvutika ndi zinthu zambiri ,
42010042	koma chofunika nchimodzi chokha . Maria ndiye wasankhula chinthu chopambana , ndipo chimenechi palibe wina angamlande ai . "
42011001	Nthaŵi ina Yesu ankapemphera pamalo pena . Pamene adatsiriza , wophunzira wake wina adampempha kuti , " Ambuye , tiphunzitseni kupemphera , monga Yohane Mbatizi adaphunzitsira ophunzira ake . "
42011002	Yesu adati , " Pamene mukupemphera muziti , ' Atate , dzina lanu lilemekezedwe . Ufumu wanu udze .
42011003	Mutipatse ife tsiku lililonse chakudya chathu chamasikuwonse .
42011004	Mutikhululukire ife machimo athu , pakuti ifenso timakhululukira aliyense wotilakwira . Ndipo musalole kuti tigwe m'zotiyesa . ' "
42011005	Adaŵauzanso kuti , " Tangoganizani : wina mwa inu ali ndi bwenzi lake , nkupita kunyumba kwake pakati pa usiku , nakamuuza kuti , Twe mnzanga , kodi ungakhale ndi buledi mtatu ?
42011006	Kwafika bwenzi langa , ali pa ulendo , ndipo ndilibe choti ndingampatse . '
42011007	Koma wam'nyumbayo nkuyankha kuti , ' Usandivute , ndatseka kale pa khomo , ndipo ine ndi ana anga tagona , sindingadzukenso kuti ndikupatse bulediyo . '
42011008	Ndithu ndikunenetsa kuti adzauka nkumupatsa , osati chifukwa ndi bwenzi lake , koma chifukwa cha khama la wopempha uja . Ndipo adzampatsa zonse zimene akusoŵa .
42011009	" Motero ndikukuuzani kuti , Pemphani ndipo adzakupatsani . Funafunani ndipo mudzapeza . Gogodani , ndipo adzakutsekulirani .
42011010	Paja munthu amene amapempha , ndiye amalandira , amene amafunafuna , ndiye amapeza , ndipo amene amagogoda , ndiye amamtsekulira .
42011011	Ndani mwa atatenu , mwana wake atampempha nsomba , iye nkumupatsa njoka ?
42011012	Kapena atampempha dzira , iye nkumupatsa chinkhanira ?
42011013	Tsono ngati inu , nkuipa kwanuku , mumadziŵa kupatsa ana anu mphatso zabwino , nanji Atate akumwamba , angalephere bwanji kupereka Mzimu Woyera kwa amene aŵapempha . "
42011014	Tsiku lina Yesu ankatulutsa mzimu woipa woletsa munthu kulankhula . Mzimuwo utatuluka , munthu amene anali wosalankhulayo adayamba kulankhula , mwakuti anthu ambirimbiri amene anali pomwepo adazizwa kwabasi .
42011015	Koma ena mwa iwo adati , " Mphamvu zimene iyeyu amatulutsira mizimu yoipazi nzochokera kwa Belezebulu , mkulu wa mizimu yoipayo . "
42011016	Enanso pofuna kumuyesa , adampempha kuti aŵaonetse chizindikiro chozizwitsa chochokera kumwamba .
42011017	Koma Yesu adaadziŵa maganizo ao , motero adaŵauza kuti , " Anthu a mu ufumu uliwonse akayamba kuukirana , ufumuwo kutha kwake nkomweko . Ndipo m'banja akayamba kukangana , banjalo limapasuka .
42011018	Tsono ngati a mu ufumu wa Satana ayamba kuukirana , Satanayo ufumu wake ungalimbe bwanji ? Paja inu mukuti Ine ndimatulutsa mizimu yoipa ndi mphamvu za Belezebulu .
42011019	Ngati Ineyo ndimatulutsa mizimu yoipa ndi mphamvu za Belezebulu , nanga ophunzira anu amaitulutsa ndi mphamvu za yani ? Nchifukwa chake ophunzira anu omwewo ndi amene adzakuweruzani kuti ndinu olakwa .
42011020	Koma ngati Ine ndimatulutsa mizimu yoipa ndi mphamvu za Mulungu , ndiye kuti Mulungu wayamba kukhazikitsa ufumu wake pakati panu .
42011021	" Munthu wamphamvu akamalonda nyumba yake ali ndi zida zankhondo , katundu wake amakhala pabwino .
42011022	Koma pakabwera wina wamphamvu zoposa , namgonjetsa , amalanda zida zimene ankazidalirazo , nkugaŵagaŵa katundu amene walandayo .
42011023	" Munthu wosavomerezana ndi Ine , ndiye kuti ngwotsutsana nane . Ndipo wosandithandiza kusonkhanitsa , ndiye kuti ameneyo ngwomwaza .
42011024	" Mzimu woipa ukatuluka mwa munthu , umakayendayenda ku malo opanda madzi , kufunafuna malo opumulirako . Ndipo ukapanda kuŵapeza , umati , ' Ndibwerera kunyumba kwanga komwe ndidatuluka kuja . '
42011025	Tsono ukafika , umapeza m'nyumba muja muli mosesasesa ndi mokonza bwino .
42011026	Pamenepo umakatenga mizimu ina isanu ndi iŵiri yoipa koposa uwowo , kenaka yonseyo imaloŵa nkukhazikika momwemo . Choncho mkhalidwe wotsiriza wa munthu uja umaipa koposa mkhalidwe wake woya
42011027	Pamene Yesu ankalankhula zimenezi , mai wina pakati pa anthu ambiri aja adakweza mau namuuza kuti , " Ngwodala mai amene adabalani nkukuyamwitsani . "
42011028	Koma Yesu adati , " Iyai , odala ndi anthu amene amamva mau a Mulungu naŵagwiritsa ntchito . "
42011029	Pamene anthu ankachulukirachulukira , Yesu adati , " Anthu a mbadwo uno ngoipa , amafuna kuwona chizindikiro chozizwitsa . Komabe sadzachiwona chizindikirbcho , kupatula cha mneneri Yona chija .
42011030	Monga Yona uja anali chizindikiro kwa anthu a ku Ninive , chomwechonso Mwana wa Munthu adzakhala chizindikiro kwa anthu a mbadwo uno .
42011031	Pa tsiku lachiweruzo mfumukazi yakumwera ija idzauka pamodzi ndi anthu a mbadwo uno , nidzaŵatsutsa . Paja iyo idaachita kuchokera ku mathero a dziko lapansi kudzamva zolankhula zanzeru za mfumu Solomoni . Ndipotu pano pali woposa Solomoni amene .
42011032	Pa tsiku lachiweruzo anthu a ku Ninive aja adzauka pamodzi ndi anthu a mbadwo uno , nadzaŵatsutsa . Paja iwowo adaatembenuka mtima , atamva malaliko a Yona . Ndipotu pano pali woposa Yona amene . "
42011033	" Munthu sati akayatsa nyale , nkuiika m'chipinda chapansi kapena kuivundikira ndi mbiya . Koma amaiika pa malo oonekera , kuti anthu oloŵa m'nyumbamo aone kuŵala kwake .
42011034	Maso ndiwo nyale zounikira thupi lako . Ngati maso ako ali bwino , m'thupi mwako monse mumakhala kuŵala . Koma ngati maso ako sali bwino , m'thupi mwako monse mumakhala mdima .
42011035	Chenjera tsono kuti kuŵala kumene kuli mwa iwe kusasanduke mdima .
42011036	Ngati kuŵala kukhala m'thupi monse , popanda mdima pena paliponse , apo thupi lonse lidzakhala loŵala , monga pamene nyale ikukuunikira ndi kuŵala kwake . "
42011037	Pamene Yesu adatsiriza kulankhula , wina wa m'gulu la Afarisi adamuitana kuti akadye naye . Tsono Yesu adaloŵa m'nyumba nakakhala podyera .
42011038	Mfarisiyo adadabwa poona kuti Yesu wayamba kudya osatsata mwambo wao wa kasambidwe ka m'manja .
42011039	Koma Ambuye adamuuza kuti , " Inu Afarisi mumatsuka kunja kwa chikho ndi mbale , koma m'kati ndinu odzaza ndi zonyenga ndi zankhanza .
42011040	Ndinu anthu opusa ! Kodi Mulungu amene adapanga zakunja , si yemweyo adapanganso zam'kati ?
42011041	Popereka zachifundo kwa amphaŵi , muzipereka zimene zili m'kati , ndiye pamenepo zanu zonse zidzakhala zoyera .
42011042	" Muli ndi tsoka , inu Afarisi , chifukwa mumapereka chachikhumi cha timbeu tonunkhira , cha timbeu tokometsera chakudya , ndiponso cha mbeu zakudimba za mtundu uliwonse . Koma simulabadako kuchita chilungamo , kapena kukonda Mulungu . Mukadayenera kuchitadi zimenezi , komabe osasiya zinazo .
42011043	Muli ndi tsoka , inu Afarisi , chifukwa mumakonda mipando yaulemu m'nyumba zamapemphero , ndiponso kuti anthu azikupatsani moni waulemu pa misika .
42011044	Muli ndi tsoka , chifukwa muli ngati manda osazindikirika , amene anthu amapondapo osadziŵa kanthu . "
42011045	Apo katswiri wina wa Malamulo adati , " Aphunzitsi , mukamanena zimenezi , mukunyozatu ndi ife tomwe . "
42011046	Yesu adati , " Muli ndi tsokanso , inu akatswiri a Malamulo , chifukwa mumasenzetsa anthu katundu wosautsa kunyamula , pamene inuyo simumkhudzako mpang'ono pomwe .
42011047	Muli ndi tsoka , chifukwa mumamanga ziliza za aneneri , pamene ndi makolo anu omwe akale amene adapha aneneriwo .
42011048	Apo mukutsimikiza kuti mukuvomereza ntchito za makolo anuwo , popeza kuti iwowo adapha aneneriwo , inuyo nkumamanga ziliza zao .
42011049	Nchifukwa chake Nzeru ya Mulungu idati , ' Ndidzaŵatumizira aneneri ndi atumwi , koma anthu adzapha ena mwa iwo , nkuzunza ena . '
42011050	Motero anthu amakono adzakhala ndi mlandu chifukwa cha aneneri onse amene adaphedwa chilengedwere dziko lapansi ,
42011051	kuyambira kuphedwa kwa Abele , mpaka kuphedwa kwa Zakariya amene adaphedwera m'Nyumba ya Mulungu pakati pa guwa la nsembe ndi malo opatulika kopambana . Ndithu ndikunenetsa kuti anthu amakono adzakhaladi ndi mlandu chifukwa cha ophedwawo .
42011052	" Muli ndi tsoka , inu akatswiri a Malamulo , chifukwa mudalanda kii yotsekulira anthu nzeru . Inu nomwe sumudaloŵe , ndipo mudatsekereza amene ankafuna kuloŵa . "
42011053	Pamene Yesu adatuluka m'nyumbamo , aphunzitsi a Malamulo pamodzi ndi Afarisi adayamba kumzonda ndi kumpanikiza ndi mafunso ambiri ozunguza .
42011054	Cholinga chao chinali chofuna kumtapa m'kamwa .
42012001	Nthaŵi imeneyo nkuti chikhamu cha anthu zikwi ndi zikwi chikusonkhana , kotero kuti anthuwo ankangopondana . Yesu adayamba kulankhula ndi ophunzira ake poyamba , Adati , " Chenjerani ndi chofufumitsira buledi cha Afarisi , chimene chili chiphamaso .
42012002	Kanthu kalikonse kovundikirika kadzaululuka , ndipo kalikonse kobisika kadzadziŵika .
42012003	Nchifukwa chake zonse zimene mwalankhula pa mdima , zidzamveka poyera , ndipo zonse zimene mwanong'oneza anthu m'kati mwa nyumba , adzazilengeza pa bwalo . "
42012004	" Ndikukuuzani inu , abwenzi anga , kuti musamaopa anthu . Iwo angathe kupha thupi lokha , koma pambuyo pake alibenso china choti angachitepo .
42012005	Koma ndikuchenjezeni : amene muyenera kumuwopa ndi Mulungu . Iye atalanda moyo wa munthu , ali nazonso mphamvu za kumponya m'Gehena . Ndithu ndi ameneyo amene muzimuwopa .
42012006	" Suja amagulitsa atimba asanu tindalama tiŵiri ? Komabe Mulungu saiŵala ndi mmodzi yemwe .
42012007	Ndipo tsitsi lomwe la kumutu kwanu adaliŵerenga lonse . Choncho musati muziwopa ai . Ndinu a mtengo woposa atimba ambiri . "
42012008	" Ndithu kunena zoona , aliyense wondivomereza pamaso pa anthu , Inenso Mwana wa Munthune ndidzamuvomereza pamaso pa angelo a Mulungu .
42012009	Koma aliyense wondikana pamaso pa anthu kuti sandidziŵa , Inenso Mwana wa Munthune ndidzamkana pamaso pa angelo a Mulungu kuti sindimdziŵa .
42012010	" Aliyense wonenera zoipa Mwana wa Munthu , Mulungu adzamkhululukira , koma wonyoza Mzimu Woyera ndi mau achipongwe , Mulungu sadzamkhululukira .
42012011	" Akadzakutengerani ku milandu ku nyumba zamapemphero , kapena kwa mafumu ndiponso kwa akulu a Boma , musati mudzavutike nkumati , ' Kaya ndikayankha bwanji ? Ndikanena chiyani ? '
42012012	Popeza kuti Mzimu Woyera adzakudziŵitsani pa nthaŵi yomweyo zimene mudzayenera kunena . "
42012013	Munthu wina pakati pa anthu onse aja adapempha Yesu kuti , " Aphunzitsi , takandiwuzirani mbale wanga kuti andigaŵireko chuma chamasiye . "
42012014	Koma Yesu adati , " Munthu iwe , ndani adandipatsa ntchito yokuweruzani kapena kumakugaŵirani chuma chanu chamasiye ? "
42012015	Atatero adauza anthu aja kuti , " Chenjerani , ndipo mupewe khumbo lililonse lofuna zambiri . Pajatu ngakhale munthu akhale ndi chuma chochuluka chotani , chumacho sichingatchinjirize moyo wake . "
42012016	Tsono Yesu adaŵaphera fanizo . Adati , " Munthu wina wachuma m'munda mwake mudabereka dzinthu dzambiri .
42012017	Ndiye iye uja adayamba kuganiza kuti , ' Nditani , poti ndilibe mosungira dzinthu dzanga ? '
42012018	Tsono adati , ' Ndidzatere : ndidzapasula nkhokwe zanga nkumanga zina zazikulu , ndipo ndidzasungira dzinthu dzanja dzonse ndi chuma changa m'menemo .
42012019	Kenaka ndidzauza mtima wanga kuti , Iwe mtima wanga , uli ndi chuma chambiri chimene chidzakukwanira zaka zambiri . Upumule , uzidya , uzimwa ndi kusangalala ! '
42012020	Koma Mulungu adamuuza kuti , ' Wopusawe ! Usiku womwe uno akulanda moyo wako . Nanga zonse zimene wadzisungirazi zidzakhala za yani ? ' "
42012021	Potsiriza Yesu adati , " Zimatero ndi munthu amene amadziwunjikira chuma , koma sali wachuma konse pamaso pa Mulungu . "
42012022	Yesu adauza ophunzira ake kuti , " Nchifukwa chake ndikukuuzani kuti musamadera nkhaŵa moyo wanu , kuti mudzadyanji , kapena thupi lanu , kuti mudzavalanji .
42012023	Pakuti moyo umaposa chakudya , ndipo thupi limaposa zovala .
42012024	Onani makwangwala . Safesa , sakolola , alibe nyumba yosungiramo zinthu , kapena nkhokwe , komabe Mulungu amaŵadyetsa . Inu mumazipambana mbalamezo kutali .
42012025	Ndani mwa inu ndi maganizo ankhaŵa angathe kuwonjezera ngakhale tsiku limodzi pa moyo wake ?
42012026	Tsono ngati simungathe kuchita ngakhale kanthu kakang'ono kotere , bwanji mukudera nkhaŵa zinazo ?
42012027	Onani maluŵa m'mene amakulira . Sagwira ntchito kapena kuwomba nsalu ai . Komatu kunena zoona , ngakhale mfumu Solomoni yemwe , mu ulemerero wake wonse , sankavala zokongola kulingana ndi limodzi lomwe mwa maluŵa ameneŵa .
42012028	Tsono ngati Mulungu amaveka motere udzu wakuthengo , umene ungokhalapo lero lokha , maŵa lino nkuponyedwa pa moto , nanji inuyo , angapande kukuvekani , inu a chikhulupiriro chochepanu ?
42012029	Nchifukwa chake musamadera nkhaŵa ndi kufunafuna zoti mudye , kapena zoti mumwe .
42012030	Paja zimenezi amazifunafuna ndi anthu a mitundu yonse yapansipano . Atate anu amadziŵa kuti mumazisoŵa zimenezi .
42012031	Koma inu , yambani mwafunafuna ufumu wa Mulungu , ndipo zina zonsezi adzakupatsaninso . "
42012032	" Inu nkhosa zanga , ngakhale muli oŵerengeka , musaope , pakuti kudakomera Atate anu kuti akupatseni Ufumu wake .
42012033	Gulitsani zonse zimene muli nazo , ndipo ndalama zake mupatse amphaŵi . Mudzipezere matumba a ndalama amene safwifwa , ndi kudziwunjikira chuma chokhalitsa Kumwamba ; kumeneko mbala sizingafikeko , ndipo njenjete sizingachiwononge .
42012034	Pajatu kumene kuli chuma chako , mtima wakonso kokhala nkomweko . "
42012035	" Khalani okonzeka kutumikira , ndipo nyale zanu zikhale zoyaka .
42012036	Khalani ngati antchito amene akudikira mbuye wao wochokera ku phwando la ukwati , kuti pamene afike ndi kugogoda , iwo amtsekulire msanga .
42012037	Ngodala antchito amene mbuye wao pofika , aŵapeza ali maso . Ndithu ndikunenetsa kuti adzadzikonzekera , nadzaŵakhazika podyera , ndipo adzabwera nkumaŵatumikira .
42012038	Ngodala antchitowo mbuye waoyo akadzaŵapeza ali choncho pamene iye adzafike , ngakhale pakati pa usiku kapena kuli pafupi kucha .
42012039	" Koma kumbukirani kuti , mwini nyumba akadadziŵiratu nthaŵi yoti mbala ifika , sibwenzi atalola kuti ithyole nyumba yake .
42012040	Choncho inunso khalani okonzeka , pakuti Mwana wa Munthu adzabwera pa nthaŵi imene simukuyembekeza . "
42012041	Pamenepo Petro adati , " Ambuye , kodi fanizoli mukuphera ife tokha , kapena mukuuza onse ? "
42012042	Yesu adati , " Tsono kapitao wokhulupirika ndi wanzeru ndani , amene mbuye wake adzamuike kuti aziyang'anira onse a m'nyumba mwake , nkumaŵagaŵira chakudya chao pa nthaŵi yake ?
42012043	Ngwodala wantchito ameneyo , ngati mbuye wake pofika adzampeza akuchitadi zimenezi .
42012044	Ndithu ndikunenetsa kuti adzamuika woyang'anira chuma chake chonse .
42012045	" Koma ngati ndi wantchito woipa , mumtima mwake azidzati , ' Mbuye wanga akuchedwa kubwera . ' Ndiye adzayamba kumenya antchito anzake , amuna ndi akazi , ndiponso kumadya , kumamwa ndi kuledzera .
42012046	Tsono mbuye wake adzangoti mbwe mwadzidzidzi , pa tsiku limene iye sakumuyembekeza . Choncho adzamlanga koopsa , ndipo adzamtaya ku malo a anthu osakhulupirika .
42012047	" Wantchito amene akudziŵa zimene mbuye wake amafuna , koma osakonzekera kuzichita , adzamkwapula kwambiri .
42012048	Koma wantchito amene sadziŵa zimene mbuye wake amafuna , tsono nkumachita zoyenera kumlanga nazo , adzamkwapula pang'ono . Aliyense amene adalandira zambiri , adzayenera kubweza zambiri . Ndipo amene adamsungiza zambiri , adzamlamula kuti abweze zochuluka koposa . "
42012049	" Ndidabwera kudzaponya moto pa dziko lapansi , ndipo ndikadakonda utayaka kale .
42012050	Koma ndiyenera kuyamba ndaloŵa m'masautso akulu , ndipo mtima wanga sukhazikika mpaka zitachitika .
42012051	Kodi mukuyesa kuti ndidadzapereka mtendere pansi pano ? Iyai , kunena zoona , osati mtendere koma kugaŵikana .
42012052	Kuyambira tsopano m'banja limodzi mudzakhala anthu asanu ogaŵikana , atatu adzakangana ndi aŵiri , ndipo aŵiri adzakangana ndi atatu .
42012053	Bambo adzakangana ndi mwana wake wamwamuna , mwana wamwamuna adzakangana ndi bambo wake . Mai adzakangana ndi mwana wake wamkazi , mwana wamkazi adzakangana ndi mai wake . Apongozi adzakangana ndi mkazi wa mwana wao , ndipo mkaziyo adzakangana ndi apongozi akewo . "
42012054	Yesu adauzanso anthu onse aja kuti , " Mukaona mtambo ukukwera kuzambwe , pompo mumati , ' Mvula ikubwera , ' ndipo imabweradi .
42012055	Mphepo yakumwera ikamaomba , mumati , ' Kutentha , ' ndipo kumatenthadi .
42012056	Inu anthu achiphamaso , mumatha kuzindikira maonekedwe a dziko lapansi ndi a kuthambo , koma bwanji simutha kuzindikira tanthauzo la zimene zikuchitika masiku omwe ano ? "
42012057	" Bwanji simutsimikiza nokha zoyenera kuchita ?
42012058	Monga pamene ukupita ndi mnzako wamlandu kwa woweruza , uyesetse kukonza mlanduwo mukali pa njira , kuwopa kuti angakupereke kwa woweruza , woweruzayo angakakupereke kwa msilikali , ndipo msilikaliyo angakakuponye m'ndende .
42012059	Ndithu ndikunenetsa kuti sudzatulukamo mpaka utalipira zonse . "
42013001	Anthu ena amene anali pomwepo adadza kwa Yesu , nayamba kumsimbira za Agalileya amene Pilato adaalamula kuti aphedwe , pamene iwo ankapereka nsembe zao kwa Mulungu .
42013002	Tsono Yesu adaŵafunsa kuti , " Kodi mukuyesa kuti Agalileyawo anali ochimwa koposa Agalileya ena onse , popeza kuti adaphedwa motere ?
42013003	Iyai , koma mukapanda kutembenuka mtima , inunso mudzaonongedwa ngati iwo aja .
42013004	Nanga anthu aja 18 amene nyumba yosanja idaŵagwera ku Siloamu nkuŵapha ? Kodi mukuyesa kuti iwowo anali ophwanya malamulo koposa anthu ena onse okhala m'Yerusalemu ?
42013005	Iyai , koma mukapanda kutembenuka mtima , inunso mudzaonongedwa ngati iwo aja . "
42013006	Yesu adaŵaphera fanizo , adati , " Munthu wina anali ndi mkuyu wobzalidwa m'munda wake wamphesa . Adakafunamo zipatso , koma osazipeza .
42013007	Tsono adauza wosamala mundawo kuti , ' Papita zaka zitatu tsopano ndikufuna zipatso mu mkuyu uwu , koma osazipeza . Udule tsono . Ukugugitsiranji nthaka ? '
42013008	Koma iye adati , ' Ambuye , baulekani chaka chino chokha . Ndiukumbira pa tsinde nkuuthira manyowa .
42013009	Ukadzabala zipatso chaka chamaŵa , zidzakhala bwino . Koma ukakapanda kubala , apo mudzaudule . ' "
42013010	Tsiku lina la Sabata Yesu ankaphunzitsa m'nyumba ina yamapemphero .
42013011	M'menemo munali mai wina amene anali ndi mzimu woipa umene udamudwalitsa zaka 18 . Anali ndi msana wokhota , mwakuti sankatha konse kuŵeramuka .
42013012	Pamene Yesu adamuwona , adamuitana namuuza kuti , " Mai inu , mwamasuka ku matenda anu . "
42013013	Adamsanjika manja , ndipo pompo maiyo adaongoka , nayamba kutamanda Mulungu .
42013014	Koraa mkulu wa nyumba yamapemphero ija adakwiya , poona kuti Yesu wachiritsa munthu pa tsiku la Sabata . Tsono mkuluyo adauza anthu onse kuti , " Pali masiku asanu ndi limodzi antchito . Muzibwera masiku ameneŵa kudzachiritsidwa , osati pa tsiku la Sabata ai "
42013015	Koma Ambuye adati , " Anthu achiphamaso inu , kodi suja nonsenu mumamasula ng'ombe zanu kapena abulu anu pa tsiku la Sabata kukaŵamwetsa madzi ?
42013016	Nanga maiyu , amene ali mwana wa Abrahamu , ndipo Satana adaamumanga zaka 18 , kodi sikunayenera kuti amasulidwe ku nsinga imeneyi pa tsiku la Sabata ? "
42013017	Yesu atanena zimenezi , adani ake onse adachita manyazi . Koma anthu ena onse adakondwera chifukwa cha ntchito zodabwitsa zimene Iye ankachita .
42013018	Yesu adati , " Kodi Ufumu wa Mulungu uli ngati chiyani , ndipo ndingauyerekeze ndi chiyani ?
42013019	Uli ngati njere ya mbeu ya mpiru imene munthu adakaifesa m'munda mwake . Idamera nisanduka mtengo , mbalame zamumlengalenga nkumabwera kudzamanga zisa pa nthambi zake . "
42013020	Yesu adatinso , " Ndingayerekezenso ndi chiyani Ufumu wa Mulungu ?
42013021	Ulinso ngati chofufumitsira buledi , chimene mai wina adachisanganiza ndi ufa wokwanira miyeso itatu , mpaka mtanda wonse udafufuma . "
42013022	Pa ulendo wake wopita ku Yerusalemu , Yesu ankayendera mizinda ndi midzi akuphunzitsa .
42013023	Munthu wina adamufunsa kuti , " Ambuye , kodi adzapulumuka ndi anthu oŵerengeka okha ? " Yesu adayankha kuti ,
42013024	" Yesetsani kuloŵera pa khomo lophaphatiza , pakuti kunena zoona anthu ambiri adzafuna kuloŵa , koma adzalephera .
42013025	" Mwini nyumba adzanyamuka nkutseka pa khomo . Pamenepo , okhala panjanu mudzayamba kugogoda nkumanena kuti , ' Ambuye , titsekulireni . ' Koma Iye adzakuyankhani kuti , ' Sindikudziŵa kumene mukuchokera . '
42013026	Apo inuyo mudzayamba kunena kuti , ' Pajatu tinkadyandi kumamwa nanu pamodzi , ndipo Inuyo munkaphunzitsa m'miseu ya m'mizinda mwathu . '
42013027	Koma Iye adzakuuzani kuti , ' Pepani , sindikudziŵa kumene mukuchokera . Chokani apa nonsenu , anthu ochita zoipa . '
42013028	Apo mudzayamba kulira ndi kukukuta mano , pamene mudzaona Abrahamu ndi Isaki ndi Yakobo ndi aneneri onse mu Ufumu wa Mulungu , inuyo mukuponyedwa kunja .
42013029	Anthu adzachokera kuvuma ndi kuzambwe , kumpoto ndi kumwera , nadzakhala podyera mu Ufumu wa Mulungu .
42013030	Pamenepo amene ali otsirizira adzakhala oyambirira , ndipo amene ali oyambirira adzakhala otsirizira . "
42013031	Nthaŵi yomweyo Afarisi ena adadzauza Yesu kuti , " Muchokeko kuno , chifukwa Herode akufuna kukuphani . "
42013032	Yesu adati , " Pitani kaiwuzeni nkhandweyo kuti ndikutulutsa mizimu yoipa ndiponso ndikuchiritsa anthu lero ndi maŵa , ndipo mkucha mpamene nditsirize ntchito yanga .
42013033	Komabe ndiyenera kupitirira ndi ulendo wanga lero ndi maŵa ndi mkucha , pakuti mneneri sangafere kwina koma ku Yerusalemu .
42013034	" Iwe Yerusalemu , Yerusalemu ! Umapha aneneri nkuŵaponya miyala anthu amene Mulungu amakutumizira . Nkangati ndakhala ndikufuna kusonkhanitsa anthu ako , monga momwe nkhuku imasonkhanitsira anapiye ake pansi pa mapiko ake , iwe nkumakana .
42013035	Ndithu nyumba yanu yaikuluyi idzasanduka bwinja . Ndipo ndikunenetsa kuti simudzandiwonanso konse mpaka mudzati , ' Ngwodala amene alikudza m'dzina la Ambuye . ' "
42014001	Pa tsiku lina la Sabata Yesu adakadya kwa mkulu wina wa m'gulu la Afarisi , ndipo Afarisi anzake ankamupenyetsetsa .
42014002	Pomwepo pamaso pake panali munthu wina wambulu .
42014003	Yesu adafunsa akatswiri a Malamulo ndi Afarisi kuti , " Kodi Malamulo amalola kuchiritsa munthu pa tsiku la Sabata , kapena ai ? "
42014004	Koma iwo adangoti chete . Tsono Yesu adatenga munthuyo , ndipo atamchiritsa , adamuuza kuti azipita .
42014005	Kenaka adaŵafunsa kuti , " Ndani mwa inu , bulu wake kapena ng'ombe yake itagwa m'chitsime pa tsiku la Sabata , sangaitulutse pa Sabata pomwepo ? "
42014006	Iwo adasoŵa poyankha .
42014007	Yesu adaaona kuti anthu amene adaaitanidwa kudzadya nao ankadzisankhira malo aulemu . Tsono adaŵaphera fanizo , adati ,
42014008	" Wina akakuitana ku phwando la ukwati , usamakhala pa malo aulemu ai , chifukwa mwina kapena adaitananso wina waulemu kuposa iwe .
42014009	Ndiye iye uja amene adaitana aŵiri nonsenu nkudzakuuza kuti , ' Pepani , patsani aŵa maloŵa . ' Apo iweyo udzachita manyazi pokakhala pa malo otsika .
42014010	Koma akakuitana , kakhale pa malo otsika , kuti amene adakuitana uja adzakuuze kuti , ' Bwenzi langa , dzakhale pa malo aulemu pano . ' Apo udzalandira ulemu pamaso pa onse amene uli nao podyera .
42014011	Pajatu aliyense wodzikuza adzamchepetsa , ndipo aliyense wodzichepetsa adzamkuza . "
42014012	Yesu adauzanso Mfarisi uja amene adaamuitana kudzadya naye kuti , " Ukamakonza chakudya chamasana kapena chamadzulo , usamaitana abwenzi ako , kapena abale ako , kapena a fuko lako , kapena anzako achuma , chifukwa mwina iwonso adzakuitanako , motero udzalandiriratu mphotho yako .
42014013	Koma iwe ukamakonza phwando , uziitana amphaŵi , otsimphina , opunduka ndi akhungu .
42014014	Apo udzakhala wodala , chifukwa iwo alibe kanthu koti nkukubwezera . Mulungu ndiye adzakubwezera , pamene anthu olungama adzauka kwa akufa . "
42014015	Munthu wina amene ankadya nao , atamva zimenezi , adauza Yesu kuti , " Ngwodala raunthu amene adzadye nao mu Ufurau wa Mulungu . "
42014016	Koma Yesu adamuphera fanizo , adati , " Munthu wina adaakonza phwando lalikulu , naitana anthu ambiri .
42014017	Nthaŵi ya phwando itakwana adatuma wantchito wake kukauza oitanidwa aja kuti , ' Bwerani , pakuti zonse zakonzeka . '
42014018	Koma onsewo mmodzimmodzi adayamba kupereka zifukwa zokanira . Woyamba adati , ' Ndidagula munda , tsono ndikuyenera kupita kuti ndikauwone . Pepani sindibwera . '
42014019	Wina adati , ' Ndidagula ng'ombe khumi zapagoli , ndiye ndikukaziyesa . Pepani sindibwera . '
42014020	Ndipo wina adati , ' Ndangokwatira tsopano apa , choncho sinditha kubwera . '
42014021	Tsono wantchitoyo atabwerako adadzasimbira mbuye wake zonsezo . Apo mwini nyumbayo adapsa mtima , nauza wantchito wakeyo kuti , ' Pita msanga ku miseu yaikulu ndi yaing'ono ya mumzinda muno ukapeze anthu osauka , otsimphina , akhungu ndi opunduka , ukabwere nawo kuno . '
42014022	Atabwerako wantchito uja adati , ' Bwana , ndachita zija munandilamulazi , koma malo akalipobe . '
42014023	Apo mbuye uja adamuuza wantchitoyo kuti , ' Pita ku miseu ndi ku njira za kunja kwa mudzi , ukaŵakakamize anthu kubwera kuno , kuti nyumba yanga idzaze .
42014024	Kunena zoona , mwa anthu amene ndidaaŵaitana aja palibe ndi mmodzi yemwe amene adzalilaŵe phwando langali . ' "
42014025	Chikhamu cha anthu chinkatsagana ndi Yesu . Tsono Iye adatembenuka naŵauza kuti ,
42014026	" Aliyense wofuna kukhala wophunzira wanga , azikonda Ine koposa atate ake ndi amai ake , mkazi wake ndi ana ake , abale ake ndi alongo ake , ndiponso koposa ngakhale moyo wake womwe .
42014027	Aliyense amene sasenza mtanda wake nkumanditsata , sangakhale wophunzira wanga .
42014028	" Wina mwa inu akafuna kumanga nyumba yosanja , kodi suja amayamba wakhala pansi nkuŵerenga ndalama zofunika , kuti aone ngati ali nazo zokwanira kuitsiriza ?
42014029	Akapanda kutero , mwina adzaika maziko , nkulephera kuitsiriza . Apo anthu onse , poona zimenezi , adzayamba kumseka .
42014030	Adzati , ' Mkulu uyu adaayamba kumanga nyumba , koma adalephera kuitsiriza . '
42014031	" Chimodzimodzinso kodi ndi mfumu iti , popita ku nkhondo kukamenyana ndi mfumu ina , siiyamba yakhala pansi nkuganiza bwino ? Imaganiziratu ngati ndi asilikali zikwi khumi ingathe kukamenyana ndi mfumu ina ija , imene ikubwera ndi asilikali zikwi makumi aŵiri .
42014032	Tsono ngati siingathe , idzatuma nthumwi kukapempha mtendere , mfumu ina ija ikali kutali .
42014033	" Chonchonso aliyense mwa inu amene sasiya zonse zimene ali nazo , sangakhale wophunzira wanga . "
42014034	" Mchere ndi wabwino . Koma ngati mcherewo watha mphamvu , mphamvu zakezo nkuzibwezeranso nchiyani ?
42014035	Ulibenso ntchito ngakhale pa munda , kapena pa dzala . Amangoutaya basi . Amene ali ndi makutu akumva , amve ! "
42015001	Anthu onse okhometsa msonkho ndi Ayuda enanso onyozera Malamulo ankabwera kwa Yesu kudzamva mau ake .
42015002	Tsono Afarisi ndi aphunzitsi a Malamulo adayamba kuŵinya nkumanena kuti , " Munthu uyu amalandira anthu ochimwa , nkumadya nawo pamodzi . "
42015003	Tsono Yesu adaŵaphera fanizo ili , adati ,
42015004	" Ndani mwa inu ali ndi nkhosa 100 , imodzi itatayikapo , sangasiye nkhosa zina zonse 99 zija ku busa , nkukafunafuna yotayikayo mpaka ataipeza ?
42015005	Ndipo ataipeza , amaisenza pamapewa pake mokondwa .
42015006	Pofika kwao , amasonkhanitsa abwenzi ake ndi anzake oyandikana nawo , naŵauza kuti , ' Mukondwere nane pamodzi , chifukwa ndaipeza nkhosa yanga idaatayika ija . ' "
42015007	Yesu adapitiriza mau kuti , " Ndithu ndikunenetsa kuti momwemonso Kumwamba kudzakhala chimwemwe chifukwa cha munthu mmodzi wochimwa amene watembenuka mtima , kuposa anthu olungama 99 amene alibe chifukwa chotembenukira mtima . "
42015008	" Mwinanso mai amakhala ndi tindalama khumi , kamodzi nkutayika . Kodi suja amayatsa nyale nasesasesa m'nyumba nkufunafuna mosamala mpaka atakapeza ?
42015009	Atakapeza amasonkhanitsa abwenzi ake ndi anzake oyandikana nawo , naŵauza kuti , ' Mukondwere nane pamodzi , chifukwa ndakapeza kandalama kanga kaja kadaatayikaka . ' "
42015010	Yesu popitiriza mau adati , " Ndikunenetsa kuti ndi m'menenso angelo a Mulungu amakondwerera munthu mmodzi wochimwa amene watembenuka mtima . "
42015011	Yesu adatinso , " Munthu wina adaali ndi ana aamuna aŵiri .
42015012	Wamng'ono adapempha bambo wake kuti , ' Atate , bwanji mugaŵiretu tsopano chuma chanu , ine mundipatsiretu chigawo changa . ' Bamboyo adaŵagaŵiradi ana ake aja chuma chake .
42015013	Patangopita masiku oŵerengeka wamng'ono uja adagulitsa chigawo chake chonse , nachoka kwaoko ndi ndalama zake kupita ku dziko lakutali . Kumeneko adamwaza chuma chakecho ndi mayendedwe oipa .
42015014	Chitamthera chuma chake chonse , mudaloŵa njala yaikulu m'dziko limeneli , mwakuti iye yemwe adayamba kusauka .
42015015	Pamenepo adapita kukakhala nao kwa nzika ina ya m'dzikomo . Nzikayo idamtuma ku busa kukaŵeta nkhumba zake .
42015016	Mnyamata uja ankalakalaka kudya makoko amene nkhumba zinkadya , koma panalibe munthu wompatsako ngakhale makokowo .
42015017	" Atakhalakhala adadzidzimuka mumtima mwake , ndipo adati , ' Achulukirenji antchito a bambo wanga amene ali ndi chakudya chokwanira mpaka kutsalako , pamene ine kuno ndikufa ndi njala .
42015018	Basi ndinyamuka , ndipita kwa bambo wanga , ndipo ndikanena kuti : Atate , ndidachimwira Mulungu wakumwamba , ndi inu nomwe .
42015019	Sindili woyenera kutchedwanso mwana wanu . Mundilole ndisanduke mmodzi mwa antchito anu . '
42015020	" Choncho adanyamukadi napita kwa bambo wake . Koma akubwera patali , bambo wake adamuwona , namumvera chisoni . Adamthamangira , namkumbatira , nkumamumpsompsona .
42015021	Mwanayo adati , ' Atate , ndidachimwira Mulungu wakumwamba , ndi inu nomwe . Sindili woyenera kuchedwanso mwana wanu . '
42015022	Koma bambo wake adauza antchito ake kuti , ' Thamangani mukatenge mkanjo wabwino kwambiri , mumuveke . Mumuvekenso mphete ku chala , ndi nsapato ku mapazi .
42015023	Ndipo katengeni mwanawang'ombe wonenepa uja , muphe kuti tidye , tikondwere .
42015024	Chifukwa mwana wangayu adaafa , koma tsopano wakhalanso moyo ; adaatayika , koma tsopano wapezeka . ' Ndiye pompo chikondwerero chidayamba .
42015025	" Koma mwana wake wamkulu uja anali ku munda . Pochokera kumundako , atafika pafupi ndi nyumba , adamva anthu akuimba ndi kuvina .
42015026	Adaitana wantchito mmodzi namufunsa kuti , ' Kodi kwagwanji ? '
42015027	Iye adati , ' Mng'ono wanu uja wabwera , ndiye bambo apha mwanawang'ombe wonenepa uja chifukwa amlandira ali wamoyo . '
42015028	Atamva zimenezo mwana wamkuluyo adapsa mtima , nakana kuloŵa . Apo bambo wake adatuluka , nkumupempha mopemba kuti aloŵe .
42015029	Koma iye adayankha bambo akewo kuti , Tne zaka zonsezi ndakhala ndikukugwirirani ntchito ndipo sindidalakwirepo lamulo lanu . Komabe inu simudandipatsepo ndi katonde komwe kuti ndikondwere pamodzi ndi anzanga .
42015030	Koma mwana wanuyu , chuma chanu chonse adaonongera akazi achiwerewere , ndipo pamene wabwera , mwamuphera mwanawang'ombe wonenepa uja ! '
42015031	" Bambo wakeyo adamuyankha kuti , ' Mwana wanga , iwe uli ndi ine nthaŵi zonse , ndipo zanga zonse nzako .
42015032	Kunayenera kuti tikondwere ndi kusangalala , chifukwa mng'ono wakoyu adaafa , koma tsopano wakhalanso moyo ; adaatayika , koma tsopano wapezeka . ' "
42016001	Yesu adauza ophunzira ake kuti , " Panali munthu wina wachuma amene anali ndi kapitao wake . Anthu adaadzamneneza kapitaoyo kuti akumwaza chuma cha mbuye wake .
42016002	Tsono mbuye wakeyo adamuitana , namufunsa kuti , ' Nchiyani chimene ndikumva za iwe ? Undifotokozere za ukapitao wako , pakuti sungakhalenso kapitao ai . '
42016003	Apo kapitaoyo adayamba kuganiza mumtima mwake kuti , ' Ndichite chiyani , popeza kuti mbuye wanga akundilanda ukapitao ? Kulima , ai , ndilibe mphamvu . Kupemphapempha , ainso , kukundichititsa manyazi .
42016004	Chabwino , tsopano ndadziŵa choti ndichite , kuti anthu akandilandire ku nyumba zao , ukapitao ukandithera . '
42016005	Motero adaitana angongole a mbuye wake mmodzimmodzi . Adafunsa woyamba kuti , ' Kodi uli ndi ngongole yotani kwa mbuye wanga ? '
42016006	Iye adati , ' Mafuta amuyeso wokwanira mitsuko makumi khumi . ' Kapitaoyo adamuuza kuti , ' Nayi kalata yako yangongole , khala pansi msanga , ungolembapo mitsuko makumi asanu . '
42016007	Adafunsanso wina kuti , ' Nanga iwe , ngongole yako ndi yotani ? ' Iye adati , ' Tirigu wamuyeso wokwanira matumba makumi khumi . ' Kapitaoyo adamuuza kuti , ' Nayi kalata yako yangongole , ungolembapo matumba makumi asanu ndi atatu . '
42016008	Apo mbuye wa kapitao wonyenga uja adamuyamikira chifukwa cha kuchenjera kwake . Pajatu pokhala ndi anzao , anthu ongokonda zapansipano ngochenjera koposa anthu okhala m'kuŵala kwa Mulungu . "
42016009	Yesu popitiriza mau adati , " Ndipo Ine ndikukuuzani kuti mudzipezere abwenzi ndi chuma chonyengachi . Apo chumacho chikadzakutherani , Mulungu adzakulandirani ku nyumba zamuyaya .
42016010	Wokhulupirika pa zinthu zazing'ono , ngwokhulupirikanso pa zazikulu . Ndipo wonyenga pa zazing'ono , amanyenganso pa zazikulu .
42016011	Tsono ngati mwakhala osakhulupirika pa chuma chonyengachi , ndani nanga adzakusungizeni chuma chenicheni ?
42016012	Ndipo ngati mwakhala osakhulupirika ndi za wina , ndani adzakupatseni zimene zili zanuzanu ?
42016013	" Palibe wantchito amene angathe kutumikira mabwana aŵiri , pakuti kapena adzadana ndi mmodzi nkukonda winayo , kapena adzadzipereka kwa mmodzi nkunyoza winayo . Simungathe kutumikira onse aŵiri , Mulungu ndi chuma . "
42016014	Afarisi atamva zonsezi , adamseka Yesu , chifukwa iwo anali okonda ndalama .
42016015	Ndipo Iye adaŵauza kuti , ' Tnu mumadziwonetsa olungama pamaso pa anthu , koma Mulungu amaidziŵa mitima yanu . Pajatu zimene anthu amaziyesa zamtengowapatali , m'maso mwa Mulungu zimaoneka zonyansa .
42016016	" Malamulo a Mose ndi zolemba za aneneri zinkagwirabe ntchito mpaka nthaŵi ya Yohane Mbatizi . Kuyambira pamenepo Uthenga Wabwino ukulalikidwa wakuti Mulungu akukhazikitsa ufumu wake , ndipo anthu onse akuyesetsa mwamphamvu kuloŵamo .
42016017	Koma nkwapafupi kuti thambo ndi dziko lapansi zithe , kupambana kuti kalemba kakang'ono ka pa Malamulo kathe mphamvu .
42016018	" Aliyense amene asudzula mkazi wake , nakwatira wina , akuchita chigololo . Ndipo amene akwatira mkazi wosudzulidwayo , nayenso akuchita chigololo . "
42016019	" Panali munthu wina wachuma , amene ankavala zovala zamtengowapatali , ndipo ankasangalala ndi kudyerera masiku onse .
42016020	Panalinso munthu wina , dzina lake Lazaro , amene ankadzagona pa khomo la munthu wachuma uja . Iyeyu anali ndi zilonda m'thupi lonse .
42016021	Ankalakalaka kudya nyenyeswa zimene zinkagwa pansi kuchokera pa tebulo la wachuma uja . Koma si pokhapo , ngakhale agalu ankabwera kumadzanyambita zilonda zake .
42016022	" Munthu wosauka uja adamwalira , angelo nkumunyamula , nakamtula m'manja mwa Abrahamu . Munthu wachuma uja nayenso adamwalira , naikidwa m'manda .
42016023	Pamene ankazunzika ku Malo a anthu akufa , wachuma uja adayang'ana kumwamba naona Abrahamu ali patali , ndi Lazaro ali pambali pakepa .
42016024	Pamenepo adanena mokweza mau kuti , ' Atate Abrahamu , mundichitire chifundo . Tumani Lazaro aviike nsonga ya chala chake m'madzi kuti adzaziziritseko lilime langa , pakuti ndikuzunzika koopsa m'moto muno . '
42016025	Koma Abrahamu adati , ' Mwana wanga , kumbukira kuti udalaandiriratu zokondweretsa ukadali ndi moyo , pamene Lazaro adaalandira zoŵaŵa . Koma tsopano iye akusangalala kuno , pamene iwe ukuzunzika kwambiri .
42016026	Ndiponso pakati pa ife ndi inu pali chiphompho , kotero kuti ofuna kuchoka kuno kuwolokera kwanuko , sangathe ai . Chimodzimodzinso kuchoka kwanuko kuwolokera kuno . '
42016027	" Apo wachuma uja adati , ' Ndipotu ndikukupemphani atate , kuti mumtume Lazaroyo apite ku nyumba ya bambo wanga .
42016028	Kumeneko ndili ndi abale anga asanu . Akaŵachenjeze , kuwopa kuti iwonso angabwere ku malo ano amazunzo . '
42016029	Koma Abrahamu adati , Two ali ndi mabuku a Mose ndi a aneneri . Amvere zam'menemo . '
42016030	Iye adati , ' Iyai , atate Abrahamu , koma wina atauka kwa akufa nkupita kwa iwo , apo adzatembenuka mtima . '
42016031	Koma Abrahamu adamuuza kuti , ' Ngatitu iwo samvera Mose ndi aneneri , sangathekenso ngakhale wina auke kwa akufa . ' " Za zochimwitsa ndi za kukhululukira
42017001	Yesu adauza ophunzira ake kuti , " Zochimwitsa anthu sizingalephere kuwoneka , koma tsoka kwa munthu wobwera nazoyo .
42017002	Kukadakhala kwabwino kuti ammangirire chimwala cha mphero m'khosi ndi kukamponya m'nyanja , kupambana kuti achimwitse mmodzi . mwa ana ang'onoang'onoŵa .
42017003	Chenjerani tsono ! " Mbale wako akachimwa , umdzudzule . Akatembenuka mtima , umkhululukire .
42017004	Akakuchimwira kasanunkaŵiri pa tsiku , nabwera kasanunkaŵiri kudzanena kuti , ' Pepani , ' umkhululukire ndithu . "
42017005	Atumwi adapempha Ambuye kuti , " Mutiwonjezere chikhulupiriro . "
42017006	Koma Ambuye adati , " Mukadakhala ndi chikhulupiriro ngakhale chochepa kwambiri ngati kambeu ka mpiru , bwenzi mutauza mkuyu uwu kuti , ' Zuka , kadzibzale m'nyanja , ' ndipo ukadakumverani ndithu . "
42017007	Yesu adatinso , " Utha kukhala ndi wantchito wolima ku munda kapena woŵeta nkhosa . Pamene iye wafika kuchokera ku munda , kodi ungamuuze kuti , ' Bwera msanga , udzadye ? '
42017008	Sungatero ai , koma udzamuuza kuti , ' Konzere chakudya . Ukonzeke kunditumikira mpaka ineyo ndidye ndi kumwa . Iweyo udya ndi kumwa pambuyo pake . '
42017009	Kodi ungamthokoze wantchitoyo chifukwa chakuti wachita zimene unamlamula ?
42017010	Choncho inunso , mutachita zonse zimene adakulamulani , muziti , ' Ndife antchito osayenera kulandira kanthu . Tangochita zimene tinayenera kuchita . ' "
42017011	Pa ulendo wake wopita ku Yerusalemu , Yesu adadzera m'malire a Samariya ndi Galileya .
42017012	Pamene ankaloŵa m'mudzi wina , anthu khumi akhate adadzamchingamira . Adaima kutali ,
42017013	nanena mokweza mau kuti , " Yesu Ambuye , tichitireni chifundo . "
42017014	Pamene Yesu adaŵaona , adaŵauza kuti , " Pitani , kadziwonetseni kwa ansembe . " Pamene iwo ankapita , adachira .
42017015	Tsono mmodzi mwa iwo , ataona kuti wachira , adabwerera nayamba kuyamika Mulungu mokweza mau .
42017016	Adagwada nkuŵerama kwambiri pamaso pa Yesu , namthokoza . Koma munthuyo anali Msamariya .
42017017	Apo Yesu adati , " Kodi achira aja si khumi ? Nanga asanu ndi anai ena aja ali kuti ?
42017018	Ndiye kuti sadabwerere wina aliyense kudzayamika Mulungu , koma mlendo yekhayu ? "
42017019	Kenaka Yesu adauza munthuyo kuti , " Nyamuka , pita . Chikhulupiriro chako chakuchiritsa . "
42017020	Afarisi ena adafunsa Yesu kuti , " Kodi Mulungu adzakhazikitsa liti ufumu wake ? " Yesu adaŵayankha kuti , " Mulungu sakhazikitsa ufumu wake mooneka ndi maso ai .
42017021	Anthu sadzati , ' Suuwu , uli pano , ' kapena , ' Suuwo , ' pakuti ngakhale tsopano Mulungu akukhazikitsa ufumu wake pakati panu . "
42017022	Yesu adauza ophunzira ake kuti , " Akudza masiku pamene mudzalakalaka kuwona nthaŵi ya kudza kwa Mwana wa Munthu ngakhale tsiku limodzi lokha , koma simudzaloledwa ai .
42017023	Anthu azidzakuuzani kuti , ' Suuwo uli uko , ' kapena , ' Suuwu uli pano , ' musadzapiteko kapena kuŵatsatira ai .
42017024	Pajatu monga mphezi imang'anipa nkuŵala kuchokera mbali ina ya kuthambo kufikira mbali yake ina , Mwana wa Munthu adzateronso pa tsiku la kubwera kwake .
42017025	Koma Iye ayenera kuti ayambe wamva zoŵaŵa zambiri , ndipo kuti anthu amakono amkane .
42017026	" Monga momwe zidaachitikira pa nthaŵi ya Nowa , zidzateronso pa nthaŵi ya Mwana wa Munthu .
42017027	Masiku amenewo anthu ankangodya ndi kumwa , ankakwatira ndi kumakwatiwa , mpaka tsiku limene Nowa adaloŵa m'chombo . Pamenepo chigumula chidafika nkuŵaononga onse .
42017028	Monga momwe zidaachitikiranso pa nthaŵi ya Loti . Anthu ankangodya ndi kumwa , ankagulitsana malonda , ankabzala mbeu , ankamanga nyumba .
42017029	Koma tsiku limene Loti adatuluka m'Sodomu , Mulungu adagwetsa moto ndi miyala yoyaka ya sulufule nkuŵaononga onsewo .
42017030	Zidzateronso pa tsiku limene Mwana wa munthu adzaoneke .
42017031	" Tsiku limenelo , amene ali pa denga , asadzatsike kukatenga katundu wake m'nyumba . Chimodzimodzinso amene ali ku munda , asadzabwerere ku nyumba .
42017032	Kumbukirani za mkazi wa Loti .
42017033	Aliyense woyesa kudzisungira moyo wake , adzautaya , koma woutaya adzausunga .
42017034	Kunena zoona , usiku umenewo , padzakhala anthu aŵiri pa bedi limodzi , mmodzi adzamtenga , winayo nkumusiya .
42017035	Azimai aŵiri adzakhala akusinja pamodzi , mmodzi adzamtenga , winayo nkumusiya ,
42017036	Anthu aŵiri adzakhala ali m'munda , mmodzi adzamtenga , winayo nkumusiya . "
42017037	Apo ophunzira ake adamufunsa kuti , " Kodi zimenezi zidzachitikira kuti , Ambuye ? " Yesu adati , " Kumene kwafera chinthu , nkumeneko kumasonkhana miphamba . " Fanizo la mai wamasiye ndi munthu woweruza
42018001	Yesu adaŵaphera fanizo pofuna kuŵaphunzitsa kuti azipemphera nthaŵi zonse , osataya mtima .
42018002	Adati , " M'mudzi mwina mudaali woweruza wina amene sankaopa Mulungu kapena kulabadako za munthu .
42018003	M'mudzi momwemo mudaalinso mai wamasiye . Iyeyu ankabwera kwa woweruza uja kudzampempha kuti , ' Mundiweruzireko mlandu umene uli pakati pa ine ndi mdani wanga . '
42018004	Kwa nthaŵi yaitali woweruza uja ankakana , koma pambuyo pake adaganiza kuti , ' Ngakhale sindiwopa Mulungu kapena kusamala munthu ,
42018005	komabe chifukwa mai wamasiyeyu akundivuta , ndimuweruzira mlandu wake , kuwopa kuti angandilemetse nako kubwerabwera kwake . ' "
42018006	Tsono Ambuye adati , " Mwamvatu mau a woweruza wosalungama uja .
42018007	Nanga Mulungu , angaleke kuŵaweruzira mlandu wao osankhidwa ake , amene amamdandaulira usana ndi usiku ? Kodi adzangoŵalekerera ?
42018008	Iyai , kunena zoona adzaŵaweruzira mlandu wao msanga . Komabe Mwana wa Munthu pobwera , kodi adzapezadi chikhulupiriro pansi pano ? "
42018009	Yesu adaŵapheranso fanizo anthu ena amene ankadziyesa olungama nkumanyoza anzao .
42018010	Adati , " Anthu aŵiri adaapita ku Nyumba ya Mulungu kukapemphera . Wina anali Mfarisi , wina anali wokhometsa msonkho .
42018011	Mfarisiyo adaimirira nayamba kupemphera motere mumtima mwake : ' Mulungu , ndikukuyamikani kuti ine sindili monga anthu ena onse ai . Iwowo ndi anthu akuba , osalungama ndi adama . Sindilinso monga wokhometsa msonkho uyu ai .
42018012	Ine ndimasala zakudya kaŵiri pa mlungu , ndipo ndimapereka chachikhumi pa zonse zimene ndimapata . '
42018013	Koma wokhometsa msonkho uja adaima kutali , osafuna nkuyang'ana kumwamba komwe . Ankangodzigunda pa chifuwa ndi chisoni nkumanena kuti , ' Mulungu , mundichitire chifundo ine wochimwane . ' "
42018014	Yesu popitiriza mau adati , " Kunena zoona , wokhometsa msonkhoyu adabwerera kwao ali wolungama pamaso pa Mulungu , osati Mfarisi uja ai . Pajatu aliyense wodzikuza adzamchepetsa , ndipo wodzichepetsa , adzamkuza . "
42018015	Anthu ena ankabwera ndi ana omwe kwa Yesu kuti aŵakhudze . Ophunzira ake poona zimenezi , ankaŵazazira .
42018016	Koma Yesu adaŵaitana nati , " Alekeni anaŵa azibwera kwa Ine , musaŵaletse . Paja Ufumu wa Mulungu ndi wa anthu otere .
42018017	Ndithu ndikunenetsa kuti amene salandira Ufumu wa Mulungu ngati mwana , ameneyo sadzaloŵamo . "
42018018	Mkulu wina adafunsa Yesu kuti , " Aphunzitsi abwino , kodi ndizichita chiyani kuti ndikalandire moyo wosatha ? "
42018019	Yesu adamuyankha kuti , " Ukunditchuliranji wabwino ? Wabwinotu ndi mmodzi yekha , Mulungu basi .
42018020	Malamulo ukuŵadziŵa : Usachite chigololo , usaphe , usabe , usachite umboni wonama , lemekeza atate ako ndi amai ako . "
42018021	Munthu uja adati , " Zonsezi ndakhala ndikuzitsata kuyambira ndili mwana . "
42018022	Pamene Yesu adamva zimenezi , adamuuza kuti , " Ukusoŵabe chinthu chimodzi : kagulitse zonse zimene uli nazo . Ndalama zake ukapatse anthu osauka , ndipo chuma udzachipeza Kumwamba . Kenaka ubwere , uzidzanditsata . "
42018023	Koma pamene munthu uja adamva zimenezi , adavutika mu mtima , pakuti adaali wolemera kwambiri .
42018024	Yesu adamuyang'ana , nanena kuti , " Nkwapatali kwambiri kwa anthu achuma kuti akaloŵe mu Ufumu wa Mulungu .
42018025	Nkwapafupi kuti ngamira idzere pa kachiboo ka zingano , kupambana kuti munthu wolemera akaloŵe mu Ufumu wa Mulungu . "
42018026	Anthu amene adamva zimenezi adafunsa kuti , " Tsono nanga angathe kupulumuka ndani ? "
42018027	Yesu adati , " Zimene zili zosatheka ndi anthu , zimatheka ndi Mulungu . "
42018028	Pamenepo Petro adati , " Ifetu paja tidasiya zonse kuti tizikutsatani . "
42018029	Yesu adaŵauza kuti , " Ndithu ndikunenetsa kuti aliyense wosiya nyumba , kapena mkazi , kapena abale , kapena makolo , kapena ana chifukwa cha Ufumu wa Mulungu ,
42018030	ameneyo pansi pompano adzalandira zonsezo mochuluka kwambiri koposa kale , kenaka kutsogoloko adzalandira moyo wosatha . "
42018031	Yesu adatengera ophunzira ake pambali , naŵauza kuti , " Tilitu pa ulendo wopita ku Yerusalemu , ndipo zonse zidzachitika zimene aneneri adalemba zokhudza Mwana wa Munthu .
42018032	Akampereka kwa anthu akunja . Amenewo akamchita chipongwe , akamnyazitsa , ndi kumthira malovu .
42018033	Akamkwapula , nkumupha , koma mkucha wake Iye adzauka . "
42018034	Ophunzira aja sadamvetse konse zimenezi . Tanthauzo la mau ameneŵa linali lobisika kwa iwo , nchifukwa chake sadamvetsetse zimene Yesu ankanenazo .
42018035	Pamene Yesu ankayandikira ku Yeriko , munthu wina wakhungu adaakhala pamphepete pa mseu akupemphapempha kwa anthu .
42018036	Atamva anthu ambirimbiri akupita mumseumo , adafunsa kuti , " Kodi kuli chiyani ? "
42018037	Adamuyankha kuti , " Kukupita Yesu wa ku Nazarete . "
42018038	Apo iye adanena mokweza mau kuti , " Inu Yesu , Mwana wa Davide , mundichitire chifundo ! "
42018039	Anthu amene anali patsogolo adamzazira , adati , " Khala chete ! " Koma iye adafuulirafuulira kuti , " Inu Mwana wa Davide , chitireni chifundo ! "
42018040	Yesu adaima nalamula kuti abwere naye kwa Iye . Atafika pafupi , Yesu adamufunsa kuti ,
42018041	" Kodi ukufuna kuti ndikuchitire chiyani ? " Iye adati , " Ambuye , ndikufuna kuti ndizipenyanso . "
42018042	Yesu adamuuza kuti , " Penya . Chikhulupiriro chako chakuchiritsa . "
42018043	Nthaŵi yomweyo adapenyanso nayamba kutsata Yesu , akuthokoza Mulungu . Anthu onse aja ataona zimenezi , adatamanda Mulungu . Za Yesu ndi Zakeyo
42019001	Yesu adaloŵa m'Yeriko , ulendo wake wobzola mzindawo .
42019002	Kudafika munthu wina , dzina lake Zakeyo . Iyeyo anali mkulu wa okhometsa msonkho , ndipo anali wolemera .
42019003	Ankafunitsitsa kuwona Yesu kuti ngwotani . Koma pakuti Zakeyoyo anali wamfupi , adalephera kumuwona chifukwa cha kuchuluka kwa anthu .
42019004	Tsono adathamangira kutsogolo , nakakwera mu mkuyu kuti amuwone , chifukwa Yesu ankayenera kudzera pamenepo .
42019005	Ndiye pamene Yesu adafika pamalopo , adayang'ana m'mwamba , namuuza kuti , " Zakeyo , fulumira , tsika , chifukwa lero ndikuyenera kukakhala nao kunyumba kwako . "
42019006	Pompo Zakeyo adafulumira , natsika , kenaka nkukamlandiradi Yesu mokondwa kwambiri .
42019007	Poona zimenezi , anthu onse adayamba kung'ung'udza . Adati , " Wakakhala kunyumba kwa munthu wochimwa . "
42019008	Koma Zakeyo adaimirira nauza Ambuye kuti , " Ambuye , ndithudi ndidzapereka hafu la chuma changa kwa amphaŵi . Ndipo ngati ndidalandira kanthu kwa munthu aliyense monyenga , ndidzamubwezera kanai . "
42019009	Apo Yesu adamuuza kuti , " Chipulumutso chafika m'banja lino lero , popeza kuti ameneyunso ndi mwana wa Abrahamu .
42019010	Pajatu Mwana wa Munthu adabwera kudzafunafuna ndi kudzapulumutsa amene adatayika . "
42019011	Anthu ankamva zimene Yesu ankalankhula . Tsono adaŵaphera fanizo , popeza kuti anali pafupi ndi Yerusalemu , ndipo anthuwo ankaganiza kuti Mulungu akhazikitsa ufumu wake posachedwa .
42019012	Adati , " Munthu wina , wa fuko lomveka , adapita ku dziko lakutali kukalandira ufumu kuti pambuyo pake abwerenso kwao .
42019013	Adaitana khumi mwa antchito ake naŵapatsa ndalama zasiliva khumi , aliyense yakeyake . Adaŵauza kuti , ' Bachita nazoni malonda mpaka nditabwera . '
42019014	Koma anthu ake ankadana naye , choncho m'mbuyo muno adatuma nthumwi kuti zipite ku dziko lomwelo nkukanena kuti , ' Ife sitikufuna konse kuti munthu ameneyu akhale mfumu yathu . '
42019015	" Komabe iye adalandira ufumu uja . Tsono atabwerera kwao , adaitanitsa antchito aja adaaŵapatsa ndalamaŵa kuti adziŵe zimene adapindula .
42019016	Woyamba adadza nati , ' Ambuye , ndalama yanu ija idapindula ndalama makumi khumi . '
42019017	Mbuye wake adamuuza kuti , ' Udachita bwino , ndiwe mtumiki wabwino . Tsono popeza kuti udakhulupirika pa zochepa kwambiri , udzalamulira midzi khumi . '
42019018	Wachiŵiri adadza nati , ' Ambuye , ndalama yanu ija idapindula ndalama makumi asanu . '
42019019	Iyenso mbuye wake adamuuza kuti , Twe udzalamulira midzi isanu . '
42019020	Koma wina adadza nati , ' Ambuye , nayi ndalama yanu ija . Ndidaaimanga pa kansalu .
42019021	Ndinkakuwopani , popeza kuti ndinu munthu wankhwidzi . Mumalonjerera zimene simudaikize , ndiponso mumakolola zimene simudabzale . '
42019022	Apo mbuye wake uja adamuuza kuti , ' Ndiwe wantchito woipa , ndikutsutsa ndi mau ako omwe . Kani unkadziŵa kuti ndine munthu wankhwidzi , amene ndimalonjerera zimene sindidaikize , ndipo ndimakolola zimene sindidabzale .
42019023	Nanga bwanji osaiika ku banki ndalama yangayo , kuti ine pobwera ndiilandire pamodzi ndi chiwongoladzanja chake ? '
42019024	Atatero adauza anthu amene anali pomwepo kuti , ' Mlandeni ndalamayi muipereke kwa amene ali ndi ndalama makumi khumiyo . '
42019025	" Iwo adamuyankha kuti , ' Pepani , ambuye , ameneyu ali kale ndi ndalama makumi khumi . '
42019026	Koma iye adati , ' Ndikunenetsa kuti aliyense amene ali ndi kanthu , adzamuwonjezera zina . Koma amene alibe , ngakhale kamene ali nakoko adzamlandabe .
42019027	Koma adani angaŵa , aja ankakana kuti ndikhale mfumu yaoŵa , bwera nawoni kuno , muŵaphe ine ndikuwona . ' "
42019028	Yesu atanena zimenezi , adatsogolera ophunzira ake kupita ku Yerusalemu .
42019029	Atafika pafupi ndi midzi ya Betefage ndi Betaniya , pafupi ndi phiri lotchedwa Phiri la Olivi , adatuma ophunzira aŵiri ,
42019030	naŵauza kuti , " Pitani m'mudzi mukuwonawo . Mukakangoloŵamo mukapeza mwanawabulu ali chimangire , amene munthu sanakwerepo chikhalire . Mukammasule , nkubwera naye kuno .
42019031	Wina akakakufunsani kuti , ' Mukummasuliranji ? ' mukati , ' Ambuye ali naye ntchito . ' "
42019032	Aŵiriwo adapita , nakapezadi monga momwe Yesu adaaŵauzira .
42019033	Pamene ankamasula mwanawabuluyo , eniake adaŵafunsa kuti , " Mukummasuliranji mwanawabuluyu ? "
42019034	Iwo adati , " Ambuye ali naye ntchito . "
42019035	Tsono adapita naye kwa Yesu , nayamba kuyala zovala zao pa buluyo , nakwezapo Yesu .
42019036	Pamene Yesu ankapita , anthu adamchitira ulemu pakuyala zovala zao mu mseu .
42019037	Pamene ankayandikira Yerusalemu , pa matsitso a Phiri la Olivi , gulu lonse la omutsatira aja lidayamba kukondwerera . Adakweza mau , natamanda Mulungu chifukwa cha ntchito zonse zamphamvu zimene iwo adaziwona .
42019038	Adati , " Ndi yodala Mfumu imene ilikudza m'dzina la Ambuye . Mtendere Kumwamba , ulemu kwa Mulungu kumwambamwamba . "
42019039	Apo Afarisi ena amene adaali m'khamumo adauza Yesu kuti , " Aphunzitsi , auzeni ophunzira anuŵa aleke zimenezi . "
42019040	Iye adati , " Ndikutitu iwoŵa akangokhala chete , ifuula ndi miyalayi . "
42019041	Yesu atayandikira , nkuwona Yerusalemu , adalira chifukwa cha mzindawo .
42019042	Adati , " Ha , iwenso ukadangodziŵa lero lino zinthu zopatsa mtendere ! Koma ai , tsopano maso ako sangathe kuziwona .
42019043	Nthaŵi idzakufikira pamene adani ako adzakuzinga ndi machemba , nadzakuzungulira , nkukutsekereza ponseponse .
42019044	Adzakusakaziratu iweyo pamodzi ndi anthu ako onse . Sadzasiya mwa iwe mwala pamwamba pa unzake , chifukwa chakuti sudazindikire nthaŵi imene Mulungu adaati adzakupulumutse . "
42019045	Yesu adaloŵa m'Nyumba ya Mulungu , nayamba kutulutsa anthu amene ankachita malonda m'menemo .
42019046	Adaŵauza kuti , " Malembo akuti , ' Nyumba yanga idzakhala nyumba yopemphereramo . ' Koma inu mwaisandutsa phanga la achifwamba . "
42019047	Yesu ankaphunzitsa m'Nyumba ya Mulungu tsiku ndi tsiku . Akulu a ansembe , aphunzitsi a Malamulo ndiponso akulu a Ayuda ankafuna kumupha ,
42019048	koma adaasoŵa chochita , chifukwa anthu onse ankatengeka nawo mtima mau ake . Afunsa Yesu za ulamuliro wake
42020001	Tsiku lina Yesu ankaphunzitsa anthu m'Nyumba ya Mulungu nkumalalika Uthenga Wabwino . Tsono akulu a ansembe , aphunzitsi a Malamulo ndiponso akulu a Ayuda adabwera
42020002	namufunsa kuti , " Mutiwuze , kodi mphamvu zoti muzichita zimenezi mudazitenga kuti ? Kaya ndani adakupatsani mphamvu zimenezi ? "
42020003	Yesu adati , " Nanenso ntakufunsani funso limodzi . Tandiwuzani ,
42020004	kodi Yohane Mbatizi kuti azibatiza , mphamvu zake adaazitenga kwa yani , kwa Mulungu kapena kwa anthu ? "
42020005	Iwo aja adayamba kukambirana nkumati , " Tikati adaazitenga kwa Mulungu , Iyeyu anena kuti , ' Nanga bwanji tsono sumudamkhulupirire ? '
42020006	Komanso tikati adaazitenga kwa anthu , anthu onseŵa atiponya miyala , chifukwa mumtima mwao amatsimikiza kuti Yohane adaali mneneri . "
42020007	Ndiye adangomuyankha kuti , " Kaya , ife sitikudziŵa kumene adaazitenga . "
42020008	Apo Yesu adati , " Nanenso tsono sindikuuzani kumene ndidazitenga mphamvu zoti ndizichita zimenezi . "
42020009	Pamenepo Yesu adaphera anthu aja fanizo lina . Adati , " Munthu wina adaalima munda wamphesa . Adaubwereka alimi , iye nkunyamuka ulendo wa ku dziko lina , nakakhalako nthaŵi yaitali .
42020010	Nyengo yothyola zipatso itafika , munthu uja adatuma wantchito wake kwa alimi aja , kuti akampatsireko zipatso za m'munda muja . Koma alimiwo adammenya , nkumubweza osampatsa kanthu .
42020011	Adatumanso wantchito wina . Nayenso alimi aja adammenya , namchita chipongwe , nkumubweza osampatsa kanthu .
42020012	Adatumanso wachitatu , koma uyunso alimiwo adamuvulaza , namtaya kunja .
42020013	Pambuyo pake mwini munda uja adati , ' Ndichite chiyani tsopano ? Ndidzatuma mwana wanga amene ndimamkonda uja . Mwina mwake iye yekhayu akamchitira ulemu . '
42020014	Koma alimi aja atamuwona , adayamba kuuzana kuti , ' Uyu ndiye amene adzamsiyire chumachi . Tiyeni timuphe kuti chidzakhale chathu . '
42020015	Tsono adamuponya kunja kwa mundawo , namupha . Kodi mwini munda wamphesa uja adzaŵatani alimi aja ?
42020016	Ndithu adzabwera naŵapha alimiwo , munda uja nkuubwereka ena . " Anthu aja atamva zimenezi adati , " Ai , msatero . "
42020017	Koma Yesu adaŵayang'ana nati , " Nanga tsono tanthauzo lake nchiyani Malembo aŵa akuti , ' Mwala umene amisiri omanga nyumba adaaukana , womwewo wasanduka mwala wapangodya , wofunika koposa ? '
42020018	Aliyense wogwera pa mwala umenewo adzathyokathyoka . Ndipo aliyense amene mwalawo udzamugwere , udzangomutswanyiratu . "
42020019	Aphunzitsi a Malamulo ndi akulu a ansembe adaadziŵa kuti fanizolo Yesu ankaphera iwowo . Nchifukwa chake ankafuna kumugwira nthaŵi yomweyo , koma ankaopa anthu .
42020020	Tsono iwo ankangomuŵenda , choncho adatuma anthu omuzonda , odziwonetsa ngati anthu olungama , kuti akamutape m'kamwa . Ankafuna kukamneneza kwa bwanamkubwa , pakuti iyeyo ndiye anali ndi mphamvu ndi ulamuliro wonse .
42020021	Ozondawo adauza Yesu kuti , " Aphunzitsi , tikudziŵa kuti Inu mumalankhula ndi kuphunzitsa molungama , simuyang'anira kuti uyu ndani . Mumaphunzitsa malamulo a Mulungu moona .
42020022	Kodi Malamulo a Mulungu amatilola kuti tizikhoma msonkho kwa Mfumu ya ku Roma , kapena ai ? "
42020023	Koma Yesu podziŵa maganizo ao andale adati ,
42020024	" Tandiwonetsani ndalama . Kodi ili ndi nkhope ya yani , ndipo ili ndi dzina la yani ? "
42020025	Iwo aja adati , " Zonse ndi za Mfumu ya ku Roma . " Apo Yesu adaŵauza kuti , " Tsono perekani kwa Mfumu zake za Mfumu , ndiponso kwa Mulungu zake za Mulungu . "
42020026	Choncho adalephera kumutapa m'kamwa pamaso pa anthu pa zimene Iye adalankhula . Iwo adathedwa nzeru ndi zimene Yesu adaayankha , nkungoti chete .
42020027	Asaduki ena adadza kwa Yesu . Paja iwo amati akufa sadzauka . Adamufunsa Yesu kuti ,
42020028	" Aphunzitsi , Mose adatilembera lamulo lakuti , ' Ngati munthu amwalira , nasiya mkazi wake , koma opanda ana , mbale wake wa womwalirayo aloŵe chokolo , kuti amuberekere ana mbale wake uja . '
42020029	Tsono padaali anthu asanu ndi aŵiri pachibale pao . Woyamba adaakwatira mkazi , koma adamwalira osamsiyira mwana .
42020030	Chimodzimodzinso wachiŵiri ,
42020031	ndipo wachitatu nayenso adaloŵa chokolo . Onse aja asanu ndi aŵiri adachita chimodzimodzi , koma onse adamwalira osamsiyira ana mkaziyo .
42020032	Potsiriza pake mai uja nayenso adamwalira .
42020033	Nanga tsono pa tsiku lodzauka akufa , mwini mkaziyo adzakhala utiwuti , popeza kuti abale asanu ndi aŵiri onse aja adaamkwatirapo ? "
42020034	Yesu adaŵayankha kuti , " Anthu okhala pansi pano amakwatira ndi kukwatiwa .
42020035	Koma amene amaŵayesa oyenera kukakhala ndi moyo kutsogoloko , anthu atauka kwa akufa , sadzakwatiranso kapena kukwatiwa ai .
42020036	Iwo adzakhala ngati angelo , mwakuti sangafenso ai . Iwo ndi ana a Mulungu popeza kuti Iye adaŵaukitsa kwa akufa .
42020037	Koma zakuti anthu adzauka kwa akufa , Mose yemwe adaanenapo kale . Paja pa mbiri ija ya chitsamba choyaka moto , iye akuŵatchula Ambuye kuti , ' Mulungu wa Abrahamu , Mulungu wa Isaki , Mulungu wa Yakobo . '
42020038	Ndiye kutitu sali Mulungu wa anthu akufa ai , koma wa anthu amoyo , chifukwa kwa Iye anthu onsewo ndi amoyo . "
42020039	Apo ena mwa aphunzitsi a Malamulo adauza Yesu kuti , " Aphunzitsi , mwanena bwino . "
42020040	Adaatero popeza kuti Asaduki aja sadalimbenso mtima kuti amufunse mafunso ena .
42020041	Yesu adaŵafunsa kuti , " Kodi inu , bwanji amati Mpulumutsi wolonjezedwa uja ndi mwana wa Davide ?
42020042	Paja Davide yemwe m'buku la Masalimo akuti , ' Chauta adauza Mbuye wanga kuti : Khala ku dzanja langa lamanja
42020043	mpaka nditasandutsa adani ako kuti akhale ngati chopondapo mapazi ako . '
42020044	" Davide akutchula Mpulumutsi wolonjezedwa uja kuti Mbuye wake . Tsono angakhale mwana wakenso bwanji ? "
42020045	Pamene anthu onse ankamvetsera zimene Yesu ankalankhula , Iye adauza ophunzira ake kuti ,
42020046	" Chenjera nawoni aphunzitsi a Malamulo . Amakonda kuyenda atavala mikanjo yaitali , ndi kuti anthu aziŵalonjera mwaulemu pa misika . Amakonda mipando yaulemu kwambiri m'nyumba zamapemphero ndiponso malo olemekezeka pa maphwando .
42020047	Koma amaŵadyera chuma chao azimai amasiye , nkumapemphera mapemphero ataliatali monyengezera . Anthu ameneŵa adzalangidwa koposa . " . Za chopereka cha mai wina wamasiye
42021001	Yesu atakweza maso , adaona anthu olemera akuponya zopereka zao m'bokosi la ndalama m'Nyumba ya Mulungu .
42021002	Adaonanso mai wina wamasiye akuponyamo tindalama tiŵiri .
42021003	Pamenepo Yesu adati , " Ndithu ndikunenetsa kuti mai wamasiye wosaukayu waponyamo koposa ena onseŵa .
42021004	Chifukwa ena onseŵa angoponyamo zimene atapa pa zochuluka zimene ali nazo . Koma maiyu , mwa umphaŵi wake , waponyamo zonse zimene anali nazo , ngakhale zimene akadagulira chakudya . ' "
42021005	Anthu ena ankalankhula za Nyumba ya Mulungu kuti adaikongoletsa ndi miyala yokoma , ndiponso ndi mitulo yopereka kwa Mulungu . Yesu adati ,
42021006	" Kunena za zinthu mukuziwonazi , masiku adzabwera mwakuti sipadzatsala konse mwala ndi umodzi womwe pamwamba pa mwala unzake : yonse adzaigumula . "
42021007	Anthu aja adafunsa Yesu kuti , " Aphunzitsi , zimenezi zidzachitika liti ? Tidzaonera chiyani kuti zonsezi zili pafupi kuchitika ? "
42021008	Yesu adati , " Chenjerani kuti anthu angakusokezeni . Chifukwa kudzafika anthu ambiri m'dzina langa namadzanena kuti , ' Mpulumutsi wolonjezedwa uja ndine . ' Azidzatinso , ' Nthaŵi yayandikira . ' Amenewo musadzaŵatsate .
42021009	Ndipo pamene mudzamva za nkhondo ndi za zipoloŵe , musadzachite mantha . Zimenezi zidzayenera kuyamba zaoneka , koma sindiye kuti chimalizo chifika nthaŵi yomweyo . "
42021010	Yesu adaŵauzanso kuti , " Mitundu yosiyanasiyana idzaukirana , maiko osiyanasiyana adzamenyana nkhondo .
42021011	Kudzachita zivomezi zazikulu . Kudzakhala njala ndi mliri ku malo osiyanasiyana . Kudzakhalanso zoopsa ndi zizindikiro zodabwitsa mu mlengalenga .
42021012	" Koma zisanachitike zonsezi , adzakugwirani ndi kukuzunzani . Adzapita nanu ku milandu ku nyumba zamapemphero , nadzakuponyani m'ndende . Adzakuperekani kwa mafumu ndi kwa akulu ena a Boma chifukwa chotsatira Ine .
42021013	Umenewu udzakhala mpata wanu wondichitira umboni .
42021014	Tsono mudziŵiretu kuti musadzachite kukonzekera mau oti mudzaŵayankhe pamlandupo .
42021015	Ineyo ndidzakupatsani mau ndi nzeru zimene adani anuwo sadzatha konse kuzikana kapena kuzitsutsa .
42021016	Makolo anu omwe , abale anu , anansi anu , ndi abwenzi anu , amenewo adzakuperekani kwa adani anu , ndipo ena mwa inu mudzaphedwa .
42021017	Anthu onse adzadana nanu chifukwa cha Ine .
42021018	Koma silidzatayikapo tsitsi lanu ndi limodzi lomwe .
42021019	Mukadzalimbikira , ndiye mudzapate moyo wanu . "
42021020	" Pamene mudzaona Yerusalemu atazingidwa ndi magulu a ankhondo , dziŵani kuti chiwonongeko chake chafika .
42021021	Pamenepo amene ali m'Yudeya athaŵire ku mapiri , amene ali mumzinda atulukemo , ndipo amene ali ku minda asadzaloŵenso mumzindamo .
42021022	Chifukwa masiku amenewo adzakhala masiku akulipsira , kuti zonse zija zimene zidaalembedwa m'Malembo zipherezere .
42021023	Ali ndi tsoka azimai amene adzakhale ndi pathupi , ndiponso azimai oyamwitsa ana masiku amenewo . Pakuti padzagwa masautso aakulu pa dziko lino , ndipo Mulungu adzaŵakwiyira Aisraeleŵa .
42021024	Adzaphedwa pa nkhondo yoopsa , nkutengedwa ngati akapolo a anthu a mitundu ina . Kenaka Yerusalemu akunja adzampondereza mpaka pa mapeto ake a nthaŵi ya akunjawo . "
42021025	" Padzakhala zizindikiro zodabwitsa pa dzuŵa , pa mwezi ndi pa nyenyezi . Pansi pano anthu a mitundu yonse adzada nkhaŵa nkutha nzeru , pomva kukokoma kwa nyanja ndi mafunde ake .
42021026	Ena adzakomoka ndi mantha poyembekezera zimene zikudza pa dziko lonse lapansi , pakuti mphamvu zonse zakuthambo zidzagwedezeka .
42021027	Pamenepo anthu adzaona Mwana wa Munthu akubwera pa mitambo , ali ndi mphamvu ndi ulemerero waukulu .
42021028	Zimenezi zikadzayamba kuchitika , mudzaimirire nkukweza mitu yanu , chifukwa chipulumutso chanu chayandikira . "
42021029	Pambuyo pake Yesu adaŵaphera fanizo adati , " Yang'anani mkuyu ndi mitengo ina yonse .
42021030	Mukamaona kuti masamba akuphuka , mumadziŵa kuti chilimwe chayandikira kale .
42021031	Momwemonso , mukadzaona zija ndanenazi zikuchitika , mudzadziŵe kuti ufumu wa Mulungu uli pafupi .
42021032	Ndithu ndikunenetsa kuti zonsezi zidzaoneka anthu a mbadwo unoŵa asanamwalire onse .
42021033	Thambo ndi dziko lapansi zidzatha , koma mau anga sadzatha mphamvu konse . "
42021034	" Chenjerani kuti mitima yanu ingapusitsidwe ndi maphwando , kuledzera , ndi kudera nkhaŵa za moyo uno , kuti tsikulo lingakufikireni modzidzimutsa .
42021035	Pajatu lidzaŵagwera ngati msampha anthu onse okhala pa dziko lonse lapansi .
42021036	Muzikhala maso tsono , ndipo muzipemphera nthaŵi zonse , kuti mukhale ndi mphamvu zopulumukira ku zonsezi zimene ziti zidzachitike , ndiponso kuti mukaimirire pamaso pa Mwana wa Munthu . "
42021037	Masiku onse Yesu ankaphunzitsa m'Nyumba ya Mulungu , koma usiku ankatuluka kukakhala ku phiri lotchedwa Phiri la Olivi .
42021038	Tsono anthu onse ankalaŵirira m'mamaŵa kubwera kwa Iye ku Nyumba ya Mulungu kudzamva mau ake . Upo wopangana za kupha Yesu
42022001	Nthaŵi yochitira chikondwerero cha buledi wosafufumitsa inkayandikira . Chikondwererocho chimatchedwa Paska .
42022002	Akulu a ansembe ndi aphunzitsi a Malamulo ankafunafuna njira yoti aphere Yesu . Paja iwo ankaopa anthu .
42022003	Tsono Satana adamuloŵa Yudasi wotchedwa Iskariote , amene anali mmodzi mwa ophunzira khumi ndi aŵiri aja a Yesu .
42022004	Yudasiyo adapita kukapangana ndi akulu a ansembe ndi atsogoleri a alonda a ku Nyumba ya Mulungu za njira yoti aperekere Yesu kwa iwo .
42022005	Iwo adakondwa , nalonjeza kumpatsa ndalama .
42022006	Yudasi adavomera , nayamba kufunafuna mpata woti amuperekere kwa iwo , anthu onse osadziŵa .
42022007	Tsiku la buledi wosafufumitsa lidafika , ndiye kuti tsiku limene anthu ankapha mwanawankhosa wochitira phwando la Paska .
42022008	Yesu adatuma Petro ndi Yohane naŵauza kuti , " Pitani mukatikonzere phwando la Paska kuti tikadye . "
42022009	Koma iwo adamufunsa kuti , " Kodi tikakonzere kuti ? "
42022010	Yesu adati , " Mvetsani ! Mukangoloŵa m'mudzimu , mukumana ndi munthu wamwamuna atasenza mtsuko wa madzi . Mukamtsatire mpaka kunyumba kumene akaloŵe .
42022011	Mukauze mwini nyumbayo kuti , ' Aphunzitsi akufunsa kuti , kodi nchiti chipinda chimene Iwowo adzadyeremo phwando la Paska ndi ophunzira ao ? '
42022012	Iyeyo akakuwonetsani chipinda chachikulu cham'mwamba , momwe akonzamo zonse zofunikira . M'menemo mukatikonzere chakudya . "
42022013	Tsono iwo adapita nakachipezadi monga momwe adaaŵauzira , ndipo adakonza phwando la Paska .
42022014	Nthaŵi itakwana , Yesu adakakhala podyera pamodzi ndi atumwi ake aja .
42022015	Tsono adaŵauza kuti , " Ndafunitsitsa kudya phwando ili la Paska pamodzi ndi inu ndisanayambe kumva zoŵaŵa .
42022016	Pakuti kunena zoona , sindidzadyanso konse Paska , mpaka Paskayi itadzafika pake penipeni mu Ufumu wa Mulungu . "
42022017	Atatero Yesu adatenga chikho , ndipo atathokoza Mulungu , adati , " Kwayani , imwani nonsenu .
42022018	Ndithu ndikunenetsa kuti kuyambira tsopano sindidzamwanso konse chakumwa cha mtengo wamphesa , mpaka Mulungu atadzakhazikitsa ufumu wake . "
42022019	Kenaka Yesu adatenga mkate , nathokoza Mulungu , nkuunyemanyema , nagawira ophunzira aja , ndipo adati , " Ili ndi thupi langa limene likuperekedwa chifukwa cha inu . Muzichita zimenezi kuti muzindikumbukira . "
42022020	Atatha kudya , adaŵapatsanso chikho , nati , " Chikhochi ndi chipangano chatsopano chimene magazi anga , omwe akukhetsedwa chifukwa cha inu , akuchitsimikizira .
42022021	" Koma ndithudi wondipereka kwa adani akudya nane pamodzi pompano .
42022022	Mwana wa Munthu akukaphedwadi , monga momwe Mulungu adazikonzeratu kale . Komabe ali ndi tsoka munthu amene akukapereka Mwana wa Munthuyo . "
42022023	Apo onse adayamba kumafunsana kuti , " Kodi ndani mwa ife angachite zotere ? "
42022024	Tsono ophunzira aja adayamba kutsutsana kuti , " Kodi mwa ife amati wamkulu ndani ? "
42022025	Yesu adaŵauza kuti , " Pakati pa anthu akunja , mafumu amadyera anthu ao masuku pa mutu , ndipo amene amaŵaonetsa mphamvu zao , amatchedwa ' mfulu zopatsa . '
42022026	Koma pakati pa inu zisamatero ai . Kwenikweni wamkulu mwa inu azikhala ngati wamng'ono mwa onse , ndipo mtsogoleri azikhala ngati wotumikira .
42022027	Kodi wamkulu ndani ? Ndi amene alikudya , kapena amene akumtumikira ? Si amene alikudyayo nanga ? Koma Ine ndili pakati panu ngati wotumukira .
42022028	" Inu ndinu amene mwakhala ndi Ine pa masautso anga onse .
42022029	Nchifukwa chake , monga Atate anga adandipatsa ufumu , Inenso ndikukupatsani ufumu .
42022030	Ndikadzaloŵa mu ufumu wanga , muzidzadya ndi kumwa pamodzi nane , ndipo mudzakhala pa mipando yachifumu nkumaweruza mafuko khumi ndi aŵiri a Israele . "
42022031	" Simoni , Simoni , chenjera ! Mulungu walola Satana kuti akupeteni nonse ngati tirigu .
42022032	Koma Ine ndakupempherera , kuti usaleke kundikhulupirira . Ndipo iweyo utatembenuka mtima , ukaŵalimbitse abale akoŵa . "
42022033	Apo Petro adati , " Ambuye , ndili wokonzeka kupita nanu ku ndende , ngakhale kufa kumene . "
42022034	Koma Yesu adamuyankha kuti , " Ndikukuuza , iwe Petro , kuti lero lomwe lino , tambala asanalire , ukhala utandikana katatu kuti Ine sundidziŵa . "
42022035	Yesu adaŵafunsa kuti , " Nthaŵi ina ndidaakutumani opanda thumba la ndalama , kapena thumba lapaulendo , kapenanso nsapato . Kodi pamene paja mudaasoŵapo kanthu ? " Iwo adati , " Iyai . "
42022036	Yesu adaŵauza kuti , " Koma tsopano amene ali ndi thumba la ndalama , asalisiye . Chimodzimodzinso thumba lake lapaulendo . Ndipo amene alibe lupanga , agulitse mwinjiro wake nkugula lupanga .
42022037	Ndithu ndikunenetsa kuti ziyenera kuchitikadi mwa Ine zimene Malembo adanena kuti , ' Ankamuyesa mmodzi mwa anthu ophwanya malamulo . ' Ndipo zonse zimene zidalembedwa za Ine zikuchitikadi . "
42022038	Ophunzirawo adati , " Ambuye , aŵa malupanga , tili nawo kale aŵiri . " Yesu adaŵauza kuti , " Chabwino , basi . "
42022039	Pambuyo pake Yesu adatuluka mu mzinda napita ku Phiri la Olivi monga adaazoloŵera . Ndipo ophunzira ake adapita naye .
42022040	Pamene adafika kumeneko , Yesu adaŵauza kuti , " Pempherani , kuti mungagwe m'zokuyesani . "
42022041	Tsono adapatukana nawo kadera , kutalika kwake ngati pamene mwala ungafike munthu atauponya . Apo adagwada pansi nayamba kupemphera .
42022042	Adati , " Atate , ngati mukufuna , mundichotsere chikho chamasautsochi . Komabe muchite zimene mukufuna Inu , osati zimene ndikufuna Ine ai . "
42022043	Pamenepo mngelo wochokera Kumwamba adamuwonekera namlimbitsa mtima .
42022044	Koma Yesu adavutikabe koopsa mu mtima , nkumapemphera kolimba kuposa kale . Ndipo thukuta limene ankadza linali ngati madontho akuluakulu a magazi ogwera pansi .
42022045	Atapemphera , adaimirira napita kwa ophunzira ake . Adaŵapeza ali m'tulo chifukwa cha chisoni ,
42022046	ndipo adaŵafunsa kuti , " Bwanji mukugona ? Dzukani ndi kumapemphera , kuti mungagwe m'zokuyesani . "
42022047	Yesu akulankhula choncho , padabwera khamu la anthu . Amene ankaŵatsogolera anali Yudasi , mmodzi mwa ophunzira khumi ndi aŵiri aja . Iyeyu adadza pafupi ndi Yesu kuti amumpsompsone .
42022048	Koma Yesu adamufunsa kuti , " Yudasi , mongadi ukupereka Mwana wa Munthu kwa adani pakumumpsompsona ? "
42022049	Ophunzira amene anali pafupi ndi Yesu ataona zimene zinalikudzachitika , adafunsa Yesu kuti , " Ambuye , kodi tiŵateme ndi lupanga ? "
42022050	Apo mmodzi mwa iwo adatemadi wantchito wa mkulu wa ansembe onse , mpaka kumusenga khutu la ku dzanja lamanja .
42022051	Koma Yesu adati , " Basi , lekani zimenezi . " Atatero adakhudza khutu la munthuyo namchiritsa .
42022052	Kenaka Yesu adalankhula nawo onse amene adaabwera kudzamugwira , akulu a ansembe ndi atsogoleri a alonda a ku Nyumba ya Mulungu , ndiponso akulu a Ayuda . Adaŵafunsa kuti , " Bwanji mwachita kunditengera malupanga ndi zibonga ngati kuti ndine chigaŵenga ?
42022053	Tsiku ndi tsiku ndidaali nanu m'Nyumba ya Mulungu , inuyo osandigwira . Koma ino ndi nthaŵi yanu ndiponso ya mphamvu za mdima . "
42022054	Anthu aja adamugwira Yesu , napita naye ku nyumba ya mkulu wa ansembe onse . Petro ankaŵatsatira chapatali .
42022055	Iwo adasonkha moto m'kati mwa bwalo la nyumbayo , nakhala pansi pamodzi . Petro nayenso adakakhala pakati pao .
42022056	Mtsikana wina wantchito adamuwona atakhala nao pamotopo . Adamuyang'anitsitsa , nati , " Aŵansotu anali naye . "
42022057	Koma Petro adakana , adati , " Mai iwe , sindimdziŵa ameneyu . "
42022058	Patapita kanthaŵi pang'ono , munthu wina pomuwona adati , " Akulu inu , ndinunso mmodzi mwa iwo aja . " Koma Petro adati , " Munthu iwe , ai ndithu sindine . "
42022059	Patapita ngati ora limodzi , munthu winanso adanenetsa kuti , " Ndithudi akulu aŵanso anali naye , pakuti ndi a ku Galileya . "
42022060	Koma Petro adati , " Munthu iwe , sindikuzidziŵa zimene ukunenazi . " Ndipo pompo , akulankhulabe , tambala adalira .
42022061	Ambuye adacheuka nayang'ana Petro . Pamenepo Petro adakumbukira mau aja amene Ambuye adaamuuza kuti , " Lero lomwe lino , tambala asanalire , ukhala utandikana katatu . "
42022062	Pamenepo adatuluka , nakalira kwambiri chifukwa cha chisoni chachikulu .
42022063	Tsono anthu amene ankalonda Yesu aja adayamba kumseka ndi kumammenya .
42022064	Adamrnanga nsalu m'maso nkumamufunsa kuti , " Lota , wakumenya ndani ? "
42022065	Ndipo adamnenanso mau ena ambiri achipongwe .
42022066	Kutacha , a m'Bungwe Lalikulu la Ayuda adasonkhana , ndiye kuti akulu a ansembe ndi aphunzitsi a Malamulo . Adatenga Yesu napita naye ku Bwalo lao .
42022067	Adamuuza kuti , " Ngati ndiwe Mpulumutsi wolonjezedwa uja , utiwuze mosabisa . " Koma Iye adaŵayankha kuti , " Ngakhale ntakuuzani , simungandikhulupirire konse ,
42022068	ndipo nditakufunsani funso , inu simungaliyankhe .
42022069	Koma kuyambira tsopano Mwana wa Munthune ndidzakhala ku dzanja lamanja la Mulungu wamphamvuzonse . "
42022070	Apo onse aja adati , " Tsono ndiye kutitu ndiwe Mwana wa Mulungu , ati ? " Yesu adati , " Mwanena nokha kuti ndine amene . "
42022071	Pamenepo iwo aja adati , " Tikufuniranji umboni wina ? Tadzimvera tokha mau akeŵa . " Yesu ku bwalo la Pilato
42023001	Gulu lonse lija lidanyamuka nkupita naye Yesu kwa Pilato .
42023002	Iwo adayamba kuneneza Yesu kuti , " Munthu uyu tidampeza akusokeza anthu a mtundu wathu . Amatiletsa kuti tisamakhome msonkho kwa Mfumu ya ku Roma . Amanenanso kuti ati Iyeyu ndi Mpulumutsi wolonjezedwa uja ndiponso mfumu . "
42023003	Pilato adafunsa Yesu kuti , " Kodi iwe , ndiwe Mfumu ya Ayuda ? " Yesu adati , " Mwanena nokha . "
42023004	Pamenepo Pilato adauza akulu a ansembe ndi anthu onse aja kuti , " Sindikumpeza mlandu munthuyu . "
42023005	Koma iwo adaumirira nati , " Ameneyu amautsa mitima ya anthu ndi zimene amaphunzitsa m'dziko lonse la Yudeya . Adayambira ku Galileya , mpaka konse kuno . "
42023006	Pamene Pilato adamva zimenezi , adaŵafunsa kuti , " Kodi munthuyu ndi wa ku Galileya ? "
42023007	Tsono atamva kuti ngwochokeradi ku dera limene Herode amalamulira , adamtumiza kwa Herodeyo , amene nayenso anali m'Yerusalemu masiku omwewo .
42023008	Herode poona Yesu , adakondwa kwambiri , chifukwa ankamva za Iye , mwakuti kwa nthaŵi yaitali ankafuna atamuwona . Ankayembekeza kuti aone Yesu akuchita chozizwitsa china .
42023009	Herode adamufunsa mafunso ambiri , koma Yesu sadamuyankhe kanthu .
42023010	Akulu a ansembe ndi aphunzitsi a Malamulo adaimirira pomwepo nkumaneneza Yesu kwambiri .
42023011	Herode pamodzi ndi asilikali ake adayamba kumseka Yesu ndi kumamnyoza . Adamuveka chovala chachifumu , namubwezera kwa Pilato .
42023012	Tsiku lomwelo Herode ndi Pilato adayamba kuyanjana , chonsecho kale ankadana .
42023013	Pilato adasonkhanitsa akulu a ansembe ndi akulu a Ayuda ndi anthu wamba .
42023014	Adaŵauza kuti , " Mwadzampereka munthuyu kwa ine kuti ndi munthu wosokeza anthu . Ndipo onani , ine ndamufunsa pamaso panu , koma sindikumpeza mlandu pa zonse zimene mukumnenezazi .
42023015	Herode yemwe sadampeze mlandu , nchifukwa chake wamubweza kwa ife . Ameneyu sadachite kanthu koyenera kumuphera .
42023016	Motero ndingomukwapula kenaka nkumumasula . "
42023017	Pilatoyo ankayenera kuŵamasulira mkaidi mmodzi pa nthaŵi ya chikondwerero cha Paska .
42023018	Koma anthu onse aja adayamba kufuula pamodzi kuti , " Mchotseni ameneyu , mutimasulire Barabasi . "
42023019	Barabasi anali atamponya m'ndende chifukwa cha kuyambitsa chipolowe mu mzinda , ndiponso kupha munthu .
42023020	Pilato adafuna kumasula Yesu , motero adakakamba nawonso anthu aja .
42023021	Koma iwo adafuulirafuulira kuti , " Mpachikeni ! Mpachikeni ! "
42023022	Pilato adaŵafunsa kachitatu kuti , " Koma wachimwanji Iyeyu ? Sindikumpeza mlandu woyenera kumuphera . Motero ndingomukwapula kenaka ndimmasula . "
42023023	Koma iwo adamuumiriza mokweza mau kuti Yesu apachikidwe , kufuula kwao kunkakulirakulira .
42023024	Tsono Pilato adagamula kuti zimene anthu aja ankapempha zichitike .
42023025	Adaŵamasulira munthu amene ankamupempha uja , amene adaaponyedwa m'ndende chifukwa cha chipolowe ndi kupha munthu . Koma Yesu adampereka kwa iwo kuti akamchite zimene ankafuna .
42023026	Asilikali adamtenga Yesu napita naye kuti akampachike . Pa njira adagwira munthu wina wa ku Kirene , dzina lake Simoni . Iye ankachokera ku midzi . Adamsenzetsa mtanda wa Yesu kuti aunyamule , azitsatira pambuyo pa Yesuyo .
42023027	Anthu ambirimbiri ankamutsatira . Pakati pao panalinso akazi amene ankadzigunda pa chifuwa ndi chisoni nkumalira chifukwa cha Iye .
42023028	Koma Yesu adaŵacheukira naŵauza kuti , " Inu azimai a ku Yerusalemu , musandilire Ine ai , koma mulire chifukwa cha inu nomwe ndi ana anu .
42023029	Pakuti masiku akubwera pamene anthu azidzati , ' Ngodala azimai ouma , azimai osabala , azimai amene sadayamwitseko mwana . '
42023030	Nthaŵi imeneyo adzapempha mapiri kuti , ' Tigwereni , ' ndiponso magomo kuti , ' Tiphimbeni . '
42023031	Pakuti ngati mtengo wauŵisi auchita zimenezi , nanga mtengo wouma ndiye adzauchita zotani ? "
42023032	Asilikali aja adaatenganso anthu ena aŵiri , amene anali zigaŵenga , kuti akaphedwe pamodzi ndi Yesu .
42023033	Pamene adafika ku malo otchedwa Chibade cha Mutu , adapachika Yesu komweko pa mtanda . Komwekonso adapachika zigaŵenga zija , china ku dzanja lamanja , china ku dzanja lamanzere .
42023034	Yesu adati , " Atate , muŵakhululukire anthuŵa , chifukwa sakudziŵa zimene akuchita . " Iwo aja adagaŵana zovala zake pakuchita maere .
42023035	Anthu ena onse adaimirira pomwepo nkumaonerera . Komanso akulu a Ayuda ankamunyodola nkumanena kuti , " Adapulumutsa ena , adzipulumutse yekha ngati ndiyedi Mpulumutsi uja amene Mulungu adamsankha . "
42023036	Nawonso asilikali adayamba kumseka . Adadza paiupi ndi Iye , nampatsa vinyo wosasa kuti amwe .
42023037	Adati , " Ngati ndiwedi mfumu ya Ayuda , dzipulumutse wekha . "
42023038	Pamwamba pa mtanda panali kalata yolembedwa m'Chigriki , m'Chilatini , ndi m'Chiyuda . Mau ake anali akuti , " Uyu ndi mfumu ya Ayuda . "
42023039	Chigaŵenga chimodzi chimene chidaapachikidwa nao , chidayamba kunyoza Yesu nkumanena kuti , " Ha ! Kodi iwe sindiwe Mpulumutsi Wolonjezedwa uja ? Udzipulumutse wekha ndi ife tomwe . "
42023040	Koma mnzake uja adamdzudzula , adati , " Kodi iwe , suwopa ndi Mulungu yemwe , chidziŵirecho kuti nawenso ukulandira chilango chomwechi ?
42023041	Tsonotu ife zikutiyeneradi zimenezi , tikulandira zolingana ndi zimene tidachita . Koma aŵa sadachite cholakwa chilichonse . "
42023042	Ndipo adati , " Inu , mukandikumbikire mukakafika mu Ufumu wanu . "
42023043	Yesu adamuyankha kuti , " Ndithu ndikunenetsa kuti lero lomwe lino ukhala nane ku Malo a Chisangalalo , Kumwamba . "
42023044	Nthaŵi itakwana ngati 12 koloko masana , padaagwa mdima pa dziko lonse mpaka pa 3 koloko ,
42023045	dzuŵa litangoti bii kuda . Pamenepo chinsalu chochinga chija cha m'Nyumba ya Mulungu chidang'ambika pakatimpakati .
42023046	Tsono Yesu adanena mokweza mau kuti , " Atate ndikupereka mzimu wanga m'manja mwanu . " Atanena zimenezi , adatsirizika .
42023047	Mkulu wa asilikali ataona zimene zidaachitikazo , adatamanda Mulungu , adati , " Ndithudi munthuyu adaalidi wosalakwa konse . "
42023048	Anthu onse amene adaasonkhana kudzaonerera zimene zinkachitikazo , ataona zonsezi , adabwerera kwao akudzigunda pa chifuwa ndi chisoni .
42023049	Anthu onse amene ankadziŵana ndi Yesu , ndiponso azimai amene adaamtsatira kuchokera ku Galileya , adaima patali nkumaona zimenezi .
42023050	Panali munthu wina , dzina lake Yosefe , wa ku Arimatea , mudzi wina wa Ayuda . Anali munthu wabwino ndi wolungama , ndipo anali wa m'Bungwe Lalikulu la Ayuda .
42023051	Komatu sankavomereza zimene anzake a m'Bungweli ankapangana , iye ankayembekeza kudza kwa Ufumu wa Mulungu .
42023052	Iyeyu adapita kwa Pilato kukapempha mtembo wa Yesu .
42023053	Tsono adautsitsa naukulunga m'nsalu yoyera yabafuta , nkuuika m'manda . Mandawo anali asanaikemo munthu wina aliyense .
42023054	Linali tsiku la chikonzero , tsiku la Sabata likuti liziyamba kumene .
42023055	Azimai aja amene adaabwera ndi Yesu kuchokera ku Galileya , adatsatira Yosefe , naona manda ndi m'mene adaaikira mtembo wa Yesu .
42023056	Kenaka adabwerera nakayamba kukonza zonunkhira ndiponso mafuta abwino . Tsono pa tsiku la Sabata adapumula malinga ndi Malamulo a Mose . Yesu auka kwa akufa
42024001	M'mamaŵa pa tsiku lotsatira Sabata ya Ayuda , azimai aja adapita ku manda , atatenga zonunkhira zimene adaakakonza .
42024002	Adapeza chimwala chija chili chogubuduza kale kuchoka pakhomo pa manda aja .
42024003	Adaloŵa m'mandamo koma sadaupeze mtembo wa Ambuye Yesu .
42024004	Akadali othedwa nzeru choncho pa zimenezo , adangoona anthu aŵiri ovala zovala zonyezimira ataimirira pafupi ndi iwo .
42024005	Akazi aja adachita mantha naŵeramitsa nkhope zao pansi . Anthuwo adaŵafunsa kuti , " Mukudzafuniranji munthu wamoyo pakati pa anthu akufa ?
42024006	Sali muno ai , wauka . Kumbukirani zimene adaakuuzani akadali ku Galileya .
42024007	Paja adaakuuzani kuti , ' Mwana wa Munthu ayenera kuperekedwa m'manja mwa anthu ochimwa , kupachikidwa pa mtanda , ndi kuuka kwa akufa patapita masiku atatu . ' "
42024008	Apo akazi aja adaŵakumbukiradi mauwo ,
42024009	ndipo atabwerako kumanda kuja , adasimbira zonsezo ophunzira khumi ndi mmodzi aja , ndi anthu ena onse .
42024010	Azimaiwo anali Maria wa ku Magadala , Yohana , ndi Maria , amake a Yakobo . Iwo pamodzi ndi anzao ena adasimbira atumwi aja zonsezi .
42024011	Koma zimenezo atumwiwo adangoziyesa zam'kutu , mwakuti sadaŵakhulupirire azimaiwo .
42024012	Komabe Petro adanyamuka nathamangira ku manda . Adaŵeramiramo naona nsalu zamaliro zokha , kenaka nkubwerera kunyumba akudabwa ndi zimene zidaachitikazo .
42024013	Tsiku lomwelo ophunzira aŵiri ankapita ku mudzi wotchedwa Emausi . Kuchokera ku Emausi kufika ku Yerusalemu ndi mtunda wokwanira ngati makilomita khumi ndi limodzi .
42024014	Ankakambirana za zonse zimene zidaachitika .
42024015	Akukambirana choncho nkumafunsana , Yesu mwiniwake adayandikira nkumatsagana nawo .
42024016	Koma maso ao adaachita chidima , mwakuti sadamzindikire .
42024017	Tsono Yesu adaŵafunsa kuti , " Kodi mukunka mukukambirana zotani panjira pano ? " Apo iwo adaima , nkhope zao zili zakugwa ndi chisoni ,
42024018	kenaka mmodzi , dzina lake Kleopa , adamufunsa kuti , " Kodi mlendo ndinu nokha m'Yerusalemu muno , wosadziŵa zimene zachitika m'menemo masiku apitaŵa ? "
42024019	Yesu adaŵafunsa kuti , " Zotani ? " Iwo adati , " Za Yesu wa ku Nazarete . Iye anali mneneri amene mau ake ndi zochita zake zinali zamphamvu pamaso pa Mulungu ndi pa anthu omwe .
42024020	Akulu a ansembe ndi akulu athu ena adampereka kuti azengedwe mlandu ndi kuphedwa , ndipo adampachika pa mtanda .
42024021	Ife tinkayembekeza kuti Iyeyo ndiye adzaombole Aisraele , koma ha ! Ndi dzana pamene zidachitika zonsezi .
42024022	Komanso azimai ena a m'gulu lathu anatidabwitsa . Iwowo anapita ku manda m'mamaŵa ,
42024023	ndiye amati sadaupeze mtembo wake . Tsono atabwerako amadzasimba kuti anaona angelo amene anaŵauza kuti Yesu ali moyo .
42024024	Ena mwa ife anapita kumandako , ndipo anakapezadi monga momwe azimai aja amasimbira , koma Iyeyo sadamuwone ai . "
42024025	Apo Yesu adati , " Ha ! Koma ndiye ndinu anthu opusa , osafuna kukhulupirira msanga zonse zija zimene aneneri adanena .
42024026	Kodi inu simukudziŵa kuti Mpulumutsi wolonjezedwa uja adaayenera kumva zoŵaŵa zonsezi kuti aloŵe mu ulemerero wake ? "
42024027	Kenaka Yesu adayamba kuŵatanthauzira zimene zidalembedwa za Iye m'Malembo onse , kuyambira pa mabuku a Mose mpaka mabuku a aneneri onse .
42024028	Atayandikira kumudzi kumene ankapita , Yesu adachita ngati akupitirira .
42024029	Koma iwo adamuumiriza kuti , " Mukhale nafe konkuno , poti kwayamba kuda ; onani dzuŵa likuloŵa . " Apo Iye adakaloŵa m'nyumba nakakhala nawo .
42024030	Pamene adakhala nawo podyera , Yesu adatenga buledi , ndipo atathokoza Mulungu , adamnyema naŵagaŵira .
42024031	Nthaŵi yorwweyo maso ao adatsekuka , namuzindikira , Iye nkuzimirira .
42024032	Tsono iwo adayamba kukambirana kuti , " Zoonadi ndithu , mitima yathu inachita kuti phwii , muja amalankhula nafe panjira paja , nkumatitanthauzira Malembo . "
42024033	Nthaŵi yomweyo adanyamuka kubwerera ku Yerusalemu . Adakapeza ophunzira khumi ndi mmodzi aja atasonkhana pamodzi ndi anzao ena ,
42024034	akunena kuti , " Ambuye adaukadi , ndipo Simoni waŵaona . "
42024035	Tsono nawonso aŵiri aja adafotokoza zimene zidaachitika panjira paja , ndiponso m'mene iwo adaamzindikirira pamene Iye ankanyema buledi .
42024036	Iwo akulankhula choncho , Yesu mwiniwake adadzaimirira pakati pao nati , " Mtendere ukhale nanu . "
42024037	Koma iwo adadzidzimuka , nkuchita rnantha poyesa kuti akuwona mzukwa .
42024038	Tsono Yesu adati , " Mukuvutikiranji , mukudzipheranji ndi mafunso m'mitima mwanu ?
42024039	Onani manja anga ndi mapazi anga , kuti ndine ndithu . Khudzeni muwone , paja mzukwa ulibe mnofu ndi mafupa monga mukuwona kuti Ine ndili nazo . "
42024040	Atanena zimenezi adaŵaonetsa manja ake ndi mapazi ake .
42024041	Iwo sankakhulupirirabe chifukwa cha chimwemwe , ndipo adaathedwa nzeru . Tsono Yesu adaŵafunsa kuti , " Kodi pano muli nako kanthu kakudya ? "
42024042	Adampatsa chidutsu cha nsomba yootcha .
42024043	Iye atalandira nsombayo , adaidya iwo akuwona .
42024044	Kenaka adaŵauza kuti , " Nzimenezitu zimene ndinkakuuzani pamene ndinali nanu . Paja ndinkanenaŵ ' kuti zonse ziyenera kuchitikadi zimene zidalembedwa za Ine m'Malamulo a Mose , m'mabuku a aneneri , ndi m'buku la Masalimo . "
42024045	Tsono adaŵathandiza kuti amvetse bwino Malembo .
42024046	Adaŵauza kuti , " Zimene zidalembedwa ndi izi : zakuti Mpulumutsi wolonjezedwa uja adayenera kumva zoŵaŵa , nkuuka kwa akufa patapita masiku atatu ,
42024047	kuti m'dzina lake mau alalikidwe kwa anthu a mitundu yonse , kuyambira ku Yerusalemu , mau akuti atembenuke mtima , kuti Mulungu aŵakhululukire machimo ao .
42024048	Inuyo ndinu mboni zake za zimenezi .
42024049	Ine ndidzakutumizirani mphatso imene Atate anga adalonjeza . Koma inu bakhalani mumzinda muno mpaka mutalandira mphamvu zochokera Kumwamba . "
42024050	Atatero Yesu adaŵatsogolera kuchokera mumzindamo mpaka ku mudzi wa Betaniya . Kumeneko adakweza manja ake naŵadalitsa .
42024051	Akuŵadalitsa choncho , adalekana nawo , natengedwa kupita Kumwamba .
42024052	Iwo adampembedza , pambuyo pake nkubwerera ku Yerusalemu ndi chimwemwe chachikulu .
42024053	Tsono ankasonkhana m'Nyumba ya Mulungu nthaŵi ndi nthaŵi akutamanda Mulungu .
43001001	Pachiyambi pa zonse Iye amene amatchedwa dzina loti Mau , anali alipo kale . Anali kwa Mulungu , ndipo anali Mulungu .
43001002	Anali kwa Mulungu chikhalire .
43001003	Mulungu adalenga zonse kudzera mwa Iye , ndipo palibe chilichonse chimene chidalengedwa popanda Iye .
43001004	Mwa Iyeyo munali moyo , ndipo moyowo unali kuŵala kounikira anthu .
43001005	Kuŵalako kukuunikabe mu mdima , ndipo mdima sudathe kugonjetsa kuŵalako .
43001006	Mulungu adaatuma munthu wina , dzina lake Yohane .
43001007	Iyeyu adaabwera ngati mboni , kudzachitira umboni kuŵala kuja , kuti anthu onse akhulupirire chifukwa cha umboni wakewo .
43001008	Sikuti iyeyo ndiye anali kuŵalako ai , koma adangobwera kudzachitira umboni kuŵalako .
43001009	Kuŵala kwenikweni , kounikira anthu onse , kunkadza pansi pano .
43001010	Wotchedwa Mauyo anali m'dziko lapansi , ndipo Mulungu adalenga dziko lapansilo kudzera mwa Iye , komabe anthu apansipano sadamzindikire .
43001011	Adaabwera kwao ndithu , koma anthu ake omwe sadamlandire .
43001012	Komabe ena adaamlandira nakhulupirira dzina lake , ndipo ameneŵa Iye adaŵapatsa mphamvu zoti akhale ana a Mulungu .
43001013	Kukhala ana a Mulungu kumeneku sikudachokere m'kubadwa kwao , kapena ku chifuniro cha thupi , kapena ku chifuniro cha munthu ai , koma kudachokera kwa Mulungu .
43001014	Wotchedwa Mau uja adasanduka munthu , nadzakhala pakati pathu . Anali wokoma mtima ndi wokhulupirika kwabasi . Ndipotu tidaona ulemerero wake , ndiye kuti ulemerero womwe Iye amalandira kwa Atate pokhala Mwana wao mmodzi yekha uja .
43001015	Yohaneyo adaamchitira umboni . Ankauza anthu mwamphamvu kuti , " Uyu ndiye uja ndinkanenayu kuti amene akubwera pambuyo panga ngwoposa ine ; pakuti ine ndisanabadwe , Iye alipo . "
43001016	Kuchokera m'kukoma mtima kwake kwathunthu ife tonse tidalandira madalitso , madalitso ake otsatanatsatana .
43001017	Paja Mulungu adatipatsa Malamulo ake kudzera mwa Mose , koma kudzera mwa Yesu Khristu adatizindikiritsa kukoma mtima ndi kukhulupirika kwake .
43001018	Chikhalire palibe munthu amene adaona Mulungu , koma Mwana mmodzi yekha uja , amene ali wapamtima wa Atate , ndiye adaulula za Mulunguyo .
43001019	Nthaŵi ina akuluakulu a Ayuda a ku Yerusalemu adaatuma ansembe ndi Alevi ena kukafunsa Yohane kuti , " Kodi iwe ndiwe yani ? "
43001020	Iye adayankha mosabisa konse , adanenetsa ndithu kuti , " Inetu sindine Mpulumutsi wolonjezedwa uja ai . "
43001021	Adamufunsanso kuti , " Nanga ndiwe yani ? Ndiwe Eliya kodi ? " Iye adati , " Iyai , sindine Eliya . " Iwo adati , " Kodi ndiwe Mneneri tikumuyembekeza uja ? " Koma Yohane adayankha kuti , " Ainso . "
43001022	Tsono adamuuza kuti , " Tanena zenizenitu , kuti tikaŵafotokozere bwino amene atituma . Mwiniwakewe umati ndiwe yani ? "
43001023	Yohane adaŵayankha kuti , " Monga adaanenera mneneri Yesaya : Ine ndine liwu la munthu wofuula m'chipululu ; akunena kuti , ' Ongolani mseu wodzadzeramo Ambuye . ' "
43001024	Anthu aja adaaŵatuma ndi Afarisi .
43001025	Tsono adafunsa Yohane kuti , " Ngati sindiwe Mpulumutsi wolonjezedwa uja , kapena Eliya , kapenanso Mneneri tikumuyembekeza uja , nanga bwanji umabatiza ? "
43001026	Yohane adaŵayankha kuti , " Ine ndimabatiza ndi madzi , koma pakati panupa pali wina amene inu simukumdziŵa .
43001027	Iyeyu ngwobwera pambuyo panga , komabe sindili woyenera ngakhale kumasula zingwe za nsapato zake . "
43001028	Zimenezi zidachitikira ku Betaniya , kutsidya kwa mtsinje wa Yordani , kumene Yohane ankabatiza .
43001029	M'maŵa mwake Yohane adaona Yesu akubwera kwa iye , ndipo adati , " Suuyu Mwanawankhosa wa Mulungu uja , wochotsa machimo a anthu a pa dziko lonse lapansi .
43001030	Iyeyu ndi amene ndinkanena uja kuti , ' Pambuyo panga pakubwera munthu wopambana ine , pakuti ine ndisanabadwe , Iye alipo . '
43001031	Inenso sindinkamudziŵa , koma ndidabwera kudzabatiza ndi madzi kuti Aisraele amdziŵe . "
43001032	Yohane adachitanso umboni , adati , " Ndidaona Mzimu Woyera akutsika kumwamba ngati nkhunda , nakhazikika pa Iye .
43001033	Ine sindinkamudziŵa , koma Mulungu amene adandituma kudzabatiza ndi madzi , ndiye adaandiwuza kuti , ' Amene udzaone Mzimu Woyera akutsika ndi kukhazikika pa Iye , ndi Iyeyo wobatiza mwa Mzimu Woyera . '
43001034	Ineyo ndidaziwonadi , ndipo ndikuchita umboni kuti ameneyu ndi Mwanadi wa Mulungu . "
43001035	M'maŵa mwakenso Yohane anali pamalo pomwepo pamodzi ndi ophunzira ake ena aŵiri .
43001036	Pamene adaona Yesu akuyenda , iye adati , " Suuyu Mwanawankhosa wa Mulungu . "
43001037	Ophunzira aŵiri aja atamva mauwo , adatsatira Yesu .
43001038	Yesu adacheuka naona kuti akumtsatira , tsono adaŵafunsa kuti , " Kodi ulendowu ? " Iwo adati , " Timati tidziŵe , kodi mumakhala kuti , Rabi ? " ( Tanthauzo la Rabi ndiye kuti , Mphunzitsi . )
43001039	Yesu adati , " Tiyeni mukakuwone . " Iwo adapita naye . Pamenepo nthaŵi inali ngati 4 koloko madzulo . Adakaonako kumene Iye ankakhala , ndipo adakhala naye tsiku limenelo .
43001040	Mmodzi mwa aŵiri aja amene adaamva mau a Yohane natsatira Yesu , anali Andrea , mbale wake wa Simoni Petro .
43001041	Iye adayamba kukapeza mbale wakeyo Simoni , namuuza kuti , " Tampeza Mesiya . " ( Ndiye kuti , Mpulumutsi wolonjezedwa uja . )
43001042	Motero adamtenga kupita naye kwa Yesu . Pamene Yesu adamuwona adati , " Ndiwe Simoni , mwana wa Yohane . Dzina lako lidzakhala Kefa . " ( Tanthauzo la Kefa ndi Petro , ndiye kuti Thanthwe . )
43001043	M'maŵa mwake Yesu adaganiza zopita ku Galileya . Adapeza Filipo , namuuza kuti , " Unditsate . "
43001044	Filipo anali wa ku mudzi wa Betsaida , kwaonso kwa Andrea ndi Petro .
43001045	Filipo adakapeza Natanaele namuuza kuti , " Tampeza Ujayu amene Mose adalemba za Iye m'buku la Malamulo , uja anenerinso adalemba za Iye . Ndi Yesu Mwana wa Yosefe , wa ku Nazarete . "
43001046	Koma Natanaele adamufunsa kuti , " Kodi ku Nazarete nkuchokera kanthu kabwino ? " Filipo adati , " Tiye ukadziwonere wekha . "
43001047	Pamene Yesu adaona Natanaele akubwera potero , adati , " Mwamuwonatu Mwisraele weniweni wopanda chinyengo . "
43001048	Natanaele adamufunsa kuti , " Mwandidziŵa bwanji ? " Yesu adati , " Muja unakhala patsinde pa mkuyu paja , Filipo asanakuitane , Ine ndinakuwona . "
43001049	NatanaeIe adati , " Aphunzitsi , ndinudi Mwana wa Mulungu , ndinu Mfumu ya Israele . "
43001050	Yesu adamuyankha kuti , " Kodi wakhulupirira chifukwa ndakuuza kuti ndinakuwona patsinde pa mkuyu paja ? Udzaona zoposa pamenepa . "
43001051	Adatinso , " Ndithu ndikunenetsa kuti mudzaona Kumwamba kutatsekuka , angelo a Mulungu akukwera ndi kutsika pa Mwana wa Munthu . "
43002001	Patapita masiku aŵiri , kunali ukwati ku mudzi wa Kana m'dera la Galileya . Amai ake a Yesu anali komweko .
43002002	nayenso pamodzi ndi ophunzira ake adaaitanidwa kuukwatiko .
43002003	Pamene vinyo adatha , amai ake a Yesu adamuuza kuti , " Waŵathera vinyo . "
43002004	Yesu adayankha kuti , " Mai , kodi mukuti nditani ? Nthaŵi yangatu siinafike . "
43002005	Apo amai ake adauza anyamata amene ankatumikira kuti , " Chilichonse chimene akuuzeni , muchite . "
43002006	Pamenepo panali mbiya zamwala zisanu ndi imodzi , zimene adaaziikapo chifukwa cha mwambo wa kudziyeretsa wa Ayuda . M'mbiya iliyonse munkaloŵa madzi okwanira malita zana limodzi kapena kupitirirapo .
43002007	Tsono Yesu adauza anyamata aja kuti , " Dzazani mbiyazi ndi madzi . " Ndipo adazidzaza mpaka m'milomo .
43002008	Pambuyo pake adaŵauza kuti , " Tsopano tungani , kaperekeni kwa mkulu wa phwando , " Iwowo adakaperekadi .
43002009	Mkulu wa phwandoyo adalaŵa madzi osanduka vinyowo osadziŵa kumene achokera . ( Koma anyamata aja amene adaatunga madziwo ankadziŵa . ) Tsono mkulu wa phwandoyo adaitana mkwati ,
43002010	namuuza kuti , " Anzanu amapereka vinyo wabwino kwambiri poyamba , kenaka anthu atakhuta , amaŵapatsa vinyo wokoma pang'ono . Koma inu mwasunga vinyo wabwino kwambiri kufikira tsopano . "
43002011	Yesu adaonetsa chizindikiro chake choyambachi m'mudzi wa Kana m'dera la Galileya . Pamenepo adaonetsa ulemerero wake , ndipo ophunzira ake adamkhulupirira .
43002012	Pambuyo pake Yesu adapita ku Kapernao , pamodzi ndi amai ake ndi abale ake ndi ophunzira ake , ndipo adakhala kurneneko masiku oŵerengeka .
43002013	Itayandikira nthaŵi ya Paska , chikondwerero cha Ayuda , Yesu adanyamuka kupita ku Yerusalemu .
43002014	Kumeneko adaloŵa m'Nyumba ya Mulungu napezamo anthu akugulitsa ng'ombe , nkhosa ndi nkhunda . Munalinso anthu osinthitsa ndalama .
43002015	Apo Yesu adapanga mkwapulo wazingwe nayamba kuŵatulutsira onse kunja , pamodzi ndi nkhosa ndi ng'ombe zao zomwe . Adagubudula matebulo a osinthitsa ndalama aja , naŵamwazira ndalama zao .
43002016	Ndipo adalamula ogulitsa nkhunda aja kuti , " Izi zitulutseni muno . Nyumba ya Atate anga musaisandutse nyumba yochitiramo malonda . "
43002017	Ophunzira ake adakumbukira Malembo aja akuti , " Changu chomwe ndimachitira nyumba yanu chidzandiphetsa . "
43002018	Pamenepo akuluakulu a Ayuda adamufunsa kuti , " Kodi mungatiwonetse chizindikiro chotani chakuti muli ndi ulamuliro wochitira zimenezi ? "
43002019	Yesu adaŵayankha kuti , " Gwetsani nyumba ya Mulungu ino , Ine ndidzaimanganso masiku atatu . "
43002020	Apo iwo adati , " Nyumba ya Mulunguyi idatenga zaka 46 kuti aimange , tsono Inu nkuimanga masiku atatu chabe ? "
43002021	Koma Yesu ankanena za thupi lake mophiphiritsa , pamene adaatchula Nyumba ya Mulungu .
43002022	Iye atauka kwa akufa , ophunzira ake adadzakumbukira kuti adaanena zimenezi , nakhulupirira Malembo ndiponso mau amene Yesu adaanenawo .
43002023	Pamene Yesu anali m'Yerusalemu pa chikondwerero cha Paska , anthu ambiri adayamba kuika chikhulupiriro chao pa Iye , poona zozizwitsa zimene ankachita .
43002024	Koma Yesu sadaikepo chikhulupiriro pa iwowo , popeza kuti Iye ankaŵadziŵa anthu onse .
43002025	Sankalira kuti wina achite chomuuza za munthu aliyense . Pakuti mwiniwakeyo ankadziŵa za m'mitima mwa anthu .
43003001	Munthu wina wa m'gulu la Afarisi , dzina lake Nikodemo , mkulu wa Ayuda ,
43003002	adadza kwa Yesu usiku . Adauza Yesu kuti , " Aphunzitsi , tikudziŵa kuti ndinu mphunzitsi wochokera kwa Mulungu , pakuti palibe munthu wotha kuchita zizindikiro zozizwitsa zimene Inu mukuzichita , ngati Mulungu sali naye . "
43003003	Yesu adati , " Ndithu ndikunenetsa kuti ngati munthu sabadwanso kwatsopano , sangauwone Ufumu wa Mulungu . "
43003004	Nikodemo adamufunsa kuti , " Kodi munthu angathe kubadwanso bwanji atakalamba kale ? Kodi nkukaloŵa m'mimba mwa amai ake kuti abadwe kachiŵiri ? "
43003005	Yesu adati , " Ndithu ndikunenetsa kuti ngati munthu sabadwa m'madzi ndi mwa Mzimu Woyera , sangathe kuloŵa mu Ufumu wa Mulungu .
43003006	Chobadwa mwa munthu ndi thupi chabe , koma chobadwa mwa Mzimu Woyera ndi mzimu .
43003007	Usadabwe m'mene ndakuuza kuti muyenera kubadwanso .
43003008	Mphepo imaombera komwe ikufuna , ndipo umamva kuwomba kwake , koma sudziŵa komwe yachokera kapena komwe ikupita . Nchimodzimodzi munthu aliyense amene abadwa mwa Mzimu Woyera . "
43003009	Nikodemo adafunsa kuti , " Zimenezi zingachitike bwanji ? "
43003010	Yesu adati , " Kodi iwe sindiwe mphunzitsi wodziŵika pakati pa Aisraele , nanga sukumvetsa bwanji zimenezi ?
43003011	Ndithu ndikunenetsa kuti timalankhula zimene tikuzidziŵa , ndipo timachitira umboni zimene tidaziwona , koma inu simukukhulupirira mau athuŵa .
43003012	Ngati simukhulupirira pamene ndikukuuzani zapansipano , nanga mudzakhulupirira bwanji ndikadzakuuzani za Kumwamba ?
43003013	Palibe munthu amene adakwera kupita Kumwamba , koma Mwana wa Munthu ndiye adatsika kuchokera Kumwamba .
43003014	" Monga momwe Mose adaapachikira njoka pa mtengo m'chipululu muja , momwemonso Mwana wa Munthu ayenera kudzapachikidwa ,
43003015	kuti aliyense wokhulupirira akhale ndi moyo wosatha mwa Iye .
43003016	Mulungutu adaŵakonda kwambiri anthu a pa dziko lonse lapansi . Anali naye Mwana mmodzi yekha , komabe adampereka kuti aliyense vvokhulupirira Iyeyo asatayike , koma akhale ndi moyo wosatha .
43003017	Mulungu adatuma Mwana wakeyo pansi pano , osati kuti adzazenge anthu mlandu , koma kuti adzaŵapulumutse .
43003018	" Munthu wokhulupirira Mwanayo , sazengedwa mlandu . Koma wosakhulupirira , wazengedwa kale , chifukwa sadakhulupirire Mwana mmodzi yekha uja wa Mulungu .
43003019	Mlandu wake ndi uwu wakuti ngakhale kuŵala kudadza pansi pano , anthu adakonda mdima , osati kuŵalako , chifukwa zochita zao zinali zoipa .
43003020	Aliyense wochita zoipa , amadana ndi kuŵala . Saonekera poyera , kuwopa kuti zochita zakezo zingaonekere .
43003021	Koma wochita zokhulupirika amaonekera poyera , ndipo zochita zake zimadziŵika kuti wazichita momvera Mulungu . "
43003022	Pambuyo pake Yesu ndi ophunzira ake adapita ku dera la Yudeya . Adakhala nawo kumeneko kanthaŵi , ndipo ankabatiza .
43003023	Yohane nayenso ankabatiza ku Ainoni pafupi ndi Salimu , chifukwa kumeneko kunali madzi ambiri . Anthu ankafikako , iye nkumaŵabatiza .
43003024	Pamenepo nkuti Yohane asanaponyedwe m'ndende .
43003025	Ophunzira ena a Yohane adayamba kukangana ndi Myuda wina pa za mwambo wa kuyeretsa .
43003026	Choncho ophunzirawo adadza kwa Yohane namuuza kuti , " Aphunzitsi onaniru , munthu uja amene anali ndi inu patsidya pa Yordani , yemwe uja munkamuchitira umboniyu , nayenso akubatiza , ndipo anthu onse akuthamangira kwa Iye . "
43003027	Yohane adati , " Munthu sangalandire kanthu kalikonse ngati Mulungu sampatsa .
43003028	Inu nomwe ndinu mboni zanga kuti ndidati , ' Sindine Mpulumutsi wolonjezedwa uja , koma ndine wotumidwa patsogolo pake . '
43003029	Mkwati wamkazi mwini wake ndi mkwati wamwamuna . Koma bwenzi la mkwati wamwamuna limaimirira pafupi , nkumamvetsera . Limakondwa kwakukulu likamva mau a mkwati wamwamunayo . Momwemonso ine ndakondwa kwakukulu .
43003030	Iye uja ayenera kumakula , ine nkumachepa . "
43003031	" Wochokera Kumwamba ali pamwamba pa onse . Wochokera pansi pano ndi wapansipano , ndipo amalankhula zapansipano . Wochokera Kumwamba ali pamwamba pa onse .
43003032	Iyeyu akuchitira umboni zimene adaziwona ndi kuzimva komabe palibe amene amakhulupirira mau akewo .
43003033	Koma munthu akakhulupirira mau akeŵo , pamenepo amatsimikiza kuti Mulungu sanama .
43003034	Amene Mulungu adamtumayo , amalankhula mau a Mulungu , pakuti Mulungu amapereka Mzimu Woyera mosaumira .
43003035	Mulungu Atate amakonda Mwana wake , ndipo adaika zonse m'manja mwake .
43003036	Munthu wokhulupirira Mwanayo , ali ndi moyo wosatha . Koma wokana kukhulupirira Mwanayo , sadzaona moyo , chifukwa chilango cha Mulungu chili pa iye . "
43004001	Afarisi adamva kuti Yesu akukopa ndi kubatiza ophunzira ambiri koposa Yohane .
43004002	( Komabe amene ankabatiza si Yesuyo , koma ophunzira ake ) .
43004003	Pamene Yesu adadziŵa kuti Afarisi azimva zimenezi , adachokako ku Yudeya napitanso ku Galileya .
43004004	Pa ulendowo ankayenera kudzera m'dziko la Samariya .
43004005	Tsono adafika ku mudzi wina wa ku Samariya , dzina lake Sikari , pafupi ndi kadziko kamene Yakobo adaapatsa Yosefe , mwana wake .
43004006	Kumeneko kunali chitsime cha Yakobo . Yesu adakhala pansi pambali pa chitsimecho , chifukwa anali atatopa ndi ulendo . Nthaŵi inali ngati 12 koloko masana .
43004007	Tsono padafika mai wina wachisamariya kudzatunga madzi . Yesu nkunena mopempha kuti , " Zikomo mundipatseko madzi akumwa . "
43004008	Nthaŵiyo nkuti ophunzira ake aja atakagula chakudya mu mzinda .
43004009	Mai wachisamariya uja adayankha nati , " Inu amene muli Myuda , bwanji mukupempha madzi kwa ine , mai wachisamariya ? " ( Pakutitu Ayuda sayenderana ndi Asamariya . )
43004010	Yesu adati , " Mukadadziŵa mphatso ya Mulungu , mukadadziŵanso amene akupempha madzi akumwayu , bwenzi mutampempha ndi inuyo mai , Iye nakupatsani madzi opatsa moyo . "
43004011	Maiyo adati , " Bambo , mulibe nchotungira chomwe , ndipo chitsimechi nchozama . Nanga madzi opatsa moyowo muŵatenga kuti ?
43004012	Yakobo , kholo lathu ndiye adatipatsa chitsimechi , chimene mwiniwakeyo ankamwapo pamodzi ndi ana ake , ndiponso zoŵeta zake . Kodi Inu mungapambane iyeyo ? "
43004013	Yesu adati , " Munthu aliyense womwako madzi aŵa , adzamvanso ludzu .
43004014	Koma aliyense wodzamwa madzi amene Ine ndidzampatse , sadzamvanso ludzu konse mpaka muyaya . Madzi amene ndidzampatsewo azidzatumphukira mwa iye ngati kasupe wa madzi opatsa moyo , nkumupatsa moyo wosatha . "
43004015	Maiyo adati , " Bambo , patsaniko ineyo madzi amenewo kuti ndisamamvenso ludzu kapena kumadzatunganso madzi kuno . "
43004016	Yesu adati , " Pitani mukaitane amuna anu , nkukabweranso kuno . "
43004017	Maiyo adati , " Ndilibe mwamuna . " Yesu adati , " Mwanenetsa kuti mulibe mwamuna .
43004018	Paja mwakwatiwapo kale ndi amuna asanu , ndipo mwamuna amene muli naye tsopano si wanunso . Mwanenazi nzoona . "
43004019	Maiyo adati , " Bambo , ndadziŵa tsopano kuti ndinu mneneri .
43004020	Makolo athu ankapembedza Mulungu pa phiri ili , koma inu Ayuda mumati ndi ku Yerusalemu kumene anthu ayenera kumakapembedzerako . "
43004021	Yesu adamuuza kuti , " Mai , ndithu ikudza nthaŵi pamene mudzapembedza Atate , osati pa phiri ili kapenanso ku Yerusalemu ai .
43004022	Asamariyanu mumapembedza chimene simuchidziŵa . Ayudafe timapembedza chimene timachidziŵa , pakuti chipulumutso nchochokera mwa Ayuda .
43004023	Koma ikudza nthaŵi , ndipo yafika kale , pamene anthu opembedza kwenikweni adzapembedza Atate mwauzimu ndi moona . Atate amafuna anthu otere kuti ndiwo azimpembedza .
43004024	Mulungu ndi mzimu , ndipo ompembedza Iye ayenera kumpembedza mwauzimu ndi moona . "
43004025	Maiyo adati , " Ndikudziŵa kuti akudza Mpulumutsi wolonjezedwa uja . Iyeyo akadzafika , adzatifotokozera zonse . "
43004026	Yesu adamuuza kuti , " Ndine amene , Ineyo amene ndikulankhula nanu , mai . "
43004027	Nthaŵi yomweyo ophunzira ake a Yesu adafika , ndipo ankadabwa kuti Iye akucheza ndi mkazi . Komabe panalibe amene adamufunsa kuti , " Zakhala bwanji ? " kapena kuti , " Bwanji mukulankhula naye ? "
43004028	Maiyo adasiya mtsuko wake napita ku mudzi nkukauza anthu kuti ,
43004029	" Tiyeni , mukaone munthu amene wandiwuza zonse zimene ine ndidachita . Kodi ameneyu sangakhale Mpulumutsi wolonjezedwa uja kapena ? "
43004030	Apo anthuwo adatuluka m'mudzimo kubwera kwa Yesu , adaamangapo pa phiri lomwelo .
43004031	Nthaŵi imeneyo ophunzira ake a Yesu ankamupempha kuti , " Aphunzitsi , idyani . "
43004032	Koma Iye adati , " Ine ndili nacho chakudya chimene inu simukuchidziŵa . "
43004033	Pamenepo ophunzirawo adayamba kufunsana kuti , " Kodi kapena wina wadzaŵapatsa kale chakudya ? "
43004034	Koma Yesu adati , " Chakudya changa nkuchita zimene afuna Atate amene adandituma , kuti nditsirize ntchito imene Iwo adandipatsa .
43004035	Paja anthu amati , ' Ikapita miyezi inai , ndiye kuti yafika nyengo yokolola . ' Koma ndithu , taonani m'mindamu , kodi simukuwona kuti mbeu zacha kale kudikira kholola ?
43004036	Okolola ayamba kale kulandira malipiro , ndipo akututira mbeu ku moyo wosatha , kuti obzala ndi okolola akondwere pamodzi .
43004037	Paja amanenadi zoona aja amati , ' Wobzala ndi wina , wokolola ndi winanso . '
43004038	Ine ndidakutumani kukakolola mbeu zimene simudagwirirepo ntchito . Anthu ena ndiwo adagwira ntchito , inu mwangolandirapo phindu la ntchito yaoyo . "
43004039	Asamariya ambiri a m'mudzi muja adakhulupirira Yesu chifukwa cha umboni wa mai uja , wakuti , " Iye wandiwuza zonse zimene ndidachita . "
43004040	Tsono pamene Asamariyawo adafika kwa Yesu , adampempha kuti akhale nao kwaoko . Ndipo adakhaladi komweko masiku aŵiri .
43004041	Pamenepo anthu enanso ambiri adakhulupirira chifukwa cha mau a Yesu .
43004042	Mwakuti adauza mai uja kuti , " Takhulupirira tsopano , osati chifukwa cha mau ako , koma chifukwa tadzimvera tokha . Tadziŵa kuti ameneyu ndi Mpulumutsidi wa anthu a pa dziko lonse lapansi . "
43004043	Atapita masiku aŵiriwo , Yesu adachoka napita ku Galileya .
43004044	Mwiniwakeyo anali atanena kuti , " Mneneri , anthu akwao samchitira ulemu . "
43004045	Komabe pamene adafika ku Galileya , Agalileya adamlandira popeza kuti eniakewo nawonso adaapita ku Yerusalemu ku chikondwerero cha Paska , ndipo adaaona zonse zimene Yesu adaachita pachikondwereropo .
43004046	Yesu adapitanso ku mudzi wa Kana ku Galileya , kumene Iye adaasandutsa madzi vinyo kuja . Panali Nduna ina ya mfumu imene mwana wake ankadwala ku Kapernao .
43004047	Pamene adamva kuti Yesu wafika ku Galileya kuchokera ku Yudeya , adadza kwa Iye nampempha kuti apite naye ku Kapernao , kuti akachiritse mwana wake amene anali pafupi kufa .
43004048	Yesu adamuuza kuti , " Mukapanda kuwona zizindikiro ndi zozizwitsa , simukhulupirira ai . "
43004049	Ndunayo idati , " Ndapota nanu Ambuye , tiyeni mwana wanga asanafe . "
43004050	Yesu adamuuza kuti , " Pitani ! Mwana wanu wachira . " Munthuyo adakhulupiriradi mau a Yesuwo , ndipo adapita kwao .
43004051	Pa njira adakumana ndi antchito ake , ndipo iwo adamuuza kuti , " Mwana wanu wachira . "
43004052	Adaŵafunsa za nthaŵi imene adachira mwanayo , iwo nkunena kuti , " Malungo ake adamleka dzulo nthaŵi ya 1 koloko masana . "
43004053	Bamboyo adazindikira kuti inali nthaŵi yomwe Yesu adaamuuza kuti , " Mwana wanu wachira . " Tsono iye adakhulupirira pamodzi ndi onse a m'banja mwake .
43004054	Ichi chinali chizindikiro chachiŵiri chimene Yesu adaonetsa atafika ku Galileya kuchokera ku Yudeya .
43005001	Pambuyo pake kunali chikondwerero chachipembedzo cha Ayuda , ndipo Yesu adapitako ku Yerusalemuko .
43005002	Kumeneko kuli dziŵe , dzina lake pa Chiyuda ndi Betesida . Dziŵeli lili pafupi ndi Chipata cha Nkhosa , ndipo nlozingidwa ndi makonde asanu .
43005003	M'makondemo munkagona anthu ambiri odwala , akhungu , opunduka miyendo ndi opuwala ziwalo . Iwoŵa ankadikira kuti madzi agwedezeke .
43005004	Pakuti nthaŵi zina mngelo wa Ambuye ankatsikira m'dziŵemo nkuvundula madziwo . Woyamba kuloŵamo madzi atavundulidwa , ankachira ngakhale akhale ndi nthenda yanji .
43005005	Pakati pa anthu odwalawo panali wina amene adaadwala zaka 38 .
43005006	Yesu adamuwona ali gone , nadziŵa kuti adaadwala nthaŵi yaitali . Tsono adamufunsa kuti , " Kodi ukufuna kuchira ? "
43005007	Wodwalayo adati , " Ambuye , ndilibe munthu wondiloŵetsa m'dziŵemu madzi akavundulidwa . Ndikati ndiloŵemo , wina waloŵa kale . "
43005008	Yesu adamlamula kuti , " Dzuka , tenga mphasa yako , yamba kuyenda . "
43005009	Pompo munthuyo adachiradi , nanyamula mphasa yake nkuyamba kuyenda . Tsikulo linali la Sabata .
43005010	Choncho Ayuda adauza munthu amene adachirayo kuti , " Lero mpa Sabata . Malamulo athu sakulola kunyamula mphasa yako . "
43005011	Koma iye adati , " Amene wandichiritsa ndiye wandiwuza kuti , ' Nyamula mphasa yako , yenda . ' "
43005012	Iwo adamufunsa kuti , " Munthuyo ndani amene wakuuza kuti unyamule mphasa yako , uyende ? "
43005013	Koma wochirayo sadamdziŵe , popeza kuti Yesu anali ataloŵerera m'kati mwa anthu ambiri amene anali pamenepo .
43005014	Pambuyo pake Yesu adapeza wochira uja m'Nyumba ya Mulungu , namuuza kuti , " Ona , wachira tsopano . Usakachimwenso , kuti chingakugwere choopsa china kuposa pamenepa . "
43005015	Munthuyo adapita nakauza Ayuda kuti Yesu ndiye amene wamchiritsa .
43005016	Popeza kuti linali tsiku la Sabata pamene Yesu adaachita zimenezi , Ayuda adayamba kumuvutitsa .
43005017	Koma Yesu adaŵauza kuti , " Atate anga akugwira ntchito mpaka tsopano , nanenso ndikugwira ntchito . "
43005018	Pamenepo ndiye Ayuda adankirankira kufuna kumupha . Ankati Yesu akuphwanya lamulo lokhudza Sabata , ndiponso ponena kuti Mulungu ndi Atate ake , ankadzilinganiza ndi Mulungu .
43005019	Tsono Yesu adati , " Kunena zoona Ine Mwanane sindingathe kuchita kanthu pandekha . Ndimangochita zimene ndikuwona Atate anga akuchita . Zimene Atate amachita , Mwana amachitanso zomwezo .
43005020	Pakuti Atate amakonda Mwana , namuwonetsa zonse zimene Iwo akuchita . Atate adzamuwonetsanso ntchito zoposa zimenezi , kuti inu muzizwe .
43005021	Monga Atate amaukitsa akufa , naŵapatsa moyo , moteronso Mwana amapatsa moyo kwa amene Iye afuna .
43005022	Atate saweruza munthu aliyense , koma adaika Mwana wake kuti akhale woweruza pa zonse .
43005023	Atate amafuna kuti anthu onse azilemekeza Mwana , monga momwe amalemekezera Atate . Munthu amene salemekeza Mwana , salemekezanso Atate amene adamtuma .
43005024	" Ndithu ndikunenetsa kuti munthu womva mau anga , nakhulupirira Iye amene adandituma , ameneyo ali ndi moyo wosatha . Iyeyo sazengedwa mlandu , koma watuluka kale mu imfa , ndipo waloŵa m'moyo .
43005025	Ndikunenetsanso kuti ikudza nthaŵi , ndipo yafika kale , pamene anthu amene ali ngati akufa adzamva mau a Mwana wa Mulungu , ndipo amene adzaŵakhulupirira adzakhala ndi moyo .
43005026	Monga Atate ali gwelo la moyo , momwemonso adaika Mwana wake kuti nayenso akhale gwelo la moyo .
43005027	Ndipo adapatsa Mwanayo mphamvu ya kuweruza anthu , chifukwa ndi Mwana wa Munthu .
43005028	Musadabwe nazo zimenezi , pakuti ikudza nthaŵi pamene anthu onse amene ali m'manda adzamva mau ake nadzatuluka .
43005029	Anthu amene adachita zabwino , adzauka kuti akhale ndi moyo , koma amene adachita zoipa , adzauka kuti azengedwe mlandu . "
43005030	" Ine sindingathe kuchita kanthu pandekha . Ndimaweruza monga momwe Atate amandiwuzira . Ndipo ndimaweruza molungama , popeza kuti sinditsata zimene ndifuna Ineyo , koma zimene afuna Atate amene adandituma .
43005031	" Ngati ndidzichitira ndekha umboni , umboni wangawo ngwosakwanira .
43005032	Pali wina wondichitira umboni , ndipo ndikudziŵa kuti umboni umene iye amandichitirawo ngwoona .
43005033	Inu nomwe mudaatuma amithenga anu kwa Yohane Mbatizi , ndipo iye adachitira umboni choona .
43005034	Sikuti Ine ndikudalira umboni wa munthu , koma ndikunena izi kuti inu mupulumuke .
43005035	Yohane anali ngati nyale yoyaka ndi yoŵala , ndipo inu mudafuna kukondwerera kuŵala kwakeko pa kanthaŵi .
43005036	Koma Ine ndili ndi umboni woposa wa Yohane . Atate adandipatsa ntchito zimene ndiyenera kuzichita , ndipo ntchito ndikuchitazi zikutsimikiza kuti Atate ndiwo adandituma .
43005037	Ndipo Atate omwewo amene adandituma , adandichitira umboni . Koma inu simudamve konse liwu lao , maonekedwe aonso simudaŵaone .
43005038	Mau ao sakhala mwa inu , chifukwa simumkhulupirira amene Atatewo adamtuma .
43005039	Mumaphunzira Malembo mozama , chifukwa mumaganiza kuti mupezamo moyo wosatha . Ndipotu ndi Malembo omwewo amene akundichitira umboni !
43005040	Komabe inu simufuna kudza kwa Ine kuti mukhale ndi moyo .
43005041	" Sindikufunafuna ulemu wa anthu ai .
43005042	Koma ndikukudziŵani , mulibe chikondi cha Mulungu mumtima mwanu .
43005043	Ine ndidadza m'dzina la Atate anga , ndipo inu simukundilandira . Koma wina atabwera m'dzina la iye yekha , iyeyo ndiye mungamlandire .
43005044	Mukamapatsana ulemu nokhanokha mumasangalala , koma simufuna konse kulandira ulemu wochokera kwa amene Iye yekha ndiye Mulungu . Nanga mungakhulupirire bwanji ?
43005045	Musayese kuti ndine amene ndidzakunenezeni kwa Atate , ai . Wodzakunenezani alipo . Ndi Mose yemwe uja amene inu mumamdalira .
43005046	Mukadakhulupirira Mose moona , bwenzi mutakhulupiriranso Ine , pakuti iye adaalemba za Ine .
43005047	Koma ngati simukhulupirira zimene iyeyo adalemba , nanga mungakhulupirire bwanji mau anga ? "
43006001	Pambuyo pake Yesu adaoloka nyanja ya Galileya ( dzina lake lina ndi nyanja ya Tiberiasi . )
43006002	Khamu lalikulu la anthu lidamtsatira , chifukwa lidaaona zizindikiro zozizwitsa zimene adaachita pakuchiritsa anthu odwala .
43006003	Yesu adakwera m'phiri nakhala pansi ndi ophunzira ake .
43006004	Chikondwerero chija chachipembedzo chotchedwa Paska chidaayandikira .
43006005	Pamene Yesu adayang'ana , adaona khamu lalikulu la anthu lija likudza kwa Iye . Tsono Iye adafunsa Filipo kuti , " Kodi tingakagule kuti chakudya chodyetsa anthu onseŵa ? "
43006006	( Adaafunsa zimenezi dala kuti amuyese Filipoyo , koma mwiniwakeyo adaadziŵiratu choti achite . )
43006007	Filipo adayankha kuti , " Ngakhale ndalama mazana aŵiri sizingakwanire konse kugula chakudya choti aliyense mwa anthuŵa adyeko ngakhale pang'ono . "
43006008	Wophunzira wake wina , dzina lake Andrea , mbale wake wa Simoni Petro , adauza Yesu kuti ,
43006009	" Pali mnyamata pano , ali ndi buledi msanu wabarele , ndi tinsomba tiŵiri . Koma zimenezi zingachitenji kwa anthu onseŵa ? "
43006010	Yesu adati , " Auzeni anthu akhale pansi . " ( Pamenepo panali msipu wambiri . ) Anthuwo adakhaladi pansi . Amuna okha analipo ngati zikwi zisanu .
43006011	Tsono Yesu adatenga buledi uja , ndipo atayamika Mulungu , adagaŵira anthu amene adaakhala pansiwo . Adateronso ndi tinsomba tija , naŵagaŵira monga momwe anthuwo ankafunira .
43006012	Anthu onsewo atakhuta , Yesu adauza ophunzira ake kuti , " Tolani zotsala kuti pasatayikepo kanthu . "
43006013	Adatoladi zotsala zonse za buledi msanu uja , nadzaza madengu khumi ndi aŵiri .
43006014	Pamene anthu aja adaona chizindikiro chozizwitsa chimene Yesu adachitacho , adati , " Zoonadi ameneyu ndi Mneneri uja amene ankanena kuti adzabwera pansi panoyu . "
43006015	Yesu adaadziŵa kuti anthuwo ankati adzamgwire ndi kumlonga ufumu . Motero adaŵachokera nakakweranso m'phiri payekha .
43006016	M'mene kunkayamba kuda , ophunzira ake a Yesu adatsikira ku nyanja .
43006017	Kumeneko adaloŵa m'chombo , nayamba kuwoloka nyanja kupita ku Kapernao . Mdima udagwa , Yesu osafikabe kwa iwo .
43006018	Komanso nyanja idaavwanduka , chifukwa mphepo inkaomba kwambiri .
43006019	Atapalasa chombo ulendo wokwanira mitunda itatu kapena inai , adaona Yesu akuyenda pa madzi nkumayandikira ku chombo chao , motero iwowo adachita mantha .
43006020	Koma Yesu adati , " Ndine , musaope . "
43006021	Adamkweza Yesu m'chombomo mokondwa , ndipo nthaŵi yomweyo chombocho chidakocheza kumtunda kumene adaalingako .
43006022	M'maŵa mwake khamu la anthu limene lidaatsalira ku tsidya lija la nyanja , lidaadziŵa kuti chombo chinalipo chimodzi chokha . Anthuwo adaadziŵanso kuti Yesu sadaloŵe m'chombomo pamodzi ndi ophunzira ake , koma kuti ophunzira akewo anali atapita okha .
43006023	Komabe zombo zina zochokera ku Tiberiasi zidafika pafupi ndi malo amene anthu aja adaadyera chakudya Ambuye atayamika Mulungu .
43006024	Khamu lija lidaona kuti Yesu kulibe , ophunzira ake omwe kulibenso . Tsono anthu onsewo adaloŵa m'zombo zija , napita ku Kaperaao kunka nafunafuna Yesu .
43006025	Pamene anthu aja adampeza Yesu kutsidya kwa nyanja , adamufunsa kuti , " Aphunzitsi , mudafika liti kuno ? "
43006026	Yesu adati , " Kunena zoona , inu mukundifuna osati chifukwa mudazimvetsa zizindikiro zozizwitsa zija ai , koma chifukwa mudadya chakudya chija mpaka kukhuta .
43006027	Musamagwira ntchito kuti mungopeza chakudya chimene chimaonongeka , koma muzigwira ntchito kuti mupeze chakudya chokhalitsa , chimene chili cha moyo wosatha . Mwana wa Munthu ndiye adzakupatsani chakudya chimenechi , pakuti Mulungu Atate adamuvomereza motsimikiza . "
43006028	Pamenepo anthu aja adayamba kufunsana kuti , " Titanitu tsono kuti titsate bwino zimene Mulungu afuna ? "
43006029	Yesu adaŵayankha kuti , " Chimene Mulungu afuna kuti muchite nchakuti mundikhulupirire Ineyo amene Mulungu adandituma . "
43006030	Iwo adafunsanso kuti , " Mungatiwonetse chizindikiro chotani kuti tikachiwona tikukhulupirireni ? Nanga muchitapo chiyani ?
43006031	Makolo athu ankadya mana m'chipululu muja , monga Malembo akunenera kuti , ' Ankaŵapatsa chakudya chochokera Kumwamba kuti adye . ' "
43006032	Yesu adati , " Ndithu ndikunenetsa kuti amene ankakupatsani chakudya chochokera Kumwambacho , si Mose ai . Atate anga ndiwo amene amakupatsani chakudya chenicheni chochokera Kumwamba .
43006033	Pakuti chakudya chimene Mulungu amapereka , ndicho chimene chimatsika kuchokera Kumwamba , ndipo chimapereka moyo kwa anthu a pa dziko lonse lapansi . "
43006034	Apo anthuwo adapempha Yesu kuti , " Ambuye , muzitipatsa chakudya chimenecho masiku onse . "
43006035	Yesu adaŵauza kuti , " Chakudya chopatsa moyocho ndine . Munthu aliyense wodza kwa Ine , sadzamva njala . Ndipo aliyense wokhulupirira Ine , sadzamva ludzu konse .
43006036	" Ndidakuuzani kuti inde inu mwandiwona , komabe simukhulupirira .
43006037	Onse amene Atate andipatsa , adzabwera kwa Ine . Ndipo munthu aliyense wodza kwa Ine , sindidzamkana konse .
43006038	Pajatu ndidatsika kuchokera Kumwamba kudzachita zofuna za Iye amene adandituma , osati kuti ndidzachite zofuna Ine ai .
43006039	Ndipo chofuna Iye amene adandituma nchakuti ndisatayepo ndi mmodzi yemwe mwa amene Iye adandipatsa , koma onse ndidzaŵaukitse kwa akufa pa tsiku lomaliza .
43006040	Pakuti chimene Atate anga afuna nchakuti munthu aliyense amene aona Mwanayo namkhulupirira , akhale ndi moyo wosatha ; ndipo Ine ndidzamuukitsa kwa akufa pa tsiku lomaliza . "
43006041	Pamenepo Ayudawo adayamba kung'ung'udza chifukwa Yesu adaati , " Ine ndine chakudya chotsika kuchokera Kumwamba . "
43006042	Iwo ankanena kuti , " Kodi ameneyu si Yesu , mwana wa Yosefe uja ? Bambo wake ndi mai wake suja tikuŵadziŵa ? Nanga tsono anganene bwanji kuti , ' Ndidatsika kuchokera Kumwamba ? ' "
43006043	Yesu adaŵayankha kuti , " Musang'ung'udze inu .
43006044	Palibe munthu amene angabwere kwa Ine , ngati Atate amene adandituma samkoka . Ndipo Ine ndidzamuukitsa kwa akufa pa tsiku lomaliza .
43006045	Paja aneneri adalemba kuti , ' Onse adzakhala ophunzitsidwa ndi Mulungu . ' Munthu aliyense womva Atate , nkuphunzira kwa Iwo , amadza kwa Ine .
43006046	Sindiye kutitu wina aliyense adaona Atate ai , koma Ine ndekha amene ndidachokera kwa Mulungu ; Ineyo ndi amene ndidaona Atate .
43006047	" Ndithu ndikunenetsa kuti wokhulupirira Ine , ali nawo moyo wosatha .
43006048	Ine ndine chakudya chopatsa moyo .
43006049	Makolo anu ankadya mana m'chipululu muja , komabe adafa .
43006050	Koma chakudya chimene ndikunenachi ndi chimene chidatsika kuchokera Kumwamba , kuti munthu atachidya asafe .
43006051	Ine ndine chakudya chamoyo chimene chidatsika kuchokera Kumwamba . Munthu wodya chakudyachi , adzakhala ndi moyo mpaka muyaya . Ndipo chakudyacho chimene Ine ndidzapereka ndi thupi langa , limene ndikulipereka kuti anthu a pa dziko lonse lapansi akhale ndi moyo . "
43006052	Pamenepo Ayuda aja adayamba kukangana okhaokha , ankatai , " Munthu ameneyu angathe bwanji kutipatsa thupi lake kuti tidye ? "
43006053	Yesu adati , " Ndithu ndikunenetsa kuti ngati simudya thupi la Mwana wa Munthu ndi kumwa magazi ake , simungakhale ndi moyo mwa inu .
43006054	Aliyense wodya thupi langa ndi kumwa magazi anga , ali ndi moyo wosatha , ndipo Ine ndidzamuukitsa kwa akufa pa tsiku lomaliza .
43006055	Pakuti thupi langa ndi chakudya chenicheni , ndipo magazi anga ndi chakumwa chenicheni .
43006056	Aliyense wodya thupi langa ndi kumwa magazi anga amakhala mwa Ine , ndipo Ine ndimakhala mwa iyeyo .
43006057	Monga Atate amoyo adandituma , ndipo Ine ndili ndi moyo pokhala mwa Iwo , momwemonso aliyense wodya Ine , adzakhala ndi moyo pokhala mwa Ine .
43006058	Chakudya chimene chidatsika kuchokera Kumwamba nchimenechi . Nchosiyana ndi mana aja amene makolo anu ankadya koma nkufabe . Wodya chakudya chimenechi , adzakhala ndi moyo mpaka muyaya . "
43006059	Yesu adanena zimenezi pamene ankaphunzitsa m'nyumba yamapemphero ya ku Kapernao .
43006060	Ophunzira ambiri a Yesu atamva zimenezi adati , " Mau ameneŵa ngapatali . Angathe kuŵavomera ndani ? "
43006061	Yesu adaadziŵa mumtima mwake kuti ophunzira ake akung'ung'udza za zimenezi . Tsono adaŵafunsa kuti , " Kodi zimenezi mukukhumudwa nazo ?
43006062	Nanga mudzatani mukadzaona Mwana wa Munthu akukwera kunka kumene anali kale ?
43006063	Mzimu wa Mulungu ndiwo umapatsa moyo , mphamvu ya munthu siipindula konse . Mau amene ndalankhula nanu ndiwo amapatsa mzimu wa Mulungu ndiponso moyo .
43006064	Koma pali ena mwa inu amene sakukhulupirira . " ( Pakuti Yesu adaadziŵiratu mpachiyambi pomwe amene sadzakhulupirira , adaamudziŵiratunso amene analikudzampereka kwa adani ake . )
43006065	Tsono adati , " Nchifukwa chake ndinakuuzani kuti palibe munthu amene angabwere kwa Ine ngati Atate sampatsa mphamvu zobwerera kwa Ine . "
43006066	Kuchokera pamenepo ophunzira ambiri a Yesu adamsiya , osayenda nayenso .
43006067	Tsono Yesu adafunsa ophunzira khumi ndi aŵiri aja kuti , " Nanga inu , kodi inunso mukufuna kuchoka ? "
43006068	Simoni Petro adati " Ambuye , nanga tingapitenso kwa yani ? Muli nawo ndinu mau opatsa moyo wosatha .
43006069	Ife ndiye tikukhulupirira ndipo tikudziŵa kuti ndinu Woyera uja wochokera kwa Mulungu . "
43006070	Apo Yesu adati , " Paja ndidakusankhani inu khumi ndi aŵiri , si choncho ? Komabe mmodzi mwa inu ndi Satana ? "
43006071	Ankanena Yudasi , mwana wa Simoni Iskariote . Ngakhale anali mmodzi mwa ophunzira aja khumi ndi aŵiri , koma ndiye amene analikudzapereka Yesu kwa adani ake .
43007001	Pambuyo pake Yesu ankayendera dera la Galileya . Sadafune kukayendera dera la Yudeya , chifukwa akuluakulu a Ayuda ankafuna kumupha .
43007002	Nthaŵiyo nkuti chikondwerero cha Misasa chili pafupi .
43007003	Tsono abale ake a Yesu adamuuza kuti , " Bwanji muchokeko kuno , mupite ku Yudeya kuti ophunzira anu kumeneko nawonso akaone ntchito zamphamvu zimene mukuchitazi .
43007004	Munthu sachita kanthu m'seri akafuna kudziŵika ndi anthu . Popeza kuti Inu mukuchita ntchito zoterezi , mudziwonetse poyera pamaso pa anthu onse . "
43007005	( Ndiye kuti abale akewo ankatero chifukwa ngakhale iwo omwe sankamukhulupirira . )
43007006	Yesu adaŵauza kuti , " Nthaŵi yanga siinafikebe , koma yanu ndi nthaŵi iliyonse .
43007007	Anthu ongokonda zapansipano sangadane nanu , koma amadana ndi Ine , chifukwa ndimapereka umboni wosonyeza kuti ntchito zao nzoipa .
43007008	Inuyo pitani kuchikondwereroko . Ine sindipitako ku chikondwerero chimenechi , chifukwa nthaŵi yanga yoyenera siinafike . "
43007009	Yesu atanena zimenezo , adatsalira m'Galileya .
43007010	Koma abale ake atapita ku chikondwerero cha Misasa chija , Yesu nayenso adapitako . Sadapite moonekera , koma mobisika .
43007011	Akulu a Ayuda ankamufunafuna kuchikondwereroko , nkumafunsana kuti , " Kodi amene uja ali kuti ? "
43007012	Ndipo panali manong'onong'o ambiri okamba za Iye pakati pa khamu la anthu . Ena ankanena kuti , " Ndi munthutu wabwino . " Koma ena ankati , " Iyai , amangosokeza anthu ameneyu . "
43007013	Komabe panalibe munthu wolankhula poyera za Iye , chifukwa choopa akulu a Ayuda .
43007014	Chikondwerero chija chikali pakati , Yesu adaloŵa m'Nyumba ya Mulungu nayamba kuphunzitsa .
43007015	Akulu a Ayuda adadabwa nati , " Bwanji munthu ameneyu ali ndi nzeru zotere , pamene sadaphunzire konse ? "
43007016	Yesu adati , " Zimene ndimaphunzitsa si zangatu ai , ndi za Atate amene adandituma .
43007017	Aliyense wofuna kuchita kufuna kwa Mulungu , adzadziŵa ngati zimene Ine ndimalankhula nzochokera kwa Mulungu kapena kwa Ine ndekha .
43007018	Amene amangolankhula zakezake , amadzifunira yekha ulemu . Koma yemwe amafunira ulemu amene adamtuma , ameneyo ndiye woona , ndipo mumtima mwake mulibe chinyengo .
43007019	Kodi suja Mose adakupatsani Malamulo a Mulungu ? Komabe palibe ndi mmodzi yemwe mwa inu amene akuŵatsata . Nanga mukufuniranji kundipha ? "
43007020	Koma khamu la anthu lidamuyankha kuti , " Wagwidwa ndi mizimu yoipa Iwe . Akufuna kukupha ndani ? "
43007021	Yesu adati , " Ndinangochita ntchito yozizwitsa imodzi yokha , nonsenu nkumadabwa .
43007022	Mose adakulamulani kuti muziwumbala ana anu aamuna ( ngakhale mwambowo si wochokera kwa Mose koma kwa makolo ) ; ndipo inu mumaumbala mwana wamwamuna ngakhale mpa tsiku la Sabata .
43007023	Mwanayo mumamuumbala pa Sabata , kuwopa kuti Lamulo la Mose lingaphwanyidwe . Bwanji mukuipidwa nane chifukwa ndinachiritsa munthu kwathunthu pa tsiku la Sabata ?
43007024	Musamaweruza poyang'ana maonekedwe chabe , koma muziweruza molungama . "
43007025	Pamenepo anthu ena a ku Yerusalemu adati , " Kodi munthu akufuna kumupha uja , si ameneyu ?
43007026	Si uyu akulankhula poyerayu , popandanso wonenapo kanthu ! Kodi kapenatu ndiye kuti akuluakulu akuzindikiradi kuti ameneyu ndiye Mpulumutsi wolonjezedwa uja eti ?
43007027	Komatu Mpulumutsi wolonjezedwa uja akadzabwera , palibe amene adzadziŵe kumene wachokera . Koma uyu tonse tikudziŵa kumene adachokera . "
43007028	Pamene Yesu ankaphunzitsa m'Nyumba ya Mulungu , adalankhula mokweza mau kuti , " Ine mukundidziŵa , ndipo kumene ndidachokera mukudziŵakonso . Koma sindidabwere mwa kufuna kwanga ai . Atate amene ali wokhulupirika ndiwo adandituma . Inu simukuŵadziŵa .
43007029	Koma Ine ndikuŵadziŵa , chifukwa ndine wochokera kwa Iwo , ndipo ndiwo adandituma . "
43007030	Pamenepo anthu adafuna kumgwira Yesu , koma panalibe ndi mmodzi yemwe amene adamkhudza , chifukwa nthaŵi yake inali isanafike .
43007031	Koma anthu ambiri a m'khamu limenelo adamkhulupirira , ndipo ankati , " Kodi akadzabwera Mpulumutsi wolonjezedwa uja , adzachita zizindikiro zozizwitsa zoposa zimene munthuyu wachita ? "
43007032	Afarisi adamva manong'onong'o a chikhamu cha anthu okamba za Yesu . Tsono iwo pamodzi ndi akulu a ansembe adatuma asilikali a ku Nyumba ya Mulungu kuti akamgwire .
43007033	Apo Yesu adati , " Ndili nanube kanthaŵi pang'ono ndisanapite kwa Atate amene adandituma .
43007034	Mudzandifunafuna , koma simudzandipeza . Ndipo kumene ndizikakhala Ine , inu simungathe kufikako . "
43007035	Pamenepo akulu a Ayudawo adayamba kufunsana kuti , " Kodi iyeyu afuna kupita kuti kumene ife sitingakampeze ? Kodi kapena akufuna kupita kwa anzathu amene adabalalikira kwa anthu a mitundu ina ? Monga nkuti afuna kukaphunzitsa anthu akunja ?
43007036	Akunena kuti , ' Mudzandifunafuna koma simudzandipeza , ' ndiponso kuti , ' Kumene ndizikakhala Ine , inu simungakafikeko . ' Kodi mau ameneŵa akutanthauza chiyani ? "
43007037	Tsiku lotsiriza la chikondwerero chija linali lalikulu . Pa tsikulo Yesu adaimirira nkunena mokweza kuti , " Ngati pali munthu ali ndi ludzu , abwere kwa Ine kuti adzamwe .
43007038	Paja Malembo akuti , ' Munthu wokhulupirira Ine , mtima wake udzakhala ngati gwelo la mitsinje ya madzi opatsa moyo . ' "
43007039	( Pakutero Yesu ankanena za Mzimu Woyera amene anthu okhulupirira Iye analikudzalandira . Nthaŵi imeneyo nkuti Mzimu Woyera asanafike , chifukwa Yesu anali asanalandire ulemerero wake . )
43007040	Pamene khamu la anthu lidamva mau ameneŵa , ena mwa iwo ankati , " Zoonadi munthuyu ndiye Mneneri uja . "
43007041	Ena ankanena kuti , " Ameneyu ndiye Mpulumutsi wolonjezedwa uja . " Koma ena ankanena kuti , " Kodi Mpulumutsiyo nkuchokera ku Galileya ngati ?
43007042	Suja Malembo akuti kholo lake ndi mfumu Davide ? Ndipo sujanso akuti adzachokera ku mudzi wa Betelehemu kumene Davideyo anali ? "
43007043	Choncho khamu la anthu lidagaŵikana chifukwa cha Iye .
43007044	Ena ankafuna kumgwira , koma panalibe amene adamkhudza .
43007045	Asilikali a ku Nyumba ya Mulungu aja adabwerera kwa akulu a ansembe ndi kwa Afarisi aja . Iwo adafunsa asilikaliwo kuti , " Bwanji simudabwere naye ? "
43007046	Asilikali aja adayankha kuti , " Palibenso wina amene adalankhulapo ngati munthu ameneyo nkale lonse . "
43007047	Apo Afarisi adati , " Kani inunso wakunyengani ?
43007048	Kodi mudamvapo kuti pakati pa akuluakulu kapena pakati pa Afarisi alipo wokhulupirira amene uja ?
43007049	Koma anthu wambaŵa sadziŵa Malamulo a Mose ; ngotembereredwa basi ! "
43007050	Tsono Nikodemo , mmodzi mwa Afarisi , yemwe uja amene kale adaapita kwa Yesu , adafunsa anzakewo kuti ,
43007051	" Kodi Malamulo athu amatilola kuweruza munthu tisanamve mau ake kuti tidziŵe zimene wachita ? "
43007052	Iwo adati , " Kani iwenso ndiwe wa ku Galileya ? Kafunefune m'Malembo ndipo udzaona kuti palibe mneneri wochokera ku Galileya . "
43007053	Pamenepo anthu onse adabwerera kwao .
43008001	Koma Yesu adapita ku Phiri la Olivi .
43008002	M'mamaŵa adabweranso ku Nyumba ya Mulungu . Anthu onse adadza kwa Iye , Iyeyo nkukhala pansi nayamba kuŵaphunzitsa .
43008003	Aphunzitsi a Malamulo pamodzi ndi Afarisi adabwera ndi mai amene adaamugwira akuchita chigololo , nkumukhalitsa pakati pao .
43008004	Tsono adauza Yesu kuti , " Aphunzitsi , mai uyu wagwidwa ali m'kati mochita chigololo .
43008005	Paja m'buku la Malamulo Mose adatilamula kuti munthu wotere tizipha pakumponya miyala . Nanga Inuyo mukuti chiyani pamenepa ? "
43008006	Adaamufunsa funsoli kuti amuyese ndi kumpeza chifukwa . Koma Yesu adaŵerama , nayamba kulemba pansi ndi chala chake .
43008007	Popeza kuti iwo adaapitirirabe kumufunsa , Yesu adaŵeramuka naŵauza kuti , " Pakati panupa amene sadachimwepo konse , ayambe ndiye kumponya mwala maiyu . "
43008008	Atatero , adaŵeramanso namalemba pansi .
43008009	Koma iwo atamva zimenezi , adayamba kuchokapo mmodzimmodzi , kuyambira akuluakulu ; Yesu nkutsalira yekha , mai uja ali chikhalire pakati pompaja .
43008010	Kenaka Yesu adaŵeramuka namufunsa kuti , " Kodi mai , ali kuti anthu aja ? Kodi palibe ndi mmodzi yemwe amene wakuzengani mlandu ? "
43008011	Maiyo adati , " Inde Ambuye , palibe . " Tsono Yesu adamuuza kuti , " Inenso sindikukuzengani mlandu . Pitani koma kuyambira tsopano musakachimwenso . "
43008012	Pambuyo pake Yesu adalankhulanso ndi Afarisi aja , adati , " Ine ndine kuŵala kounikira anthu onse . Munthu wotsata Ine , sadzayenda mu mdima , koma adzakhala ndi kuŵala kotsogolera anthu ku moyo . "
43008013	Apo Afarisi adamuuza kuti , " Ukudzichitira wekha umboni . Umboni wakowo ngwosakwanira . "
43008014	Yesu adati , " Ngakhale ndikudzichitira ndekha umboni , komabe umboni wangawo ngwoona , pakuti ndikudziŵa kumene ndidachokera , ndiponso kumene ndikupita . Koma inu simukudziŵa kumene ndidachokera , kapenanso kumene ndikupita .
43008015	Inu mumaweruza potsata maganizo a anthu chabe . Ine sindiweruza munthu aliyense .
43008016	Koma ndikati ndiweruze , ndimaweruza molungama , pakuti sindili ndekha ai , palinso Atate amene adandituma .
43008017	Ndipo m'Malamulo anu mudalembedwa kuti umboni wa anthu aŵiri ngwokwanira .
43008018	Ine ndimadzichitira ndekha umboni , nawonso Atate amene adandituma . amandichitira umboni . "
43008019	Apo iwo adamufunsa kuti , " Atate akowo ali kuti ? " Yesu adati , " Ine simundidziŵa , Atate anganso simuŵadziŵa . Mukadandidziŵa , bwenzi mutaŵadziŵanso Atate anga . "
43008020	Yesu adanena mau ameneŵa pamene ankaphunzitsa m'Nyumba ya Mulungu , m'chipinda cholandiriramo zopereka za anthu . Panalibe amene adamgwira , chifukwa nthaŵi yake inali isanafike .
43008021	Pambuyo pake Yesu adaŵauzanso kuti , " Ine ndikupita . Mudzandifunafuna koma mudzafera m'machimo anu . Kumene ndikupita Ine , inu simungathe kufikako . "
43008022	Apo Ayuda adati , " Kodi kapena akufuna kukadzipha , umo akunena kuti , ' Kumene ndikupita Ine , inu simungathe kufikako ? ' "
43008023	Yesu adaŵauza kuti , " Inu ndinu ochokera pansi pano , Ine ndine wochokera Kumwamba . Inu ndinu a dziko lino lapansi , Ine sindine wa dziko lino lapansi ai .
43008024	Nchifukwa chake ndakuuzani kuti mudzafera m'machimo anu . Pakuti ngati simukhulupirira kuti Ine ndine Ndilipo , mudzaferadi m'machimo anu . "
43008025	Apo iwo adamufunsa kuti , " Iweyo ndiwe yani ? " Yesu adati , " Nchomwe ndakhala ndikukuuzani chiyambire ndithu .
43008026	Ndili ndi zambiri zoti ndinene za inu , ndiponso zoti ndikutsutsireni . Koma amene adandituma ngwoona , ndipo ndimauza anthu a pansi pano zimene Iyeyo adandiwuza . "
43008027	Anthu aja sadazindikire kuti Yesu akunena za Atate .
43008028	Tsono Yesu adaŵauza kuti , " Mukadzapachika Mwana wa Munthu , pamenepo mudzadziŵa kuti Ine ndine Ndilipo . Mudzadziŵanso kuti sindichita kanthu pandekha , ndimalankhula zimene Atate adandiphunzitsa .
43008029	Ndipo amene adandituma , ali nane pamodzi . Iye sadandisiye ndekha , chifukwa nthaŵi zonse ndimachita zomkondweretsa . "
43008030	Pamene Yesu ankalankhula zimenezi , anthu ambiri adamkhulupirira .
43008031	Yesu adauza anthu amene adamkhulupirirawo kuti , " Ngati mumvera mau anga nthaŵi zonse , ndiye kuti ndinudi ophunzira anga .
43008032	Mudzadziŵa zoona zenizeni , ndipo zoonazo zidzakusandutsani aufulu . "
43008033	Iwo adati , " Ife ndife ana a Abrahamu , ndipo chikhalire chathu sitinakhalepo akapolo a wina aliyense . Nanga bwanji ukuti , ' Mudzasanduka aufulu ? ' "
43008034	Yesu adaŵayankha kuti , " Ndithu ndikunenetsa kuti aliyense wochita tchimo ndi kapolo wa tchimolo .
43008035	Kapolo sakhala nao m'banja nthaŵi zonse , koma mwana .
43008036	Tsono ngati Mwana akumasulani , mudzakhaladi mfulu .
43008037	Ndikudziŵa kuti ndinu ana a Abrahamu , komabe mukufuna kundipha , chifukwa simukuvomereza mau anga m'mitima mwanu .
43008038	Ine ndimalankhula zimene ndidaziwona kwa Atate anga , koma inu mumachita zimene mudamva kwa atate anu . "
43008039	Iwo adati , " Ifetu atate athu ndi Abrahamu . " Yesu adaŵauza kuti , " Mukadakhala ana a Abrahamu , bwenzi mukuchita zimene Abrahamuyo ankachita .
43008040	Koma tsopano mukufuna kundipha Ine , amene ndakuuzani zoona zimene ndidamva kwa Mulungu . Abrahamu sadachite zotere .
43008041	Inu mukuchita zimene tate wanu amachita . " Iwo adamuuza kuti , " Ife ndiye sindife ana am'chigololotu ai . Tili ndi Tate mmodzi yekha , ndiye Mulungu . "
43008042	Yesu adati , " Mulungu akadakhaladi Atate anu , bwenzi mutandikonda Ine , chifukwa ndidafumira kwa Mulungu , ndipo tsopano ndili kuno . Sindidabwere ndi ulamuliro wa Ine ndekha ai , koma Iyeyo adachita kundituma .
43008043	Nanga chifukwa chiyani simukumvetsa zimene ndikunena ? Chifukwa chake nchakuti simungakonde konse kumva mau anga .
43008044	Inu ndinu ana a Satana . Iye ndiye tate wanu , ndipo mukufuna kumachita zimene tate wanuyo amalakalaka . Iye uja chikhalire ngwopha anthu . Sadakhazikike m'zoona , chifukwa mwa iye mulibe zoona . Kunena bodza ndiye khalidwe lake , pakuti ngwabodza , nkukhalanso chimake cha mabodza onse .
43008045	Koma Ine ndimalankhula zoona , nchifukwa chake simundikhulupirira .
43008046	Kodi ndani mwa inu anganditsimikize kuti ndine wochimwa ? Nanga ngati ndikunena zoona , mukulekeranji kundikhulupirira ?
43008047	Munthu wochokera kwa Mulungu amatchera khutu ku mau a Mulungu . Koma inu simuchokera kwa Mulungu ai , nchifukwa chake simutchera khutu . "
43008048	Ayuda aja pomuyankha Yesu , adati , " Kodi ife sitikunena zoona kuti Iwe ndiwe Msamariya , ndipo kuti ndiwe wogwidwa ndi mizimu yoipa ? "
43008049	Yesu adati , " Ine sindidagwidwe ndi mizimu yoipa . Ndimalemekeza Atate anga , koma inu mumandipeputsa .
43008050	Komabe Ine sindidzifunira ndekha ulemu . Alipo wina wondifunira ulemu , ndiye amaweruza .
43008051	Ndithu ndikunenetsa kuti munthu akamvera mau anga , sadzafa konse . "
43008052	Ayudawo adamuuza kuti , " Tsopano tadziŵadi kuti ndiwe wogwidwa ndi mizimu yoipa . Abrahamu adamwalira , aneneri nawonso adamwalira . Ndiye Iwe ukuti , ' Munthu akamvera mau anga sadzafa konse . '
43008053	Monga Iweyo nkupambana atate athu Abrahamu amene adamwalira ? Anenerinso adamwalira . Kodi umadziyesa yani ? "
43008054	Yesu adati , " Ndikadzilemekeza ndekha , ulemu wangawo ngwachabe . Alipo ondilemekeza . Amenewo ndi Atate anga , omwe inuyo mumati ndi Mulungu wanu .
43008055	Inu simudaŵadziŵe , koma Ine ndimaŵadziŵa , mwakuti ndikadati sindiŵadziŵa ndikadakhala wonama ngati inuyo . Koma ndimaŵadziŵa , ndipo ndimamvera mau ao .
43008056	Atate anu Abrahamu adaasekera poyembekeza kuti adzaona tsiku la kubwera kwanga . Adaliwonadi nakondwa . "
43008057	Apo Ayuda adamufunsa kuti , " Zaka zako sizinakwane ndi makumi asanu omwe , ndiye nkukhala utaona Abrahamu ? "
43008058	Yesu adati , " Ndithu ndikunenetsa kuti Abrahamu asanabadwe , Ine ndilipo . "
43008059	Pamenepo Ayuda aja adayamba kutola miyala kuti amlase . Koma Yesu adazemba natuluka m'Nyumba ya Mulunguyo .
43009001	Pamene Yesu ankayenda , adaona munthu wa khungu lobadwa nalo .
43009002	Ophunzira ake adamufunsa kuti , " Aphunzitsi , kodi adachimwa ndani kuti munthu ameneyu abadwe wakhungu ? Adachimwa ndi iyeyu kapena makolo ake ? "
43009003	Yesu adati , " Sikuti iyeyu adachimwa kapena makolo ake ai . Koma adabadwa wakhungu kuti Mulungu aonetse ntchito zake mwa iye .
43009004	Kukali usana tizigwira ntchito za Atate amene adandituma . Usiku ukudza pamene munthu sangathe kugwira ntchito .
43009005	Pamene ndili pansi pano , ndine kuŵala kounikira anthu onse . "
43009006	Atanena zimenezi , Yesu adalavulira malovu pansi , nakanda thope ndi malovuwo . Kenaka adapaka thopelo m'maso mwa munthuyo ,
43009007	namuuza kuti , " Pita ukasambe ku dziŵe la Siloamu . " ( Tanthauzo la Siloamu ndiye kuti , Wotumidwa . ) Munthuyo adapitadi , adakasamba , nabwerako akupenya .
43009008	Pamenepo anzake ndi anthu amene kale ankamuwona akupemphapempha adati , " Kodi uyu si uja ankakhala pansi apa nkumangopempha ? "
43009009	Ena adati , " Ndiye amene . " Ena nkumati , " Iyai , akungofanafana naye . " Koma mwiniwakeyo adati , " Ai ndithu , ndine amene . "
43009010	Apo anthu aja adamufunsa kuti , " Nanga maso ako apenya bwanji ? "
43009011	Iyeyo adati , " Munthu uja amati Yesuyu anakanda thope nalipaka m'maso mwangamu . Kenaka anandiwuza kuti , ' Pita , ukasambe ku Siloamu . Ndinapitadi , ndipo nditasamba , ndayamba kupenya . ' "
43009012	Anthuwo adamufunsa kuti , " Iyeyo ali kuti ? " Munthu uja adati , " Kaya , sindikudziŵa . "
43009013	Tsono munthu uja kale sankapenyayu adapita naye kwa Afarisi .
43009014	Tsiku limene Yesu adaakanda thope namchiritsalo linali la Sabata .
43009015	Tsono Afarisi nawonso adamufunsa munthu uja kuti , " Iwe , wapenya bwanji ? " Iye adaŵauza kuti , " Anandipaka thope m'maso mwanga , ine nkukasamba , ndipo tsopano ndikupenya . "
43009016	Afarisi ena adati , " Munthu amene uja ngwosachokera kwa Mulungu , chifukwa satsata lamulo lokhudza tsiku la Sabata . " Koma ena adati , " Kodi inu , munthu wochimwa nkuchita zizindikiro zozizwitsa zotere ? " Choncho panali kutsutsana .
43009017	Tsono Afarisi aja adamufunsanso munthu uja kale sankapenyayu , adati , " Kodi iweyo ukuti chiyani za Iyeyo , m'mene wakuchiritsamu ? " Iye adati , " Ndi mneneritu basi . "
43009018	Koma akulu a Ayudawo sadakhulupirire kuti munthuyo kale sankapenya ndipo tsopano akupenya , mpaka adaitanitsa makolo ake .
43009019	Tsono adaŵafunsa kuti , " Kodi inu , uyu ndi mwana wanu ? Ndiye mukuti adaabadwadi wosapenya ? Nanga zatani kuti tsopano akupenya ? "
43009020	Makolo ake adati , " Chimene tikudziŵa ife nchakuti ameneyu ndi mwana wathu , ndipo adaabadwadi wosapenya .
43009021	Koma kuti tsopano akupenya , sitikudziŵa m'mene zachitikira . Zoti wamupenyetsa ndani kaya , ife sitikudziŵanso . Mufunseni mwiniwakeyu , ngwamkulu , afotokoze yekha . "
43009022	Makolo akewo adaatero chifukwa ankaopa akulu a Ayuda . Pakuti Ayuda anali atapangana kale kuti , ngati munthu adzavomereza kuti Yesu ndiye Mpulumutsi wolonjezedwa uja , adzamdula ku mpingo .
43009023	Nchifukwa chake makolo akewo adati , " Ngwamkulu , mufunseni mwiniwakeyu . "
43009024	Pamenepo Ayuda aja adamuitana kachiŵiri munthu uja kale sankapenyayu , namuuza kuti , " Lemekeza Mulungu , ndipo unene zoona . Ife tikudziŵa kuti munthu amene uja ngwochimwa . "
43009025	Iye adati , " Zakuti Iye ngwochimwa , ine sindikudziŵa . Chinthu chimodzi chokha ndikudziŵa , kuti kale ndinali wosapenya , koma tsopano ndikupenya . "
43009026	Iwo adamufunsa kuti , " Kodi anachita chiyani pamene anakupenyetsa ? "
43009027	Iye adati , " Ndakuuzani kale , koma simumasamalako . Nanga chifukwa chiyani mukufuna kuzimvanso ? Kapenatu nanunso mukufuna kukhala ophunzira ake eti ? " .
43009028	Pamenepo iwo adayamba kumlalatira , adati , " Wophunzira wake ndi iweyo . Ife ndifetu ophunzira a Mose .
43009029	Tikudziŵa kuti Mulungu adalankhula ndi Mose , koma uyu sitikudziŵa kumene wachokera . "
43009030	Munthuyo adati , " Pakudabwitsatu mpamenepa : kuti inuyo simukudziŵa kumene Iye wachokera , komabe wandipenyetsa .
43009031	Timadziŵa kuti Mulungu samvera anthu ochimwa . Koma munthu akasamala za Mulungu , nachita zimene Mulungu afuna , Mulungu amamumvera .
43009032	Nkale lomwe sikudamveke konse kuti wina adapenyetsa munthu wakhungu .
43009033	Munthu ameneyu akadapanda kuchokera kwa Mulungu , sakadatha konse kuchita kanthu . "
43009034	Iwo adati , " Iwe udabadwa m'machimo okhaokha . Ndiye iweyo nkutiphunzitsa ife ? " Atatero adamtulutsa nkumudula ku mpingo .
43009035	Yesu adamva kuti Ayuda amtulutsa ndi kumdula ku mpingo munthu uja . Tsono pamene adampeza , adamufunsa kuti , " Kodi ukukhulupirira Mwana wa Munthu ? "
43009036	Iye adati , " Ambuye , mundiwuzetu ndani Iyeyo , kuti ndimkhulupirire . "
43009037	Yesu adamuuza kuti , " Wamuwona kale , ndi yemwe akulankhula nawe . "
43009038	Iye adati , " Ambuye , ndikukhulupirira . " Atatero adamgwadira .
43009039	Tsono Yesu adati , " Ndidabwera pansi pano kudzaweruza , kuti osapenya apenye , ndipo openya achite khungu . "
43009040	Afarisi ena amene anali pafupi naye , atamva zimenezi adamufunsa kuti , " Kodi monga ifenso ndife akhungu ? "
43009041	Yesu adati , " Mukadakhala akhungu , bwenzi mulibe mlandu . Koma chifukwa mukuti , Tikupenya , ' ndiye kuti mlandu wanu ulipobe . "
43010001	" Kunena zoona , munthu woloŵa m'khola la nkhosa osadzera pa khomo , koma kuchita kukwerera pena , ameneyo ndi wakuba ndi wolanda .
43010002	Koma munthu woloŵera pa khomo ndiye mbusa wa nkhosazo .
43010003	Iyeyo mlonda amamtsekulira . Nkhosa zimamva mau ake , ndipo amaziitana maina nkhosa zakezo , nazitulutsa .
43010004	Akazitulutsa nkhosa zake zonse , amazitsogolera , izo nkumamtsatira , chifukwa zimadziŵa mau ake .
43010005	Mlendo sizidzamtsatira ai , zidzamthaŵa , chifukwa sizidziŵa mau a alendo . "
43010006	Yesu adaŵaphera fanizoli , koma iwo sadamvetse zimene ankaŵauzazo .
43010007	Tsono Yesu adatinso , " Ndithu ndikunenetsa kuti Ine ndine khomo la nkhosa .
43010008	Ena onse amene adabwera Ine ndisanafike , ngakuba ndi olanda , koma nkhosa sizinaŵamvere .
43010009	Khomo ndine . Munthu akaloŵera pa Ine , adzapulumuka . Azidzaloŵa ndi kutuluka , ndipo adzapeza chakudya .
43010010	Wakuba amangodzera kuba , kupha ndi kuwononga . Koma Ine ndidabwera kuti nkhosazo zikhale ndi moyo , moyo wake wochuluka .
43010011	" Ine ndine mbusa wabwino . Mbusa wabwino amataya moyo wake chifukwa cha nkhosa zake .
43010012	Koma wolembedwa ntchito chabe akaona mmbulu ulikudza , amazisiya nkhosazo iye nkuthaŵa . Amatero popeza kuti si mbusa weniweni , ndipo nkhosa si zake ai . Tsono mmbulu uja umagwirapo zina , zina nkumwazikana .
43010013	Wolembedwa ntchito uja amathaŵa , chifukwa amangotsata malipiro chabe , ndipo salabadirako za nkhosazo .
43010014	Mbusa wabwino ndine . Nkhosa zanga ndimazidziŵa , ndipo izozo Ineyo zimandidziŵa ,
43010015	monga momwe Atate amadziŵira Ine , nanenso nkuŵadziŵa Atatewo . Ndimatayirapo moyo wanga pa nkhosazo .
43010016	Ndili nazo nkhosa zina zimene sizili za m'khola lino . Zimenezonso ndiyenera kuzikusa . Zidzamva mau anga , ndipo padzakhala gulu limodzi mbusa wakenso mmodzi .
43010017	" Nchifukwa chake Atate amandikonda , popeza kuti ndikupereka moyo wanga kuti ndikautengenso .
43010018	Palibe munthu wondilanda moyo wangawu , koma ndikuupereka ndekha . Ndili nazo mphamvu zoutaya moyo wanga , ndili nazonso mphamvu zoutenganso . Udindo umenewu ndidaulandira kwa Atate anga . "
43010019	Anthu adaayambanso kutsutsana okhaokha chifukwa cha mau ameneŵa .
43010020	Ambiri mwa iwo ankati , " Ali ndi mizimu yoipa , ndipo wapenga . Bwanji mukumumveranso Iyeyu ? "
43010021	Koma ena ankati , " Mau ameneŵa si a munthu wogwidwa ndi mizimu yoipa . Kodi mizimu yoipa nkupenyetsa anthu akhungu ? "
43010022	Ku Yerusalemu kunali chikondwerero chokumbukira kuperekedwanso kwa Nyumba ya Mulungu . Inali nyengo yozizira .
43010023	Yesu ankangodziyendera m'Nyumba ya Mulungu , m'khonde lotchedwa Khonde la Solomoni .
43010024	Anthu adamzinga namufunsa kuti , " Kodi udzaleka liti kutikayikitsa ? Ngati ndiwe Mpulumutsi wolonjezedwa uja , tiwuze momveka . "
43010025	Yesu adati , " Ndidakuuzani kale , komabe simukhulupirira . Ntchito zimene ndimachita m'dzina la Atate anga , ndizo zimandichitira umboni .
43010026	Koma inu simukhulupirira konse , chifukwa simuli a m'gulu la nkhosa zanga .
43010027	Nkhosa zanga zimamva mau anga . Ine ndimazidziŵa , ndipo zimanditsatira .
43010028	Ndimazipatsa moyo wosatha , ndipo sizidzatayika konse . Palibe munthu wodzazilanda m'manja mwanga .
43010029	Atate anga amene adandipatsa nkhosazo amapambana onse , ndipo palibe amene angathe kuzilanda m'manja mwao .
43010030	Ine ndi Atate ndife amodzi . "
43010031	Anthuwo adatolanso miyala kuti amlase .
43010032	Yesu adaŵafunsa kuti , " Ndakuwonetsani ntchito zabwino zambiri zimene Atate adandichititsa . Nanga mwa zimenezi ntchito imene mukuti mundiponyere miyala ndi iti ? "
43010033	Anthu aja adamuyankha kuti , " Sitikufuna kukuponya miyala chifukwa cha ntchito yabwino ai , koma chifukwa ukunyoza Mulungu . Iwe , amene uli munthu chabe , ukudziyesa Mulungu . "
43010034	Yesu adati , " Kodi m'Malamulo mwanu suja mudalembedwa kuti ' Mulungu adati , Ndinu milungu ? '
43010035	Paja mau a m'Malembo ngoona mpaka muyaya , ndipo Mwiniwakeyo adaŵatcha milungu anthu aja Iye ankalankhula nawoŵa .
43010036	Inetu Atate adandipatula nandituma pansi pano . Tsono inuyo munganene bwanji kuti ndikunyoza Mulungu , chifukwa ndati ndine Mwana wa Mulungu ?
43010037	Ngati sindichita ntchito zimene Atate anga adandipatsa , musandikhulupirire .
43010038	Koma ngati ndimazichitadi , khulupirirani ntchitozo , ngakhale simukhulupirira Ine . Apo mudzadziŵa mosapeneka konse kuti Atate amakhala mwa Ine , ndipo Ine ndimakhala mwa Atate . "
43010039	Pamenepo anthu aja adafunanso kumgwira , koma Iye adazemba .
43010040	Yesu adabwereranso kutsidya kwa mtsinje wa Yordani , kumene Yohane ankabatizira anthu poyamba paja , ndipo adakhala komweko .
43010041	Anthu ambiri adadza kwa Iye , nkumanena kuti , " Yohane sadachite chizindikiro chozizwitsa ai , koma zonse zimene ankanena za Munthuyu zinali zoonadi . "
43010042	Motero anthu ambiri adakhulupirira Yesu kumeneko .
43011001	Panali munthu wina , dzina lake Lazaro , amene ankadwala . Anali wa ku mudzi wa Betaniya , kwao kwa Maria ndi mbale wake Marita .
43011002	Mariayo ndi yemwe uja amene adaadzoza Ambuye ndi mafuta onunkhira , nkupukuta mapazi ao ndi tsitsi lake . Lazaro ankadwalayo anali mlongo wake .
43011003	Tsono alongo ake aja adatumiza thenga kwa Yesu kukamuuza kuti , " Ambuye , bwenzi lanu uja akudwala . "
43011004	Pamene Yesu adamva zimenezi adati , " Kudwalako safa nako ai , koma zatero kuti Mulungu alemekezedwe , ndipo kuti Mwana wa Mulungu alemekezedwe chifukwa cha matendawo . "
43011005	Ndiye kuti Yesu ankakonda Marita ndi mng'ono wake Maria ndiponso Lazaro .
43011006	Komabe pamene adamva za matendawo , Yesu adaswera masiku aŵiri pamalo pomwe adaaliripo .
43011007	Pambuyo pake adauza ophunzira ake kuti , " Tiyeni tipitenso ku Yudeya . "
43011008	Ophunzira akewo adati , " Aphunzitsi , tsopano apa Ayuda ankafuna kukuponyani miyala , ndiye mukuti mupitenso komweko ? "
43011009	Yesu adati , " Kodi suja usana uli ndi maora khumi ndi aŵiri ? Munthu akayenda masana , sakhumudwa , chifukwa amaona kuŵala kwa dzikoku .
43011010	Koma akayenda usiku , amakhumudwa chifukwa kuŵalako alibe . "
43011011	Atatero adaŵauza kuti , " Lazaro , bwenzi lathu , wagona tulo , koma ndipita kuti ndikamdzutse ku tulo taketo . "
43011012	Apo ophunzira ake adati , " Ambuye , ngati wagona tulo , achira . "
43011013	Iwo ankayesa kuti akunena za tulo teniteni , koma Yesu ankanena za imfa yake ya Lazaro .
43011014	Tsono Yesu adaŵauza mosabisa kuti , " Lazaro wamwalira ,
43011015	komabe chifukwa cha inu ndikukondwera kuti Ine kunalibe kumeneko , kuti choncho mukakhulupirire . Tiyeni tipiteko . "
43011016	Pamenepo Tomasi , wotchedwa Didimo , adauza ophunzira anzake kuti , " Tiyeni ifenso tipite nao kuti tikafe naye pamodzi . "
43011017	Pamene Yesu adafika ku Betaniya , adapeza Lazaro atagona m'manda masiku anai .
43011018	Ku Betaniya kunali kufupi ndi ku Yerusalemu , mtunda wokwanira pafupi makilomita atatu .
43011019	Panali anthu ambiri amene adaabwera kwa Marita ndi Maria kudzaŵapepesa chifukwa cha imfa ya mlongo wao .
43011020	Pamene Marita adamva kuti Yesu akubwera , adapita kukamchingamira . Koma Maria adaatsalira m'nyumba .
43011021	Tsono Marita adauza Yesu kuti , " Ambuye , mukadakhala kuno , sibwenzi mlongo wanga atamwalira .
43011022	Koma ngakhale tsopano , ndikudziŵa kuti Mulungu adzakupatsani zilizonse mungampemphe . "
43011023	Yesu adamuuza kuti , " Mlongo wako adzauka . "
43011024	Marita adati , " Ndikudziŵa kuti adzauka podzauka anthu kwa akufa pa tsiku lomaliza . "
43011025	Yesu adamuuza kuti , " Woukitsa anthu kwa akufa ndiponso woŵapatsa moyo ndine . Munthu wokhulupirira Ine , ngakhale afe adzakhala ndi moyo .
43011026	Ndipo aliyense amene ali ndi moyo nakhulupirira Ine , sadzafa konse . Kodi ukukhulupirira zimenezi ? "
43011027	Iye adati , " Inde Ambuye , ndikukhulupirira kuti Inu ndinu Mpulumutsi wolonjezedwa uja , Mwana wa Mulungu , amene adayenera kubwera pansi pano . "
43011028	Marita atanena zimenezi , adaitanira paseri Maria mng'ono wake namuuza kuti , " Afika Aphunzitsi , akukuitana . "
43011029	Maria atamva zimenezi , adanyamuka msangamsanga , nadza kwa Yesu .
43011030	Pamenepo nkuti Yesu asanafike kumudziko , koma anali chikhalire pamalo pomwe Marita adaakumana naye .
43011031	Anthu amene anali m'nyumba akupepesa Mariayo , ataona kuti wanyamuka msangamsanga ndi kutuluka , adamtsatira . Ankayesa kuti akupita kumanda kukalira kumeneko .
43011032	Maria atafika pamene panali Yesu , namuwona , adadzigwetsa kumapazi kwake nati , " Ambuye , mukadakhala kuno , sibwenzi mlongo wanga atamwalira . "
43011033	Yesu ataona Maria akulira , ndiponso anthu amene adaadza naye iwonso akulira , zidamkhudza kwambiri ndipo adavutika mu mtima .
43011034	Tsono adaŵafunsa kuti , " Mudamuika kuti ? " Iwo adati , " Ambuye , tiyeni mukaone . "
43011035	Yesu adayamba kulira .
43011036	Pamenepo anthu aja adati , " Onani , ankamukonda zedi . "
43011037	Koma ena mwa iwo adati , " Munthu uyu suja adapenyetsa munthu wosapenya uja ? Monga sakadatha kuchitapo kanthu kuti Lazaroyu asafe ? "
43011038	Yesu adavutikanso mu mtima , nakafika ku manda amene anali phanga . Pakhomo pake panali chimwala .
43011039	Tsono adati , " Tachotsani chimwalacho . " Marita , mlongo wa womwalirayo , adamuuza kuti , " Pepani Ambuye , wayamba kale kununkha , pakuti wagonamo masiku anai . "
43011040	Yesu adamufunsa kuti , " Kodi sindidakuuze kuti ukakhulupirira uwona ulemerero wa Mulungu ? "
43011041	Tsono anthu adachotsa chimwala chija . Yesu adayang'ana kumwamba nati , " Atate , ndikukuyamikani kuti mwandimvera .
43011042	Ndikudziŵa kuti mumandimvera nthaŵi zonse . Koma ndanena zimenezi chifukwa cha khamu la anthu amene ali panoŵa , kuti akhulupirire kuti ndinu mudandituma . "
43011043	Atatero adaitana mokweza mau kuti , " Lazaro , tuluka ! "
43011044	Pomwepo munthu amene adaamwalirayo adatuluka , miyendo yake ndi manja ake zili zomangidwa ndi nsalu zamaliro . Nkhope yake inali yokutidwa ndi nsalu . Yesu adaŵauza kuti , " Mmasuleni , ndipo mlekeni azipita . "
43011045	Ambiri mwa anthu amene adaabwera kwa Maria , adaona zimene Yesu adaachita , ndipo adamkhulupirira .
43011046	Koma ena adapita kwa Afarisi , nakaŵasimbira zimene Yesu adaachita .
43011047	Apo akulu a ansembe ndi Afarisi adaitanitsa Bungwe Lalikulu la Ayuda , nafunsana kuti , " Titani pamenepa , popeza kuti munthuyu akuchita zozizwitsa zambiri ?
43011048	Tikamlekerera chomwechi , anthu onse adzamkhulupirira , ndipo Aroma adzabwera nkudzatiwonongera malo athu oyeraŵa ndiponso mtundu wathuwu . "
43011049	Koma mmodzi mwa iwo , dzina lake Kayafa , amene anali mkulu wa ansembe onse chaka chimenecho , adaŵauza kuti , " Inu simudziŵa kanthu konse ai .
43011050	Monga inu simukuwona kuti nkwabwino koposa kwa inu kuti munthu mmodzi afere anthu onse , m'malo moti mtundu wathu wonse uwonongeke ? "
43011051	( Kwenikwenitu sadanene zimenezi ndi nzeru za iye yekha ai . Koma popeza kuti anali mkulu wa ansembe onse chaka chimenecho , ankalosa kuti Yesu adzafera mtundu wa Ayuda .
43011052	Tsono osati kungofera fuko chabe , komanso kusonkhanitsa pamodzi ana a Mulungu amene adabalalika . )
43011053	Kuyambira tsiku limenelo akulu aja a Ayuda adayamba kupangana zoti amuphe .
43011054	Nchifukwa chake Yesu sankayenda poyera pakati pa anthu . Koma adachokako napita ku dziko limene linali pafupi ndi chipululu , ku mudzi wina dzina lake Efuremu , ndipo adakhala kumeneko pamodzi ndi ophunzira ake .
43011055	Chikondwerero cha Paska chija chinkayandikira . Choncho anthu ambiri ochokera ku midzi adapita ku Yerusalemu kukachita mwambo wa kudziyeretsa , Paska isanayambe .
43011056	Ankamufunafuna Yesu , ndipo pamene adasonkhana m'Nyumba ya Mulungu ankafunsana kuti , " Kodi inu mukuganiza bwanji ? Kodi monga Iye uja abwera kuchikondwerero kuno ? "
43011057	Koma akulu a ansembe ndi Afarisi anali atalamula kuti aliyense akadziŵa kumene kuli Yesu , aŵadziŵitse , kuti akamgwire .
43012001	Atatsala masiku asanu ndi limodzi kuti chifike chikondwerero cha Paska , Yesu adadza ku Betaniya , kumene kunali Lazaro uja amene Iye adamuukitsa kwa akufa .
43012002	Adarnkonzera Yesu chakudya kumeneko , ndipo Marita ankaŵatumikira . Lazaro anali mmodzi mwa amene ankadya naye pamodzi .
43012003	Tsono Maria adatenga mafuta onunkhira zedi a narido weniweni , amtengowapatali , okwanira theka la lita , nayamba kudzoza mapazi a Yesu , nkumaŵapukuta ndi tsitsi lake . M'nyumba monsemo mumvekere guu ndi fungo la mafutawo .
43012004	Koma Yudasi Iskariote , mmodzi mwa ophunzira a Yesu , amene analikudzampereka kwa adani ake , adati ,
43012005	" Kodi bwanji mafuta ameneŵa sadaŵagulitse ndalama mazana atatu kenaka ndalamazo nkukapatsa anthu osauka ? "
43012006	Adaatero osati chifukwa chodera nkhaŵa osaukawo , koma chifukwa anali mbala . Iye ankasunga thumba la ndalama , nkumabamo .
43012007	Yesu adati , " Mlekeni , mafutaŵa aŵasungire tsiku lodzaika maliro anga .
43012008	Pajatu osauka muli nawo nthaŵi zonse , koma Ine simudzakhala nane nthaŵi zonse . "
43012009	Anthu ambirimbiri atamva kuti Yesu ali ku Betaniya , adapita komweko . Sadapiteko chifukwa cha Yesu yekha ai , komanso kuti akaone Lazaro uja amene lye adamuukitsa kwa akufa .
43012010	Motero akulu a ansembe adaapangana zoti aphe ndi Lazaro yemwe ,
43012011	pakuti chifukwa cha iyeyo anthu ambiri ankaŵachokera nkumakhulupirira Yesu .
43012012	M'maŵa mwake anthu ambirimbiri amene anali atabwera ku chikondwerero cha Paska chija , adamva kuti Yesu akubwera ku Yerusalemu .
43012013	Motero adatenga nthambi za kanjedza natuluka kukamchingamira . Ankafuula kuti , " Ulemu kwa Mulungu ! Ngwodala amene alikudza m'dzina la Ambuye ! Idalitsidwe Mfumu ya Israele ! "
43012014	Tsono Yesu adapeza mwanawabulu nakwerapo , monga akunenera Malembo kuti ,
43012015	" Usaope , iwe mzinda wa Ziyoni . Ona , Mfumu yako ilikudza , yakwera pa mwanawabulu . "
43012016	Pa nthaŵi imeneyo ophunzira ake sadazimvetse zimenezo . Koma Yesu atauka ndi ulemerero , iwo adakumbukira kuti zimenezi zidalembedwa kunena za Iye , ndipo kuti adamchitiradi zimenezi .
43012017	Paja pamene Yesu adaaitana Lazaro kuti atuluke m'manda nkumuukitsa kwa akufa , panali anthu ambirimbiri . Tsono iwowo ankasimba m'mene adaaziwonera .
43012018	Nchifukwa chake anthu onsewo adakamchingamira , popeza kuti anali atamva kuti Iye adaachita chizindikiro chozizwitsa chimenechi .
43012019	Pamenepo Afarisi adayamba kuuzana kuti , " Mukuwonatu kuti sitikuphulapo kanthu konse . Onani anthu onse akumthamangira . "
43012020	Koma panali Agriki ena pakati pa anthu amene adaakapembedza pa chikondwererocho .
43012021	Iwowo adapita kwa Filipo , amene kwao kunali ku Betsaida wa ku Galileya , nakampempha kuti , " Pepani bambo , timati tidzaone Yesu . "
43012022	Filipo adakauza Andrea , ndipo Andrea pamodzi ndi Filipoyo adakauza Yesu .
43012023	Yesu adati , " Yafika nthaŵi yoti Mwana wa Munthu alandire ulemerero wake .
43012024	Kunena zoona , mbeu ya tirigu imakhalabe imodzi yomweyo ngati siigwa m'nthaka nkufa . Koma ikafa , imabala zipatso zambiri .
43012025	Munthu amene amakonda moyo wake , adzautaya , koma amene saikapo mtima pa moyo wake pansi pano , adzausungira ku moyo wosatha .
43012026	Ngati munthu anditumikira Ine , anditsatire , motero kumene kuli Ine , komwekonso kudzakhala mtumiki wanga . Munthu akanditumikira Ine , Atate anga adzamlemekeza . "
43012027	" Tsopanp mtima wanga wavutika . Nanga ndinene chiyani ? Kodi ndinene kuti , ' Atate , mundipulumutse ku nthaŵi iyi ? ' Iyai , kwenikweni ndidadzera nthaŵi imeneyi .
43012028	Atate , onetsani ulemerero wa dzina lanu . " Pamenepo kudamveka mau ochokera kumwamba akuti , " Ndauwonetsa ulemererowo ndipo ndidzauvvonetsanso . "
43012029	Panali khamu la anthu pamenepo . Tsono pamene adamva mauwo , adati , " Kwagunda bingu . " Koma ena adati , " Mngelo walankhula naye . "
43012030	Yesu adaŵauza kuti , " Mauŵa amveka osati chifukwa cha Ine ai , koma chifukwa cha inu .
43012031	Tsopano ndiyo nthaŵi yoti anthu a dziko lino lapansi aweruzidwe . Tsopano Satana , mfumu ya anthu ochimwa a dziko lino lapansi , adzaponyedwa kunja .
43012032	Ndipo Ine , akadzandipachika , ndidzakokera anthu onse kwa Ine . "
43012033	( Adaanena mau ameneŵa kuti aŵadziŵitse za m'mene analikudzafera . )
43012034	Anthu aja adamuuza kuti , " Ife tidaŵerenga m'Malamulo mwathu kuti Mpulumutsi wolonjezedwa uja adzakhala ndi moyo mpaka muyaya . Nanga Inu mukuneneranji kuti Mwana wa Munthu ayenera kupachikidwa ? Mwana wa Munthuyo ndani ? "
43012035	Apo Yesu adaŵauza kuti , " Kuŵala kukhalabe pakati panu , koma kanthaŵi pang'ono chabe . Yendani pamene kuŵalako kuli pakati panu , kuti mdima ungakugwereni . Munthu woyenda mu mdima saona kumene akupita .
43012036	Nthaŵi ino pamene kuŵala kuli pakati panu , mukhulupirire kuŵalako , kuti mukhale anthu oyenda m'kuŵala . " Yesu atanena zimenezi , adachokapo nakabisala .
43012037	Ngakhale Yesu adaachita zozizwitsa zambiri chotere pamaso pao , komabe iwo sadamkhulupirire .
43012038	Zidaatero kuti zipherezere zimene mneneri Yesaya adaaneneratu kuti , " Ambuye , ndani wakhulupirira kulalika kwathu ? Ndani wazindikira mphamvu za Ambuye pa zimenezi ? "
43012039	Iwo sadathe kukhulupirira , chifukwa paja Yesaya yemweyo adaanenanso kuti ,
43012040	" Mulungu adadetsa maso ao , ndipo adabunthitsa nzeru zao , kuti maso ao asaone , nzeru zao zisamvetse , kuti angatembenuke mtima , ndipo Ine ndingaŵachiritse . "
43012041	Yesaya ponena mau amenewo , ankanena za Yesu , chifukwa adaaona ulemerero wake .
43012042	Komabe ambiri mwa atsogoleri ao omwe adakhulupirira Yesu . Koma chifukwa cha Afarisi iwo sankanena zimenezo poyera . Ankaopa kuti angaŵadule ku mpingo .
43012043	Ankakonda kuti azilandira ulemu kwa anthu koposa kulandira ulemu kwa Mulungu .
43012044	Yesu adanena mokweza mau kuti , " Munthu wondikhulupirira , sakhulupirira Ine ndekha ai , koma amakhulupiriranso Iye amene adandituma .
43012045	Ndipo munthu woona Ine , amaonanso Iye amene adandituma .
43012046	Ine ndine kuŵala , ndipo ndidadza pansi pano , kuti munthu aliyense wokhulupirira Ine , asamayende mu mdima .
43012047	Munthu akamva mau anga koma osaŵagwiritsa ntchito , Ine sindimzenga mlandu ai . Pakuti sindidadzere kudzazenga anthu mlandu , koma kudzaŵapulumutsa .
43012048	Munthu amene akana Ine , ndipo salandira mau anga , alipo amene adzamuweruze . Adzazengedwa mlandu pa tsiku lomaliza chifukwa cha mau omwe ndakhala ndikulankhulaŵa .
43012049	Pajatu sindidalankhule zochokera mwa Ine ndekha , koma Atate amene adandituma ndiwo adandilamula zoti ndinene , ndi momwe ndilankhulire .
43012050	Ndipo ndikudziŵa kuti zimene amandilamula nzolinga ku moyo wosatha . Nchifukwa chake zimene ndimalankhula , ndimalankhula monga momwe Atate amandiwuzira . "
43013001	Chikondwerero cha Paska chili pafupi , Yesu adaadziŵiratu kuti nthaŵi yake yafika yakuti achoke pansi pano kupita kwa Atate . Iye ankaŵakonda amene anali ake pansi pano , ndipo adaaŵakonda kotheratu .
43013002	Tsono Yesu ndi ophunzira ake ankadya chakudya chamadzulo . Satana nkuti ataika kale mumtima mwa Yudasi , mwana wa Simoni Iskariote , maganizo akuti akapereke Yesu kwa adani ake .
43013003	Yesu ankadziŵa kuti Atate adapereka zinthu zonse m'manja mwake . Ankadziŵanso kuti adachokera kwa Mulungu , ndipo kuti akubwerera kwa Mulungu .
43013004	Choncho pamene analikudya , Yesu adaimirira , adavula mwinjiro wake , natenga nsalu yopukutira nkuimanga m'chiwuno .
43013005	Atatero adathira madzi m'beseni , nayamba kutsuka mapazi a ophunzira ake , nkumaŵapukuta ndi nsalu yopukutira ija imene adaaimanga m'chiwuno .
43013006	Pamene adafika pa Simoni Petro , iyeyo adati , " Ambuye , Inuyo nkundisambitsa ine mapazi ? "
43013007	Yesu adamuyankha kuti , " Zimene ndikuchitazi , sukuzidziŵa tsopano , koma udzazidziŵa m'tsogolo muno . "
43013008	Petro adati , " Simudzandisambitsa konse mapazi . " Yesu adamuyankha kuti , " Ngati sindikusambitsa , ndiye kuti chako palibe . "
43013009	Simoni Petro adati , " Ambuye , ngati ndi choncho , mutsuke osati mapazi anga okha , komanso manja anga ndi mutu womwe . "
43013010	Yesu adamuuza kuti , " Munthu amene wasamba , wayera yense . Palibe chifukwa choti asambenso , koma kungosamba mapazi okha basi . Tsono inu mwayera , koma osati nonsenu ai . "
43013011	Yesu ankamudziŵa munthu wodzampereka kwa adani ake , nchifukwa chake adaati , " Si nonsenu muli oyera . "
43013012	Yesu atatsuka mapazi a ophunzira ake , adavalanso mwinjiro wake nakakhalanso podyera paja . Kenaka adaŵafunsa kuti , " Kodi mwazimvetsa zimene ndakuchitiranizi ?
43013013	Paja inu mumanditchula kuti , ' Aphunzitsi ' ndiponso , ' Ambuye . ' Apo mumalondola , pakuti ndine amene .
43013014	Tsono ngati Ine Mbuye wanu ndi Mphunzitsi wanu ndakusambitsani mapazi anu , ndiye kuti inunso muyenera kumasambitsana mapazi .
43013015	Ndakupatsani chitsanzo , kuti inunso muzichita monga momwe Ine ndakuchitirani inu .
43013016	Kunena zoona , wantchito saposa mbuye wake , nthumwinso siiposa woituma .
43013017	Ngati mudziŵa zimenezi , ndinu odala mukamazichita .
43013018	" Mauŵa sindikunenera nonsenu ai . Ndikuŵadziŵa amene ndaŵasankha . Koma ziyenera kuchitikadi zimene Malembo adanena kuti , ' Amene ankadya nane pamodzi , yemweyo ndiye adandiwukira . '
43013019	Ndikukuuziranitu zimenezi tsopano zisanachitike , kuti zikadzachitika , mudzakhulupirire kuti Ine ndinedi Ndilipo .
43013020	Ndithu ndikunenetsa kuti wolandira aliyense amene ndamtuma , amalandira Ine . Ndipo wondilandira Ine , amalandira Iye amene adandituma . "
43013021	Yesu atanena zimenezi , adayamba kuvutika mu mtima ndipo adati , " Ndinene poyera pano : mmodzi mwa inu andipereka kwa adani anga . "
43013022	Ophunzira aja adayamba kupenyetsetsana , osadziŵa konse kuti akunena yani .
43013023	Wophunzira wina , yemwe Yesu ankamukonda kwambiri , adaakhala pambali pa Yesu .
43013024	Tsono Simoni Petro adamkodola nati , " Taŵafunsa , kodi akunena yani ? "
43013025	Pamenepo iyeyo adatsamira pachifukwa pa Yesu , namufunsa kuti , " Ambuye , mukunena yani kodi ? "
43013026	Yesu adati , " Yemwe ndimusunsire nkumupatsa mkate umene ndimunyemere ndi ameneyo . " Tsono atasunsa mkate wonyemawo adaupatsa Yudasi , mwana wa Simoni Iskariote .
43013027	Yudasi atangolandira mkatewo , Satana adaloŵa mwa iye . Yesu adamuuza kuti , " Zimene ufuna kuchita , kachite mwamsanga . "
43013028	Koma mwa amene ankadyawo panalibe ndi mmodzi yemwe amene adaamvetsa zimene adaamuuzazo .
43013029	Popeza kuti Yudasi ankasunga thumba la ndalama , anzake ankayesa kuti Yesu akumuuza kuti , " Kagule zofunika paphwando pano , " kapena kuti akapereke kanthu kwa osauka .
43013030	Yudasi atalandira mkate uja , pompo adatuluka . Nthaŵiyo nkuti kutada kale .
43013031	Yudasi atatuluka , Yesu adati , " Tsopano Mwana wa Munthu walemekezedwa , ndipo mwa Iyeyu Mulungu walemekezedwa .
43013032	Ngati Mulungu walemekezedwa mwa Iyeyu , Mulungu Mwini nayenso adzamlemekeza Iye , ndipo achita zimenezi tsopano apa .
43013033	Ana anga , ndili nanube kanthaŵi pang'ono . Mudzandifunafuna , koma ndikukuuzani tsopano , monga ndidauziranso akulu a Ayuda kuti , ' Kumene ndikupita Ine , inu simungathe kufikako . '
43013034	Ndikukupatsani lamulo latsopano , lakuti muzikondana . Monga momwe Ine ndidakukonderani , inunso muzikondana .
43013035	Mukamakondana , anthu onse adzadziŵa kuti ndinudi ophunzira anga . "
43013036	Simoni Petro adafunsa Yesu kuti , " Ambuye , mukupita kuti ? " Yesu adati , " Kumene ndikupita , sungathe kunditsatira tsopano ai , koma udzanditsatira bwino lino . "
43013037	Petro adamufunsa kuti , " Ambuye , chifukwa chiyani sindingathe kukutsatirani tsopano ? Inetu nditha kutaya ngakhale moyo wanga chifukwa cha Inu . "
43013038	Apo Yesu adati , " Iweyo kutaya moyo wako chifukwa cha Ine ! Ndithu ndikunenetsa kuti tambala asanalire , ukhala utandikana katatu kuti Ine sundidziŵa . "
43014001	Yesu adauza ophunzira akewo kuti " Mtima wanu usavutike . Khulupirirani Mulungu , khulupirirani Inenso .
43014002	M'nyumba mwa Atate anga muli malo ambiri okhalamo . Kukadakhala kuti mulibe malo , ndikadakuuzani . Ndikupita kukakukonzerani malo .
43014003	Ndipo ndikapita kukakukonzerani malo , ndidzabweranso kudzakutengani , kuti inunso mukakhale kumene kuli Ine .
43014004	Ndipo kumene ndikupita Ineko , njira yake mukuidziŵa . "
43014005	Tomasi adati , " Ambuye , sitikudziŵa kumene mukupita , nanga njira yake tingaidziŵe bwanji ? "
43014006	Yesu adamuyankha kuti , " Ineyo ndine njira , ndine choona ndiponso moyo . Palibe munthu angafike kwa Atate ngati sadzera mwa Ine .
43014007	Mukadandidziŵa Ine , Atate anganso mukadaŵadziŵa . Kuyambira tsopano mukuŵadziŵa ndipo mwaŵaona . "
43014008	Filipo adati , " Ambuye , tiwonetseni Atatewo , mukatero tikhutira . "
43014009	Yesu adamuyankha kuti , ' Twe Filipo , ndakhala nanu nthaŵi yonseyi , ndipo sunandidziŵebe ? Amene waona Ine , waonanso Atate . Nanga bwanji ukuti , ' Tiwonetseni Atate ? '
43014010	Kodi sukukhulupirira kuti Ine ndimakhala mwa Atate , ndipo Atate amakhala mwa Ine ? Mau amene ndimakuuzani sachokera kwa Ine ndekha ai , koma Atate amene amakhala mwa Ine , ndiwo amagwira ntchito yao .
43014011	Mundikhulupirire kuti Ine ndimakhala mwa Atate ndipo Atate amakhala mwa Ine . Kupanda apo , khulupiriranitu chifukwa cha ntchito zanga zomwezo .
43014012	Ndithu ndikunenetsa kuti amene amandikhulupirira , ntchito zomwe ndimachita Ine , nayenso adzazichita . Ndipo adzachita zoposa pamenepa , chifukwa ndikupita kwa Atate .
43014013	Chilichonse chomwe mudzachipemphe potchula dzina langa ndidzachita , kuti Atate adzalemekezedwe mwa Mwana .
43014014	Ngati mudzandipempha kanthu potchula dzina langa ndidzakachitadi . "
43014015	" Ngati mundikonda , muzidzatsata malamulo anga .
43014016	Pamenepo ndidzapempha Atate , ndipo adzakupatsani Nkhoswe ina kuti izikhala nanu nthaŵi zonse .
43014017	Nkhosweyo ndi Mzimu wodziŵitsa zoona . Anthu ongokonda zapansipano sangathe kumlandira ai , chifukwa samuwona kapena kumdziŵa . Koma inu mumamdziŵa , chifukwa amakhala ndi inu , ndipo adzakhala mwa inu .
43014018	Sindidzakusiyani nokha kuti mukhale ana amasiye . Ndidzabweranso kwa inu .
43014019	Kwangotsala kanthaŵi pang'ono , ndipo anthu ongokonda zapansipano sadzandiwonanso , koma inu mudzandiwona . Popeza kuti Ine ndili ndi moyo , inunso mudzakhala ndi moyo .
43014020	Tsiku limenelo mudzadziŵa kuti Ine ndimakhala mwa Atate , ndipo inu mumakhala mwa Ine , monga Ine ndimakhala mwa inu .
43014021	" Munthu amene alandira malamulo anga naŵatsata , ndiye amandikonda . Ndipo amene andikonda Ine , Atate anga adzamkonda . Inenso ndidzamkonda munthuyo , ndipo ndidzadziwonetsa kwa iye . "
43014022	Yudasi , osati Iskariote uja ai , adamufunsa kuti , " Ambuye zatani kuti muziti mudzadziwonetsa kwa ife , koma osati kwa anthu onse ? "
43014023	Yesu adati , " Ngati munthu andikonda , adzatsata zimene ndanena Ine . Atate anga adzamkonda , ndipo Ife tidzabwera nkukhazikika mwa iye .
43014024	Munthu amene sandikonda , satsata zimene ndanena Ine . Mau amene mulikumvaŵa si angatu ai , koma ndi a Atate amene adandituma .
43014025	" Zimenezi ndakuuzani ndikadali nanu .
43014026	Koma Nkhoswe ija , Mzimu Woyera amene Atate adzamtuma m'dzina langa , ndiye adzakuphunzitseni zonse , ndipo adzakukumbutsani zonse zimene ndidakuuzani .
43014027	" Ndikukusiyirani mtendere . Ndikukupatsani mtendere wanga . Sindikukupatsani mtenderewo monga m'mene dziko lino lapansi limapatsira ai . Mtima wanu usavutike kapena kuda nkhaŵa .
43014028	Mwandimva ndikukuuzani kuti , ' Ndikupita , koma ndidzabweranso kwa inu . ' Mukadandikonda , bwenzi mutakondwera kuti ndikupita kwa Atate , chifukwa Atate ngoposa Ine .
43014029	Ndakuuziranitu zimenezi tsopano zisanachitike , kuti zikadzachitika , mudzakhulupirire .
43014030	Sindilankhula nanunso zambiri tsopano ai , pakuti Satana , mfumu ya anthu ochimwa a dziko lapansi , alikudza . Iyeyo alibe mphamvu pa Ine ,
43014031	koma anthu onse ayenera kudziŵa kuti ndimakonda Atate , nchifukwa chake ndikuchita monga Atate adandilamulira . Tiyeni , tizipita . "
43015001	" Ine ndine mpesa weniweni , ndipo Atate anga ndi mlimi .
43015002	Iwo amadula nthambi iliyonse mwa Ine imene siibala zipatso . Ndipo nthambi iliyonse yobala zipatso , amaitengulira kuti ibale zipatso zambiri koposa kale .
43015003	Inu mwayera kale chifukwa cha mau amene ndakuuzani .
43015004	Khalani mwa Ine , ndipo Inenso ndidzakhala mwa inu . Nthambi siingathe kubala zipatso payokha ngati siikhala pa mtengo wake . Momwemonso inu ngati simukhala mwa Ine .
43015005	" Ine ndine mpesa , inu ndinu nthambi . Munthu wokhala mwa Ine , ndi Inenso mwa iye , amabereka zipatso zambiri . Pajatu popanda Ine simungathe kuchita kanthu .
43015006	Ngati munthu sakhala mwa Ine , amamtaya kunja monga nthambi yodulidwa , ndipo amauma . Nthambi zotere amazitola , naziponya pa moto ndipo zimapsa .
43015007	Ngati mukhala mwa Ine , ndipo mau anga akhala mwa inu , mupemphe chilichonse chimene mungachifune , ndipo mudzachilandiradi .
43015008	Atate anga amalemekezedwa pamene mubereka zipatso zambiri , ndipo pakutero mumaonetsa kuti ndinu ophunzira anga enieni .
43015009	" Monga momwe Atate andikondera , Inenso ndakukondani . Muzikhala m'chikondi changachi .
43015010	Ngati mutsata malamulo anga , mudzakhala m'chikondi changa , monga momwe Ine ndatsatira malamulo a Atate anga , ndipo ndimakhala m'chikondi chao .
43015011	" Ndakuuzani zimenezi kuti chimwemwe changa chikhale mwa inu , kuti chimwemwe chanu chikhale chathunthu .
43015012	Lamulo langa ndi lakuti muzikondana monga momwe Ine ndakukonderani .
43015013	Palibe munthu amene ali ndi chikondi choposa ichi chakuti nkutaya moyo wake chifukwa cha abwenzi ake .
43015014	Inu ndinu abwenzi anga ngati muchita zimene ndikulamulani .
43015015	Sindikutchulaninso antchito ai , pakuti wantchito sadziŵa zimene mbuye wake akuchita . Koma ndikukutchulani abwenzi , chifukwa zonse zimene ndidamva kwa Atate anga , ndidakudziŵitsani .
43015016	Si ndinutu mudandisankha Ine ai , koma ndine ndidakusankhani inu . Ndipo ndidakupatulani kuti mukabereke zipatso , zipatso zake zokhalitsa . Motero chilichonse chimene mungapemphe Atate potchula dzina langa , adzakupatsani .
43015017	Choncho lamulo langa ndi lakuti muzikondana . "
43015018	" Ngati anthu odalira zapansipano adana nanu , kumbukirani kuti adadana ndi Ine asanadane nanu .
43015019	Mukadakhala a mkhalidwe wao , akadakukondani chifukwa cha kukhala anzao . Koma amadana nanu , chifukwa Ine ndidakusankhani pakati pa iwo , motero sindinu anzao .
43015020	Kumbukirani mau aja amene ndidakuuzani kuti , ' Wantchito saposa mbuye wake . ' Ngati Ine adandisautsa , inunso adzakusautsani . Ngati adamvera mau anga , adzamvera mau anunso .
43015021	Koma adzakuchitirani zonsezi chifukwa cha Ine , popeza kuti samdziŵa amene adandituma .
43015022	Ndikadapanda kubwera ndi kulankhula nawo , sakadakhala ndi mlandu . Koma tsopano alibe choti nkukanira mlandu wao .
43015023	Munthu wodana ndi Ine , amadana ndi Atate anganso .
43015024	Ndikadapanda kuchita pakati pao zimene wina aliyense sadazichite , sibwenzi atakhala ndi mlandu . Koma tsopano adaziwonadi , komabe akudana nane ndiponso ndi Atate anga .
43015025	Koma zatere kuti zipherezere zimene zidalembedwa m'buku lao la Malamulo kuti , ' Adadana nane popanda chifukwa . '
43015026	" Koma pali Nkhoswe imene ndidzakutumizireni kuchokera kwa Atate . Nkhosweyo ndi Mzimu wa choona wofumira mwa Atate . Iyeyo akadzabwera , adzandichitira umboni .
43015027	Inunso mudzandichitira umboni , popeza kuti mwakhala nane kuyambira pa chiyambi . "
43016001	" Ndakuuziranitu zonsezi kuti mungadzataye mtima .
43016002	Adzakudulani ku mpingo . Komanso nthaŵi ilikudza yakuti aliyense amene adzakuphani , adzayesa kuti akutumikira Mulungu .
43016003	Adzachita zimenezi chifukwa sadadziŵe Atate kapenanso Ine .
43016004	Koma ndimati muzimve zimenezi kuti nthaŵi yakeyo ikadzafika , mudzakumbukire kuti ndidaakuuziranitu . " " Sindidakuuzeni zimenezi poyamba paja ai , chifukwa ndinali nanu pamodzi .
43016005	Koma tsopano ndikupita kwa amene adandituma , ndipo palibe ndi mmodzi yemwe mwa inu wondifunsa kuti , ' Mukupita kuti ? '
43016006	M'mitima mwanu mwadzaza chisoni chifukwa ndakuuzani zimenezi .
43016007	Komabe ndikukuuzani zoona , kuti nkwabwino koposa kwa inu kuti ndichoke . Pakuti ngati sindichoka , Nkhoswe ija siidzabwera kwa inu . Koma ngati ndipita , ndidzaitumiza kwa inu .
43016008	Ndipo Iyeyu atafika , adzaŵatsimikiza anthu a pansi pano kuti ngolakwa pa za kuchimwa , za kulungama , ndiponso za kuweruza .
43016009	Ngolakwa pa za kuchimwa , chifukwa sandikhulupirira .
43016010	Ngolakwa pa za kulungama , chifukwa ndikupita kwa Atate ndipo simudzandiwonanso .
43016011	Ngolakwa pa za kuweruza , chifukwa Satana , mfumu ya anthu oipa a dziko lino lapansi , waweruzidwa kale .
43016012	" Ndili nawo mau ena ambiri oti ndikuuzeni , koma simungathe kuŵamvetsa tsopano ai .
43016013	Koma akadzafika Mzimu wodziŵitsa zoona uja adzakuphunzitsani zoona zonse . Pakuti sadzalankhula zochokera kwa Iye yekha ai , koma zilizonse zimene Atate adzamuuze , ndizo zimene adzalankhula . Ndipo adzakudziŵitsani zinthu zam'tsogolo .
43016014	Adzandilemekeza , pakuti adzatenga zochokera kwa Ine nadzakudziŵitsani .
43016015	Zonse za Atate nzanga . Nchifukwa chake ndanena kuti adzatenga zochokera kwa Ine , nadzakudziŵitsani inu . "
43016016	" Kanthaŵi pang'ono ndipo simudzandiwonanso , koma patapitanso kanthaŵi pang'ono , mudzandiwona . "
43016017	Ophunzira ake ena adayamba kufunsana kuti , " Kodi nchiyani akutiwuzachi ? Akuti , ' Kanthaŵi pang'ono ndipo simudzandiwonanso , koma patapitanso kanthaŵi pang'ono , mudzandiwona . ' Akutinso , ' Chifukwa ndikupita kwa Atate . '
43016018	Kodi nchiyani akunenachi kuti , ' Kanthaŵi pang'ono ? ' Sitikumvetsa zimene akufuna kunena . "
43016019	Yesu adaazindikira kuti ophunzirawo akufuna kumufunsa . Choncho adati , " Kodi mukufunsana za mau amene ndanenaŵa akuti , ' Kanthaŵi pang'ono ndipo simudzandiwonanso , koma patapitanso kanthaŵi pang'ono , mudzandiwona ? '
43016020	Ndithu ndikunenetsa kuti inu mudzalira ndi kukhuza , koma anthu odalira zapansi pano adzakondwa . Inu mudzamva chisoni , koma chisoni chanu chidzasanduka chimwemwe .
43016021	Pa nthaŵi yochira mai amavutika chifukwa nthaŵi yake yafika . Koma pamene wabadwa mwana , saganizakonso za kuzunzikako , chifukwa cha chimwemwe chakuti kunja kuno kwabadwa mwana .
43016022	Chomwecho inunso mukuvutika tsopano , koma ndidzakuwonaninso . Pameepo mtima wanu udzakondwa , ndipo palibe munthu amene adzakulandani chimwemwe chanucho .
43016023	Pa tsiku limenelo simudzandifunsa kanthu . Ndithu ndikunenetsa kuti chilichonse chimene mungapemphe kwa Atate potchula dzina langa , adzakupatsani .
43016024	Mpaka tsopano simunapemphe kanthu potchula dzina langa . Pemphani ndipo mudzalandira , kuti chimwemwe chanu chikhale chathunthu . "
43016025	" Ndakuuzani zimenezi mophiphiritsa . Nthaŵi ilikudza pamene sindidzalankhula nanunso mophiphiritsa , koma ndidzakudziŵitsani momveka za Atate .
43016026	Tsiku limenelo mudzapempha potchula dzina langa , ndipo sindikuti Ine ndidzakupempherani kwa Atate ai ,
43016027	pakuti okukondani ndi Atate amene . Amakukondani chifukwa mumandikonda , ndipo mumakhulupirira kuti ndidachokera kwa Iwo .
43016028	Ndidachokeradi kwa Atate kudza pansi pano . Tsopano ndikuchokanso pansi pano kupita kwa Atate . "
43016029	Ophunzira ake adati , " Apo ndipo . Tsopano mukulankhula momveka , osatinso mophiphiritsa ai .
43016030	Tsopano tadziŵa kuti mumadziŵa zonse , ndipo palibenso chifukwa choti munthu akufunseni mafunso . Nchifukwa chake tikukhulupirira kuti ndinu ochokera kwa Mulungu . "
43016031	Yesu adaŵayankha kuti , " Kani mwakhulupiriratu tsopano ?
43016032	Nthaŵi ilikudza , ndipo yafika kale , pamene mudzabalalikana aliyense kunka kwao , Ine kundisiya ndekha . Komabe sindili ndekha , pakuti Atate ali nane .
43016033	Ndakuuzani zimenezi kuti mukhale nawo mtendere pakukhulupirira Ine . M'dziko lapansi mudzaona masautso , koma limbikani , Ine ndagonjetsa mphamvu zoipa za dziko lapansi . "
43017001	Yesu atanena zimenezi , adayang'ana kumwamba nati , " Atate , yafika nthaŵi . Lemekezani Mwana wanu , kuti Mwanayo akulemekezeni Inu .
43017002	Pajatu mudampatsa mphamvu zolamulira anthu onse , kuti apereke moyo wosatha kwa onse amene mudampatsa .
43017003	Moyo wosathawo ndi wakuti akudziŵeni Inu , amene nokhanu ndinu Mulungu weniweni , ndipo adziŵenso Yesu Khristu amene mudamtuma .
43017004	Ndakulemekezani pansi pano pakutsiriza ntchito imene mudandipatsa .
43017005	Ndipo tsopano Inu Atate mundilemekeze pamaso panu ndi ulemerero uja umene ndinali nawo kwa Inu lisanalengedwe dziko lapansi . "
43017006	" Amene mudaŵapatula mwa anthu onse ndi kundipatsa Ine , ndaŵadziŵitsa dzina lanu . Anali anu , Inu mudaŵapereka kwa Ine , ndipo adasunga mau anu .
43017007	Tsopano akudziŵa kuti zonse zimene mudandipatsa nzochokera kwa Inu .
43017008	Pakuti ndaŵapatsa mau amene mudandiwuza Ine , ndipo aŵalandira . Akudziŵadi kuti ndidachokera kwa Inu , ndipo sakayika kuti ndinu mudandituma .
43017009	" Ine ndikuŵapempherera . Sindikupempherera anthu ena onse , koma ndikupempherera iwoŵa amene mudandipatsa , chifukwa ndi anu .
43017010	Zanga zonse nzanu , monga zanu zonse nzanga , motero ndimalemekezedwa mwa iwowo .
43017011	Ndilikudza kwa Inu . Ine sindikhalanso pansi pano ai , koma iwoŵa akhala pansi pano . Atate oyera , asungeni iwoŵa m'dzina lanu limene mudandipatsa , kuti akhale amodzi monga ife .
43017012	Pamene ndinali nawo pamodzi , ndinkaŵasunga ndi mphamvu za dzina lanu , zimene mudandipatsa . Ndidaŵalondoloza bwino , ndipo palibe ndi mmodzi yemwe amene adatayika , kupatula yekha uja amene adayenera kutayika , kuti zipherezere zimene Malembo adaaneneratu .
43017013	" Tsopano ndilikudza kwa Inu . Ndikulankhula zimenezi pamene ndili pansi pano , kuti chimwemwe changa chikhalenso chodzaza mwa iwowo .
43017014	Ndaŵaphunzitsa mau anu . Anthu odalira zapansipano amadana nawo , chifukwa iwo sali anzao , monga Inenso sindili mnzao .
43017015	Sindikupempha kuti muŵachotse pansi pano ai , koma kuti muŵatchinjirize kwa woipa uja .
43017016	Iwo sali a dziko lapansi , monga Inenso sindili wa dziko lapansi .
43017017	Muziŵapatula ndi mau anu kuti akhale anthu anu . Mau anuwo ngoona zedi .
43017018	Monga mudandituma Ine pansi pano , Inenso ndaŵatuma pansi pano .
43017019	Ndipo chifukwa cha iwoŵa ndikudzipereka kwa Inu , kuti iwonso akhale odzipereka moonadi kwa Inu . "
43017020	" Sindikupempherera iwo okhaŵa ai , komanso amene adzandikhulupirira chifukwa cha mau ao .
43017021	Ndikuŵapempherera kuti iwo onse akhale amodzi . Monga Inu Atate mumakhala mwa Ine , ndi Ine mwa Inu , iwonso akhale mwa Ife . Motero anthu onse adzakhulupirira kuti mudandituma .
43017022	Ulemerero womwewo umene mudandipatsa , ndaŵapatsanso iwoŵa . Akhale amodzi monga Ife tili amodzi .
43017023	Ine ndikhale mwa iwo , Inu mwa Ine , kuti akhale amodzi kwenikweni . Motero anthu onse adzazindikira kuti mudandituma ndinu , ndipo kuti mumaŵakonda monga momwe mumandikondera Ine .
43017024	" Atate , ndifuna kuti amene mudandipatsa , iwonso akhale pamodzi ndi Ine kumene ndili . Ndifuna kuti aone ulemerero wanga umene mudandipatsa , chifukwa mudandikonda dziko lapansi lisanalengedwe .
43017025	Atate olungama , anthu odalira zapansipano sadakudziŵeni ai , koma Ine ndimakudziŵani , ndipo aŵa ali panoŵa akudziŵa kuti ndinu mudandituma .
43017026	Ndidaŵadziŵitsa dzina lanu , ndipo ndidzaŵaphunzitsabe . Ndifuna kuti chikondi chimene mumandikonda nacho , chikhalenso mwa iwo , ndipo Ine mwa iwo . "
43018001	Yesu atanena zimenezi , adapita ndi ophunzira ake kutsidya kwa kamtsinje ka Kedroni . Kumeneko kunali munda , ndipo adaloŵa m'menemo .
43018002	Yudasi yemwe , amene adapereka Yesu kwa adani ake , ankaŵadziŵa malowo , pakuti Yesu ankapita kumeneko kaŵirikaŵiri ndi ophunzira ake .
43018003	Yudasiyo adatenga gulu la asilikali achiroma pamodzi ndi asilikali a ku Nyumba ya Mulungu amene akulu a ansembe ndi Afarisi adaaŵatuma . Iwo adapita kumundako atatenga nyale ndi miyuni ndi zida zankhondo .
43018004	Yesu adaadziŵiratu zonse zimene zinalikudzamugwera . Nchifukwa chake Iye adaima poyera , naŵafunsa kuti , " Kodi mukufuna yani ? "
43018005	Adamuyankha kuti , " Tikufuna Yesu wa ku Nazarete . " Yesu adati , " Ndine , ndilipo . " Yudasi , wompereka kwa adani ake uja , anali nao pomwepo .
43018006	Pamene Yesu adaŵayankha kuti , " Ndine , ndilipo , " iwo adabwerera m'mbuyo nagwa pansi .
43018007	Yesu adaŵafunsanso kuti , " Mukufuna yani kodi ? " Iwo aja adati " Tikufuna Yesu wa ku Nazarete . "
43018008	Yesu adati , " Ndakuuzani kuti ndine , ndilipo . Tsono ngati mukufuna Ine , aŵa alekeni apite . "
43018009	( Adaatero kuti zipherezere zimene Iye adaanena kale kuti , " Sindidatayepo ndi mmodzi yemwe mwa amene mudandipatsa . " )
43018010	Simoni Petro anali ndi lupanga . Adalisolola , natema kapolo wa mkulu wa ansembe onse , mpaka kumusenga khutu la ku dzanja lamanja . Kapoloyo dzina lake anali Malkusi .
43018011	Apo Yesu adauza Petro kuti , " Bwezera lupanga lako m'chimake . Kodi ukuti ndisamwe chikho cha masautso chimene Atate andipatsa ? "
43018012	Gulu la asilikali achiroma lija , pamodzi ndi mtsogoleri wao , ndiponso asilikali achiyuda , adagwira Yesu nammanga .
43018013	Poyamba adapita naye kwa Anasi , chifukwa anali mpongozi wa Kayafa , amene anali mkulu wa ansembe onse chaka chimenecho .
43018014	Kayafayo ndi yemwe uja amene adaalangiza anzake kuti nkwabwino koposa kuti munthu mmodzi afe m'malo mwa anthu onse .
43018015	Simoni Petro ndi wophunzira wina adatsatira Yesu . Wophunzira winayo anali wodziŵika kwa mkulu wa ansembe onse . Tsono iye adaloŵa pamodzi ndi Yesu m'bwalo la nyumba ya mkulu wa ansembeyo .
43018016	Koma Petro adaima pa khomo kunja . Wophunzira wina uja , amene anali wodziŵikayo , adatuluka nakalankhula ndi mtsikana wolonda pa khomo , nkumuloŵetsa Petroyo .
43018017	Mtsikanayo adafunsa Petro kuti , " Kodi inu sindinunso mmodzi mwa ophunzira a munthuyu ? " Iye adati , " Ineyo ? Iyai . "
43018018	Antchito pamodzi ndi asilikali achiyuda aja adaaimirira pamenepo atasonkha moto nkumaotha , chifukwa kunkazizira . Petro nayenso adaaimirira pomwepo nkumaotha nao motowo .
43018019	Tsono mkulu wa ansembe onse adafunsa Yesu za ophunzira ake , ndiponso za zimene Iye ankaphunzitsa .
43018020	Yesu adati , " Ine ndinkalankhula mosabisa pamaso pa anthu onse . Ndinkaphunzitsa m'nyumba zamapemphero ndiponso m'Nyumba ya Mulungu , m'mene anthu onse amasonkhana . Sindidalankhule kanthu mobisa ai .
43018021	Nanga tsono mukundifunsiranji Ineyo ? Funsani amene adamva zomwe ndinkaŵauza . Iwowo akudziŵa zimene ndinkanena . "
43018022	Atanena zimenezi , mmodzi mwa asilikali oimirira pomwepo adamenya Yesu kumaso , adati , " Ungayankhe choncho kwa mkulu wa ansembe onse ? "
43018023	Yesu adamuyankha kuti , " Ngati ndalankhula moipa , chitchule choipacho . Koma ngati ndalankhula moona , ukundimenyeranji ? "
43018024	Anasi adatumiza Yesu ali chimangire kwa Kayafa , mkulu wa ansembe onse .
43018025	Simoni Petro anali chililibe akuwotha nao moto . Tsono ena adamufunsa kuti , " Kodi iwenso sindiwe mmodzi mwa ophunzira a munthu uja ? " Petro adakana , adati , " Iyai . "
43018026	Wantchito wina wa mkulu wa ansembe onse , mbale wa munthu uja amene Petro adaamusenga khutu , adamufunsa kuti , " Kodi sindidakuwone m'munda muja uli naye ? "
43018027	Petro adakananso , nthaŵi yomweyo tambala adalira .
43018028	Adamtenga Yesu kuchokera kwa Kayafa kupita naye ku bwalo la bwanamkubwa . Akuluakulu a Ayuda sadaloŵe nao m'bwalo la bwanamkubwalo , kuwopa kuti angaipitsidwe , pakuti ankafuna kudya phwando la Paska .
43018029	Motero Pilato adatulukira kwa iwo naŵafunsa kuti , " Mwampeza cholakwa chanji munthuyu ? "
43018030	Iwo adati , " Akadapanda kuchita choipa ameneyu , sibwenzi titadzampereka kwa inu ai . "
43018031	Choncho Pilato adaŵauza kuti , " Mtengenitu tsono inuyo , mukamuweruze potsata malamulo anu . " Koma Ayudawo adati , " Ife sitiloledwa kupha munthu ai . "
43018032	( Zidaatero kuti zipherezere zimene Yesu adaanena za imfa yake . )
43018033	Pilato adaloŵanso m'nyumba yake ija , naitana Yesu . Adamufunsa kuti , " Kodi iwe , ndiwe Mfumu ya Ayuda ? "
43018034	Yesu adati , " Kodi mukunena zimenezi mwa inu nokha , kapena ena adakuuzani za Ine ? "
43018035	Pilato adati , " Ine ndine Myuda kodi ? Anthu a mtundu wako womwe ndiponso akulu a ansembe ndiwo akupereka kwa ine . Udachita chiyani ? "
43018036	Yesu adayankha kuti , " Ufumu wanga si wapansipano ai . Ufumu wanga ukadakhala wapansipano , bwenzi anyamata anga atamenya nkhondo kuti ndisaperekedwe kwa akulu a Ayuda . Komatu ai , ufumu wanga si wapansipano . "
43018037	Pilato adati , " Tsono ndiye kuti ndiwedi mfumu , ati ? " Yesu adati , " Mwanena nokha kuti ndine mfumu . Ine ndidabwera pansi pano ndipo ndidabadwa kuti ndidzachitire umboni choona . Aliyense wokonda choona amamva mau anga . "
43018038	Pilato adamufunsa kuti , " Choona nchiyaninso ? " Pilato atanena mau ameneŵa , adatulukiranso kwa Ayuda , naŵauza kuti , " Ine munthuyu sindikumpeza chifukwa chilichonse .
43018039	Koma potsata chizoloŵezi chanu , pa nthaŵi ya chikondwerero cha Paska ndimakumasulirani mkaidi mmodzi . Tsono kodi mukufuna kuti ndikumasulireni Mfumu ya Ayudayi ? "
43018040	Pamenepo iwo adafuulanso kuti , " Ameneyu ai , koma Barabasi . " ( Barabasiyo anali chigaŵenga . )
43019001	Pamenepo Pilato adalamula kuti atenge Yesu ndi kumkwapula .
43019002	Tsono asilikali adaluka nsangamutu yaminga naiika pamutu pake . Adamuveka chovala chofiirira ,
43019003	nadza kwa Iye nkumanena kuti , " Tikuwoneni , mfumu ya Ayuda ! " Ndipo adayamba kumuwomba makofi .
43019004	Pilato adatulukanso nauza Ayudawo kuti , " Onani , ndikumtulutsira kuli inu kuno kuti mudziŵe kuti sindikumpeza chifukwa chilichonse . "
43019005	Pamene Yesu adatuluka , atavala nsangamutu ija ndi chovala chofiirira chija , Pilato adati , " Nayutu munthu uja . "
43019006	Akulu a ansembe ndi asilikali a ku Nyumba ya Mulungu aja ataona Yesu , adafuula kuti , " Mpachikeni ! Mpachikeni ! " Pilato adaŵauza kuti , " Mtengeni inuyo mukampachike , ine ndiye sindikumpeza chifukwa . "
43019007	Anthuwo adati , " Ife tili ndi lamulo , ndipo potsata lamulolo ayenera kufa , chifukwa ankati , ' Ndine Mwana wa Mulungu . ' "
43019008	Pamene Pilato adamva mau ameneŵa , adachita mantha kwabasi .
43019009	Tsono adaloŵanso m'nyumba ya bwanamkubwa ija nafunsa Yesu kuti , " Kodi iwe , kwanu nkuti ? " Koma Yesu sadayankhe kanthu .
43019010	Pamenepo Pilato adamufunsa kuti , " Sukundiyankha ? Kodi sukudziŵa kuti ine ndili ndi mphamvu zokumasula , ndiponso mphamvu zokupachika ? "
43019011	Yesu adati , " Akadapanda kukupatsani mphamvu zimenezo Mulungu , sibwenzi mutakhala nazo konse mphamvu pa Ine . Nchifukwa chake amene wandipereka kwa inu ali ndi tchimo lalikulu koposa . "
43019012	Atamva mau ameneŵa , Pilato adafuna ndithu kummasula Yesu . Koma Ayuda adafuula kuti , " Mukammasula ameneyu , sindinu bwenzi la Mfumu ya ku Roma . Aliyense wodziyesa mfumu , ngwoukira Mfumu ya ku Romayo . "
43019013	Pilato atamva zimenezo , adatulutsa Yesu , nakakhala pa mpando woweruzira milandu , pa malo otchedwa " Bwalo lamiyala " ( pa Chiyuda amati " Gabata . " )
43019014	Linali tsiku lokonzekera chikondwerero cha Paska , ndipo nkuti nthaŵi ili ngati 12 koloko masana . Pilato adauza Ayuda kuti , " Nayitu Mfumu yanu . "
43019015	Koma iwo adafuula kuti , " Mchotseni ! Mchotseni ! Kampachikeni pa mtanda ! " Pilato adaŵafunsa kuti , " Ndipachike Mfumu yanu kodi ? " Akulu a ansembe adati , " Tilibe mfumu ina ai , koma Mfumu ya ku Roma yokha . "
43019016	Pamenepo Pilato adapereka Yesu kwa iwo kuti akampachike pa mtanda . Asilikali aja adamtenga Yesu .
43019017	Iye atasenza mtanda wake , adatuluka naye mu mzinda kupita ku malo otchedwa " Malo a Chibade cha Mutu " ( pa Chiyuda amati " Gologota . " )
43019018	Kumeneko adampachika pa mtanda . Adapachikanso anthu ena aŵiri , wina ku dzanja lake lamanja , wina ku dzanja lake lamanzere , Yesu pakati .
43019019	Pilato adalemba chidziŵitso nachiika pamtandapo . Adaalembapo kuti , " Yesu wa ku Nazarete , Mfumu ya Ayuda . "
43019020	Ayuda ambiri adachiŵerenga chidziŵitsocho , chifukwa pamalo pamene Yesu adaapachikidwapo panali pafupi ndi mzinda wa Yerusalemu . Chidziŵitsocho chidalembedwa m'chilankhulo cha Ayuda , cha Aroma , ndiponso cha Agriki .
43019021	Akulu a ansembe a Ayuda adauza Pilato kuti , " Musalembe kuti , ' Mfumu ya Ayuda ' ai , koma kuti , Tyeyu ankati Ndine Mfumu ya Ayuda . ' "
43019022	Koma Pilato adati , " Zimene ndalemba , ndalemba ndatha basi . "
43019023	Asilikali aja atapachika Yesu , adatenga zovala zake , nazigaŵa panai , msilikali aliyense chigawo chake . Adatenganso mkanjo wake . Mkanjowo unali wolukidwa kuyambira pamwamba mpaka pansi , opanda msoko .
43019024	Tsono asilikaliwo adauzana kuti , " Tisaung'ambe , koma tichite mayere kuti tiwone ukhala wa yani . " Zidaayenda choncho kuti zipherezere zimene Malembo adanena kuti , " Adagaŵana zovala zanga , ndipo mkanjo wanga adauchitira mayere . " Zimenezi adachitadi asilikali aja .
43019025	Pafupi ndi mtanda wa Yesu padaaimirira amai ake , ndi mbale wa amai akewo , Maria mkazi wa Kleopa , ndi Maria wa ku Magadala .
43019026	Pamene Yesu adaona amai ake ndi wophunzira uja amene Iye ankamukonda kwambiri , akuimirira pafupi , adauza amai ake kuti , " Mai , nayu mwana wanu . "
43019027	Adauzanso wophunzirayo kuti , " Naŵa amai ako . " Ndipo kuyambira pamenepo wophunzirayo adaŵatenga amaiwo kumakaŵasamala kwao .
43019028	Yesu adaadziŵa kuti tsopano zonse wakwaniritsa . Tsono kuti zipherezere zimene Malembo adaanena , Iye adati , " Ndili ndi ludzu . "
43019029	Pomwepo panali mbiya yodzaza ndi vinyo wosasa . Asilikali aja adaviika chinkhupule m'vinyo wosasayo , nkuchitsomeka ku kamtengo ka hisope , nachifikitsa pakamwa pake .
43019030	Yesu atalandira vinyo wosasayo adati , " Zonse ndakwaniritsa . " Kenaka adaŵeramitsa mutu , napereka mzimu .
43019031	Linali tsiku lokonzekera chikondwerero cha Paska . Akulu a Ayuda sadafune kuti mitemboyo ikhalebe pa mtanda ' pa tsiku la Sabata , chifukwa Lasabata limenelo linali lalikulu . Nchifukwa chake adakapempha Pilato kuti alamule kuti akathyole miyendo ya anthu opachikidwa aja , nkuŵachotsa .
43019032	Tsono asilikali adabwera , nathyola miyendo ya mmodzi mwa aŵiri aja amene adaapachikidwa pamodzi ndi Yesu . Adateronso ndi mnzake uja .
43019033	Koma pamene adafika pa Yesu , poona kuti wafa kale , sadathyole miyendo yake .
43019034	Koma mmodzi mwa asilikali aja adamubaya m'nthiti mwake ndi mkondo , ndipo nthaŵi yomweyo mudatuluka magazi ndi madzi .
43019035	Amene adaona zimenezi ndiye akuzichitira umboni , kuti inunso mukhulupirire . Umboni wakewo ngwoona , ndipo mwiniwakeyo akudziŵa kuti zimene akunena nzoona .
43019036	Izi zidaatero kuti zipherezere zimene Malembo adanena kuti , " Sadzathyola fupa lake ndi limodzi lomwe . "
43019037	Ndipo penanso Malembo akuti , " Anthu azidzamuyang'ana amene iwo adamubaya . "
43019038	Pambuyo pake Yosefe wa ku Arimatea adapempha Pilato kuti amlole kukachotsa mtembo wa Yesu . ( Yosefeyo anali wophunzira wa Yesu , koma mobisika , chifukwa choopa akulu a Ayuda . ) Tsono Pilato atamlola , iye adakachotsa mtembowo .
43019039	Kudabweranso Nikodemo , yemwe uja amene adaabwera kwa Yesu usiku poyamba paja . Iye adabwera ndi mafuta onunkhira a mure osanganiza ndi aloe , kulemera kwake ngati makilogaramu 32 .
43019040	Anthu aŵiriwo adatenga mtembo wa Yesu , naukulunga m'nsalu zoyera zabafuta pamodzi ndi zonunkhira zija , potsata mwambo wamaliro wachiyuda .
43019041	Kumene Yesu adaapachikidwako kunali munda . Ndipo m'mundamo munali manda atsopano , amene anali asanaikemo munthu .
43019042	Tsono popeza kuti linali tsiku la Ayuda lokonzekera chikondwerero cha Paska , ndipo mandawo anali pafupi , adaika Yesu m'menemo .
43020001	Patsiku lotsatira Sabata ya Ayuda , m'mamaŵa ndithu kudakali kamdima , Maria wa ku Magadala adadza ku manda a Yesu . Adaona kuti chimwala chija chachotsedwa kale pa khomo la mandawo .
43020002	Choncho adathamanga nakafika kwa Simoni Petro , ndi kwa wophunzira wina uja amene Yesu ankamukonda kwambiri . Adaŵauza kuti , " Aŵachotsa Ambuye m'manda muja , ndipo sitikudziŵa kumene akaŵaika . "
43020003	Pamenepo Petro ndi wophunzira wina uja adatuluka napita ku manda .
43020004	Onse aŵiri adathamanga pamodzi , koma wophunzira wina uja adathamanga kopambana Petro , nkuyambira ndiye kufika kumandako .
43020005	Adaŵerama naona nsalu zija zili chikhalire , koma iye sadaloŵemo .
43020006	Simoni Petro atafika akumutsatira , adaloŵa m'mandamo . Adaona nsalu zija zili chikhalire ,
43020007	ndiponso kansalu kamene kanali kumutu kwake . Kansaluko sikanali pamodzi ndi nsalu zina zija , koma padera pakokha , kali chipindire .
43020008	Pamenepo wophunzira wina uja , amene adaayambira kufika ku manda , nayenso adaloŵa ; ndipo ataona zimenezi , adakhulupirira .
43020009	Mpaka nthaŵi imeneyo iwo aja anali asanamvetse Malembo akuti Yesu adzayenera kuuka kwa akufa .
43020010	Pambuyo pake ophunzirawo adabwerera kwao .
43020011	Maria adakhalabe chilili panja pafupi ndi manda , akulira . Akulira choncho , adaŵerama kusuzumira m'mandamo ,
43020012	naona angelo aŵiri ovala zovala zoyera . Angelowo adaakhala pansi , wina kumutu , wina kumapazi pamalo pamene padaagona mtembo wa Yesu paja .
43020013	Iwo adamufunsa kuti , " Inu mai , mukuliranji ? " Iye adati , " Chifukwa aŵachotsa Ambuye anga ndipo sindikudziŵa kumene akaŵaika . "
43020014	Atanena zimenezi adacheuka , naona Yesu ataimirira pomwepo , koma sadamzindikire kuti ndi Yesu .
43020015	Tsono Yesu adamufunsa kuti , " Mai iwe , ukuliranji ? Ukufuna yani ? " Maria ankayesa kuti ndi wakumundako , motero adamuuza kuti , " Bambo , ngati mwaŵachotsa ndinu , mundiwuze kumene mwakaŵaika , kuti ndikaŵatenge . "
43020016	Yesu adati , " Maria ! " Iye adacheuka , nanena kuti , " Raboni ! " ( ndiye kuti " Aphunzitsi " pa chihebri )
43020017	Yesu adamuuza kuti , " Usandigwire , pakuti sindinakwerebe kupita kwa Atate . Koma pita kwa abale anga , ukaŵauze kuti , ' Ndikukwera kupita kwa Atate anga , omwe ali Atate anunso , Mulungu wanga , yemwe ali Mulungu wanunso . ' "
43020018	Maria wa ku Magadalayo adapita , nakauza ophunzira aja kuti , " Ndaŵaona Ambuye , " ndipo adaŵakambira zimene Ambuyewo adaamtuma .
43020019	Madzulo kutada pa tsiku Lamulungu lomwelo , ophunzira aja anali pamodzi . Zitseko zinali zokhoma , chifukwa ankaopa akulu a Ayuda . Tsono Yesu adadza naimirira pakati pao nkunena kuti , " Mtendere ukhale nanu ! "
43020020	Atatero , adaŵaonetsa manja ake ndi m'nthiti mwake , ndipo ophunzira aja adakondwa kwambiri poŵaona Ambuyewo .
43020021	Yesu adatinso , " Mtendere ukhale nanu . Monga Atate adandituma , Inenso ndikukutumani . "
43020022	Pambuyo pake adaŵauzira mpweya nati , " Landirani Mzimu Woyera .
43020023	Anthu amene mudzaŵakhululukira machimo ao , adzakhululukidwadi , koma amene simudzaŵakhululukira , sadzakhululukidwa ai . "
43020024	Mmodzi mwa ophunzira aja khumi ndi aŵiri , Tomasi ( wotchedwa Didimo ) , sanali pamodzi ndi anzake pamene Yesu adaabwera .
43020025	Tsono ophunzira anzake aja adamuuza kuti , " Ife taŵaonatu Ambuye . " Koma Tomasi adati , " Ndikapanda kuwona mabala a misomali m'manja mwao , ndi kupisa chala changa m'mabala a misomaliwo , ndipo ndikapanda kupisa dzanja langa m'nthiti mwao , sindingakhulupirire konse . "
43020026	Patapita masiku asanu ndi atatu , ophunzira aja analinso m'nyumbamo , ndipo Tomasi anali nawo . Zitseko zinali chikhomere , koma Yesu adadza , naimirira pakati pao nati , " Mtendere ukhale nanu ! "
43020027	Atatero , adauza Tomasi kuti , " Ika chala chako apa , ona manja anga . Tambalitsa dzanja lako , ulipise m'nthiti mwangamu . Leka kukayika , uyambepo kukhulupirira . "
43020028	Tomasi adati , " Ambuye anga ! Mulungu wanga ! "
43020029	Yesu adati , " Kodi wakhulupirira chifukwa wandiwona ? Ngwodala amene amakhulupirira ngakhale sadaone . "
43020030	Yesu adachitanso zizindikiro zina zambiri zozizwitsa pamaso pa ophunzira ake , zimene sizidalembedwe m'buku muno .
43020031	Koma izi zalembedwa kuti mukhulupirire kuti Yesu ndiye Mpulumutsi wolonjezedwa uja , Mwana wa Mulungu , ndipo kuti pakukhulupirira mukhale ndi moyo m'dzina lake .
43021001	Pambuyo pake Yesu adadziwonetsanso kwa ophunzira ake ku nyanja ya Tiberiasi . Adadziwonetsa motere :
43021002	Simoni Petro , Tomasi ( wotchedwa Didimo ) , Natanaele wochokera ku mudzi wa Kana m'dera la Galileya , ana aja a Zebedeo , ndiponso ophunzira ena aŵiri , anali pamodzi .
43021003	Simoni Petro adaŵauza kuti , " Ine ndikukasodza . " Iwo adati , " Ifenso tipita nao . " Adanyamuka nakaloŵa m'chombo . Koma usiku umenewo sadaphe kanthu .
43021004	Kutacha Yesu adaimirira pa mtunda . Komabe ophunzira aja sadazindikire kuti ndi Yesu .
43021005	Tsono Iye adaŵafunsa kuti , " Kodi anzathu , mwaphako kanthu ngati ? " Iwo adati , " Ai ndithu , tabwera chabe . "
43021006	Yesu adaŵauza kuti , " Ponyani khoka ku dzanja lamanja la chombo , mupha kanthu . " Iwo adaponyadi , ndipo sadathe kulikokanso chifukwa cha kuchuluka kwa nsomba .
43021007	Pamenepo wophunzira uja amene Yesu ankamukonda kwambiriyu adauza Petro kuti , " Ndi Ambuye ! " Pamene Simoni Petro adamva kuti ndi Ambuye , adavala mkanjo wake ( chifukwa anali atauvula ) , ndipo adadziponya m'nyanja .
43021008	Koma ophunzira ena aja adadza ndi chombo ku mtunda akukoka khoka lodzaza ndi nsomba . Sanali kutali ndi mtunda , koma pafupi , ngati mamita 90 .
43021009	Pamene adafika pa mtunda , adaonapo moto wamakala , pali nsomba , ndiponso buledi .
43021010	Yesu adaŵauza kuti , " Bwera nazoni nsomba zina zimene mwapha . "
43021011	Apo Simoni Petro adaloŵa m'chombo muja nakokera khoka lija ku mtunda , lodzaza ndi nsomba zazikulu zokwanira 153 . Ngakhale nsombazo zinali zochuluka chotero , khokalo silidang'ambike .
43021012	Yesu adaŵauza kuti , " Bwerani , mufisule . " Koma mwa ophunzirawo panalibe ndi mmodzi yemwe amene adaalimba mtima kumufunsa kuti , " Ndinu yani ? " Pakuti adaazindikira kuti ndi Ambuye .
43021013	Yesu adadza natenga buledi uja nkuŵapatsa . Adateronso ndi nsomba zija .
43021014	Aka nkachitatu kuti Yesu aonekere ophunzira ake Iye atauka kwa akufa .
43021015	Iwo atafisula , Yesu adafunsa Simoni Petro kuti , " Iwe Simoni , mwana wa Yohane , kodi umandikondadi koposa m'mene amandikondera aŵa ? " Iye adati , " Inde Ambuye , mukudziŵa kuti ndimakukondani . " Yesu adamuuza kuti , " Samala anaankhosa anga . "
43021016	Yesu adamufunsanso kachiŵiri kuti , " Iwe Simoni , mwana wa Yohane , kodi umandikondadi ? " Iye adati , " Inde Ambuye , mukudziŵa kuti ndimakukondani . " Yesu adamuuza kuti , " ŵeta nkhosa zanga . "
43021017	Yesu adamufunsa kachitatu kuti , " Iwe Simoni , mwana wa Yohane , kodi umandikonda ? " Petro adayamba kumva chisoni kuti Yesu akumufunsa kachitatu kuti , " Kodi umandikonda ? " Ndipo adati , " Ambuye , mumadziŵa zonse . Mukudziŵa kuti ineyo ndimakukondani . " Yesu adamuuza kuti , " Samala nkhosa zanga .
43021018	Kunena zoona , pamene unali mnyamata , unkadzimanga wekha lamba nkumapita kulikonse kumene unkafuna kupita . Koma ukadzakalamba , udzatambalitsa manja ako , ndipo wina adzakumanga nkumapita nawe kumene sukufuna . "
43021019	( Yesu adanena zimenezi pofuna kuŵadziŵitsa za m'mene Petro adzafere ndi kulemekeza Mulungu . ) Atatero , adauza Petro kuti , " Unditsate . "
43021020	Petro adacheuka , naona wophunzira uja amene Yesu ankamukonda kwambiri akuŵatsatira . Ndiye wophunzira yemwe uja amene adaatsamira pa chifukwa cha Yesu paphwando paja namufunsa kuti , " Ambuye , amene adzakuperekani kwa adani anu ndani ? "
43021021	Pamene Petro adamuwona iyeyo , adafunsa Yesu kuti , " Ambuye , nanga uyu bwanji ? "
43021022	Yesu adamuuza kuti , " Ngati ndifuna kuti iye akhalebe mpaka ndidzabwerenso , kodi iwe uli nazo kanthu ? Iweyo unditsate . "
43021023	Tsono mbiri idamveka pakati pa abale kuti wophunzira mnzaoyo sadzafa . Komatu Yesu sadamuuze kuti sadzafa ai , koma adaati , " Ngati ndifuna kuti iye akhalebe mpaka ndidzabwerenso , kodi iwe uli nazo kanthu ? "
43021024	Ameneyo ndiye wophunzira uja amene akuchitira umboni zimene zidachitikazo , ndipo ndiye amene adazilemba . Tikudziŵa kuti umboni wakewo ngwoona .
43021025	Koma palinso zina zambiri zimene Yesu ankachita . Zikadalembedwa zonsezo , ndiganiza kuti pa dziko lonse lapansi sipakadaoneka malo okwanira mabuku onse olembedwawo .
44001001	A Teofilo , M'buku langa loyamba lija ndidakulemberani za zonse zimene Yesu ankachita ndi kuphunzitsa kuyambira pa chiyambi ,
44001002	kufikira tsiku limene adatengedwa kupita Kumwamba . Mwa mphamvu ya Mzimu Woyera , anali atauza atumwi amene adaŵasankha aja zoti iwowo adzachite .
44001003	Iye ataphedwa , adadziwonetsa wamoyo kwa iwo mwa njira zambiri zotsimikizika . Adaŵaonekera nalankhula nawo za ufumu wa Mulungu masiku makumi anai ,
44001004	Pamene anali nawo pamodzi , Yesu adaŵalamula kuti , " Musachoke mu Yerusalemu , koma mudikire mphatso imene Atate adalonjeza , monga ndidaakuuzani .
44001005	Pajatu Yohane ankabatiza ndi madzi , koma pasanapite masiku ambiri , inu mudzabatizidwa ndi Mzimu Woyera . " Yesu akwera kupita Kumwamba
44001006	Tsono atumwi aja atasonkhana , adafunsa Yesu kuti , " Ambuye , kodi ino ndiyo nthaŵi yoti mukhazikitsenso ufumu mu Israele ? "
44001007	Iye adati , " Si ntchito yanu kuti mudziŵe nthaŵi kapena nyengo pamene zidzachitike zimene Atate adakhazikitsa mwa mphamvu yao .
44001008	Koma mudzalandira mphamvu , Mzimu Woyera akadzabwera pa inu , ndipo mudzakhala mboni zanga ku Yerusalemu , ku Yudeya ndi ku Samariya konse , mpaka ku malekezero a dziko lapansi . "
44001009	Atanena zimenezi , Yesu adatengedwa kupita Kumwamba , iwo akupenya . Ndipo mtambo udamlandira nkumubisa , iwo osamuwonanso .
44001010	M'mene atumwi aja ankayang'anitsitsabe kumwamba , Iye akupita , mwadzidzidzi anthu aŵiri ovala zoyera adaimirira pambali pao .
44001011	Anthuwo adaŵafunsa kuti , " Inu anthu a ku Galileya , mwatani mwangoti chilili pamenepa mukuyang'ana kumwamba ? Yesuyu amene watengedwa kuchokera pakati panu kupita Kumwamba , adzabweranso monga momwe mwamuwoneramu akupita Kumwambako . "
44001012	Tsono atumwi aja adabwerera ku Yerusalemu kuchokera ku Phiri la Olivi . Mtunda wake kuchokera ku Yerusalemu ngwosakwanira ngakhale mtunda umodzi .
44001013	Ataloŵa mumzindamo , adakwera ku chipinda cham'mwamba kumene ankakhala : panali Petro , Yohane , Yakobo ndi Andrea ; Filipo ndi Tomasi ; Bartolomeo ndi Mateyo ; Yakobo ( mwana wa Alifeyo , ) ndi Simoni ( wa m'chipani chandale cha Azelote , ) ndiponso Yudasi ( mwana wa Yakobo . )
44001014	Onseŵa ankalimbikira kupemphera ndi mtima umodzi , pamodzi ndi akazi ena , ndi Maria amai ake a Yesu , ndiponso abale ake a Yesu .
44001015	Tsiku lina , patapita masiku angapo , Petro adaimirira pakati pa abale . ( Anthuwo onse pamodzi anali ngati 120 . ) Iye adati ,
44001016	" Abale anga , kunayenera kuti zichitikedi zimene Malembo adaneneratu za Yudasi . Paja kudzera mwa Davide , Mzimu Woyera adalankhula za iyeyo amene adatsogolera anthu okagwira Yesu .
44001017	Yudasiyo anali mmodzi wa gulu lathu , ndipo adaalandira udindo woti azitumikira pamodzi ndi ife .
44001018	Adagula munda ndi ndalama zimene adapata pochita chosalungama chija . Kumeneko adagwa chamutu , naphulika pakati , matumbo ake onse nkukhuthuka .
44001019	Anthu onse okhala ku Yerusalemu adamva zimenezi , kotero kuti m'chilankhulo chao mundawo adautcha dzina loti ' Akeledama , ' ndiye kuti , ' Munda wa Magazi . '
44001020	Paja m'buku la Masalimo muli mau akuti , ' Nyumba yake isanduke bwinja , pasakhale munthu wogonamo . ' Muli mau enanso akuti , ' Wina alandire ntchito yake . '
44001021	" Pali anthu ena amene akhala akutsagana nafe nthaŵi yonse pamene Ambuye Yesu anali pakati pathu ,
44001022	kuyambira pamene Iye adabatizidwa ndi Yohane mpaka tsiku limene adatengedwa kuchoka pakati pathu kupita Kumwamba . Mmodzi mwa anthu ameneŵa akhale mboni pamodzi ndi ife , yakuti Yesu adauka kwa akufa . "
44001023	Pamenepo iwo adatchula maina aŵiri : Yosefe amene ankamutcha Barsabasi ( dzina lake lina ndi Yusto , ) ndi Matiasi .
44001024	Ndipo adapemphera kuti , " Ambuye , Inu amene mumadziŵa mitima ya anthu onse , tiwonetseni ndi uti mwa aŵiriŵa amene mwamusankha
44001025	kuti alandire ntchito iyi ya utumwi , m'malo mwa Yudasi uja amene adaisiya ndipo adapita ku malo omuyenera . "
44001026	Tsono adaŵachitira maere anthu aŵiriwo . Maerewo adagwera Matiasi , ndipo iyeyo adawonjezedwa pa gulu lija la atumwi khumi ndi mmodzi .
44002001	Pamene tsiku la chikondwerero cha Pentekoste lidafika , iwo onse anali pamodzi m'nyumba imodzi .
44002002	Mwadzidzidzi kudamveka kuchokera kumwamba mkokomo ngati wa mphepo yaukali , nudzaza nyumba yonse imene ankakhalamo .
44002003	Ndipo adaona ngati timalaŵi ta moto tooneka ngati malilime tikugaŵikana nkukhala pa iwo , aliyense kakekake .
44002004	Onse aja adadzazidwa ndi Mzimu Woyera , ndipo adayamba kulankhula zilankhulo zachilendo , monga Mzimuyo ankaŵalankhulitsira .
44002005	Tsono , m'Yerusalemu muja munali Ayuda ena , anthu okonda Mulungu , ochokera ku maiko onse a pa dziko lapansi .
44002006	Pamene mkokomo uja udamveka , anthu ambirimbiri adasonkhana . Onse adadodoma , chifukwa aliyense mwa iwo ankaŵamva akulankhula chilankhulo chake .
44002007	Adadabwa , nathedwa nzeru ndipo adati , " Kodi onse akulankhulaŵa , si Agalileya ?
44002008	Nanga bwanji aliyense mwa ife akuŵamva akulankhula chilankhulo chakwao ?
44002009	Ena mwa ife ndi Aparti ndi Amedi ndi Aelami , ena ndi okhala ku Mesopotamiya , ku Yudeya ndi ku Kapadokiya , ku Ponto ndi ku Asiya ,
44002010	ku Frijiya ndi ku Pamfiliya , ku Ejipito , ndi ku madera a Libiya kufupi ndi ku Kirene , ena ndi alendo ochokera ku Roma ,
44002011	ndiye kuti Ayuda ndi ena otsata za Chiyuda Enanso ndi Akrete ndi Aarabu , komabe tonse tikuŵamva anthuŵa akulankhula m'zilankhulo zathu za ntchito zazikulu za Mulungu . "
44002012	Onse adazizwa ndi kuthedwa nzeru , ndipo adayamba kufunsana kuti , " Kodi chimenechi nchiyani ? "
44002013	Koma ena ankangoseka nkumati , " Aledzera vinyo watsopano . "
44002014	Koma Petro adaimirira pamodzi ndi atumwi ena aja khumi ndi mmodzi , ndipo iye adanena mokweza mau kuti , " Inu Ayuda , ndi inu nonse okhala ku Yerusalemu kuno , tamverani ndipo mumvetsetse bwino mau anga .
44002015	Anthuŵa sadaledzere ai , monga mukuganizira inu , pakuti nthaŵi idakali 9 koloko m'maŵa .
44002016	Koma zimenezi ndi zomwe mneneri Yowele adalosa kuti ,
44002017	' Mulungu akuti , Pa masiku otsiriza ndidzaika Mzimu wanga mwa anthu onse , ndipo ana anu aamuna ndi ana anu aakazi azidzalalika za Mulungu . Anyamata anu azidzaona zinthu m'masomphenya , ndipo nkhalamba zanu zizidzalota maloto .
44002018	Ndithu , pa masiku amenewo ndidzaika Mzimu wanga ngakhale mwa akapolo anga aamuna ndi aakazi , ndipo azidzalalika za Mulungu .
44002019	Ndidzachita zozizwitsa ku thambo lakumwamba , ndipo pansi pano zizindikiro izi : magazi , moto ndi utsi watolotolo .
44002020	Dzuŵa lidzangoti bii ngati mdima ndipo mwezi udzangoti psuu ngati magazi , lisanafike tsiku la Ambuye Mulungu lalikulu ndi laulemerero .
44002021	Pamenepo aliyense amene adzatama dzina la Ambuye mopemba , adzapulumuka . '
44002022	" Inu Aisraele mverani mau aŵa . Yesu wa ku Nazarete anali munthu amene Mulungu adamtuma kwa inu . Mulungu adakutsimikizirani zimenezi ndi zamphamvu , zozizwitsa ndi zizindikiro zimene ankachita kudzera mwa Iyeyo pakati panu , monga mukudziŵa .
44002023	Tsono Yesuyo adaperekedwa monga momwe Mulungu adaakonzeratu , ndi m'mene Iye amadziŵiratu zinthu . Ndipo inuyo mudamupha pakumpereka kwa anthu ochimwa kuti ampachike pa mtanda .
44002024	Koma Mulungu adammasula ku zoŵaŵa za imfa , namuukitsa kwa akufa , chifukwa kunali kosatheka kuti agonjetsedwe ndi imfa .
44002025	Paja Davide ponena za Iye adati , ' Ndinkaona Ambuye Mulungu pamaso panga nthaŵi zonse , pakuti amakhala ku dzanja langa lamanja kuti ndingagwedezeke .
44002026	Nchifukwa chake mtima wanga udakondwa , ndipo ndinkalankhula mosangalala . Ndithu , ngakhale thupi langa lomwe lidzapumula m'manda ,
44002027	ndikhulupirira kuti simudzandisiya ku Malo a anthu akufa , kapena kulekerera Woyera wanu kuti aole .
44002028	Mudandidziŵitsa njira zopita ku moyo , ndipo mudzandidzaza ndi chimwemwe pamaso panu . '
44002029	" Abale anga , ndingathe kulankhula nanu monenetsa za kholo lathu Davide . Iye adamwalira , naikidwa m'manda , ndipo manda ake alipo mpaka pano .
44002030	Paja iye anali mneneri , ndipo ankadziŵa zimene Mulungu adamlonjeza molumbira zakuti mmodzi mwa zidzukulu zake ndiye adzaloŵe ufumu wake .
44002031	Ndiye kuti Davideyo adaaoneratu zimenezi , zakuti Khristu adzauka kwa akufa , ndipo pamenepo adanena mau aja akuti , ' Iye sadasiyidwe ku Malo a anthu akufa , ndipo thupi lake silidaole . '
44002032	Yesu yemweyo Mulungu adamuukitsadi kwa akufa , ndipo tonsefe ndife mboni za zimenezi .
44002033	Iye adakwezedwa kukakhala ku dzanja lamanja la Mulungu , nalandira Mzimu Woyera , amene Atate adaalonjeza . Ndipo zimene mukuwona ndi kumvazi ndiye mphatso yake imene watitumizira .
44002034	Pajatu Davide sadakwere kupita Kumwamba , koma iye yemwe adati , ' Ambuye adauza Mbuye wanga kuti , Khala ku dzanja langa lamanja
44002035	mpaka ndisandutse adani ako kuti akhale ngati chopondapo mapazi ako . '
44002036	" Tsono Aisraele onse adziŵe ndithu kuti Yesu uja inu mudampachika pamtandayu , Mulungu adamsankhula kuti akhale Ambuye ndi Mpulumutsi . "
44002037	Pamene anthu aja anamva zimenezi , zidaŵalasa mtima , ndipo adafunsa Petro ndi atumwi ena aja kuti , " Abale , tsono ifeyo tichite chiyani ? "
44002038	Petro adaŵauza kuti , " Tembenukani mtima , ndipo aliyense mwa inu abatizidwe m'dzina la Yesu Khristu . Mukatero machimo anu akhululukidwa , ndipo mudzalandira mphatso ya Mzimu Woyera .
44002039	Paja zimene Mulungu adalonjeza zija , adalonjezera inuyo , ana anu ndiponso anthu onse okhala kutali , onse amene Ambuye Mulungu wathu adzaŵaitana . "
44002040	Petro adalankhulanso mau ena ambiri , naŵachenjeza kuti , " Muthaŵe maganizo opotoka a mbadwo woipa uno . "
44002041	Pamenepo anthu amene adamvera mau akewo adabatizidwa , ndipo tsiku limenelo anthu ngati zikwi zitatu adaonjezedwa pa gulu lao .
44002042	Anthuwo ankasonkhana modzipereka kuti amve zimene atumwi ankaphunzitsa . Ankayanjana , ndipo ankadya Mgonero wa Ambuye ndi kupemphera pamodzi .
44002043	Anthu onse ankaopa Mulungu poona zozizwitsa ndi zizindikiro zambiri zimene atumwi ankachita .
44002044	Okhulupirira onse anali amodzi , ndipo ankagaŵana zinthu zao .
44002045	Ankagulitsa minda yao ndi katundu wao , ndalama zake nkumagaŵira onse , malinga ndi kusoŵa kwa aliyense .
44002046	Tsiku ndi tsiku ankasonkhana ndi mtima umodzi m'Nyumba ya Mulungu , ndipo ankadyera pamodzi kunyumba kwao . Ankadya chakudya chaocho mosangalala ndiponso ndi mtima waufulu .
44002047	Ankatamanda Mulungu , ndipo anthu onse ankaŵakomera mtima . Ndipo tsiku ndi tsiku Ambuye ankaŵawonjezera ena olandira chipulumutso .
44003001	Tsiku lina Petro ndi Yohane ankapita ku Nyumba ya Mulungu pa 3 koloko madzulo , nthaŵi ya mapemphero .
44003002	Anthu ena adaanyamula munthu wina wopunduka miyendo chibadwire . Masiku onse ankamuika pa khomo la Nyumba ya Mulungu lotchedwa " Khomo Lokongola , " ' kuti iye azipempha kwa anthu oloŵa m'Nyumbamo .
44003003	Pamene iye adaona Petro ndi Yohane akuloŵa m'Nyumba ya Mulungu , adaŵapempha kuti ampatseko kanthu .
44003004	Iwo adampenyetsetsa , ndipo Petro adamuuza kuti , " Tatiyang'ana "
44003005	Iye nkuŵayang'anadi namaganiza kuti alandira kanthu kwa iwo .
44003006	Koma Petro adamuuza kuti , " Ndalama ndilibe , koma ndikupatsa chimene ndili nacho : m'dzina la Yesu Khristu wa ku Nazarete , yenda ! "
44003007	Atatero adamgwira dzanja lamanja , namuimiritsa . Pompo mapazi ake ndi akakolo ake adalimba .
44003008	Adalumpha , naimirira , nayamba kuyenda , ndipo adaloŵa nao m'Nyumba ya Mulungu akuyenda ndi kulumpha ndi kutamanda Mulungu .
44003009	Anthu onse adamuwona akuyenda ndi kutamanda Mulungu .
44003010	Adamzindikira kuti ndi yemwe uja amene ankakhala pa Khomo Lokongola la Nyumba ya Mulungu . Ndipo adazizwa ndithu ndi kudabwa ndi zimene zidamchitikira .
44003011	Munthu uja adaakangamira Petro ndi Yohane , ndipo anthu onse adadabwa , naŵathamangira ku Khonde lotchedwa Khonde la Solomoni .
44003012	Pamene Petro adaona zimenezi , adalankhula nawo anthuwo , adati , " Inu Aisraele , bwanji mukuzizwa ndi zimenezi ? Bwanji mukutiyang'ana ngati kuti tamuyendetsa munthuyu ndi mphamvu zathuzathu ? Kodi mukuyesa kuti nchifukwa choti ndife opembedza Mulungu kopambana ?
44003013	Iyai , koma Mulungu wa makolo athu , Abrahamu , Isaki ndi Yakobo , adapereka ulemerero kwa Yesu , Mtumiki wake . Inu mudampereka kwa adani ake ndi kumkana pamaso pa Pilato , pamene Pilatoyo adaatsimikiza kuti ammasula .
44003014	Yesu anali woyera mtima ndi wolungama , koma inu mudamkana , ndipo m'malo mwake mudapempha kuti akumasulireni chigaŵenga .
44003015	Mudapha Wopatsa moyo , koma Mulungu adamuukitsa kwa akufa . Ife ndife mboni za zimenezi .
44003016	Munthuyu , amene mukumuwona ndipo mukumdziŵa , wakhulupirira dzina la Yesu . Chikhulupirirocho chimene ali nacho mwa Yesu , ndicho chalimbitsa miyendo yake , chamchiritsa kwenikweni , monga inu nonse mukuwoneramu .
44003017	" Ndiponso tsopano abale anga , ndikudziŵa kuti inu ndi akuluakulu anu mudachita zimenezi mosadziŵa .
44003018	Koma Mulungu adaaneneratu mwa aneneri onse kuti Wodzozedwa wake wolonjezedwa uja adzamva zoŵaŵa , ndipo zidachitikadi momwemo .
44003019	Tsono tembenukani mtima ndi kubwerera kwa Mulungu , kuti akufafanizireni machimo anu . Motero Ambuye adzakupatsani nthaŵi ya mpumulo ,
44003020	ndipo adzakutumizirani Yesu uja amene adamusankhuliratu kuti akhale Mpulumutsi wanu .
44003021	Iyeyo anayenera kukhala Kumwamba mpaka nthaŵi yakukonza zonse kwatsopano , monga Mulungu adanenera kuyambira kalekale mwa aneneri ake oyera mtima .
44003022	Paja Mose adati , ' Ambuye Mulungu adzasankhula mmodzi pakati pa abale anu , kuti akhale Mneneri wanu monga ine . Mudzamvere zonse zimene Iye adzakuuzeni .
44003023	Aliyense amene sadzamvera Mneneriyo , amchotseretu mwa Aisraele ndi kumuwononga . '
44003024	Ndipo aneneri onse amene adalankhula , kuyambira Samuele , mpaka onse amene adadza pambuyo pake , ankalalika za masiku omwe ano .
44003025	Zimene Mulungu adalonjeza kudzera mwa aneneri nzokhudza inuyo ana ao . Momwemonso chipangano chimene adachita ndi makolo anuchikukhudza inu ana ake . Paja adauza Abrahamu kuti , ' Mwa chidzukulu chako china ndidzadalitsa mitundu yonse ya anthu a pa dziko lapansi . '
44003026	Choncho Mulungu atasankhula Mtumiki wake adayamba kumtuma kwa inu , kuti akudalitseni pakuthandiza aliyense mwa inu kusiya njira zake zoipa . "
44004001	Petro ndi Yohane akulankhulabe ndi anthu aja , kudadza ansembe ena pamodzi ndi mkulu wa asilikali a ku Nyumba ya Mulungu , ndi Asaduki .
44004002	Iwoŵa anali okwiya chifukwa chakuti atumwi aŵiriwo ankaphunzitsa anthu ndi kulalika kuti , " Popeza kuti Yesu adauka kwa akufa , ndiye kuti akufa adzaukanso . "
44004003	Tsono adaŵagwira , ndipo poti kunali kutada kale , adaŵaika m'ndende kufikira m'maŵa .
44004004	Koma ambiri mwa anthu amene adamva mau aja a atumwi adakhulupirira . Chiŵerengero cha okhulupirirawo chidaakwanira ngati zikwi zisanu .
44004005	M'maŵa mwake atsogoleri a Ayuda , akulu ao , ndiponso aphunzitsi a Malamulo adasonkhana ku Yerusalemu .
44004006	Kunalinso Anasi mkulu wa ansembe onse , pamodzi ndi Kayafa , Yohane , Aleksandro ndi ena onse a kubanja kwa mkulu wa ansembe onse .
44004007	Tsono adaimiritsa Petro ndi Yohane pakati pao naŵafunsa kuti , " Kodi zija mudachitazi , mudazichita ndi mphamvu yanji , kaya mudazichita m'dzina la yani ? "
44004008	Petro , atadzazidwa ndi Mzimu Woyera , adaŵayankha kuti , " Inu atsogoleri ndi akuluakulu muli apa ,
44004009	kodi mukutifunsa ife lero za ntchito yabwino imene idachitika pa munthu wopunduka uja , ndi kuchira kwake ?
44004010	Mudziŵetu tsono inu nonse , ndi Aisraele ena onse , kuti munthuyu akuima wamoyo pamaso panu chifukwa cha mphamvu ya dzina la Yesu Khristu wa ku Nazarete . Amene uja inu mudaampachika pa mtanda , koma Mulungu adamuukitsa kwa akufa .
44004011	Za Yesuyo mau a Mulungu akuti , ' Mwala umene inu amisiri omanga nyumba mudaukana , womwewo wasanduka mwala wapangodya , wofunika koposa . '
44004012	Ndipo palibe wina aliyense amene angathe kupulumutsa anthu , pakuti pa dziko lonse lapansi palibe dzina lina limene Mulungu adapatsa anthu kuti tipulumuke nalo . "
44004013	Abwalo aja adazizwa poona kulimba mtima kwa Petro ndi Yohane , ndiponso podziŵa kuti anali anthu wamba , osaphunzira kwambiri . Apo adazindikira kuti anali anzake a Yesu .
44004014	Tsono poonanso munthu wochiritsidwa uja ataimirira pafupi ndi Petro ndi Yohane , adasoŵa poŵatsutsira .
44004015	Choncho adaŵalamula kuti atuluke m'bwalo la milandu lija , kenaka abwalowo adayamba kukambirana .
44004016	Adati , " Kodi tiŵachite chiyani anthu ameneŵa ? Pajatu anthu onse okhala m'Yerusalemu muno akudziŵa kuti iwoŵa adachitadi chizindikiro chozizwitsa , ndipo ife zimenezo sitingathe kukana .
44004017	Koma kuwopa kuti mbiriyi ingaŵande ponseponse , tiyeni tiwachenjeze moopseza kuti polankhula ndi munthu aliyense asatchulenso dzina la Yesu . "
44004018	Atatero adaŵaitana , naŵalamula kuti asatchule konse kapena kuphunzitsa za dzina la Yesu .
44004019	Koma Petro ndi Yohane adaŵayankha kuti , " Weruzani nokha , kodi pamaso pa Mulungu nkwabwino kumvera inuyo koposa kumvera Mulunguyo ?
44004020	Ife ndiye sitingaleke kulankhula za zimene tidaziwona ndi kuzimva . "
44004021	Abwalowo adaŵachenjezanso moopseza koposa kale , naŵamasula . Sadapeze njira yoti nkuŵalangira , popeza kuti anthu onse ankatamanda Mulungu chifukwa cha zimene zidaachitikazo .
44004022	Ndipo munthu wochiritsidwa mododometsayo anali wa zaka zopitirira makumi anai .
44004023	Petro ndi Yohane atamasulidwa , adapita kwa anzao naŵasimbira zonse zimene akulu a ansembe ndi akulu ena a Ayuda adaaŵauza .
44004024	Pamene iwo adamva zimenezi , onse adayamba kupemphera ndi mtima umodzi . Adati , " Ambuye , ndinu amene mudalenga dziko lakumwamba , dziko lapansi , nyanja , ndi zonse zili m'menemo .
44004025	Mwa Mzimu Woyera mudalankhulitsa kholo lathu Davide , mtumiki wanu , pamene adati , ' Chifukwa chiyani anthu akunja adakalipa , anthu a mitundu ina adaganiziranji zopandapake ?
44004026	Mafumu a dziko lapansi adakonzekera , akulu a Boma adasonkhana pamodzi kulimbana ndi Chauta , ndiponso ndi wodzozedwa wake uja ? '
44004027	" Zoonadi , Herode ndi Ponsio Pilato adasonkhana mumzinda muno pamodzi ndi anthu akunja , ndiponso ndi anthu a Israele , kuti alimbane ndi Yesu , Mtumiki wanu wopatulika amene mudamdzoza .
44004028	Motero iwo adachitadi zonse zija zimene Inu mudaakonzeratu kale mwa mphamvu zanu ndi nzeru zanu kuti zichitike .
44004029	Ndiye tsono Ambuye , onani zimene akutiwopsezazi , ndipo mutithandize atumiki anufe , kuti tilankhule mau anu molimba mtima ndithu .
44004030	Tambalitsani dzanja lanu kuti anthu achire , ndipo pachitike zizindikiro ndi zozizwitsa m'dzina la Mtumiki wanu wopatulika . "
44004031	Atatha kupemphera , nyumba imene adasonkhanamo ija idayamba kugwedezeka . Onse adadzazidwa ndi Mzimu Woyera , nayamba kulankhula mau a Mulungu molimba mtima .
44004032	Gulu lonse la okhulupirira linali la mtima umodzi , ndi la maganizo amodzi . Panalibe munthu amene ankati , " Zimene ndiri . nazo nzangazanga , " koma aliyense ankapereka zake zonse kuti zikhale za onse .
44004033	Atumwi ankachita umboni ndi mphamvu yaikulu kuti Ambuye Yesu adaukadi kwa akufa , ndipo onse Mulungu ankaŵakomera mtima kwambiri .
44004034	Panalibe munthu wosoŵa kanthu pakati pao , chifukwa onse amene anali ndi minda kapena nyumba , ankazigulitsa , namabwera ndi ndalama zake kudzazipereka kwa atumwi .
44004035	Ndipo ndalamazo ankagaŵira munthu aliyense malinga ndi kusoŵa kwake .
44004036	Panali munthu wina dzina lake Yosefe , wa fuko la Levi , mbadwa ya ku Kipro , amene atumwi adaamutcha Barnabasi , ndiye kuti Wolimbitsa mtima .
44004037	Nayenso adagulitsa munda wake , nabwera ndi ndalama zake kudzazipereka kwa atumwi .
44005001	Munthu winanso , dzina lake Ananiya , pamodzi ndi mkazi wake Safira , adagulitsa munda wao .
44005002	Mopangana ndi mkazi wake , adapatulapo ndalama zina za mundawo , nakapereka zotsala kwa atumwi .
44005003	Koma Petro adamufunsa kuti , " Iwe Ananiya , chifukwa chiyani walola mtima wako kugwidwa ndi Satana mpaka kumanamiza Mzimu Woyera pakupatula ndalama zina za munda wako ?
44005004	Usanaugulitse , sunali wako kodi ? Ndipo utaugulitsa , suja ndalama zake zinali m'manja mwako ? Nanga udalola bwanji zoterezi mumtima mwako ? Pamenepatu sudanamize anthu , koma wanamiza Mulungu . "
44005005	Pamene Ananiya adamva mau ameneŵa , adagwa pansi , naafa pomwepo . Ndipo anthu onse amene adamva zimenezi adachita mantha aakulu .
44005006	Tsono achinyamata adabwera namkulunga m'nsalu . Adamnyamula nakamuika m'manda .
44005007	Patapita ngati maora atatu , mkazi wake adaloŵa , osadziŵa zimene zachitika .
44005008	Petro adamufunsa kuti , " Tandiwuzani , kodi pogulitsa munda wanu , mtengo wake unali ndalama izi ? " Maiyo adati , " Inde , mtengo wake unali womwewo . "
44005009	Tsono Petro adamufunsa kuti , " Bwanji mudapangana kuyesa Mzimu wa Ambuye ? Ndipotu anthu amene akaika mwamuna wanu ndi aŵa ali pakhomoŵa , akunyamulani inunso . "
44005010	Pomwepo adagwa pansi ku mapazi a Petro , naafa . Pamene achinyamata aja adaloŵa , adampeza atafa kale . Adamnyamula nakamuika pafupi ndi mwamuna wake .
44005011	Ndipo mpingo wonse ndi anthu onse amene adamva zimenezi , adagwidwa ndi mantha aakulu . Atumwi achita zizindikiro ndi zozizwitsa zambiri
44005012	Atumwi ankachita zizindikiro ndi zozizwitsa zambiri pakati pa anthu . Onse okhulupirira Khristu ankasonkhana ndi mtima umodzi m'Khonde la Solomoni .
44005013	Mwa anthu enawo panalibe ndi mmodzi yemwe amene adaalimba mtima kuti azisonkhana nawo , komabe anthu onse ankaŵatama .
44005014	Ndipo anthu okhulupirira Ambuye ankachulukirachulukira , mwakuti linali ndithu gulu lalikulu la amuna ndi akazi omwe .
44005015	Tsono anthu ankatulutsira odwala ao m'miseu yamumzinda , nkumaŵagoneka pa mabedi ndi pa mphasa , kuti Petro podutsapo , chithunzithunzi chake chokha ena mwa iwo chiŵafike .
44005016	Kunkasonkhananso anthu ochuluka ochokera ku midzi yozungulira Yerusalemu . Anali atanyamula anthu odwala , ndiponso ena osautsidwa ndi mizimu yoŵaipitsa . Onsewo ankachiritsidwa .
44005017	Pamenepo mkulu wa ansembe onse pamodzi ndi anzake aja , ndiye kuti a m'chipani cha Asaduki , onsewo adadukidwa nazo . Tsono adagamula zochitapo kanthu .
44005018	Adagwira atumwi aja , naŵatsekera m'ndende ya Boma .
44005019	Koma usiku mngelo wa Ambuye adatsekula zitseko za ndendeyo naŵatulutsa . Adaŵauza kuti ,
44005020	" Pitani m'Nyumba ya Mulungu muzikauza anthu mau onse okhudza za moyo watsopanowu . "
44005021	Atumwi aja adamveradi zimenezi , adakaloŵa m'Nyumba ya Mulungu m'mamaŵa , nayamba kuphunzitsa . Pamene mkulu wa ansembe onse adafika pamodzi ndi anzake aja , adaitanitsa msonkhano wa Bungwe Lalikulu , ndiye kuti Bwalo lonse la akuluakulu a Aisraele . Tsono adatuma anthu kuti apite ku ndende akaŵatenge atumwi aja .
44005022	Koma pamene anthuwo adafika kundendeko , sadaŵapezemo . Adabwerako nadzaŵafotokozera .
44005023	Adati , " Takapeza ndende ili chitsekere ndithu , ndipo alonda ali chilili pa makomo , koma titatsekula zitseko , sitidapezemo munthu . "
44005024	Pamene mkulu wa asilikali a ku Nyumba ya Mulungu ndi akulu a ansembe adamva mau ameneŵa , adatha nawo nzeru , osadziŵa kwachitika zotani .
44005025	Koma munthu wina adadzaŵauza kuti , " Anthu amene mudaŵatsekera m'ndende aja , ali m'Nyumba ya Mulungu ndipo akuphunzitsa anthu . "
44005026	Pamenepo mkulu wa asilikali uja pamodzi ndi asilikaliwo adapita nkukaŵatenga atumwiwo . Sadaŵatenge mwankhondo ai , chifukwa ankaopa kuti anthu angaŵaponye miyala .
44005027	Atafika nawo , adaŵakhazika pamaso pa Bungwe Lalikulu lija , ndipo mkulu wa ansembe onse adayamba kuŵafunsa mafunso .
44005028	Adati , " Paja tidakuletsani mwamphamvu kuti musaphunzitse konse m'dzina la Yesu , koma inu mwafalitsa zophunzitsa zanuzo m'Yerusalemu monse , ndipo mukufuna kusenzetsa ife imfa ya munthu ameneyu . "
44005029	Koma Petro ndi atumwi enawo adati , " Tiyenera kumvera Mulungu koposa kumvera anthu .
44005030	Mulungu wa makolo athu adaukitsa Yesu kwa akufa , Iye amene inu mudaamupha pakumpachika pa mtanda .
44005031	Ameneyo Mulungu adamkweza ku dzanja lake lamanja kuti akhale Mtsogoleri ndi Mpulumutsi . Adachita zimenezi kuti apatse Aisraele mwai wotembenuka mtima kuti machimo ao akhululukidwe .
44005032	Mboni za zimenezi ndi ifeyo ndiponso Mzimu Woyera amene Mulungu adampereka ngati mphatso kwa anthu omvera Iye . "
44005033	Pamene abwalo aja adamva zimenezi , adakwiya kwambiri nafuna kuŵapha .
44005034	Koma wina mwa iwo , Mfarisi dzina lake Gamaliele , mphunzitsi wa Malamulo , amene anthu onse ankamlemekeza , adaimirira . Adalamula kuti anthu aja abaapita panja .
44005035	Tsono adauza abwalowo kuti , " Inu Aisraele , chenjerani ndi zimene mukufuna kuŵachita anthuŵa .
44005036	Pajatu si kale pamene munthu wina dzina lake Teudasi adaabwera nkuyesa kudzimveketsa , ndipo anthu ngati mazana anai adamtsata . Iye uja adaphedwa , ndipo anthu onse amene ankamtsata aja adabalalikana natheratu .
44005037	Pambuyo pake , pa nthaŵi ya kalembera , padabweranso wina dzina lake Yudasi , wa ku Galileya , nakopa anthu ambiri kuti amtsate . Iyenso adaphedwa , ndipo anthu onse amene ankamtsata aja adabalalikana .
44005038	Nchifukwa chake pa nkhani imeneyi ndikukuuzani kuti , muŵaleke anthuŵa , ndipo muŵalole azipita . Ngati zimene iwo akuganiza ndiponso zimene akuchitazi nzochokera kwa anthu , zidzakanika zokha .
44005039	Koma ngati nzochokera kwa Mulungu , inu simungathe kuŵaletsa ai . Mwina mungapezeke kuti mukulimbana ndi Mulungu . "
44005040	Abwalowo adavomerezana naye , naŵaitana atumwi aja . Adaŵakwapula , naŵaletsa kuti asalankhulenso m'dzina la Yesu , kenaka adaŵalola kuti apite .
44005041	Iwo adachoka kubwaloko ali okondwa kuti Mulungu waŵaŵerengera ngati oyenera kunyozeka chifukwa cha dzina la Yesu .
44005042	Tsono tsiku ndi tsiku ankaphunzitsabe ndi kulalika m'Nyumba ya Mulungu ndi m'nyumba za anthu , Uthenga Wabwino wakuti Yesu ndiye Mpulumutsi wolonjezedwa uja .
44006001	Masiku amenewo ophunzira aja ankachulukirachulukira . Koma Ayuda olankhula Chigriki anali ndi dandaulo pa Ayuda olankhula Chiyuda kuti akazi ao amasiye sankasamalidwa bwino pamene zachifundo za tsiku ndi tsiku zinkagaŵidwa .
44006002	Tsono atumwi khumi ndi aŵiri aja adasonkhanitsa gulu lonse la ophunzira , naŵauza kuti , " Sibwino kuti ife tizisiya kulalika mau a Mulungu nkumayang'anira za chakudya .
44006003	Nchifukwa chake abale , pakati panupa sankhanipo amuna asanu ndi aŵiri , a mbiri yabwino , odzazidwa ndi Mzimu Woyera ndiponso ndi nzeru . Tidzapatsa iwowo ntchitoyi .
44006004	Koma ife tidzadzipereka ku ntchito ya kupemphera ndi kulalika mau a Mulungu . "
44006005	Mau ameneŵa adakomera gulu lonse lija , motero adasankha Stefano , munthu wodzazidwa ndi chikhulupiriro ndiponso ndi Mzimu Woyera . Adasankhanso Filipo , Prokoro , Nikanore , Timoni , Parmenasi , ndi Nikolasi wa ku Antiokeya , yemwe kale anali atasiya chikunja kutsata chiyuda .
44006006	Adaŵaimiritsa pamaso pa atumwi , ndipo atumwiwo adapemphera naŵasanjika manja .
44006007	Mau a Mulungu ankafalikira ponseponse , ndipo ophunzira ankachulukirachulukira ndithu ku Yerusalemu . Ansembe omwe ambirimbiri ankamvera chikhulupirirocho .
44006008	Stefano anali munthu amene Mulungu adamkomera mtima kwambiri namdzaza ndi mphamvu , kotero kuti ankachita zizindikiro zozizwitsa pakati pa anthu .
44006009	Koma kudabwera anthu ena a ku Kirene ndi a ku Aleksandriya , a ku nyumba yamapemphero yotchedwa " Nyumba Yamapemphero ya Opatsidwa Ufulu . " Iwoŵa pamodzi ndi ena a ku Silisiya ndi a ku Asiya adayamba kutsutsana ndi Stefano .
44006010	Koma adalephera kumgonjetsa , chifukwa iye ankalankhula ndi nzeru zochokera kwa Mzimu Woyera .
44006011	Tsono iwo adapangira anthu ena kuti azinena kuti , " Tidamumva akunyoza mwachipongwe Mose ndi Mulungu yemwe . "
44006012	Motero adautsa mitima ya anthu , ya akuluakulu ao , ndiponso ya aphunzitsi a Malamulo . Iwoŵa adamuukira Stefano , namgwira , nkupita naye ku Bungwe Lalikulu la Ayuda .
44006013	Adaimiritsa mboni zonama , izozo zidati , " Munthu uyu amangokhalira kulankhula mau onyoza Nyumba ya Mulungu ndiponso Malamulo a Mose .
44006014	Tidamumva iyeyu akunena kuti Yesu wa ku Nazarete uja adzaononga malo ano , ndipo adzasintha miyambo imene Mose adatipatsa . "
44006015	Ndipo onse amene anali m'Bungwemo adapenyetsetsa Stefanoyo , naona kuti nkhope yake inali ngati nkhope ya mngelo
44007001	Mkulu wa ansembe onse adafunsa Stefano kuti , " Kodi zimenezi nzoona ? "
44007002	Iye adayankha kuti , " Abale anga ndi atate anga , mverani ! Mulungu waulemerero adaonekera kholo lathu Abrahamu pamene ankakhala ku Mesopotamiya , asanakakhale ku Harani .
44007003	Adamuuza kuti , ' Tuluka m'dziko lako , uŵasiye abale ako , ubwere ku dziko limene ndidzakusonyeza . '
44007004	Tsono adatulukadi m'dziko la Akaldeya nakakhala ku Harani . Bambo wake atamwalira , Mulungu adamchotsa kumeneko , nakamufikitsa ku dziko lino kumene inu mukukhala tsopano .
44007005	Mulungu sadampatseko ndi kadera kakang'onong'ono komwe ka dzikoli kuti kakhale kakekake . Koma adamlonjeza kuti adzampatsa dzikoli kuti likhale lakelake ndiponso la zidzukulu zake , ngakhale pa nthaŵi imeneyo nkuti akadalibe mwana .
44007006	Mulungu adati , ' Zidzukulu zako zidzakhala alendo ku dziko lina kumene eniake adzaziyesa akapolo , nadzazizunza pa zaka mazana anai . '
44007007	Mulungu adatinso , ' Koma Ine ndidzaulanga mtundu wa anthuwo umene udzazisandutsa akapolo . Bwino lake zidzatuluka m'dzikomo nkudzandipembedza pamalo pano . '
44007008	Tsono Mulungu adachita chipangano ndi Abrahamu , chimene chizindikiro chake chinali kuumbala . Motero Abrahamu adaumbala mwana wake Isaki , ali ndi masiku asanu ndi atatu akubadwa . Isaki adaumbala Yakobo , ndipo Yakobo adaumbala makolo athu khumi ndi aŵiri aja .
44007009	" Tsono makolo athuwo adachita nsanje ndi mbale wao Yosefe , ndipo adamgulitsa kuti akakhale kapolo ku Ejipito . Koma Mulungu anali naye ,
44007010	mwakuti adampulumutsa ku masautso ake onse . Adampatsa nzeru ndi kumkometsa pamaso pa Farao , mfumu ya ku Ejipito , kotero kuti mfumuyo idamuika kuti akhale nduna yaikulu ya dziko la Ejipito , ndiponso woyang'anira banja lake lonse .
44007011	Koma mudadzaloŵa njala m'dziko lonse la Ejipito , ndiponso m'Kanani , kotero kuti anthu adazunzika kwambiri . Makolo athu omwe sadathe kupeza chakudya .
44007012	Pamene Yakobo adamva kuti ku Ejipito kuli tirigu , adatumako makolo athu aja . Uwu unali ulendo wao woyamba .
44007013	Pa ulendo wachiŵiri Yosefe . adadziwulula kwa abale akewo , ndipo adadziŵitsa Farao za banja lonselo .
44007014	Tsono Yosefe adaitanitsa Yakobo , bambo wake , pamodzi ndi banja lake lonse . Onse pamodzi anali anthu 75 .
44007015	Motero Yakobo adapita ku Ejipito , iye ndi makolo athu omwe aja . Onsewo adakamwalira kumeneko .
44007016	Pambuyo pake iye adaŵanyamula kupita nawo ku Sekemu , kumene adaŵaika m'manda amene Abrahamu adaagula ndi ndalama kwa ana a Hamori ku Sekemu .
44007017	" Pamene idayandikira nthaŵi yakuti Mulungu achite zimene adaalonjeza kwa Abrahamu , mtundu wathu udakula ndi kuchuluka ku Ejipito .
44007018	Pambuyo pake mfumu ina imene sidadziŵe Yosefe , idayamba kulamulira ku Ejipito .
44007019	Mfumuyo idachenjerera mtundu wathu , nkuyamba kuzunza makolo athu , pakuŵatayitsa ana ao akhanda kuti asakhale ndi moyo .
44007020	Nthaŵi imeneyo Mose adabadwa , ndipo anali mwana wokongola kwambiri . Adamlera kwao miyezi itatu ,
44007021	koma atamsiya pamtsinje paja , mwana wamkazi wa Farao adamtola , namlera ngati mwana wake .
44007022	Motero Mose adaphunzira nzeru zonse za anthu a ku Ejipito , ndipo mau ake ndi ntchito zake zinali zamphamvu .
44007023	" Pamene zaka zake zidafikira makumi anai , adaganiza zokayendera abale ake , Aisraele .
44007024	Tsono pamene adaona kuti Mwejipito wina akuzunza mmodzi mwa abale akewo , Moseyo adatchinjiriza Mwisraeleyo , nalipsira Mwejipito uja pakumupha .
44007025	Iye ankaganiza kuti abale ake adzazindikira kuti Mulungu adamuika kuti adzaŵapulumutse , koma iwo sadazindikire .
44007026	M'maŵa mwake atabwera , adapeza Aisraele aŵiri akumenyana . Adayesa kuŵayanjanitsa pakuŵauza kuti , ' Anthuni , muli pa chibale , bwanji mukuvutana ? '
44007027	Koma amene adaaputa mnzakeyo adakankhira Mose kumbali nati , ' Adakuika ndani kuti ukhale mkulu wathu ndi muweruzi wathu ?
44007028	Kodi ukufuna kuphanso ine monga udaphera Mwejipito dzulo lija ? '
44007029	Pamene Mose adamva mau ameneŵa , adathaŵa namakakhala ku chilendo ku dziko la Midiyani . Kumeneko adabereka ana aamuna aŵiri .
44007030	" Tsono patapita zaka makumi anai , mngelo adaonekera Mose ku chipululu cha ku phiri la Sinai , m'malaŵi a moto pa chitsamba .
44007031	Mose ataona zimenezi adazizwa , ndipo adasendera pafupi kuti aonetsetse . Pamenepo adamva mau a Chauta akuti ,
44007032	Tne ndine Mulungu wa makolo ako , Mulungu wa Abrahamu , Isaki , ndi Yakobo . ' Mose adayamba kunjenjemera mwakuti sadalimbenso mtima kuti nkupenyako .
44007033	Apo Chauta adamuuza kuti , ' Vula nsapato zakozo , chifukwa malo ukupondawo ngopatulika .
44007034	Ndaona ndithu kuvutika kwa anthu anga amene ali ku Ejipito . Ndamva kudandaula kwao , ndipo ndabwera kudzaŵapulumutsa . Tiye tsopano , ndikutume ku Ejipito . '
44007035	" Moseyo ndi yemwe uja amene Aisraele aja adaamkana nkumanena kuti , ' Adakuika ndani kuti ukhale mkulu wathu ndi muweruzi wathu ? ' Yemweyo Mulungu adamtuma kuti akhale mkulu ndi momboli kudzera mwa mngelo uja amene adaamuwonekera pa chitsamba .
44007036	Moseyo ndiye adaŵatsogolera anthuwo naŵatulutsa m'dziko la Ejipito . Ankachita zozizwitsa ndi zizindikiro ku Ejipito , pa Nyanja Yofiira , ndiponso m'chipululu zaka makumi anai .
44007037	Mose yemweyo ndiye amene adauza Aisraele kuti , ' Mulungu adzatuma wina kuchokera mwa abale anu kuti akhale Mneneri wanu monga ine . '
44007038	Moseyo ndi yemwe uja amene anali nao pa msonkhano wa Aisraele m'chipululu . Iye adaaimirira pakati pa makolo athu ndi mngelo uja amene adalankhula naye ku phiri la Sinai . Ndiye amene adalandira mau opatsa moyo kuti adzatininkhe ife .
44007039	" Koma makolo athu aja adakana kumumvera , m'malo mwake adamkankhira kumbali . Mitima yao idatembenukira za ku Ejipito .
44007040	Choncho adauza Aroni kuti , ' Tipangireni milungu kuti izititsogolera , pakuti sitikudziŵa chimene chamgwera Mose uja , amene adatitsogolera potuluka m'dziko la Ejipito . '
44007041	Tsono masiku amenewo iwo adapanga fano la mwanawang'ombe . Adapereka nsembe kwa fanoli , nakondwerera ntchito za manja ao .
44007042	Pamenepo Mulungu adaŵafulatira , naŵapereka ku machimo akupembedza nyenyezi , monga akunenera mau olembedwa m'buku la aneneri kuti , ' Inu Aisraele , musayese kuti munkapereka kwa Ine nyama zimene munkapha ndi kuzipereka ngati nsembe pa zaka makumi anai zija m'chipululu .
44007043	Munkanyamula hema la Moleki , ndi nyenyezi ya mulungu wanu Refani , mafano amene mudaŵapanga kuti muziŵapembedza . Ndidzakuchotsani kukutayani kutali , kupitirira dziko la Babele . '
44007044	" Makolo athu anali ndi chihema cha umboni m'chipululu muja . Adachipanga monga momwe Mulungu adaauzira Mose ndiponso molingana ndi chithunzi chimene Mose adaachiwona .
44007045	Chihemacho chimene makolo athu adachilandira kwa makolo ao aja , adabwera nacho kuno Yoswa akuŵatsogolera pamene adalanda dziko kwa mitundu ya anthu imene Mulungu adaipitikitsa iwo akufika . Chidakhala pakati pao mpaka nthaŵi ya Davide .
44007046	Davideyo , Mulungu adamkomera mtima , ndipo adapempha Mulunguyo kuti amlole kumangira nyumba Iye amene ali Mulungu wa Yakobo .
44007047	Koma Solomoni ndiye adammangira nyumbayo .
44007048	Ngakhale zinali choncho Mulungu wopambanazonse sakhala m'nyumba zomangidwa ndi manja , monga akunenera mneneri kuti ,
44007049	Chauta akuti , ' Kumwamba ndi mpando wanga waufumu , dziko lapansi ndi chopondapo mapazi anga . Kodi mudzandimangira nyumba yotani ? Kapena malo opumuliramo Inewo ngotani ?
44007050	Kodi si manja anga omwe amene adapanga zonsezi ? ' "
44007051	Stefano adapitirira nati , " Ha , anthu okanika inu , mitima yanu njachikunja , makutu anu ngogontha . Nthaŵi zonse , monga ankachitira makolo anu , inunso mumakana kumvera Mzimu Woyera .
44007052	Kodi alipo mneneri ndi mmodzi yemwe amene makolo anu aja sadamzunze ? Iyai , iwo adapha anthu amene ankaneneratu za kudza kwake kwa Wolungama uja . Tsopano inuyo mudampereka kwa adani ake ndi kumupha .
44007053	Inu mudaalandira Malamulo a Mulungu kudzera mwa angelo , komabe simudaŵasunge konse . "
44007054	Pamene abwalo aja adamva mau a Stefanowo , adakwiya kwabasi , namchitira tsinya .
44007055	Koma Stefano , atadzazidwa ndi Mzimu Woyera , adayang'ana kumwamba naona ulemerero wa Mulungu , ndiponso Yesu ataimirira ku dzanja lamanja la Mulungu .
44007056	Tsono adati , " Onani ! Ndikuwona Kumwamba kotsekuka , ndipo Mwana wa Munthu ataimirira ku dzanja lamanja la Mulungu . "
44007057	Koma iwo adafuula kwambiri , natseka m'makutu mwao , namgudukira onse pamodzi .
44007058	Adamtulutsira kunja kwa mzinda , nakamponya miyala . Mboni zidasungiza zovala zao munthu wachinyamata wina , dzina lake Saulo .
44007059	Pamene anthuwo ankamuponya miyala , Stefano adayamba kupemphera kuti , " Ambuye Yesu , landirani mzimu wanga . "
44007060	Ndipo adagwada pansi nafuula kwakukulu kuti , " Ambuye , musaŵaŵerengere tchimoli . " Atanena mau ameneŵa , adafa .
44008001	Saulo uja ankavomerezana nawo za kupha kumeneku . Tsiku limenelo mpingo wa ku Yerusalemu udayamba kuzunzidwa kwambiri , ndipo onse , kupatula atumwi okha , adabalalikira ku madera onse a Yudeya ndi Samariya .
44008002	Anthu ena okonda Mulungu adakaika maliro a Stefano namlira kwambiri .
44008003	Koma Saulo uja ankapasula Mpingo . Ankaloŵa m'nyumba za anthu , namagwira amuna ndi akazi omwe , nkumaŵaponya m'ndende .
44008004	Okhulupirira amene adabalalika aja adapita m'dziko monse akulalika Uthenga Wabwino .
44008005	Filipo adatsikira ku mzinda wa ku Samariya , namalalikira anthu akumeneko za Khristu , Mpulumutsi wolonjezedwa uja .
44008006	Makamu a anthu ndi mtima umodzi ankatchera makutu ku zimene Filipo ankanena . Onse ankamvetsera mau ake nkumaona zozizwitsa zimene iye ankachita .
44008007	Pakuti mizimu yonyansa inkatuluka mwa anthu ambiri amene anali atagwidwa nayo , nimafuula kwambiri . Ndipo ambiri amene anali akufa ziwalo kapena opunduka , ankachira .
44008008	Choncho munali chimwemwe chachikulu mumzinda muja .
44008009	Koma mumzindamo munali munthu wina , dzina lake Simoni amene kale ankachita matsenga , namadodometsa anthu onse a ku Samariyako . Iyeyu ankadzimveketsa kuti ndi munthu wamkulu .
44008010	Anthu onse , aang'ono ndi aakulu omwe , ankamumvera namamtsata nkumanena kuti , " Munthu ameneyu ndiye mphamvu ya Mulungu ija amati , Mphamvu yaikulu . "
44008011	Ankamutsata chifukwa pa nthaŵi yaitali ankaŵadodometsa ndi matsenga akewo .
44008012	Koma pamene Filipo ankalalika Uthenga Wabwino wonena za Ufumu wa Mulungu , ndiponso za dzina la Yesu Khristu , anthu adakhulupirira , ndipo adabatizidwa , amuna ndi akazi omwe .
44008013	Simoni uja nayenso adakhulupirira , ndipo atabatizidwa , ankakhalira limodzi ndi Filipo . Adazizwa pakuwona zizindikiro ndi zozizwitsa zimene zinkachitika .
44008014	Pamene atumwi okhala ku Yerusalemu adamva kuti anthu a ku Samariya alandira mau a Mulungu , adatumako Petro ndi Yohane .
44008015	Iwowo atafika , adayamba kupempherera okhulupirira aja kuti alandire Mzimu Woyera .
44008016	Nthaŵiyo nkuti Mzimu Woyera asanafike pa wina aliyense mwa iwo . Onsewo anali atangobatizidwa m'dzina la Ambuye Yesu .
44008017	Tsono Petro ndi Yohane adaŵasanjika manja , ndipo adalandira Mzimu Woyera .
44008018	Simoni uja ataona kuti Mzimu Woyera waperekedwa kwa iwo atumwi aja ataŵasanjika manja , adafuna kuŵapatsa ndalama atumwiwo .
44008019	Adati , " Bwanji mutandipatsako inenso mphamvu imeneyi , kuti aliyense amene ndikamsanjike manja , akalandire Mzimu Woyera . "
44008020	Petro adamuyankha kuti , " Ndalama zakozo ukatayike nazo pamodzi . Iwe ukuganiza kuti ungathe kupata mphatso ya Mulungu pakupereka ndalama kodi ?
44008021	Ulibe gawo kapena malo pa ntchito imeneyi , pakuti mtima wako suli wolungama pamaso pa Mulungu .
44008022	Nchifukwa chake tembenuka mtima , uleke choipa chakochi . Pempha Ambuye kuti mwina mwake nkukukhululukira maganizo a mumtima mwakoŵa .
44008023	Pakuti ndakuwona kuti ndiwe wodzaza ndi ndulu yoŵaŵa , ndiponso ndiwe womangidwa ndi maunyolo a zoipa . "
44008024	Apo Simoni uja adati , " Mundipempherere inuyo kwa Ambuye kuti zimene mwanenazi zisandigwere . "
44008025	Petro ndi Yohane atatha kupereka umboni wao ndi kulalika mau a Ambuye , adabwerera ku Yerusalemu . Ankapita nalalika Uthenga Wabwino m'midzi yambiri ya Asamariya .
44008026	Mngelo wa Ambuye adauza Filipo kuti , " Nyamuka , pita chakumwera , kutsata mseu wopita ku Gaza kuchokera ku Yerusalemu ; mseu wodzera m'chipululu uja . "
44008027	Filipo adanyamukadi napita . Ndipo munthu wina wa ku Etiopiya adaabwera ku Yerusalemu kudzapembedza . Iyeyu anali nduna yaikulu ya m'banja la mfumukazi Kandake wa ku Etiopiya , ndiponso woyang'anira chuma chake chonse .
44008028	Nthaŵi imeneyo ankabwerera kwao . Anali pa galeta akuŵerenga buku la mneneri Yesaya .
44008029	Tsono Mzimu Woyera adauza Filipo kuti , " Pita , kayandikane nalo galetalo . "
44008030	Filipo adathamangira nduna ija , ndipo adaimva ikuŵerenga buku la mneneri Yesaya . Tsono adaifunsa kuti , " Bwana , kodi mukumvetsa zimene mukuŵerengazi ? "
44008031	Iye adati , " Ha , ndingamvetse bwanji popanda wina wondimasulira ? " Motero adaitana Filipo kuti adzakwere ndi kukhala naye pagaletapo .
44008032	Mau a m'Malembo amene ankaŵerengawo ndi aŵa : " Iye anali ngati nkhosa yoitsogoza pokaipha , ngati mwana wankhosa wongokhala duu pomumeta . Sadalankhulepo kanthu .
44008033	Adampeputsa , pa mlandu wake sadamchitire chilungamo . Palibe amene adzatha kusimba za zidzukulu zake , pakuti moyo wake wachotsedwa pa dziko lapansi . "
44008034	Pamenepo nduna ija idati , " Pepani , tandiwuzani , kodi zimenezi mneneriyo akunena za yani , za iye mwini , kapena za wina ? "
44008035	Apo Filipo adayamba kumlalikira Uthenga Wabwino wa Yesu kuyambira pa Malembo ameneŵa .
44008036	Ndipo pamene ankapita mumseumo , adafika pena pamene panali madzi . Nduna ija idati , " Madzi si aŵa . Monga pali choletsa kuti ndisabatizidwe ? "
44008037	Filipo adayankha kuti , " Mungathe kubatizidwa ngati mukhulupirira ndi mtima wanu wonse . " Iye adati , " Ndikukhulupirira kuti Yesu Khristu ndi Mwana wa Mulungu . "
44008038	Pamenepo ndunayo idalamula kuti galetalo liime . Aŵiri onsewo , Filipo ndi nduna ija , adatsikira ku madzi , Filipo nkumubatiza .
44008039	Pamene adatuluka m'madzimo , Mzimu wa Ambuye adamchotsapo Filipo uja . Ndipo nduna ija siidamuwonenso , koma idapitirira ulendo wake ikusangalala .
44008040	Tsono Filipo adapezeka kuti ali ku Azoto . Adapita m'dziko monse akulalika Uthenga Wabwino m'mizinda yonse , mpaka adakafika ku Kesareya .
44009001	Saulo uja ankaopsezabe ophunzira a Ambuye , nkumafuna kuŵapha . Adapita kwa mkulu wa ansembe onse
44009002	kukampempha makalata opita nawo ku nyumba zamapemphero za'ku Damasiko . Ankafuna kuti ngati akapezeko ena otsata Njira ya Ambuye , kaya ndi amuna kaya ndi akazi , akaŵamange nkubwera nawo ku Yerusalemu .
44009003	Ali paulendo wakewo , adayandikira mzinda wa Damasiko uja . Mwadzidzidzi kuŵala kochokera kumwamba kudamzinga .
44009004	Adagwa pansi namva mau akuti , " Saulo , Saulo , ukundizunziranji Ine ? "
44009005	Iye adafunsa kuti , " Ndinu yani , Ambuye ? " Iwo adati , " Ndine Yesu amene ukundizunza .
44009006	Koma dzuka , kaloŵe mumzindamo , ndipo akakuuza chochita . "
44009007	Anthu amene anali naye pa ulendowo adaima , atangoti chete . Mauwo ankaŵamva , koma osaona munthu .
44009008	Saulo adadzuka , koma pamene maso ake adaphenyuka , sadathe kupenya kanthu . Tsono anzake aja adamgwira pa dzanja naloŵa naye m'Damasiko .
44009009	Ndipo adakhala masiku atatu osatha kupenya ndiponso osadya kapena kumwa kanthu .
44009010	Tsono ku Damasikoko kunali wophunzira wina , dzina lake Ananiya . Iyeyu adaaona m'masomphenya Ambuye akumuitana kuti , " Ananiya ! " Iye adati , " Ee , Ambuye . "
44009011	Apo Ambuye adamuuza kuti , " Nyamuka , upite ku mseu wa mumzindamu umene amati , ' Njira Yolunjika . ' Ndipo ku nyumba ya Yudasi ukafune munthu wina wa ku Tariso , dzina lake Saulo . Panopa akupemphera ,
44009012	ndipo waona m'masomphenya munthu wina , dzina lake Ananiya , akuloŵa ndi kumsanjika manja kuti apenyenso . "
44009013	Atamva zimenezo Ananiya adati , " Ambuye , anthu ambiri andiwuza za munthu ameneyu , kuti adaŵachita zoipa zambiri anthu anu ku Yerusalemu .
44009014	Ndipo wabwera kuno ndi ulamuliro wa akulu a ansembe kuti adzamange onse otama dzina lanu mopemba . "
44009015	Koma Ambuye adamuuza kuti , " Pita , pakuti iyeyu ndi mtumiki wanga amene ndidamsankha kuti akalalikire dzina langa anthu a mitundu ina , mafumu , ndiponso Aisraele .
44009016	Ine ndidzamuwonetsa zoŵaŵa zonse zimene adzayenera kumva chifukwa cha Ine . "
44009017	Pamenepo Ananiya adanyamuka nakaloŵa m'nyumbamo . Adamsanjika manja Sauloyo nati , " Mbale wanga Saulo , Ambuye Yesu amene adakuwonekera pa njira imene wadzera ija , andituma . Akufuna kuti upenyenso , ndipo udzazidwe ndi Mzimu Woyera . "
44009018	Pompo m'maso mwake mudachoka zinthu zonga mamba a nsomba , ndipo adayambanso kupenya . Adaimirira nabatizidwa ,
44009019	ndipo atadya chakudya , adapezanso mphamvu . Saulo adakhala masiku angapo limodzi ndi ophunzira a ku Damasiko .
44009020	Ndipo posakhalitsa adayamba kulalika m'nyumba zamapemphero za Ayuda kuti Yesu ndi Mwana wa Mulungu .
44009021	Anthu onse amene ankamva mau akewo ankadabwa , namafunsana kuti , " Kodi ameneyu si yemwe uja amene ku Yerusalemu ankapha anthu otama dzinali mopemba ? Kodi siwabwera kuno kuti aŵamange otereŵa ndi kukaŵapereka kwa akulu a ansembe ? "
44009022	Tsono mphamvu za Saulo zinkakulirakulira , ndipo adathetsa nzeru Ayuda okhala ku Damasiko pakuŵatsimikizira kuti Yesu ndiyedi Mpulumutsi wolonjezedwa uja .
44009023	Patapita masiku ambiri , Ayuda adapangana kuti aphe Saulo ,
44009024	koma anthu ena adamuuzako za chiwembucho . Anthu achiwembuwo ankadikira pa zipata za linga la mzinda usana ndi usiku kuti amuphe .
44009025	Koma ophunzira ake adamtenga usiku , namtsitsira kunja kwa lingalo m'dengu .
44009026	Saulo atafika ku Yerusalemu , adayesa kuloŵa m'gulu la ophunzira aja . Koma onse adachita naye mantha , osakhulupirira kuti nayenso ndi wophunzira .
44009027	Pamenepo munthu wina , dzina lake Barnabasi , adamtenga napita naye kwa atumwi . Iye adaŵafotokozera za m'mene Saulo adaaonera Ambuye panira paja , ndipo kuti Ambuye adaalankhula naye . Adaŵasimbiranso za m'mene Saulo ku Damasiko ankalankhulira molimba mtima m'dzina la Yesu .
44009028	Tsono Saulo adakhala nawo , nayendera Yerusalemu yense akulalika molimba mtima m'dzina la Ambuye .
44009029	Ankalankhulanso ndi kumatsutsana ndi Ayuda olankhula Chigriki , koma iwowo ankafunafuna kumupha .
44009030	Pamene abale adamva zimenezi , adapita naye ku Kesareya namtumiza ku Tariso .
44009031	Pamenepo Mpingo ku Yudeya konse , ku Galileya ndi ku Samariya unali pa mtendere . Udakhazikika , ndipo anthu ochuluka adaloŵamo chifukwa anthu ake ankayenda moopa Ambuye , ndipo Mzimu Woyera ankaŵalimbikitsa .
44009032	Pamene Petro ankayendera anthu a Mulungu uku ndi uku , adakafika kwa amene ankakhala ku Lida .
44009033	Kumeneko adapezako munthu wina , dzina lake Eneya , amene anali atagona pa mphasa zaka zisanu ndi zitatu , ali wofa ziwalo .
44009034	Tsono Petro adamuuza kuti , " Eneya , Yesu Khristu akukuchiritsa . Dzuka , yalula mphasa yako . " Pomwepo iye adadzukadi .
44009035	Anthu onse okhala ku Lida ndi ku Saroni atamuwona , adatembenukira kwa Ambuye .
44009036	Ku Yopa kunali wophunzira wina wamkazi , dzina lake Tabita ( pa Chigriki amati Dorika ) . Iyeyu ankachita ntchito zabwino zambiri ndi kumathandiza osauka .
44009037	Masiku amenewo maiyo adaadwala , nkumwalira . Anthu adatsuka maliro , nakagoneka mtembo m'chipinda cham'mwamba .
44009038	Ku Yopa kunali kufupi ndi ku Lida , choncho pamene ophunzira adamva kuti Petro ali ku Lida , adatuma anthu aŵiri kuti akamuuze kuti , " Chonde , mubwere kwathu kuno msanga . "
44009039	Tsono Petro adanyamuka napita nawo . Pamene iye adafika , adamperekeza ku chipinda cham'mwamba chija . Akazi onse amasiye adangoti kwete m'mbali mwakemu , akungolira , nkumamuwonetsa malaya ndi zovala zina zimene Dorika ankasoka ali nawo pamodzi .
44009040	Petro adaŵapempha onse kuti atuluke , ndipo adagwada pansi nkumapemphera . Kenaka adatembenukira mtembo uja nati , " Tabita , dzuka ! " Apo Tabita adatsekula maso , ndipo pamene adaona Petro , adakhala tsonga .
44009041	Petro adamgwira dzanja namuimiritsa . Ndipo adaitana anthu a Mulungu ndi azimai amasiye aja , nampereka kwa iwo ali wamoyo .
44009042	Anthu onse a ku Yopa adamva zimenezi , ndipo ambiri adakhulupirira Ambuye .
44009043	Tsono Petro adakhala ku Yopa masiku ambiri kwa munthu wina , dzina lake Simoni , mmisiri wa zikopa .
44010001	Ku Kesareya kunali munthu wina , dzina lake Kornelio . Iyeyu anali mkulu wa asilikali 100 achiroma , a m'gulu lotchedwa " Gulu la ku Italiya . "
44010002	Anali munthu wotsata zachipembedzo , ndipo iye pamodzi ndi banja lake lonse ankaopa Mulungu . Ankathandiza kwambiri Ayuda osauka , ndipo ankapemphera Mulungu nthaŵi ndi nthaŵi .
44010003	Tsiku lina dzuŵa litapendeka , nthaŵi ili  ngati  3 koloko , adaona zinthu m'masomphenya . Adaona bwino ndithu mngelo wa Mulungu akubwera  kwa iye nkunena kuti , " Kornelio ! "
44010004	Iye adayang'anitsitsa mngeloyo mantha atamgwira , ndipo adamufunsa kuti , " Nkwabwino , Ambuye ? " Mngeloyo adati , " Mulungu wakondwera nawo mapemphero ako ndipo wakumbukira ntchito zako zachifundo zako .
44010005	Tsopano tuma anthu ku Yopa kuti akaitane munthu wina , dzina lake Simoni , wotchedwanso Petro .
44010006	Akukhala kwa Simoni wina , mmisiri wa zikopa , amene nyumba yake ili m'mbali mwa nyanja . "
44010007	Mngelo amene ankalankhula naye uja atachoka , Kornelio adaitana antchito ake aŵiri , ndiponso msilikali . Msilikaliyo anali mmodzi mwa amene ankamutumikira , ndipo anali munthu wopembedza Mulungu .
44010008	Kornelio uja ataŵafotokozera zonse , adaŵatuma ku Yopa .
44010009	M'maŵa mwake , iwo aja akali m'njira koma akuyandikira mudziwo , Petro adakwera pa denga kukapemphera , nthaŵi ili ngati 12 koloko masana .
44010010	Ali pamenepo , adamva njala , namafuna kudya . Koma pamene anthu ankakonza chakudya , iye adachita ngati wakomoka .
44010011	Adaona kuthambo kutatsekuka , chinthu china chikutsikira pansi chooneka ngati chinsalu chachikulu chomangidwa pa nsonga zake zinai .
44010012	M'menemo munali nyama zamitundumitundu , ndi zokwaŵa , ndiponso mbalame zamumlengalenga .
44010013	Tsono Petro adamva mau akuti , " Petro dzuka , ipha udye . "
44010014	Koma Petro adati , " Iyai , pepani Ambuye , ine sindinadyepo ndi kale lonse chinthu chosayera kapena chonyansa . "
44010015	Kenaka Petro adamvanso kachiŵiri mau akuti , " Zimene Mulungu waziyeretsa , iwe usati nzosayera . "
44010016	Zimenezi zidachitika katatu , ndipo pompo chinthu chija chidatengedwa kupitanso kumwamba .
44010017	Petro adayamba kusinkhasinkha za tanthauzo la zimene adaaziwona m'masomphenya zija . Nthaŵi yomweyo anthu amene Kornelio adaaŵatuma aja , ankafunsa za nyumba ya Simoni , ndipo tsopano adaadzaima pa khomo .
44010018	Adaitana nkufunsa kuti , " Kodi kuli mlendo kuno , dzina lake Simoni , wotchedwanso Petro ? "
44010019	Pamene Petro ankalingalirabe za zimene adaaziwona m'masomphenya zija , Mzimu Woyera adamuuza kuti , " Iwe , anthu atatu akukufuna .
44010020	Nyamuka , tsika , upite nawo osakayika , pakuti ndaŵatuma ndine . "
44010021	Apo Petro adatsika nauza anthu aja kuti , " Amene mukumfunayo ndine . Kodi nkwabwino ? "
44010022	Iwo adati , " Kornelio , mkulu wa gulu la asilikali 100 , watituma . Iyeyo ndi munthu wolungama ndi woopa Mulungu , ndipo Ayuda onse amamtama . Mngelo wa Mulungu adamuuza kuti akuitaneni kuti mupite kunyumba kwake akamve mau amene muli nawo . "
44010023	Pamenepo Petro adaŵaloŵetsa m'nyumba , naŵasamala . M'maŵa mwake adanyamuka napita nawo , ndipo abale ena a ku Yopa adamperekeza .
44010024	M'maŵa mwake adafika ku Kesareya . Kornelio ankaŵadikira , atasonkhanitsa abale ndi abwenzi ake apamtima .
44010025	Pamene Petro ankati aziloŵa , Kornelio adadzakumana naye , nadzigwetsa kumapazi kwake , namuŵeramira .
44010026	Koma Petro adamuimiritsa nati , " Iyai , imirirani , inenso ndine munthu chabe . "
44010027	Ndipo akulankhula naye , adaloŵa napeza anthu ambiri atasonkhana .
44010028	Pamenepo Petro adaŵauza kuti , " Inu nomwe mukudziŵa kuti Myuda saloledwa konse kuyanjana ndi munthu wa mtundu wina , ngakhale kuloŵa m'nyumba mwake . Koma Mulungu wandidziŵitsa kuti ndisatchule munthu aliyense kuti ngwosayera kapena wonyansa .
44010029	Nchifukwa chake ndabwera mosaŵiringula pamene mudandiitana . Tsono ndimati ndidziŵe chimene mwandiitanira . "
44010030	Kornelio adati , " Dzana ilo , ndinkapemphera m'nyumba mwanga , nthaŵi ngati yomwe ino ya 3 koloko dzuŵa litapendeka . Mwadzidzidzi kutsogolo kwangaku kudaimirira munthu wovala zovala zonyezimira .
44010031	Adandiwuza kuti , ' Kornelio , Mulungu wamva pemphero lako , ndipo wakumbukira ntchito zako zachifundo .
44010032	Tsono tuma anthu ku Yopa akaitane Simoni wotchedwa Petro . Iyeyu akukhala kwa Simoni , mmisiri wa zikopa , nyumba yake ili m'mbali mwa nyanja . '
44010033	Nchifukwa chake ndidaakutumirani anthu msanga , ndipo mwachita bwino kuti mwabwera . Tsopano tonse tili pano pamaso pa Mulungu kuti timve zonse zimene Ambuye akulamulani kuti munene . "
44010034	Petro adayamba kulankhula , adati , " Zoonadi ndazindikira tsopano kuti Mulungu alibe tsankho .
44010035	Amalandira bwino munthu wa mtundu uliwonse womuwopa nkumachita chilungamo .
44010036	Mukudziŵa kuti adatumizira Aisraele mau ake naŵauza Uthenga Wabwino wa mtendere kudzera mwa Yesu Khristu , amene ali Ambuye a anthu onse .
44010037	Mukudziŵa zimene zidachitika ku Yudeya konse , kuyambira ku Galileya pambuyo pa nthaŵi imene Yohane ankalalika za ubatizo wake .
44010038	Mukudziŵa za Yesu wa ku Nazarete , kuti Mulungu adaamudzoza ndi Mzimu Woyera nampatsa mphamvu . Tsono popeza kuti Mulungu anali naye , adapita ponseponse akuchita ntchito zabwino ndi kuchiritsa onse osautsidwa ndi Satana .
44010039	Ife ndife mboni za zonse zimene Iye adachita mu Yerusalemu ndi m'dziko lonse la Ayuda . Iwo adamupha pakumpachika pa mtanda .
44010040	Komabe mkucha wake Mulungu adamuukitsa kwa akufa , nalola kuti aonekere poyera .
44010041	Sadaonekere kwa anthu onse ai , koma kwa mboni zimene Mulungu adazisankhiratu . Ndiye kuti adaonekera kwa ife , amene tinkadya ndi kumwa naye pamodzi atauka kwa akufa .
44010042	Ndipo adatilamula kuti tikalalikire anthu onse , ndi kuchita umboni kuti Iyeyo ndiye amene Mulungu adamsankha kukhala Woweruza anthu amoyo ndi akufa omwe .
44010043	Aneneri onse adamchitira umboni , ndi kunena kuti chifukwa cha dzina lake , Mulungu adzakhululukira machimo a munthu aliyense wokhulupirira Iyeyu . "
44010044	Petro akulankhulabe , Mzimu Woyera adaŵatsikira anthu onse amene ankamva mauwo .
44010045	Ndipo okhulupirira achiyuda amene adaaperekeza Petro , adadabwa kuti Mulungu adapereka mphatso ya Mzimu Woyera ndi kwa anthu akunja omwe .
44010046	Pakuti adaŵamva akulankhula zilankhulo zosadziŵika ndi kutamanda ukulu wa Mulungu . Tsono Petro adati ,
44010047	" Anthu aŵa alandira Mzimu Woyera monga ife . Nanga alipo amene angaŵaletse kubatizidwa ndi madzi ? "
44010048	Motero adalamula kuti abatizidwe m'dzina la Yesu Khristu . Ndipo anthuwo adampempha kuti akhale nawo masiku angapo .
44011001	Atumwi aja , ndiponso abale onse amene anali ku Yudeya , adamva kuti anthu a mitundu ina nawonso alandira mau a Mulungu .
44011002	Tsono pamene Petro adabwera ku Yerusalemu , a m'gulu lolimbikira za kuumbala adatsutsana naye .
44011003	Iwo adati , " Inu mudaloŵa m'nyumba ya anthu osaumbalidwa , nkudya nawo pamodzi . "
44011004	Apo Petro adayamba kuŵafotokozera mwatsatanetsatane zimene zidachitika . Adati ,
44011005	" Ine ndinkapemphera m'mudzi wa Yopa . Ndidaachita ngati kukomoka , ndiye ndidaona ngati kutulo chinthu china chikutsika pansi kuchokera kumwamba . Chinkaoneka ngati chinsalu chachikulu chomangidwa pa nsonga zake zinai , ndipo chidafika pamene panali ineyo .
44011006	Nditachipenyetsetsa , ndidaonamo nyama zoŵeta ndi zakuthengo ndiponso zokwaŵa ndi mbalame zamumlengalenga .
44011007	Tsono ndidamva mau ondiwuza kuti , ' Petro dzuka , ipha , udye . '
44011008	Koma ine ndidati , Tyai pepani Ambuye , ine ndi kale lonse chinthu chosayera kapena chonyansa sichinaloŵepo pakamwa pangapa . '
44011009	Koma mau ochokera kumwamba aja adanenanso kachiŵiri kuti , ' Zimene Mulungu waziyeretsa , iwe usati nzosayera . '
44011010	Zimenezi zidachitika katatu , ndipo zonsezo zinatengedwa kupitanso kumwamba .
44011011	Nthaŵi yomweyo kudafika anthu atatu kunyumba kumene ndinkakhala . Adaatumidwa kwa ine kuchokera ku Kesareya .
44011012	Mzimu Woyera anali atandiwuza kuti ndisakayike konse , koma ndipite nawo . Abale asanu ndi mmodzi aŵa nawonso adandiperekeza , ndipo tidakaloŵa m'nyumba ya Kornelio .
44011013	Iyeyo adatisimbira za m'mene adaaonera mngelo ataimirira m'nyumba mwake nkumuuza kuti , ' Tuma anthu ku Yopa kuti akaitane Simoni , wotchedwa Petro .
44011014	Iyeyo adzakuuza mau amene iwe udzapulumuka nawo , ndiponso onse a m'banja mwako . '
44011015	Tsono pamene ndidayamba kulankhula , Mzimu Woyera adaŵatsikira iwowo , monga momwe adaatitsikiranso ife poyamba paja .
44011016	Pamenepo ndidakumbukira mau aja amene adaalankhula Ambuye akuti , ' Yohane adabatiza ndi madzi , koma inu mudzabatizidwa ndi Mzimu Woyera . '
44011017	Tsono ngati Mulungu adaŵapatsa iwowo mphatso yomweyo imene adapatsa ifeyo pamene tidakhulupirira Ambuye Yesu Khristu , nanga ine ndine yani kuti ndikadatha kumletsa Mulungu ? "
44011018	Pamene otsutsana naye aja adamva zimenezi , adaleka mitsutsoyo . Adatamanda Mulungu adati , " Kodi kani ! Ndiye kuti Mulungu wapatsadi ndi akunja omwe mwai woti atembenuke mtima ndi kulandira moyo ! "
44011019	Okhulupirira Khristu aja , amene anali atabalalikana chifukwa cha mazunzo omwe adabuka pa nkhani ija ya Stefano , adafika mpaka ku Fenisiya , ku Kipro , ndiponso ku Antiokeya . Sankalalika mau kwa munthu wina aliyense , koma kwa Ayuda okha .
44011020	Koma pakati pao panali ena ochokera ku Kipro ndiponso ku Kirene . Ameneŵa adafika ku Antiokeya nayamba kulankhulanso ndi Agriki nkumaŵalalikira Uthenga Wabwino wonena za Ambuye Yesu .
44011021	Ambuye ankaŵalimbikitsa , mwakuti anthu ambiri adakhulupirira natembenukira kwa Ambuye .
44011022	Mpingo wa ku Yerusalemu utamva zimene zidachitikazo , udatuma Barnabasi ku Antiokeyako .
44011023	Pamene iye adafika kurneneko nkuwona m'mene Mulungu adaŵadalitsira , adakondwa , nalimbikitsa onsewo kuti atsimikize mtima kukhala okhulupirika kwa Ambuye .
44011024	Barnabasiyo anali munthu wolungama , wodzazidwa ndi Mzimu Woyera ndi chikhulupiriro . Choncho anthu ambirimbiri adakopeka nadzipereka kwa Ambuye .
44011025	Pamenepo Barnabasi adapita ku Tariso kukafuna Saulo .
44011026	Atampeza , adabwera naye ku Antiokeya . Iwo adakhala pamodzi mu mpingo umenewo chaka chathunthu , naphunzitsa anthu ambirimbiri . Ndi ku Antiokeya kumene ophunzira adayamba kutchedwa akhristu .
44011027	Masiku amenewo kudafika aneneri ena ku Antiokeya ochokera ku Yerusalemu .
44011028	Mmodzi mwa iwo , dzina lake Agabu , adaimirira , ndipo ndi mphamvu za Mzimu Woyera adalosa kuti padzakhala njala yaikulu pa dziko lonse lapansi . Njalayo idabweradi pa nthaŵi ya Klaudio .
44011029	Pamenepo akhristu aja adatsimikiza zotumiza thandizo kwa abale okhala ku Yudeya , ndipo kuti aliyense atumize molingana ndi kupata kwake .
44011030	Zimenezi adachitadi , ndipo anatuma Barnabasi ndi Saulo kukapereka thandizolo kwa akulu a mpingo .
44012001	Pafupi ngati nthaŵi imeneyo mfumu Herode adagwira ena a mu Mpingo kuti aŵazunze .
44012002	Adalamula kuti Yakobo , mbale wake wa Yohane , aphedwe ndi lupanga .
44012003	Ndipo ataona kuti zimenezi zidakondweretsa Ayuda , adapitiriza ndithu nkugwiranso Petro . Zimenezi zidachitika pa masiku a Paska , chikondwerero cha mikate yosafufumitsa .
44012004	Atamgwira , adamtsekera m'ndende , nampereka kwa magulu anai a asilikali kuti azimlonda , gulu lililonse asilikali anai . Tsono Herode ankafuna kuzenga mlandu wake pamaso pa anthu onse , chikondwerero cha Paska chitapita .
44012005	Motero Petro ankasungidwa m'ndende . Koma Mpingo unkamupempherera kwa Mulungu kosalekeza .
44012006	Usiku woti m'maŵa mwake Herode azenga mlandu wake , Petro adaagona pakati pa asilikali aŵiri . Anali womangidwa ndi maunyolo aŵiri , ndipo pakhomo pa ndende panali alonda ena .
44012007	Mwadzidzidzi kudafika mngelo wa Ambuye ndipo kuŵala koti mbee kudaunika m'chipindamo . Mngeloyo adagunduza Petro m'nthitimu kuti amdzutse , ndipo adati , " Dzuka msanga ! " Pompo maunyolo aja adakolopoka m'manja mwake .
44012008	Kenaka mngelo uja adamuuza kuti , " Vala lamba wako ndi nsapato zako . " Petro atachita zimenezi mngelo uja adamuuzanso kuti , " Fundira mwinjiro wako , unditsate . "
44012009	Apo Petro adatuluka namtsata , osazindikira kuti zimene mngelo ankachitazo nzoona . Ankangoyesa kuti akuwona zinthu m'masomphenya chabe .
44012010	Onsewo adapitirira gulu loyamba la asilikali aja , kenaka lachiŵiri , mpaka kukafika pa chitseko chachitsulo cha pa chipata choloŵera mu mzinda . Chitsekocho chidangodzitsekukira chokha , iwowo nkutuluka . Adayenda ndithu mu mseu wina wamumzindamo . Atafika polekezera pake mngelo uja adamchokera .
44012011	Pamenepo Petro adadzidzimuka nati , " Tsopano ndikudziŵadi kuti Ambuye anatuma mngelo wao ndipo andipulumutsa kwa Herode , ndi ku zoipa zonse zimene Ayuda ankayembekeza kuti zidzandichitikira . "
44012012	Atazindikira zimenezi , adapita kunyumba kwa Maria , amai ake a Yohane wotchedwanso Marko . Anthu ambiri anali atasonkhana kumeneko akupemphera .
44012013	Pamene Petro adagogoda pa chitseko chapakhomo , mtsikana wina , dzina lake Roda , adabwera kuti amtsekulire .
44012014	Atazindikira liwu lake kuti ndi la Petro , adakondwa kwambiri , kotero kuti sadatsekule chitsekocho , koma adathamangiranso m'kati nakawuza ena aja kuti , " Petro ali pakhomopa ! "
44012015	Anthuwo adati , " Wapenga iwe ! " Koma iye adalimbikira kuti nzoonadi . Apo iwo adati , " Ndi mngelo wake ameneyo . "
44012016	Koma Petro ankangogogodabe . Pamene adamtsekulira nkuwona kuti ndiyedi , adangoti kakasi .
44012017	Petro adakweza dzanja kuti iwo akhale chete , naŵafotokozera m'mene Ambuye adaamtulutsira m'ndende muja . Ndipo adati , " Mumuuze Yakobo ndi abale ena aja zimenezi . " Pamenepo iye adatuluka napita kwina .
44012018	Kutacha , asilikali aja adasokonezeka kwabasi nati , " Petro wapita kuti ? "
44012019	Herode adamufunafuna , koma osampeza . Adaŵazenga mlandu alonda aja , nalamula kuti aphedwe . Pambuyo pake Herode adachoka ku Yudeya kupita ku Kesareya , nakakhala kumeneko .
44012020	Herode adaaŵakwiyira anthu a ku Tiro ndi a ku Sidoni . Tsono anthuwo adadza pamodzi kwa iye . Adaayamba akopa Blasito , kapitao wa ku nyumba ya mfumu kenaka nkukapempha mtendere , chifukwa chakudya cha m'dziko laolo chinkachokera m'dziko la mfumuyo .
44012021	Adapangana tsiku , ndipo pa tsikulo Herode adavala zovala zake zachifumu nkukhala pa mpando wake wachifumu , nayamba kuŵalankhula anthu aja .
44012022	Anthuwo adanena mokweza mau kuti , " Ameneŵa ndi mau a mulungu , osati a munthu ai . "
44012023	Pompo mngelo wa Ambuye , adamkantha Herodeyo chifukwa sadapereke ulemu kwa Mulungu . Mphutsi zidamudya ndipo adafa .
44012024	Koma mau a Mulungu adanka nafalikirafalikira .
44012025	Tsono Barnabasi ndi Saulo atakwaniritsa zimene adaaŵatumira ku Yerusalemu , adabwerako . Adatengako Yohane wotchedwa Marko uja .
44013001	Mu mpingo wa ku Antiokeya munali alaliki ndi aphunzitsi aŵa : Barnabasi , Simeoni ( wotchedwa Wakuda ) , Lusio wa ku Kirene , Manaene ( amene adaaleredwa pamodzi ndi bwanamkubwa Herode ) , ndiponso Saulo .
44013002	Tsiku lina pamene iwo adasonkhana kuti apembedze Ambuye ndi kuti asale zakudya , Mzimu Woyera adaŵauza kuti , " Mundipatulire Barnabasi ndi Saulo kuti akagwire ntchito imene ndaŵaitanira . "
44013003	Tsono atasala zakudya ndi kupemphera adaŵasanjika manja naŵatuma .
44013004	Barnabasi ndi Saulo , otumidwa ndi Mzimu Woyera aja , adapita ku Seleukiya . Kuchokera kumeneko adayenda m'chombo nakafika ku chilumba cha Kipro .
44013005	Atafika ku mzinda wa Salami , adalalika mau a Mulungu m'nyumba zamapemphero za Ayuda . Analinso ndi Yohane womaŵathandiza .
44013006	Iwo adabzola chilumba chonse mpaka kukafika ku mzinda wa Pafosi . Kumeneko adapezako munthu wina wamasenga , dzina lake Barayesu , Myuda amene ankadziyesa mneneri .
44013007	Iyeyu ankakhala kwa bwanamkubwa Sergio Paulo , munthu wanzeru . Sergio Pauloyo adaitana Barnabasi ndi Saulo , chifukwa iye ankafunitsitsa kumva mau a Mulungu .
44013008	Koma kumeneko adapezanako ndi Elimasi , wamasenga uja ( Elimasi ndiye kuti Wamasenga ) . Iyeyo adatengana nawo , kuwopa kuti bwanamkubwa uja angakhulupirire .
44013009	Koma Saulo , amene ankatchedwanso Paulo , atadzazidwa ndi Mzimu Woyera , adampenyetsetsa
44013010	nati , " Iwe mwana wa Satana , mdani wa chilungamo , wa mtima wa kunyenga kulikonse ndi kuchenjeretsa kwamtundumtundu , udzaleka liti kupotoza njira zolungama za Ambuye ?
44013011	Ona dzanja la Ambuye likukantha tsopano apa . Ukhala wakhungu osaonanso dzuŵa pa kanthaŵi . " Nthaŵi yomweyo khungu ndi mdima zidamgweradi , ndipo adayamba kufunafuna anthu oti amgwire dzanja ndi kumtsogolera .
44013012	Pamene bwanamkubwa uja adaona zimene zidachitikazo , adakhulupirira . Adaadabwa nazo zimene iwo adaaphunzitsa za Ambuye .
44013013	Paulo ndi anzake adayenda m'chombo kuchokera ku Pafosi kukafika ku Perga m'dera la Pamfiliya . Koma Yohane adaŵasiya nabwerera ku Yerusalemu .
44013014	Kuchokera ku Perga iwo adapitirira nakafika ku Antiokeya m'dera la Pisidiya . Pa tsiku la Sabata adaloŵa m'nyumba yamapempherero ya Ayuda , nakhala pansi .
44013015	Ataŵerengedwa mau a m'buku la Malamulo a Mose ndi m'buku la aneneri , akulu a nyumba yamapemphero ija adaŵatumira mau oŵauza kuti , " Abale , ngati muli ndi mau olimbikitsa nawo anthuŵa , nenani . "
44013016	Apo Paulo adaimirira nakweza dzanja kuti anthu akhale chete , ndipo adayamba kulankhula . Adati , " Inu Aisraele , ndi ena nonse oopa Mulungu , mverani .
44013017	Mulungu wa mtundu wathu wa Aisraele , adasankha makolo athu , ndipo adaŵakuza pamene anali alendo ku dziko la Ejipito . Adaŵatulutsa m'dzikomo ndi dzanja lake lamphamvu ,
44013018	adaŵasamalabe mopirira m'chipululu zaka makumi anai .
44013019	Iye adaononga mitundu isanu ndi iŵiri ya anthu m'dziko la Kanani , napereka dziko lao kwa Aisraele kuti likhale laolao . Zonsezi zidatenga zaka ngati 450 .
44013020	" Pambuyo pake adaŵapatsa oweruza kufikira nthaŵi ya mneneri Samuele .
44013021	Kenaka anthu adapempha kuti aŵapatse mfumu , ndipo  Mulungu adaŵapatsa Saulo , mwana wa Kisi , munthu wa fuko la Benjamini , iye nkuŵalamulira pa zaka makumi anai .
44013022	Pambuyo pake Mulungu adamchotsa Sauloyo , naika Davide kuti akhale mfumu yao . Za iyeyu Mulungu adanena kuti , ' Ndapeza Davide , mwana wa Yese , ndiye munthu wanga wapamtima , amene adzachita zonse zimene Ine ndifuna . '
44013023	Mwa zidzukulu za Davideyo Mulungu adasankha Yesu kuti akhale Mpulumutsi wa Aisraele , monga momwe adaalonjezera kale .
44013024	Iyeyo asanayambe ntchito , Yohane ankalalikira Aisraele onse kuti atembenuke mtima ndi kubatizidwa .
44013025	Pamene Yohane anali pafupi kutsiriza ntchito yake , adafunsa anthu kuti , ' Kodi inu mumayesa kuti ine ndine yani ? Inetu sindine amene mukumuyembekezayo ai . Koma pakubwera wina pambuyo panga amene ine sindili woyenera ngakhale kumvula nsapato zake . '
44013026	" Ine abale , zidzukulu za Abrahamu , ndi ena nonse oopa Mulungu , uthenga wa chipulumutsowu Mulungu watumizira ife .
44013027	Anthu okhala ku Yerusalemu ndi akulu ao sadamzindikire Yesu , ndipo sadamvetse mau a aneneri amene amaŵerengedwa tsiku la Sabata lililonse . Komabe pakumzenga mlandu Yesuyo kuti aphedwe , adachitadi zimene aneneri adaaneneratu .
44013028	Ngakhale sadapeze konse chifukwa chomuphera , komabe adapempha Pilato kuti Yesuyo aphedwe .
44013029	Ndipo atachita zonse zimene zidalembedwa za Iye , adamtsitsapo pa mtanda paja namuika m'manda .
44013030	Koma Mulungu adamuukitsa kwa akufa ,
44013031	ndipo pa masiku ambiri adakhala akuwonekera kwa anthu aja amene adaamperekeza ku Yerusalemu kuchokera ku Galileya . Amenewo ndiwo amene akumchitira umboni kwa anthu tsopano .
44013032	Ndipo ife tikukulalikirani Uthenga Wabwino wakuti zilipo zimene Mulungu adaaŵalonjeza makolo athu .
44013033	Tsono zimene adaalonjezazo Iye watichitire ifeyo , zidzukulu zao , pakuukitsa Yesu kwa akufa . Monganso mudalembedwera m'Salimo lachiŵiri kuti , Twe ndiwe Mwana wanga , Ine lero ndakubala . '
44013034	Ndipo zakuti adamuukitsa kwa akufa kuti asaole konse , Mulungu adati , ' Ndidzakupatsani madalitso opatulika ndi okhulupirika amene ndidalonjeza Davide . '
44013035	Nchifukwa chake m'Salimo lina akutinso , ' Simudzalekerera Woyera wanu kuti aole . '
44013036	Paja Davide adati atakwaniritsa zimene Mulungu adaakonzeratu pa masiku a mbadwo wake , adamwalira naikidwa m'manda pamodzi ndi makolo ake , ndipo thupi lake lidaola .
44013037	Koma uja Mulungu adamuukitsa kwa akufayu sadaole ai .
44013038	Tsono abale , dziŵani kuti chifukwa cha Yesuyo tikukulalikirani zakuti machimo amakhululukidwa .
44013039	Ndipo kudzera mwa Iye yemweyo aliyense wokhulupirira amapeza chipulumutso chathunthu chimene simukadatha kuchipata potsata malamulo a Mose .
44013040	Ndiye inu chenjerani kuti zingakugwereni zimene aneneri aja adanena kuti ,
44013041	' Mvetsani inu anthu onyoza , zizwani ndipo muwonongeke , pakuti pa nthaŵi ya moyo wanu Ine ndidzachita chinthu chimene simungakhulupirire konse , ngakhale wina akuuzeni . ' "
44013042	Pamene ankatuluka , anthu aja adapempha Paulo ndi Barnabasi kuti adzaŵakambirenso zomwezi tsiku la Sabata linalo .
44013043	Anthu osonkhana aja atamwazikana , Ayuda ambiri , ndiponso anthu a mitundu ina otembenuka nkumatsata zachiyuda , adatsatira Paulo ndi Barnabasi . Aŵiriŵa adalankhula ndi anthu aja , naŵapempha kuti alimbikire kutsata zimene Mulungu adaŵachitira mwa kukoma mtima kwake .
44013044	Pa tsiku la Sabata linalo pafupi anthu onse amumzindamo adasonkhana kuti amve mau a Ambuye .
44013045	Pamene Ayuda aja adaona anthu ambiriwo , adachita nsanje kwambiri . Adayamba kutsutsa zimene Paulo ankanena , ndipo adamchita chipongwe .
44013046	Koma Paulo ndi Barnabasi adalankhula molimbika , adati , " Kudaayenera ndithu kuti tiyambe talalika mau a Mulungu kwa inu . Tsono popeza kuti mwaŵakana , ndipo potero mwaonetsa nokha kuti ndinu osayenera kulandira moyo wosatha , ife tikusiyani , tipita kwa anthu akunja .
44013047	Paja Ambuye adatilamula kuti , ' Ndakuika kuti uunikire anthu akunja , kuti mwa iwe ndipulumutse dziko lonse lapansi . ' "
44013048	Pamene anthu a mitundu ina aja adamva zimenezi , adakondwa , nayamikira wawu a Ambuye . Ndipo onse amene Mulungu adaaŵasankha kuti alandira moyo wosatha , adakhulupirira .
44013049	Mau a Ambuye adafalikira m'dziko monse muja .
44013050	Koma Ayuda aja adautsa mitima ya akazi ena apamwamba opembedza Mulungu , ndiponso ya atsogoleri achimuna amumzindamo . Tsono adayambitsa mazunzo osautsa Paulo ndi Barnabasi , naŵapirikitsa m'dziko mwaomo .
44013051	Koma iwo adasansa fumbi la kumapazi kwao moŵatsutsa , napita ku ' Ikonio .
44013052	Ndipo ophunzira a ku Antiokeya adadzazidwa ndi Mzimu Woyera ndipo adakhala ndi chimwemwe chachikulu .
44014001	Zimene zidachitika ku Antiokeya , zidachitikanso ku Ikonio . Paulo ndi Barnabasi adaloŵa m'nyumba yamapemphero ya Ayuda . Adaphunzitsa mwamphamvu , kotero kuti anthu ambirimbiri , Ayuda ndiponso anthu a mitundu ina , adakhulupirira .
44014002	Koma Ayuda amene sadakhulupirire adautsa mitima ya akunjawo kuti adane ndi akhristu .
44014003	Paulo ndi Barnabasi adakhala komweko kanthaŵi ndithu , akulalika molimba mtima za kukoma mtima kwa Ambuye . Ndipo Ambuye ankachitira umboni mau ao pakuŵapatsa mphamvu zochitira zizindikiro ndi zozizwitsa .
44014004	Koma anthu amumzindamo adagaŵikana , ena anali mbali ya Ayuda , ena anali mbali ya atumwi .
44014005	Pamenepo anthu akunja ndi Ayuda , pamodzi ndi akulu ao , adatsimikiza zoŵazunza ndi kuŵaponya miyala .
44014006	Atumwi aja atamva zimenezi , adathaŵira ku Listara ndi ku Deribe , mizinda ya ku Likaoniya , ndiponso ku dziko lozungulira mizindayo .
44014007	Kumenekonso adayamba kulalika Uthenga Wabwino .
44014008	Ku Listara kunali munthu wina wopunduka miyendo amene ankangokhala pansi . Adaabadwa wolumala ndipo chikhalire chake sadayende .
44014009	Iyeyo ankamvetsera pamene Paulo ankalankhula . Paulo adampenyetsetsa , ndipo ataona kuti munthuyo ali ndi chikhulupiriro choti nkuchira ,
44014010	adanena mokweza mau kuti , " Wongola miyendo yako , imirira . " Pomwepo munthuyo adadzambatuka nkuyamba kuyenda .
44014011	Pamene anthu onse aja adaona zimene Paulo adachita , adafuula m'Chilikaoniya kuti , " Yatitsikira milungu yooneka ngati anthu . "
44014012	Motero Barnabasi adamutcha Zeusi ndipo Paulo adamutcha Heremesi , chifukwa ndiye ankatsogola polankhula .
44014013	Nyumba yopembedzeramo Zeusiyo inali kunja pafupi ndi mzindawo . Tsono wansembe wake adabwera ku zipata atatenga ng'ombe yozekedwa maluŵa m'khosi . Iyeyo pamodzi ndi anthu onse aja adaafuna kudzapereka nsembe .
44014014	Koma pamene atumwi aja , Barnabasi ndi Paulo , adamva zimenezi , adang'amba zovala zao , nathamangira pakati pa anthuwo . Adalankhula mokweza mau kuti ,
44014015	" Anthuni , bwanji mukuchita zimenezi ? Ifenso ndife anthu monga inu nomwe . Tikukulalikirani Uthenga Wabwino wakuti musiye zinthu zachabezi ndi kutsata Mulungu wamoyo amene adalenga thambo , dziko lapansi , nyanja ndi zonse zili m'menemo .
44014016	Kale Iye adaalekerera anthu a mitundu yonse kuti azitsata njira zaozao .
44014017	Komabe sankaleka kudzichitira umboni mwa zabwino zimene amachita . Kuchokera kumwamba amakupatsani mvula ndi nyengo za zipatso . Amakupatsani zakudya ndi zina zambiri zodzaza mitima yanu ndi chimwemwe . "
44014018	Ngakhale ndi mau ameneŵa , adavutika kuŵaletsa anthu aja kuti asaŵaphere nsembe .
44014019	Koma kudabwera Ayuda ena ochokera ku Antiokeya ndi ku Ikonio nakopa anthu aja . Tsono anthuwo adamponya Pauloyo miyala , kenaka nkumuguzira kunja kwa mzinda , chifukwa ankayesa kuti wafa .
44014020	Koma ophunzira ena atasonkhana nkumzungulira , iye adauka naloŵanso mumzindamo . M'maŵa mwake iye ndi Barnabasi adapita ku Deribe .
44014021	Paulo ndi Barnabasi atalalika Uthenga Wabwino ku Deribe kuja , ndi kukopa okhulupirira ambiri , adabwerera ku Listara , ku Ikonio ndi ku Antiokeya m'dera la Pisidiya .
44014022	Adaŵalimbitsa mtima ophunzira aja , naŵauzitsa kuti asataye chikhulupiriro chao . Adaŵauza kuti , " Kuti tiloŵe mu Ufumu wa Mulungu tiyenera kupirira masautso ambiri . "
44014023	Pa mpingo uliwonse adakhazika akulu a mpingo . Ndipo pakupemphera ndi kusala zakudya adaŵapereka kwa Ambuye amene anali atamkhulupirira tsopano .
44014024	Pambuyo pake adabzola Pisidiya nakafika ku Pamfiliya .
44014025	Ndipo atalalika mau a Mulungu ku Perga , adapita ku Ataliya .
44014026	Kumeneko adaloŵa m'chombo kupita ku Antiokeya kuja , kumene adaaperekedwa kwa Mulungu kuti aŵadalitse pa ntchito imene tsopano anali ataitsiriza .
44014027	Pamene adafika kumeneko , adasonkhanitsa mpingo wonse , naufotokozera zonse zimene Mulungu adaachita mwa iwo , ndiponso m'mene Iye adaatsekulira anthu a mitundu ina njira kuti akhulupirire .
44014028	Tsono adakhala komweko ndi ophunzira aja nthaŵi yaitali .
44015001	Anthu ena ochokera ku Yudeya adabwera ku Antiokeya , namaphunzitsa abale kuti , " Ngati simuumbala potsata mwambo wa Mose , simungathe kupulumuka . "
44015002	Koma Paulo ndi Barnabasi adatsutsana nawo kolimba . Tsono abale adapangana kuti Paulo ndi Barnabasi , ndi abale ena a ku Antiokeya , apite ku Yerusalemu kukakambirana ndi atumwi ndi akulu a mpingo za nkhaniyi .
44015003	Mpingo utaŵatuma , adadzera ku Fenisiya ndi Samariya akufotokoza za m'mene anthu osakhala Ayuda adatembenukira mtima . Mau ameneŵa adakondweretsa abale onse kwambiri .
44015004	Pamene adafika ku Yerusalemu , adalandiridwa ndi mpingo ndi atumwi ndi akulu a mpingo . Paulo ndi Barnabasi adaŵafotokozera ntchito zonse zimene Mulungu adaachita mwa iwo .
44015005	Koma okhulupirira ena amene kale anali a m'gulu la Afarisi , adaimirira nati , " Nkofunika kuti okhulupirira a mitundu ina aumbalidwe , ndiponso aŵalamule kuti azitsata Malamulo a Mose . "
44015006	Tsono atumwi ndi akulu a mpingo adasonkhana kuti aiwone bwino nkhaniyi .
44015007	Atakambirana nthaŵi yaitali , Petro adaimirira naŵauza kuti , " Abale anga , mukudziŵa kuti pa masiku oyamba aja Mulungu adandisankha ine pakati pa inu kuti ndilalike Uthenga Wabwino kwa anthu a mitundu ina , kuti amve ndi kukhulupirira .
44015008	Ndipo Mulungu amene amadziŵa mitima ya anthu , adaŵachitira umboni pakuŵapatsa Mzimu Woyera , monga adapatsira ifeyo .
44015009	Mulungu sadasiyanitse konse pakati pa ife ndi iwo , koma adayetsera mitima yao ndi chikhulupiriro chao .
44015010	Tsono mukumuyeseranji Mulungu pakuika m'khosi mwa ophunzirawo goli limene ngakhale makolo athu kapena ife tomwe tidalephera kulisenza ?
44015011	Iyai , timakhulupirira kuti chopulumutsa iwowo , ndi ife tomwe , ndi kukoma mtima kwa Ambuye Yesu . "
44015012	Onse mumsonkhanomo adangoti chete nkumamvetsera Barnabasi ndi Paulo akufotokoza za m'mene Mulungu adachitira zizindikiro ndi zozizwitsa pakati pa akunja kudzera mwa iwowo .
44015013	Pamene iwo aja adatha kulankhula , Yakobo adati , " Abale anga , mundimvere .
44015014	Simoni wafotokoza za m'mene Mulungu pachiyambi pomwe adakumbukira anthu a mitundu ina , pa kupatula ena pakati pao kuti akhale anthu akeake .
44015015	Zimenezi zikuvomerezana ndi mau a aneneri . Paja kudalembedwa kuti ,
44015016	' Zitatha zimenezi ndidzabwerera , ndidzamanganso nyumba ya Davide imene idagwa . Ndidzamanganso zopasuka zake , ndi kuikonzanso .
44015017	Ndidzachita choncho kuti anthu ena onse afunefune Ambuye , ndiye kuti , anthu a mitundu yonse amene amadziŵika ndi dzina langa .
44015018	Akutero ndi Chauta amene adaulula zimenezi kuyambira kalekale . '
44015019	" Nchifukwa chake ine ndikuti , tisaŵavute anthu a mitundu ina amene akutembenuka mtima nkumatsata Mulungu .
44015020	Koma tiŵalembere kalata kuŵauza kuti asamadye zimene zili zosayera chifukwa zidaperekedwa kwa mafano . Alewe dama , ndipo asamadye nyama zochita kupotola , alewenso magazi .
44015021	Paja kuyambira kalekale mu mzinda uliwonse muli anthu ophunzitsa Malamulo a Mose , ndipo amaŵerenga mau ake m'nyumba zamapemphero pa tsiku la Sabata lililonse . "
44015022	Pamenepo atumwi ndi akulu a mpingo , pamodzi ndi mpingo wonse , adavomerezana kusankha anthu ena pakati pao kuti aŵatume ku Antiokeya pamodzi ndi Paulo ndi Barnabasi . Adasankha Yudasi , wotchedwa Barsabasi , ndiponso Silasi , anthu aulemu pakati pa abale ,
44015023	kuti akapereke kalata yonena kuti , " Abale , ife atumwi pamodzi ndi akulu a mpingo tikuti moni inu abale a ku Antiokeya , a ku Siriya , ndi a ku Silisiya , amene simuli Ayuda .
44015024	Tamva kuti anthu ena ochokera m'gulu lathu akhala akukuvutani ndi kukusokonezani maganizo . Amenewo sitidaŵatume ndife ai .
44015025	Tsono titasonkhana , tavomerezana kusankha anthu ndi kuŵatuma kwa inu . Adzabwera pamodzi ndi okondedwa athu Barnabasi ndi Paulo .
44015026	Amene adadzipereka kuti atumikire Ambuye athu Yesu Khristu .
44015027	Nchifukwa chake tatuma Yudasi ndi Silasi kuti adzakufotokozereni pakamwa zimene talemba m'kalatayi .
44015028	Maganizo athu agwirizana ndi a Mzimu Woyera kuti tisakusenzetseni katundu wina , kupatula zofunika zokhazi :
44015029	musamadye chakudya chimene chidaperekedwa nsembe kwa mafano , musamadye magazi kapena nyama yochita kupotola , ndiponso musachite dama . Mukalewa zimenezi , mudzachita bwino . Tsalani bwino . "
44015030	otumidwa aja adanyamuka nakafika ku Antiokeya . Adasonkhanitsa mpingo wonse napereka kalata ija .
44015031	Pamene iwo adaiŵerenga , adakondwa chifukwa cha mau ake oŵalimbikitsa .
44015032	Yudasi ndi Silasi analinso alaliki , ndipo adalimbikitsa abale aja ndi mau ambiri naŵakhazikitsa mtima .
44015033	Atakhala kumeneko nthaŵi ndithu , abale aja adaŵalola mwamtendere kuti abwerere kwa amene adaaŵatuma .
44015034	Koma Silasi adatsimikiza kuti akhalire .
44015035	Paulo ndi Barnabasi adakhalabe ku Antiokeya , akuphunzitsa ndi kulalika mau a Ambuye pamodzi ndi anthu ena ambiri .
44015036	Patapita masiku angapo , Paulo adauza Barnabasi kuti , " Tiyeni tibwerere tizinka tiyendera abale ku mzinda uliwonse kumene tidalalikako mau a Ambuye . "
44015037	Barnabasi adafuna kutenganso Yohane wotchedwa Marko , kuti apite nao .
44015038	Koma Paulo adaganiza kuti sibwino kumtenganso , chifukwa paja iye adaaŵasiya ku Pamfiliya , osapita nao ku ntchito .
44015039	Pamenepo iwo adakangana kwambiri , kotero kuti adapatukana . Barnabasi adamtenga Marko uja naloŵa m'chombo kupita ku Kipro .
44015040	Koma Paulo adasankhula Silasi , ndipo abale ataŵapempherera kuti Ambuye aŵadalitse , adanyamuka .
44015041	Adadzera ku Siriya ndi ku Silisiya akulimbikitsa anthu amumpingo .
44016001	Paulo adafika ku Deribe ndi ku Listara . Kumeneko kunali wophunzira wina , dzina lake Timoteo . Mai wake anali Myuda wosanduka wokhulupirira , koma bambo wake anali Mgriki .
44016002	Abale a ku Listara ndi a ku Dconio ankamtama Timoteoyo .
44016003	Motero Paulo adafuna kuti iye amperekeze . Tsono adamuumbala chifukwa cha Ayuda amene anali kumeneko , pakuti onse ankadziŵa kuti bambo wa Timoteo ndi Mgriki .
44016004	Pamene ankadutsa m'mizinda , ankadziŵitsa anthu mfundo zimene atumwi ndi akulu a mpingo a ku Yerusalemu aja adaapanga , nkumaŵauza kuti azisunge .
44016005	Motero mipingo ya akhristu inkamangidwa pa chikhulupiriro cholima , ndipo oloŵamo ankachulukirachulukira tsiku ndi tsiku .
44016006	Paulo ndi anzake aja adapitirira dera la Frijiya ndi la Galatiya , pakuti Mzimu Woyera adaaŵaletsa kulalika mau a Mulungu ku Asiya .
44016007	Pamene adafika ku malire a Misiya , adayesa kuloŵa m'dera la Bitiniya , koma Mzimu wa Yesu sadaŵalole .
44016008	Motero adapitirira Misiya nakafika ku Troasi .
44016009	Usiku Paulo adaona m'masomphenya munthu wina wa ku Masedoniya ataima nkumampempha kuti , " Olokerani ku Masedoniya kuno , mudzatithandize . "
44016010	Iye ataona zimenezi , nthaŵi yomweyo tidakonza ulendo wopita ku Masedoniya , chifukwa tidaadziŵadi kuti Mulungu ndiye watiwongolera kuti tikaŵalalikire Uthenga Wabwino anthu akumeneko .
44016011	Kuchokera ku Troasi tidayenda m'chombo kulunjika ku chilumba cha Samotrase , ndipo m'maŵa mwake tidapitirira mpaka ku Neapoli .
44016012	Kuchokera kumeneko tidapita ku Filipi , mzinda wa m'chigawo choyamba cha m'dera lija la Masedoniya , ndiponso boma la Aroma . Tidakhala mu mzinda umenewo masiku angapo .
44016013	Pa tsiku la Sabata tidatuluka mumzindamo kupita kumtsinje kumene tinkaganiza kuti kuli malo opemphererako . Tsono tidakhala pansi nkumalankhula ndi akazi amene adaasonkhana kumeneko .
44016014	Pakati pao padaali mai wina , dzina lake Lidia . Anali wa ku mzinda wa Tiatira , ndipo ntchito yake inali yogulitsa nsalu zofiirira . Anali munthu wopembedza Mulungu , ndipo Ambuye adaatsekula mtima wake kuti azisamale zimene Paulo ankanena .
44016015	Iye ndi a m'banja mwake atabatizidwa , iyeyo adatipempha kuti , " Ngati mwandiwonadi kuti ndine munthu wokhulupirira Ambuye , dzaloŵeni m'nyumba mwanga , mudzakhale nafe . " Mwakuti adatikakamiza ndithu , ife nkukaloŵadi .
44016016	Nthaŵi ina pamene tinkapita ku malo opemphererako , tidakumana ndi kapolo wachitsikana amene adaagwidwa ndi mzimu woipa womunenetsa zakutsogolo . Ankapindulitsa mbuye wake kwambiri ndi kulosa kwakeko .
44016017	Iyeyo adayamba kutitsatira Paulo ndi ife , akufuula kuti , " Anthu aŵa ndi atumiki a Mulungu Wopambanazonse , akukulalikirani njira ya chipulumutso . "
44016018	Mtsikanayo adachita zimenezi masiku ambiri . Koma Paulo zimenezo zidamunyansa , choncho adatembenuka nauza mzimu woipa uja kuti , " Iwe , m'dzina la Yesu Khristu ndikukulamula kuti utuluke mwa munthuyu . " Ndipo nthaŵi yomweyo udatulukadi .
44016019	Ambuye ake a mtsikana uja ataona kuti sangapindule nayenso , adagwira Paulo ndi Silasi naŵakokera ku bwalo , kwa akulu .
44016020	Atafika nawo kwa akulu oweruza milandu , adaŵauza kuti , " Anthu aŵa ndi Ayuda , ndipo akuvutitsa mumzinda mwathu .
44016021	Akuphunzitsa miyambo imene ife sitiloledwa kuivomera kapena kuitsata , popeza kuti ndife Aroma . "
44016022	Anthu onse adagudukira Paulo ndi Silasi , ndipo akulu oweruza milandu aja adaŵang'ambira zovala zao , nalamula kuti aŵakwapule .
44016023	Ataŵakwapula kwambiri , adaŵaponya m'ndende , nalamula woyang'anira ndendeyo kuti aŵasunge bwino , angathaŵe .
44016024	Chifukwa cha mau ameneŵa , woyang'anira ndende uja adakaŵatsekera m'chipinda cha m'katikati mwa ndende , namangirira mapazi ao m'matangadza .
44016025	Koma pakati pa usiku Paulo ndi Silasi ankapemphera ndi kuimba nyimbo zolemekeza Mulungu , akaidi anzao nkumamvetsera .
44016026	Mwadzidzidzi kudachita chivomezi champhamvu , kotero kuti maziko a ndende adagwedezeka . Nthaŵi yomweyo zitseko zonse zidatsekuka , maunyolo a mkaidi aliyense nkumasuka .
44016027	Woyang'anira ndende uja atadzuka , naona kuti zitseko zonse za ndende nzotsekuka , adaayesa kuti akaidi athaŵa . Pamenepo adasolola lupanga lake nati adziphe .
44016028	Koma Paulo adafuula kuti , " Iwe usadzipweteke ! Tonse tilipo ! "
44016029	Apo woyang'anira ndende uja adaitanitsa nyale , nathamangira m'kati , ndipo ali njenjenje ndi mantha , adadzigwetsa ku mapazi a Paulo ndi Silasi .
44016030	Tsono adaŵatulutsira kunja , naŵafunsa kuti , " Mabwana , Kodi ndichite chiyani kuti ndipulumuke ? "
44016031	Iwo adamuyankha kuti , " Khulupirira Ambuye Yesu , ndipo udzapulumuka iwe ndi a m'nyumba mwako . "
44016032	Kenaka adamlalikira mau a Ambuye iyeyo ndi onse a m'nyumba mwake .
44016033	Nthaŵi yomweyo , ngakhale unali usiku , iye adaŵatenga nakaŵatsuka mabala ao . Ndipo pompo iye pamodzi ndi onse a m'nyumba mwake adabatizidwa .
44016034	Pambuyo pake adapita nawo kunyumba kwake , naŵapatsa chakudya . Ndipo iye pamodzi ndi onse a m'nyumba mwake adasangalala kwambiri chifukwa cha kukhulupirira Mulungu .
44016035	M'maŵa kutacha , akulu oweruza milandu adatuma asilikali kukanena kuti , " Amasuleni anthu aja azipita . "
44016036	Woyang'anira ndende uja adafotokozera Paulo mauwo , adati , " Akulu oweruza milandu atumiza mau kuti tikumasuleni . Ndiye inu tulukani , muzipita ndi mtendere . "
44016037	Koma Paulo adauza asilikaliwo kuti , " Iwo aja adatikwapulira pa anthu , osaweruza mlandu wathu , chonsecho ndife nzika za ufumu wa Aroma , kenaka nkutiponya m'ndende . Ndiye tsopano akufuna kutitulutsa mobisa ? Izo ndizo ai ! Abwere iwowo adzatitulutse okha . "
44016038	Asilikali aja adapita kukaŵafotokozera akulu oweruza milandu aja mau ameneŵa . Pamene iwo aja adamva kuti ndi nzika za ufumu wa Aroma , adachita mantha .
44016039	Motero adabwera naŵapepesa , kenaka adaŵatulutsa naŵapempha kuti achokemo mumzindamo .
44016040	Paulo ndi Silasi atatuluka m'ndende muja adapita kunyumba kwa Lidia . Kumeneko adaonana ndi abale , ndipo ataŵalimbikitsa , adachoka .
44017001	Paulo ndi anzake aja adapitirira mizinda ya Amfipoli ndi Apoloniya nakafika ku Tesalonika . Kumeneko kunali nyumba yamapemphero ya Ayuda .
44017002	Tsono Paulo adaloŵa nawo monga adaazoloŵera , ndipo adakambirana nawo za m'Malembo pa masabata atatu .
44017003	Adaŵamasulira za m'Malembomo ndi kuŵatsimikizira kuti Mpulumutsi wolonjezedwa uja adaayenera kumva zoŵaŵa kenaka nkuuka kwa akufa . Paulo adati , " Yesu amene ndikukulalikiraniyu , ndiye Mpulumutsiyo . "
44017004	Tsono ena mwa iwo adakopeka , natsata Paulo ndi Silasi . Agriki ambirimbiri opembedza Mulungu adateronso , pamodzi ndi akazi ambiri apamwamba .
44017005	Koma Ayuda ena adachita nsanje , choncho adasonkhanitsa anthu opandapake ongoyendayenda , nayambitsa chipolowe mumzindamo . Adathamangira ku nyumba ya Yasoni , kukafuna Paulo ndi Silasi kuti aŵatulutsire ku anthu .
44017006	Poona kuti sadaŵapeze , adamtenga Yasoniyo pamodzi ndi abale ena nkuŵaguzira kwa akulu amumzindamo . Tsono adafuula kuti , " Anthu aja amene akhala nasokoneza anthu ponseponse , tsopano afikanso kwathu kuno ,
44017007	ndipo Yasoni waŵalandira . Onseŵa akuchita zosagwirizana ndi malamulo a Mfumu ya ku Roma , pakunena kuti ati kulinso mfumu ina , dzina lake Yesu . "
44017008	Mau ameneŵa adautsa mitima ya anthuwo ndi ya akulu amumzinda aja .
44017009	Koma Yasoni ndi anzake aja atalipira mlanduwo , akuluwo adaŵamasula .
44017010	Kutangoda , abale aja adapititsa Paulo ndi Silasi ku Berea . Atafika kumeneko , adakaloŵa m'nyumba yamapemphero ya Ayuda .
44017011	Ayuda akumeneko anali a mitima yomasuka , kusiyana ndi aja a ku Tesalonika . Iwoŵa adalandira mau a Mulungu ndi mtima wofunitsitsa , ndipo tsiku ndi tsiku ankafufuza m'Malembo kuti aone ngati nzoona zimene Paulo ndi Silasi ankanena .
44017012	Motero mwa iwowo ambiri adakhulupirira , ndiponso Agriki ambiripo , akazi apamwamba ndi amuna omwe , adakhulupirira .
44017013	Koma Ayuda a ku Tesalonika aja atamva kuti Paulo adalalika mau a Mulungu ndi ku Berea komwe , adakafika komwekonso , nayamba kukolezera ndi kuutsa mitima ya anthu .
44017014	Nthaŵi yomweyo abale aja adatuma anthu ena kuti aperekeze Paulo ku nyanja , koma Silasi ndi Timoteo adakhalira komweko .
44017015	Anthu amene adaaperekeza Paulo aja adakafika naye mpaka ku Atene . Pambuyo pake adabwerera ku Berea , Paulo ataŵalamula kukauza Silasi ndi Timoteo kuti amlondole msanga .
44017016	Pamene Paulo ankadikira Silasi ndi Timoteo ku Atene , mtima wake udavutika kwambiri poona kuti mzinda wonse ngwodzaza ndi mafano .
44017017	Tsono adakambirana m'nyumba yamapemphero ndi Ayuda ndi anthu ena opembedza Mulungu . Adakambirananso ndi anthu amene ankangokumana nawo pa msika tsiku ndi tsiku .
44017018	Anzeru enanso a magulu a Aepikurea " " ndi Astoiki adadzatsutsana naye . Ena ankati , " Kodi mbutuma yolongololayi ikufunanso kunena chiyani ? " Enanso ankati , " Ameneyu akukhala ngati wolalika za milungu yachilendo . " Ankanena zimenezi chifukwa iye ankalalika Uthenga Wabwino wonena za Yesu , ndi za kuuka kwa akufa .
44017019	Tsono adapita naye ku bwalo lamilandu lotchedwa Areopagi , namuuza kuti , " Ife timati mutidziŵitseko zatsopano zimene mukuphunzitsazi ?
44017020	Pakuti zina zimene mukutiwuzazi nzachilendo , ndipo tikufuna kudziŵa kuti zinthuzi nzotani . "
44017021	Ndiye kuti nzika za ku Atene ndi alendo okhala kumeneko , inali ngati ntchito nthaŵi zonse kumangomvera zatsopano ndi kumazifotokozera .
44017022	Paulo adaimirira pakati pa bwalo lija la Aeropagi nati , " Inu anthu a ku Atene , pa zonse ndikuwona kuti ndinu anthu opembedza kwambiri .
44017023	Pakuti pamene ndinalikuyenda mumzindamu , nkumaona malo anu osiyanasiyana achipembedzo , ndinapezanso guwa lina lansembe pamene padalembedwa mau akuti , ' Kwa Mulungu wosadziŵika . ' Tsonotu amene mumampembedza osamdziŵayo , ndi yemweyo amene ine ndikukulalikirani .
44017024	Mulungu amene adalenga dziko lapansi ndiponso zonse zili m'menemo , ndiye Mwini Kumwamba ndi dziko lapansi . Iye sakhala m'nyumba zachipembedzo zomangidwa ndi anthu ai .
44017025	Anthu sangamtumikire ndi manja ao , ngati kuti Iye amasoŵa kanthu . Pajatu Iye ndiye amapatsa anthu onse moyo , mpweya ndi zina zonse .
44017026	Kochokera mwa kholo limodzi Iye adalenga mitundu yonse ya anthu , kuti ikhale pa dziko lonse lapansi . Adakonzeratu nthaŵi ya moyo wao , ndiponso malire a pokhala pao .
44017027	Mulungu adafuna kuti anthu amufunefune , ndipo kuti pomfufuzafufuza , mwina nkumupeza . Komabe Iye sali kutali ndi aliyense mwa ife .
44017028	Paja ' Mwa Iye ife timakhala ndi moyo , timayenda ndipo timakhala tilipo . ' Monga adanenera opeka ndakatulo anu ena kuti , ' Ifenso ndife ofumira mwa Iye ngati ana ake . '
44017029	" Tsono popeza kuti tili ngati ana a Mulungu , sitiyenera kuganiza kuti umulungu wake umafanafana ndi fano lagolide kapena lasiliva kapena lamwala , lopangidwa mwa luso ndi nzeru za munthu .
44017030	Mulungu adaaŵalekerera anthu pa nthaŵi imene iwo anali osadziŵa , koma tsopano akuŵalamula anthu onse ponseponse kuti atembenuke mtima .
44017031	Chifukwa adaika tsiku pamene Iye adzaweruza anthu a pa dziko lonse lapansi molungama kudzera mwa Munthu amene Iye adamsankha . Adatsimikizira anthu onse zimenezi pakuukitsa Munthuyo kwa akufa . "
44017032	Pamene anthuwo adamva za kuuka kwa akufa , ena adangoseka . Koma ena adati , " Bwanji mudzatiwuzenso zimenezi tsiku lina . "
44017033	Choncho Paulo adaŵasiya .
44017034	Koma ena adamtsata , nakhulupirira . Pakati pao panali Dionizio , mmodzi mwa a bwalo la milandu lotchedwa Areopagi , ndiponso mai wina , dzina lake Damalisi , ndi enanso .
44018001	Pambuyo pake Paulo adachoka ku Atene napita ku Korinto .
44018002	Kumeneko adapezako Myuda wina , dzino lake Akwila , mbadwa ya ku Ponto . Iye anali atangofika chatsopano kuchokera ku Italiya pamodzi ndi mkazi wake Prisila , chifukwa Klaudio , Mfumu ya ku Roma , adaalamula kuti Ayuda onse achoke ku Roma . Tsono Paulo adapita kukaŵaona .
44018003	Ndiye popeza kuti iwo anali amisiri a ntchito imodzimodzi ngati yake , yosoka mahema , iyeyo adakhala nawo namagwirira limodzi ntchito .
44018004	Pa tsiku la Sabata lililonse iye ankakambirana ndi anthu ku nyumba yamapemphero ya Ayuda , namayesetsa kukopa Ayuda ndi Agriki omwe .
44018005	Silasi ndi Timoteo atafika kuchokera ku Masedoniya , Paulo tsopano ankangogwira ntchito yolalikira , ndi kuŵauza Ayuda monenetsa kuti Yesu ndiye anali Mpulumutsi wolonjezedwa uja .
44018006	Koma pakuti iwo adaatsutsana naye ndi kumchita chipongwe , Paulo adalekana nawo pakukutumula zovala zake , naŵauza kuti , " Mwadziphetsa ndi mtima wanu . Tsono izo nzanu , ine ndilibe chifukwa . Kuyambira tsopano ndipita kwa akunja . "
44018007	Motero adachoka kumeneko napita ku nyumba ya munthu wina , dzina lake Tito Yusto . Iyeyu anali munthu wopembedza Mulungu , ndipo nyumba yake idaayandikana ndi nyumba yamapemphero .
44018008	Krispo , mkulu wa nyumba yamapempheroyo pamodzi ndi onse a pa banja lake adakhulupirira Ambuye . Ndipo anthu ambiri a ku Korinto atamva mau a Paulo , adakhulupirira nabatizidwa .
44018009	Tsiku lina usiku Ambuye adaonekera Paulo m'masomphenya namuuza kuti , " Usaope , koma upitirire kulalika , osakhala chete ai ,
44018010	pakuti Ine ndili nawe pamodzi . Palibe munthu adzakukhudza kuti akuchite choipa , ndipo ndili nawo anthu ambiri mumzinda muno . "
44018011	Choncho Paulo adakhala komweko chaka chimodzi ndi miyezi isanu ndi umodzi , akuŵaphunzitsa mau a Mulungu .
44018012	Pamene Galio anali bwanamkubwa wa ku Akaiya , Ayuda onse pamodzi adaukira Paulo , namtengera ku bwalo la milandu .
44018013	Iwo adati , " Munthu uyu akukopa anthu kuti azipembedza Mulungu mwa njira zotsutsana ndi Malamulo athu . "
44018014	Koma pamene Paulo adati azilankhula , Galio adauza Ayuda kuti , " Ukadakhala mlandu wakuti munthu wachimwira lamulo , kapena wakuti walakwira mnzake , bwenzi nditakumverani bwinobwino , Ayuda inu .
44018015	Koma popeza kuti ndi nkhani yokhudza mau , ndi maina , ndiponso Malamulo anu , mudziwonere nokha . Kuti ndiweruze zimenezi , ine toto . "
44018016	Atatero adaŵapirikitsa kubwaloko .
44018017	Pamenepo onsewo adagwira Sostene , mkulu wa nyumba yamapemphero ya Ayuda , nammenyera m'bwalo momwemo . Koma Galio sadasamaleko zimenezi .
44018018	Paulo adakhalabe ku Korinto masiku ambiri . Pambuyo pake adalaŵirana ndi abale , naloŵa m'chombo kupita ku Siriya pamodzi ndi Prisila ndi Akwila . Asanaloŵe m'chombomo , Paulo adameta tsitsi lake ku Kenkrea , chifukwa anali atachita lumbiro kwa Mulungu .
44018019	Iwo adakafika ku Efeso , ndipo kumeneko Paulo adasiyako Akwila ndi Prisila . Koma iye yekha adaloŵa m'nyumba yamapemphero nakambirana ndi Ayuda .
44018020	Pamene ameneŵa adampempha kuti akhale nawo nthaŵi yaitali , iye sadavomere .
44018021	Adaŵatsazika naŵauza kuti , " Mulungu akalola ndidzabweranso . " Atatero adachoka ku Efeso m'chombo .
44018022	Pamene adafika ku Kesareya , adapita ku Yerusalemu kukacheza pang'ono ndi mpingo . Kuchokera kumeneko adapita ku Antiokeya .
44018023	Atakhala kumeneko kanthaŵi ndithu , adachokako nakayendera dziko la Galatiya ndi la Frijiya , akulimbikitsa ophunzira onse .
44018024	Myuda wina , dzina lake Apolo , mbadwa ya ku Aleksandriya , adabwera ku Efeso . Anali munthu wodziŵa kulankhula ndi wodziŵa Malembo kwambiri .
44018025	Iyeyu adaaphunzitsidwa Njira ya Ambuye , ndipo ndi changu chachikulu ankalankhula ndi kuphunzitsa za Yesu molongosoka , chonsecho ankangodziŵa za ubatizo wa Yohane wokha .
44018026	Tsono adayamba kulankhula molimba mtima m'nyumba yamapemphero ya Ayuda . Koma pamene Prisila ndi Akwila anamumva , adamtenga namufotokezera Njira ya Mulungu molongosoka koposa .
44018027	Pamene Apolo adafuna kuwolokera ku Akaiya , abale adamlimbikitsa , nalembera ophunzira akumeneko kalata kuti amlandire bwino . Tsono atafikako , adaŵathandiza kwambiri amene anali atakhulupirira chifukwa cha kukoma mtima kwa Mulungu .
44018028	Pakuti iye adaatsutsa Ayuda mwamphamvu pamaso pa anthu , natsimikiza ndi Malembo kuti Yesu ndiyedi Mpulumutsi wolonjezedwa uja .
44019001	Pamene Apolo anali ku Korinto , Paulo adayendera maiko apamtunda , nakafika ku Efeso . Kumeneko adapezako ophunzira ena ,
44019002	ndipo adaŵafunsa kuti , " Kodi mudalandira Mzimu Woyera pamene mudakhulupirira ? " Iwo adati , " Nkumva komwe sitinamve kuti kuli Mzimu Woyera . "
44019003	Paulo adaŵafunsa kuti , " Nanga tsono mudabatizidwa ndi ubatizo wotani ? " Iwo adati , " Ndi ubatizo wa Yohane . "
44019004	Paulo adati , " Yohane ankabatiza anthu otembenuka mtima , koma iye yemwe ankauza anthuwo kuti akhulupirire wina amene analikudza pambuyo pa iyeyo . Winayo ndiye Yesu . "
44019005	Okhulupirira aja atamva zimenezi , adabatizidwa m'dzina la Ambuye Yesu .
44019006	Pamene Paulo adaŵasanjika manja , Mzimu Woyera adadza pa iwo , ndipo adayamba kulankhula zilankhulo zosadziŵika , ndi kumalalika mau ochokera kwa Mulungu .
44019007	Anthuwo onse pamodzi analipo ngati khumi ndi aŵiri .
44019008	Paulo adaloŵa m'nyumba yamapemphero ya Ayuda , ndipo pa miyezi itatu adakhala akulankhula molimba mtima . Ankakamba ndi anthu za ufumu wa Mulungu , nayesa kuŵakopa .
44019009	Koma ena adaumitsa mitima yao , osafuna kukhulupirira , nkumanyoza Njira ya Ambuye pamaso pa gulu lonse . Pamenepo Paulo adaŵasiya nachoka nawo ophunzira aja , ndipo tsiku ndi tsiku ankakambirana m'sukulu ya Tirano .
44019010	Adachita zimenezi pa zaka ziŵiri , kotero kuti anthu onse okhala ku Asiya , Ayuda ndi Agriki omwe , adamva mau a Ambuye .
44019011	Mulungu adachita zozizwitsa kwambiri kudzera kwa Paulo .
44019012	Anthu ankati akatenga zitambaya kapena nsalu zina zimene Paulo ankagwiritsa ntchito , nakaziika pa anthu odwala , odwalawo ankachira , ndipo mizimu yoipa inkatuluka mwa iwo .
44019013	Ayuda ena oyendayenda , otulutsa mizimu yoipa , nawonso adayesa kutchula dzina la Ambuye Yesu pa anthu ogwidwa ndi mizimu yoipa . Ankati , " M'dzina la Yesu amene Paulo amamlalika , ndikukulamulani kuti mutuluke . "
44019014	Amene ankachita zimenezi ndi ana aamuna asanu ndi aŵiri a Skeva , mkulu wa ansembe onse wachiyuda .
44019015	Koma mzimu woipawo udayankha kuti , " Yesu ndimamdziŵa , Paulonso ndimamdziŵa , koma inuyo ndinu yani ? "
44019016	Kenaka munthu wogwidwa ndi mizimu yoipa uja adaŵalumphira naŵagwira onse . Adaŵagonjetsa kotero kuti iwowo adathaŵanso m'nyumba muja ali maliseche ndiponso atapwetekedwa .
44019017	Anthu onse okhala ku Efeso , Ayuda ndi Agriki atamva zimenezi , adachita mantha . Ndipo anthu ankatamanda dzina la Ambuye Yesu kopambana .
44019018	Ambiri amene tsopano adaayamba kukhulupirira , adabwera nkumavomera poyera ndi kuulula zoipa zimene ankachita .
44019019	Ambiri amene ankakonda kuchita matsenga , adasonkhanitsa mabuku ao naŵatentha pamaso pa anthu onse . Pamene adaonkhetsa mtengo wa mabukuwo , adapeza kuti udaakwanira ngati ndalama zikwi makumi asanu .
44019020	Motero mau a Mulungu adanka nafalikirafalikira ndi kugwira ntchito mwamphamvu .
44019021	Zitachitika zimenezi , Paulo adatsimikiza zopita ku Yerusalemu kudzera ku Masedoniya ndi ku Akaiya . Adati , " Kuchokera kumeneko ndiyeneranso kukayenda ku Roma . "
44019022	Tsono adatuma Timoteo ndi Erasito ku Masedoniya . Ameneŵa anali aŵiri mwa anthu omuthandiza . Koma mwiniwakeyo adakhalirabe ku Asiya kanthaŵi .
44019023	Nthaŵi yomweyo padabuka chipolowe chachikulu chifukwa cha Njira ya Ambuye .
44019024	Mmisiri wina wa ntchito za siliva , dzina lake Demetrio , ankapanga timafanizo tasiliva ta nyumba yopembedzeramo Aritemi , mulungu wao wamkazi , ndipo ntchito yakeyo inkaŵapindulitsa kwambiri antchito ake .
44019025	Demetrioyo adasonkhanitsa anthu akewo , pamodzi ndi ena ogwira ntchito ya mtundu womwewo , naŵauza kuti , " Abale anga , mukudziŵa kuti chuma chathu chimachokera ku ntchito imeneyi .
44019026	Mukuwona ndi kumva zimene akuchita mkulu uyu amati Pauloyu . Iye akunena kuti ati milungu yopangidwa ndi anthu si milungu konse . Ndipo wakopa anthu ambiri nkuŵapatutsa , osati ku Efeso kokha kuno ai , komanso pafupi dziko lonse la Asiya .
44019027	Tsono choopsa nchakuti ntchito yathuyi ifika ponyozeka . Si pokhapo ai , komanso nyumba yopembedzeramo Aritemi , mulungu wathu wamkulu , anthu sadzaiyesa kanthu . Ndiye basitu udzawonongeka ulemerero wonse wa Aritemiyo , amene anthu onse a ku Asiya ndi a pa dziko lonse lapansi amampembedza . "
44019028	Anthu aja atamva mau ameneŵa , adakwiya kwabasi , nayamba kufuula kuti , " Ndi wamkulu Aritemi wa Aefeso ! "
44019029	Choncho mumzinda monse mudadzaza chisokonezo . Tsono anthuwo adagwira Gayo ndi Aristariko , anthu a ku Masedoniya , anzake aulendo a Paulo , nathamangira nawo ku bwalo lamaseŵera .
44019030	Paulo adaafuna kuloŵa pakati pa anthuwo , koma ophunzira sadamloleze .
44019031	Akulu ena a Boma a ku Asiya komweko , amene anali abwenzi ake , adamtumiranso mau omupempha kuti asaloŵe dala m'bwalo lamaseŵeralo .
44019032	Msonkhano wonse wa anthu aja udangoti pwirikiti : ena akufuula zina , enanso zina ; ambiri osadziŵa ndi chimene asonkhanira chomwe .
44019033	Ena m'khamumo adaaganiza kuti Aleksandro alipo ndi chonena , ataona kuti Ayuda amkankhira kutsogolo . Tsono iye adakweza dzanja kuti aŵakhalitse chete , kuti afotokozere anthu mlanduwo .
44019034	Koma pamene anthu aja adazindikira kuti iyeyo ndi Myuda , onsewo adafuula pamodzi pa maola aŵiri kuti , " Ndi wamkulu Aritemi wa Aefeso ! "
44019035	Mlembi wa mzindawo ataŵatontholetsa anthu aja , adaŵauza kuti , " Inu Aefeso , ndani amene sadziŵa kuti mzinda wa Aefeso ndiwo wosunga nyumba yopembedzeramo Aritemi wamkulu , ndiponso wosunga mwala wopatulika uja umene udachita kugwa kuchokera kumwamba ?
44019036	Tsono popeza kuti palibe amene angatsutse zimenezi , inu muyenera kukhala chete , osachita zinthu mopupuluma .
44019037	Inu mwabwera ndi anthu aŵa kuno , ngakhale iwo sadabe za m'nyumba ya mulungu wathu wamkazi , kapena kumchita chipongwe .
44019038	Ngati Demetrio ndi amisiri anzake ali ndi kanthu ndi munthu wina , mabwalo amilandu alipo , oweruza aliponso . Akakambirane milandu yao komweko .
44019039	Koma ngati mukufunanso kanthu kena , kameneko msonkhano waulamuliro wa anthu onse ndiwo ukatsirize .
44019040	Pakuti pali choopsa chakuti tingathe kuimbidwa mlandu wochita chipolowe chifukwa cha zimene zachitika lerozi . Palibe chifukwa chilichonse cha chipolowechi , ndipo tikasoŵa ponena akatifunsa . "
44019041	Atanena zimenezi , adauza anthu aja kuti azipita .
44020001	Phokoso lija litatha , Paulo adaitanitsa ophunzira aja , naŵalimbitsa mtima . Ndipo atatsazikana nawo , adachoka napita ku Masedoniya .
44020002	Adayendera madera a komweko nalimbitsa mtima anthu ndi mau ambiri . Pambuyo pake adapita ku Grisi ,
44020003	nakakhalako miyezi itatu . Pamene anali pafupi kupita ku Siriya pa chombo , Ayuda adamchita chiwembu . Tsono iye adatsimikiza zodzera ku Masedoniya .
44020004	Adamperekeza ndi Sopatere , mwana wa Piro , wa ku Berea ; Aristariko ndi Sekundo a ku Tesalonika ; Gayo wa ku Deribe ; Timoteo ; ndi Tikiko ndi Trofimo a ku Asiya .
44020005	Iwoŵa adatsogola nakatidikira ku Troasi .
44020006	Koma ife tidayenda pa chombo kuchokera ku Filipi , itatha Paska , chikondwerero cha mikate yosafufumitsa . Ndipo patapita masiku asanu , tidakumana nawo ku Troasi . Kumeneko tidakhalako masiku asanu ndi aŵiri .
44020007	Pa tsiku loyamba la sabata , tidasonkhana kuti tidye Mgonero , ndipo Paulo ankakamba ndi anthu . Popeza kuti ankayembekeza kupita m'maŵa mwake , adapitiriza kulankhula mpaka pakati pa usiku .
44020008	M'chipinda cham'mwamba chimene tidaasonkhanamo munali nyale zambiri .
44020009	Mnyamata wina , dzina lake Yutiko , adaakhala pa windo . Tsono Paulo akukambabe ndi anthu aja , Yutikoyo ankaodzera kwambiri , mpaka adagona tulo ndithu , nagwa pansi kuchokera pa nyumba yam'mwamba . Ndipo adamtola ali wakufa .
44020010	Pamenepo Paulo adatsika , nadziponya pa mnyamatayo nkumufungatira nati , " Musavutike , ali moyo . "
44020011	Kenaka Paulo adakweranso , nakanyema nao mkate , nkudya nao . Pambuyo pake adapitiriza kulankhula nao nthaŵi yaitali , nangochoka kutacha kale .
44020012	Anthu aja adatenga mnyamata uja ali moyo , ndipo onse adasangalala kwambiri .
44020013	Ife tidatsogola nkukakwera chombo kupita ku Aso , kumene tinkayembekeza kukatengako Paulo . Iye adaakonza motero , chifukwa adaafuna kudzera pa mtunda .
44020014	Pamene iye adakumana nafe ku Aso , adakwera nafe m'chombomo , ndipo tidakafika ku Mitilene .
44020015	Tidachokanso kumeneko m'chombo , ndipo m'maŵa mwake tidakafika pafupi ndi Kiyo . M'maŵa mwakenso tidawolokera ku Samo , ndipo mkucha wake tidakafika ku Mileto .
44020016	Paulo anali atatsimikiza zolambalala Efeso , kuwopa kutaya nthaŵi ku dziko la Asiya . Ankafulumira kuti ngati nkotheka akakhale ali ku Yerusalemu pa tsiku la Pentekoste .
44020017	Paulo ali ku Mileto , adatumiza mau ku Efeso kuitana akulu a mpingo .
44020018	Iwo atafika , adaŵauza kuti , " Inu nomwe mukudziŵa m'mene ndidakhalira nanu masiku onse , kuyambira tsiku loyamba lija ndidafika ku Asiya .
44020019	Ndinkatumikira Ambuye modzichepetsa kwenikweni , pakati pa chisoni ndi zovuta zimene zidandigwera chifukwa cha ziwembu za Ayuda .
44020020	Mukudziŵa kuti sindidakubisireni kanthu kalikonse koti nkukuthandizani . Ndidakulalikirani ndi kukuphunzitsani poyera ndiponso m'nyumba zanu .
44020021	Ayuda ndi Agriki omwe ndidaŵapempha kolimba kuti atembenukire kwa Mulungu molapa , ndi kumakhulupirira Ambuye athu Yesu .
44020022	" Ndipo tsopano , onani ndikupita ku Yerusalemu , popeza kuti Mzimu Woyera akundilamula . Zimene zikandigwere kumeneko sindikuzidziŵa konse .
44020023	Chokhachi ndikudziŵa kuti Mzimu Woyera wandichenjeza mu mzinda uliwonse kuti ndende ndi mazunzo zikundidikira .
44020024	Koma sindilabada konse za moyo wanga , ngati kuti ndi wa mtengo wapatali kwa ine , malinga ndikatsirize ntchito yanga , ndi utumiki umene Ambuye Yesu adandipatsa , ndiye kuti kulalika poyera Uthenga Wabwino wonena za kukoma mtima kwa Mulungu .
44020025	" Tsopano ndikudziŵa kuti inu nonse amene ndidakuyenderani kumakulalikirani za ufumu wa Mulungu , simudzaonanso nkhope yanga ai .
44020026	Nchifukwa chake ndikukuuzani monenetsa lero , kuti ngati ena mwa inu atayike , izo nzao , ine ndilibepo mlandu .
44020027	Pajatu sindidakubisireni kanthu ai , koma ndidakulalikirani zonse zimene Mulungu afuna .
44020028	Mzimu Woyera adakuikani kuti muziyang'anira mpingo wonse . Tsono mudzisamale nokha , ndipo musamalenso mpingowo . ŵetani nkhosa za mpingo wa Ambuye umene Iwo adauwombola ndi magazi aoao .
44020029	Ndikudziŵa kuti ndikadzachoka ine , padzaloŵa mimbulu yoopsa pakati panu , imene siidzalekerera nkhosazo .
44020030	Ngakhale pakati pa inu nomwe , padzauka ena olankhula zonama nkumakopa ophunzira kuti aŵatsate .
44020031	Ndiye inu khalani maso . Kumbukirani kuti pa zaka zitatu usana ndi usiku sindidaleke kulangiza aliyense mwa inu ndi misozi .
44020032	" Choncho tsopano ndikukuikani m'manja mwa Mulungu , mau ake oonetsa kukoma mtima kwake akusungeni bwino . Mauwo ali ndi mphamvu zakukulitsa mpingo , ndi kukupatsani madalitso onse aja amene Mulungu akusungira anthu ake .
44020033	Sindidasirire ndalama kapena zovala za munthu aliyense ai .
44020034	Inu nomwe mukudziŵa kuti manja angaŵa adagwira ntchito kuti ndipeze zimene ine ndi anzanga tinkasoŵa .
44020035	Pa zonse ndakuwonetsani kuti pakugwira ntchito kolimba motere , tiyenera kuthandiza ofooka . Kumbukirani mau aja a Ambuye Yesu akuti , ' Kupatsa kumadalitsa munthu koposa kulandira . ' "
44020036	Paulo atanena zimenezi , adagwada pansi napemphera nawo pamodzi ena onse aja .
44020037	Onsewo adalira kwambiri . Adamkumbatira Pauloyo namumpsompsona polaŵirana naye .
44020038	Makamaka adachita chisoni chifukwa cha mau ake aja onena kuti iwo sadzaonanso nkhope yake . Pambuyo pake adamperekeza kuchombo .
44021001	Titalaŵirana nawo , tidachoka kumeneko m'chombo , ndipo tidayenda molunjika kukafika ku Kosi . M'maŵa mwake tidakafika ku Rode , ndipo kuchokera kumeneko tidakafika ku Patara .
44021002	Kumeneko tidapeza chombo chopita ku Fenisiya . Tsono tidaloŵamo nkunyamuka .
44021003	Tidaona chilumba cha Kipro , koma tidachisiya ku dzanja lamanzere nkupita ku Siriya . Tidakafika ku Tiro , popeza kuti chombo chinkayenera kukatsitsa katundu kumeneko .
44021004	Tidafunafuna ophunzira akumeneko , ndipo titaŵapeza , tidakhala nawo masiku asanu ndi aŵiri . Ndi chiwongolero cha Mzimu Woyera iwo aja adauza Paulo kuti asapite ku Yerusalemu .
44021005	Koma pamene masiku athu aja adatha , tidachokako nkupitirira ulendo wathu . Onsewo , pamodzi ndi akazi ao ndi ana awo omwe , adatiperekeza mpaka kunja kwa mzinda . Tidagwada pa mchenga m'mbali mwa nyanja nkupemphera .
44021006	Ndipo titatsazikana , ife tidakaloŵa m'chombo , iwowo nkumabwerera kwao .
44021007	Tidapitirira ulendo wathu wochokera ku Tiro mpaka tidakafika ku Ptolemaisi . Kumeneko tidacheza pang'ono ndi abale , nkukhala nawo tsiku limodzi .
44021008	M'maŵa mwake tidanyamuka nkukafika ku Kesareya . Tidapita kunyumba kwa mlaliki Filipo , mmodzi mwa atumiki a mpingo asanu ndi aŵiri aja , ndipo tidakhala kunyumba kwakeko .
44021009	Iyeyo anali ndi ana aakazi anai osakwatiwa , amene ankalalika uthenga wa Mulungu .
44021010	Ife tili kumeneko masiku angapo , kudabwera mneneri wina kuchokera ku Yudeya , dzina lake Agabu .
44021011	Iyeyo adadza kwa ife , ali ndi lamba wa Paulo . Tsono adadzimanga mapazi ndi manja nati , " Mzimu Woyera akuti , ' Mwiniwake lamba uyu Ayuda adzammanga chomwechi ku Yerusalemu , ndi kumpereka m'manja mwa akunja . ' "
44021012	Titamva zimenezi , ife pamodzi ndi athu akumeneko tidampemphha Paulo kuti asapite ku Yerusalemu .
44021013	Koma iye adati , " Bwanji mukulira ndi kufuna kunditayitsa mtima ? Inetu ndili wokonzeka kumangidwa , ngakhalenso kukafera ku Yerusalemu chifukwa cha dzina la Ambuye Yesu . "
44021014	Tsono popeza kuti adaatikanika ndithu , tidangomuleka nkunena kuti , " Zichitike zimene Ambuye akufuna . "
44021015	Masiku athu okhala kumeneko atatha , tidakonza ulendo wathu ndipo tidapita ku Yerusalemu ,
44021016	Ophunzira ena a ku Kesareya nawonso adatsagana nafe . Adakatitula kunyumba kwa munthu wina , dzina lake Mnasoni , kumene adaakonza kuti tizikakhala . Iyeyu anali wa ku Kipro , ndipo anali wophunzira wakalekale .
44021017	Titafika ku Yerusalemu , abale adatilandira ndi chimwemwe .
44021018	M'maŵa mwake Paulo adatitenga kupita kwa Yakobo . Akuluampingo onse anali kumeneko .
44021019	Atalonjerana nawo , Paulo adaŵafotokozera mwatsatanetsatane zonse zimene Mulungu adaachita pakati pa anthu a mitundu ina kudzera mu utumiki wake .
44021020	Pamene iwo adamva zimenezi , adayamika Mulungu . Ndipo adauza Paulo kuti , " Inu mbale wathu , mukuwona kuti pali Ayuda ambirimbiri amene asanduka okhulupirira . Onsewo ngokhulupirika kwambiri pa kutsata Malamulo a Mose .
44021021	Anthu aŵauza za inu kuti Ayuda onse okhala ku maiko achilendo , inu mumaŵaphunzitsa kuti alekane nawo Malamulowo . Akutinso mumaŵaphunzitsa kuti asamaumbale ana ao kapena kusamala miyambo yachiyuda .
44021022	Tsono pamenepa titani ? Kumva adzamva ndithu kuti mwafika .
44021023	Ndiye inu , muchite zimene tikuuzeni ife . Tili ndi amuna anai pano amene adachita lumbiro kwa Mulungu .
44021024	Muŵatenge ndipo muchite nawo mwambo wakudziyeretsa . Tsono muŵalipirire zoti apereke ku Nyumba ya Mulungu kuti amete tsitsi lao . Mukatero , anthu onse adzadziŵa kuti si zoona zimene anthu adaŵauza za inu , koma kuti inu mumasamala ndithu Malamulo a Mose .
44021025	Koma kunena za anthu a mitundu ina amene adasanduka okhulupirira , ife taŵalembera kalata yoŵauza zimene tidavomerezana : kuti asamadye chakudya chimene chidaperekedwa nsembe ku mafano , asamadye magazi kapena nyama yochita kupotola , ndiponso asamachite dama . "
44021026	Pamenepo Paulo adaŵatenga anthu anai aja , ndipo m'maŵa mwake adachita nawo mwambo wakudziyeretsa . Iyeyo adaloŵa m'Nyumba ya Mulungu nakadziŵitsa ansembe za tsiku loti aliyense mwa iwo adzamperekere nsembe , atatha masiku akudziperekawo .
44021027	Atatha masiku asanu ndi aŵiri aja , Ayuda ochokera ku Asiya adaona Paulo m'Nyumba ya Mulungu . Adautsa mitima ya antu onse , namgwira .
44021028	Tsono iwo adafuula kuti , " Inu Aisraele , tithandizeni ! Ndi uyutu munthu uja amene akuphunzitsa anthu ponseponse zonyoza mtundu wathu , Malamulo a Mose ndiponso malo ano . Kuwonjezera apo waloŵetsanso akunja m'Nyumba ya Mulungu muno , ndi kudetsa malo athu opatulikaŵa . "
44021029	Adanena zimenezi chifukwa anali ataona Trofimo wa ku Efeso ali ndi Paulo mumzindamo , ndiye iwo ankaganiza kuti paulo ndiye adaamloŵetsa m'Nyumba ya Mulungu .
44021030	Tsono mumzinda monse mudaloŵa chisokonezo ndipo anthu onse adathamangira pamodzi namgwira Pauloyo . Adamkokera kunja kwa Nyumba ya Mulungu , nkutseka pa makomo nthaŵi yomweyo .
44021031	Pamene anthu aja ankafuna kupha Paulo , mkulu wa gulu lonse la asilikali achiroma adalandira mau akuti mu mzinda wonse wa Yerusalemu muli chipolowe .
44021032	Pompo iye adatenga asilikali ndi atsogoleri a magulu a asilikali , nathamangira anthu aja . Pamene anthuwo adaona mkulu wa asilikaliyo ndi asilikali aja , adaleka kummenya Paulo .
44021033	Pamenepo mkulu wa asilikali uja adafika nagwira Paulo , nkulamula kuti ammange ndi maunyolo aŵiri . Kenaka adafunsa kuti , " Kodi munthuyu ndani ? Ndipo watani kodi ? "
44021034	Koma pakati pa anthuwo ena adayamba kufuula zina , ena zina . Chifukwa cha phokosolo mkulu wa asilikali uja sadathe kudziŵa kuti zoona zenizeni nziti . Choncho adalamula kuti amtenge Pauloyo apite naye ku linga la asilikali .
44021035	Tsono pamene adafika pa makwerero a kulingako , asilikali aja adachita kumnyamula , chifukwa chakuti anthuwo adaalusa zedi .
44021036	Onsewo ankaŵatsatira akufuula kuti , " Mupheni basi . "
44021037	Ali pafupi kuloŵa naye m'lingamo , Paulo adapempha mkulu wa asilikali uja kuti , " Kodi mungandilole kuti ndikuuzeni kanthu ? " Iye adati , " Kani umalankhula Chigriki ?
44021038	Tsono ndiye kuti sindiwe Mwejipito uja udautsa chipolowe masiku apitawo nkutsogolera zigaŵenga zikwi zinai kupita nazo ku chipululu ? "
44021039	Paulo adayankha kuti , " Inetu ndine Myuda , nzika ya ku Tariso , mzinda wotchuka wa ku Silisiya . Ndikukupemphani tsono , mundilole kuti ndilankhule nawo anthuŵa . "
44021040	Adamloladi , ndipo Paulo adaima pamakwerero paja , naweyula dzanja kuti anthuwo akhale chete . Pamene onse adakhala chete , Paulo adayamba kulankhula nawo pa Chiyuda . Adati ,
44022001	Inu abale anga ndi inu akuluakulu , mvereni ndiyankhe tsopano zimene akundinenezazi . "
44022002	Pamene iwo adamumva akulankhula nawo pa Chiyuda , adakhala chete kopambana . Tsono Paulo anati ,
44022003	" Inetu ndiye Myuda mbadwa ya ku Tariso , mzinda wa ku Silisiya , koma ndidaleredwa mu mzinda wa Yerusalemu mom'muno . Gamaliele ndiye anali mphunzitsi wanga amene adandiphunzitsa kwenikweni kusunga Malamulo a makolo athu . Ndipo ndinkalimbikira kwambiri pa za Mulungu , monga momwe mukuchitira nonsenu lero lino .
44022004	Ndinkazunza anthu otsata Njira Yatsopanoyi , mpaka kumaŵapha . Ndinkaŵagwira anthuwo amuna ndi akazi omwe , nkumaŵamangitsa .
44022005	Mkulu wa ansembe onse ndi onse a m'Bungwe la akuluakulu a Ayuda angathe kundivomereza . Iwowo adaandipatsa makalata opita nawo kwa abale athu achiyuda ku Damasiko . Tsono ndidapita komweko kuti ndikaŵagwire anthu ameneŵa , ndi kubwera nawo ku Yerusalemu ali omangidwa , kuti adzalangidwe . "
44022006	" Pamene ndinali pa ulendowo ndi kuyandikira Damasiko , nthaŵi ili ngati 12 koloko yamasana , mwadzidzidzi kuŵala kwakukulu kochokera kumwamba kudandizinga .
44022007	Ndidagwa pansi kenaka ndidamva mau onena kuti , ' Saulo , Saulo , ukundizunziranji ? '
44022008	Ine ndidafunsa kuti , ' Ndinu yani , Ambuye ? ' Ndipo iwo adati , Tne ndine Yesu wa ku Nazarete , amene iwe ukumzunza . '
44022009	Anzanga apaulendo adaakuwona kuŵalako , koma mau a amene ankalankhula naneyo sadaŵamve .
44022010	Tsono ine ndidafunsa kuti , ' Ndichite chiyani , Ambuye ? ' Ndipo Ambuye adati . ' Dzuka , pita ku Damasiko , kumeneko akakuuza zonse zimene Mulungu wakonza kuti ukachite . '
44022011	Sindidathe kupenyanso chifukwa cha kuŵala kwakukulu kuja , nchifukwa chake anzanga aja adachita kundigwira pa dzanja nkumanditsogolera mpaka kukaloŵa m'Damasiko .
44022012	" Kumeneko kunali munthu wina , dzina lake Ananiya . Anali munthu woopa Mulungu ndi wosamala Malamulo athu , ndipo Ayuda onse akumeneko ankamutama .
44022013	Iyeyo adafika nadzaimirira pafupi nane , nkundiwuza kuti , ' Mbale wanga Saulo , yambanso kupenya . ' Nthaŵi yomweyo ndidayambadi kupenya ndipo iyeyo ndidamuwona .
44022014	Tsono adandiwuza kuti , ' Mulungu wa makolo athu adakusankha kuti udziŵe zimene Iye akufuna , uwone Wolungama uja , ndipo umve mau ake olankhula nawe .
44022015	Pakuti udzamchitira umboni kwa anthu onse pa zimene waziwona ndi kuzimva .
44022016	Nanga tsono ukuchedweranji ? Dzuka ndi kutama dzina lake mopemba , ubatizidwe ndi kusambitsidwa kuti machimo ako achoke . ' "
44022017	" Tsono ndidabwerera ku Yerusalemu , ndipo pamene ndinkapemphera m'Nyumba ya Mulungu , ndidachita ngati ndakomoka .
44022018	Ndidaona Ambuye akundiwuza kuti , ' Fulumira , tuluka msangamsanga m'Yerusalemu muno , chifukwa anthuŵa sadzauvomera umboni wako wonena za Ine . '
44022019	Ine ndidati , ' Zoonadi Ambuye , chifukwa iwo omwe akudziŵa kuti ine ndinkapita ku nyumba iliyonse yamapemphero kukaŵagwira ndi kuŵaponya m'ndende , nkumaŵakwapula onse okhulupirira Inu .
44022020	Pamene ankapha Stefano , mboni yanu , inenso ndinali pomwepo . Ndinkavomerezana nawo , ndipo ndinkasunga ndine zovala za amene ankamuphawo . '
44022021	Apo Ambuye adandiwuza kuti , ' Nyamuka , chifukwa Ine ndidzakutuma kutali kwa anthu a mitundu ina . " '
44022022	Mpaka apa anthu aja ankamvetsera bwinobwino mau a Paulo . Koma pamene adadzatchula mau otsirizaŵa , iwo adayamba kufuula kuti , " Munthu wotere koma kungokonzeratu . Sayeneranso kukhala moyo . "
44022023	Iwowo ankafuula nkumazunguza malaya ao , namawaza fumbi kumwamba .
44022024	Nthaŵi yomweyo mkulu wa asilikali uja adalamula kuti aloŵe naye Paulo m'linga la asilikali lija . Adaŵauza kuti amkwapule , kuti iyeyo aulule chifukwa chimene anthu aja ankamukuwizira chotere .
44022025	Pamenepo padaaimirira mtsogoleri wa gulu la asilikali 100 . Tsono asilikali ake atamanga Paulo kuti amkwapule , Pauloyo adafunsa kuti , " Kodi malamulo anu amalola kukwapula mfulu yachiroma musanazenge nkomwe mlandu wake ? "
44022026	Pamene mtsogoleriyo adamva zimenezi , adapita kwa mkulu wa asilikali uja namufunsa kuti , " Kodi inu mukuti mutani ? Munthu ujatu ndi mfulu yachiroma . "
44022027	Apo mkuloyo adadzafunsa Paulo kuti , " Kodi ati iwe ndiwe mfulu yachiroma ? " Iye adati , " Inde . "
44022028	Tsono mkulu uja adamuuza kuti , " Ine ndidachita chogula ufulu wangawu ndi ndalama zambiri . " Paulo adati , " Koma ine wangawu ndidachita chobadwa nawo . "
44022029	Pompo asilikali aja amene adaati afunse Paulo mafunso , adamleka . Mkulu ujanso adachita mantha atazindikira kuti adaamanga munthu amene ali mfulu yachiroma .
44022030	Mkulu wa asilikali uja adaafuna kudziŵa kwenikweni chifukwa chimene Ayuda adaadzanenezera Paulo . Choncho m'maŵa mwake adammasula , nalamula kuti akulu a ansembe ndi onse a pa Bwalo Lalikulu lamilandu la Ayuda asonkhane . Kenaka adabwera ndi Paulo namuimika pakati pao .
44023001	Paulo adaŵapenyetsetsa a m'Bwalo Lalikulu aja nati , " Abale anga , ine moyo wanga wonse mpaka lero lino ndakhala ndi mtima wangwiro pamaso pa Mulungu . "
44023002	Apo Ananiya , mkulu wa ansembe onse , adalamula amene adaaimirira pafupi ndi Paulo kuti , " Mtchayeni kukamwako ! "
44023003	Pamenepo Paulo adamuuza kuti , " Mulungu adzatchaya iweyo , chipupa chopaka njeresawe ! Iwe wakhala pamenepo kuti undiweruze potsata Malamulo a Mose , nanga bwanji ukuŵaphwanya Malamulowo pakulamula kuti anditchaye ? "
44023004	Apo amene adaaimirira pafupi adauza Paulo kuti , " Bwanji ukunena zachipongwe kwa mkulu wa ansembe wa Mulungu ? "
44023005	Paulo adati , " Pepani abale , sindimadziŵa kuti ndi mkulu wa ansembe onse . Paja mau a Mulungu akuti , ' Usamnenere zoipa woweruza anthu ako . ' "
44023006	Pamene Paulo adaona kuti ena mwa iwo ndi a m'gulu la Asaduki , ena a m'gulu la Afarisi , adanena mokweza mau m'Bwalo muja kuti , " Abale anga , inetu ndine Mfarisi , mwana wa Mfarisi . Ineyo ndikuweruzidwa chifukwa ndimakhulupirira kuti anthu adzauka kwa akufa . "
44023007	Atanena zimenezi , Afarisi ndi Asaduki aja adayamba kukangana , ndipo msonkhano udagaŵana .
44023008	Paja Asaduki amati anthu sadzauka kwa akufa , ndiponso kuti kulibe angelo kapena mizimu . Koma Afarisi amakhulupirira zonsezi .
44023009	Anthu aja adayamba kufuula kwambiri . Tsono aphunzitsi ena a Malamulo , a m'gulu la Afarisi , adaimirira nanenetsa kuti , " Sitikupeza konse cholakwa mwa munthuyu ai . Mwina nkukhala kuti mzimu kapena mngelo walankhula naye ! "
44023010	Anthu aja adafika pokangana koopsa , kotero kuti mkulu wa asilikali uja ankaopa kuti angamkadzule Paulo . Choncho adalamula asilikali kuti , " Pitani mukamlanditse kwa anthuwo , mukamloŵetse m'linga la asilikali . "
44023011	Tsiku lomwelo , usiku , Ambuye adadzaima pafupi ndi Paulo namuuza kuti , " Limba mtima . Monga wandichitira umboni kuno ku Yerusalemu , uyenera kukandichitiranso umboni ku Roma . "
44023012	Kutacha , Ayuda ena adakhala upo , ndipo adapangana molumbira kuti , " Ife sitidya kapena kumwa chilichonse mpaka titamupha Pauloyo basi . "
44023013	Anthu amene adaapangana za chiwembu chimenechi analipo opititira makumi anai .
44023014	Iwowo adapita kwa akulu a ansembe ndi kwa akulu a Ayuda nakaŵauza kuti , " Ife talumbira kolimba kuti sitilaŵa kanthu mpaka titamupha Pauloyu .
44023015	Tsono inu , pamodzi ndi Bwalo Lalikulu lamilandu , mutumize mau kwa mkulu wa asilikali kuti abwere naye Paulo kwa inu , ngati kuti mukufuna kufunsitsa bwino za mlandu wake . Ife tili okonzeka kudzamuphha asanafike kuno . "
44023016	Koma mwana wa mlongo wake wa Paulo atamva za chiwembuchi , adakaloŵa m'linga la asilikali lija nakamtsina khutu Paulo .
44023017	Apo Paulo adaitana mmodzi mwa atsogoleri a asilikali namuuza kuti , " Tapitani ndi mnyamatayu kwa mkulu wa asilikali , akuti ali naye ndi mau . "
44023018	Iye adamtengadi mnyamatayo kupita naye kwa mkulu wa asilikali , namuuza kuti , " Mkaidi uja Paulo anandiitana , nandipempha kuti ndibwere ndi mnyamatayu kwa inu , akuti ali nanu ndi mau . "
44023019	Mkulu wa asilikali uja adamgwira pa dzanja mnyamatayo , namtengera pambali , ndipo ali paokha adamufunsa kuti , " Kodi ndi mau anji ukufuna kundiwuza ? "
44023020	Iyeyo adati , " Ayuda ena apangana zodzakupemphani kuti mupite ndi Paulo ku Bwalo lao Lalikulu lamilandu maŵa , ngati kuti iwowo akufuna kufunsitsa bwino za mlandu wake .
44023021	Koma pepani , inu musaŵamvere , chifukwa pali anthu opitirira makumi anai amene akukamlalira Paulo pa njira . Iwowo alumbira kuti sadzadya kapena kumwa chilichonse mpaka atamupha . Panopa ali okonzeka ndipo akungodikira kuti inu muŵabvomere . "
44023022	Tsono mkulu wa asilikali uja adauza mnyamatayo kuti , " Chabwino , iwe pita , koma usaululire wina aliyense kuti wadzandifotokozera zimenezi . "
44023023	Mkulu wa asilikali uja adaitana atsogoleri aŵiri a asilikali naŵauza kuti , " Uzani asilikali 200 akhale okonzeka kuyambira nthaŵi ya 9 koloko usiku uno , kupita ku Kesareya pamodzi ndi asilikali makumi asanu ndi aŵiri okwera pa kavalo , ndiponso 200 amikondo .
44023024	Mumkonzerenso Paulo akavalo kuti akwerepo , ndipo mukamufikitse bwino kwa Felikisi , bwanamkubwa . "
44023025	Tsono adalemba kalata iyi :
44023026	" Ine Klaudio Lisiasi , ndikupereka moni kwa inu olemekezeka , a Felikisi , bwanamkubwa .
44023027	Munthuyo Ayuda adaamugwira , ndipo anali pafupi kumupha . Nditamva kuti iyeyo ndi mfulu wachiroma , ndidapita ndi asilikali nkukamlanditsa .
44023028	Ndinkafuna kudziŵa chifukwa chimene ankamunenezera , choncho ndidapita naye ku Bwalo lao Lalikulu lamilandu .
44023029	Ndidapeza kuti ankamneneza chifukwa cha nkhani yokhudza Malamulo ao , koma osati mlandu womuphera kapena womuponyera m'ndende .
44023030	Tsono popeza kuti ndamva kuti pali chiwembu chimene ampanganirana munthuyu , ndamtumiza kwa inu msanga . Ndauza omnenezawo kuti adzanene mau ao kwa inu . "
44023031	Pamenepo asilikali aja adatenga Paulo monga momwe adaaŵalamulira , napita naye ku Antipatri usiku .
44023032	M'maŵa mwake iwo adabwerera ku linga la asilikali , nasiya okwera pa kavalo aja kuti apitirire ndi Paulo .
44023033	Iwo aja atafika ku Kesareya , adapereka kalata ija kwa bwanamkubwa , naperekanso Paulo m'manja mwake .
44023034	Bwanamkubwa uja ataŵerenga kalatayo , adafunsa Paulo za dera kumene ankachokera . Pamene adamva kuti ngwochokera ku Silisiya ,
44023035	adamuuza kuti , " Ndidzamva mlandu wako akadzabwera okunenezawo . " Atatero adalamula kuti abamulondera ku nyumba ya mfumu Herode .
44024001	Patapita masiku asanu , Ananiya , mkulu wa ansembe onse , adadza pamodzi ndi akuluakulu ena a Ayuda , ndi katswiri wina wolankhulira anthu pa milandu , dzina lake Tertulo . Iwo adafika pamaso pa bwanamkubwa uja , nayamba kuneneza Paulo .
44024002	Tsono Pauloyo atamuitana , Tertulo uja adayambapo zomunenezazo . Adati , " Inu a Felikisi olemekezeka , ife tikukhala pa mtendere weniweni chifukwa cha inu , ndipo zinthu zambiri zakhala zikukonzeka m'dziko mwathu chifukwa cha utsogoleri wanu wanzeru .
44024003	Zonsezi timazilandira moyamika kwambiri ponseponse mwa njira iliyonse .
44024004	Pepani sindikufuna kukutayitsani nthaŵi , komabe ndimapempha kuti mundikomere mtima , mungomvapo mau athuŵa mwachidule .
44024005	Ndiye kuti munthu uyu ife tampeza kuti ngwovutitsa kwabasi . Wakhala akuutsa chipolowe pakati pa Ayuda pa dziko lonse lapansi , ndiponso ndi mtsogoleri wa gulu lopatulika la Anazarete .
44024006	Adaayesanso ngakhale kuipitsa Nyumba ya Mulungu yathu . Ndiye ife tidamgwira . " " Tidafuna kumuweruza potsata Malamulo athu .
44024007	Koma Lisiasi , mkulu wa asilikali , adadzamtsomphola kumanja kwathu mwankhondo ,
44024008	kenaka nkulamula kuti omneneza adzaonekere kwa inu . " " Mukamufunsa ameneyu , mutha kudziŵa nokha zonse zimene tikumnenezera . "
44024009	Ayudanso adavomereza , nanenetsa kuti zonsezo nzoona .
44024010	Bwanamkubwa uja adakodola Paulo kuti alankhule , ndipo Paulo adati , " Ndikudziŵa kuti inu mwakhala mukuweruza mtundu uwu zaka zambiri tsopano , nchifukwa chake ndakondwa kuti ndiyankhe pamaso panu zimene akundinenezazi .
44024011	Inu nomwe mutha kupeza umboni wake , sipadapite masiku opitirira khumi ndi aŵiri chipitire changa ku Yerusalemu kukapembedza .
44024012	Ayuda sadandipezepo ndikukangana ndi munthu aliyense m'Nyumba ya Mulungu , kapena kuutsa chipolowe pakati pa anthu m'nyumba zamapemphero , kaya pena paliponse mumzindamo .
44024013	Iwoŵa sangakutsimikizireni zimene akundinenezazi .
44024014	Koma ichi chokha ndikuvomera pamaso panu , kuti ndimapembedza Mulungu wa makolo athu potsata Njira imene iwoŵa amati ndi gulu lopatulika . Ndimakhulupirira zonse zolembedwa m'Malamulo a Mose ndiponso m'mabuku a aneneri .
44024015	Popeza kuti ndimakhulupirira Mulungu , ndimakhulupirira , monga iwonso amakhulupirira , kuti anthu onse , olungama ndi osalungama omwe , adzauka kwa akufa .
44024016	Nchifukwa chake inenso ndimayesetsa nthaŵi zonse kukhala ndi mtima wangwiro pamaso pa Mulungu , ndi pamaso pa anthu .
44024017	" Tsono nditakhala kwina zaka zingapo , ndidabwera kudzatula zopereka zachifundo kwa anthu a mtundu wanga , ndiponso kudzapereka nsembe .
44024018	Pamene ndinkachita zimenezi , iwo adandipeza m'Nyumba ya Mulungu nditachita mwambo wakudziyeretsa . Panalibe konse khamu la anthu kapena chipolowe ai .
44024019	Koma kunali Ayuda ena a ku Asiya . Iwowo akadayenera kukhala pano pamaso panu kudzandineneza okha ngati ali nane nkanthu .
44024020	Kapena omwe ali panoŵa anene ngati adandipeza cholakwa pamene ndinali m'Bwalo lao Lalikulu lamilandu .
44024021	Koma cholakwa changa chingathe kukhala chokhachi chakuti , pamene ndidaaimirira pamaso pao , ndidaafuula kuti , ' Mukundizenga mlandu ine lero chifukwa ndimakhulupirira kuti anthu akufa adzauka . ' "
44024022	Felikisi ankadziŵa bwino za Njira ya Ambuye , choncho adatseka bwalolo ndi mau akuti , " Ndidzagamula mlandu wako akabwera Lisiasi , mkulu wa asilikali . "
44024023	Tsono adalamula mtsogoleri wa gulu la asilikali kuti azimlonda , koma azimpatsakonso ufulu , osaletsa abwenzi ake kumamsamala .
44024024	Patapita masiku angapo Felikisi adabwera ndi mkazi wake Durusila , amene anali Myuda . Adaitana Paulo , nayamba kumvetsera zimene iye ankalankhula za kukhulupirira Khristu Yesu .
44024025	Koma pamene Paulo adakamba za chilungamo , za kudziletsa , ndi zakuti Mulungu adzaweruza anthu , Felikisi adachita mantha namuuza kuti , " Pakali pano bapita , ndikapeza nthaŵi , ndichita kukuitananso . "
44024026	Koma ankaganiza kuti Paulo adzampatsa ndalama , nchifukwa chake ankamuitana kaŵirikaŵiri namacheza naye .
44024027	Patapita zaka ziŵiri , Porkio Fesito adaloŵa m'malo mwa Felikisi . Tsono Felikisiyo pofuna kuchita mkomya kwa Ayuda , adamsiya m'ndende Paulo uja .
44025001	Fesito adayamba ntchito yoweruza m'chigawo chake , ndipo patapita masiku atatu , adapita ku Yerusalemu kuchokera ku Kesareya .
44025002	Kumeneko akulu a ansembe ndiponso atsogoleri a Ayuda adamufotokozera za mlandu wa Paulo . Iwo adapempha Fesito
44025003	kuti aŵakomere mtima pakumtumiza Paulo ku Yerusalemu . Adaatero chifukwa anali atapangana zomulalira Paulo kuti amuphe pa njira .
44025004	Fesito adaŵauza kuti , " Paulo akusungidwa m'ndende ku Kesareya , ndipo ine ndipita komweko posachedwa .
44025005	Tsono atsogoleri anu apite nane pamodzi kumeneko , kuti akamneneze munthuyo ngatidi iye adachitapo cholakwa . "
44025006	Fesito atakhala pakati pao ku Yerusalemu kuja masiku osapitirira asanu ndi atatu kapena khumi , adapita ku Kesareya . M'maŵa mwake adakhala pa mpando woweruzira milandu , naitanitsa Paulo kuti abwere pamaso pake .
44025007	Paulo atafika , Ayuda amene adaabwera kuchokera ku Yerusalemu aja adamzinga , nayamba kumneneza zinthu zoopsa zambiri , zimene iwo sadathe kuzitsimikiza .
44025008	Paulo poyankha zomnenezazo adati , " Ine sindidalakwirepo Malamulo a Ayuda , kapena Nyumba ya Mulungu , kapenanso Mfumu ya ku Roma . "
44025009	Fesito pofuna kuchita mkomya kwa Ayuda , adafunsa Paulo kuti , " Kodi ungakonde kupita ku Yerusalemu kuti mlandu wakowu ukazengedwere kumeneko pamaso panga ? "
44025010	Koma Paulo adati , " Ine ndaima pa bwalo lamilandu la Mfumu ya ku Roma , ndiko kumene ayenera kundiweruza . Ayudaŵa ine sindidaŵalakwire chilichonse , monga inu mukudziŵa bwino .
44025011	Ngati ndili wolakwa , ndipo ngati ndachita kanthu koyenera kuti ndiphedwe , sindikukana kuphedwa ai . Koma ngati zimene aŵa akundinenezazi si zoona , palibe munthu angathe kundipereka kwa iwo . Ine ndikupempha kuti mlandu wangawu ndikagwade kwa Mfumu ya ku Roma . "
44025012	Tsono Fesito atakambirana ndi abwalo ake , adati , " Wachita apilo kwa Mfumu ya ku Roma . Chabwino , udzapitadi ku Romako kwa Mfumu yaikulu . "
44025013	Patapita masiku , mfumu Agripa pamodzi ndi mkazi wake Berenise adadza ku Kesareya kudzalonjera Fesito .
44025014	Atakhala kumeneko masiku angapo , Fesitoyo adafotokozera mfumoyo za mlandu wa Paulo . Adati , " Kuli munthu wina kuno amene Felikisi adamsiya m'ndende .
44025015	Pamene ndinali ku Yerusalemu , akulu a ansembe pamodzi ndi atsogoleri a Ayuda adandifotokozera za iye , nandipempha kuti ndizenge mlandu wake ndi kugamula kuti ngwolakwa .
44025016	Ine ndidaŵayankha kuti si mwambo wa Aroma kungompereka munthu ai . Munthu wonenezedwayo amayamba wakumana nawo omnenezawo , kuti iyeyo akhale ndi mwai woyankhapo pa zimene akumnenezazo .
44025017	Tsono iwo atadzasonkhana kuno , ineyo mosataya nthaŵi , m'maŵa mwake ndidakakhala pa mpando woweruzira milandu , nkumuitanitsa munthuyo kuti abwere pamaso panga .
44025018	Omneneza aja ataimirira , sadamneneze choipa nchimodzi chomwe pa zimene ndinkaganiza ine .
44025019	Ankangokangana naye za chipembedzo chao , ndiponso ati za munthu wina dzina lake Yesu , amene adafa , koma Paulo amatsimikiza kuti ali moyo .
44025020	Ine ndidaathedwa nzeru , osadziŵa kuti ndiifufuze bwanji nkhani imeneyi . Choncho ndidamufunsa Pauloyo ngati akadakonda kupita ku Yerusalemu kuti mlandu wakewo ukazengedwere kumeneko .
44025021	Koma Paulo adapempha kuti abasungidwa m'ndende mpaka Mfumu ya ku Roma itatsimikiza za mlandu wake . Pamenepo ndidalamula kuti amsunge m'ndende kufikira nditamtumiza kwa Mfumuyo . "
44025022	Apo Agripa adauza Fesito kuti , " Inenso nkadakonda kuti ndidzimvere ndekha zimene munthuyu anene . " Fesito adati , " Mumumva maŵa . "
44025023	M'maŵa mwake Agripa ndi Berenise adabwera ndi ulemu waukulu wachifumu . Adaloŵa m'bwalo la milandu pamodzi ndi akulu a asilikali ndiponso akuluakulu a mumzindamo . Fesito adaitanitsa Paulo kuti abwere , iye nkubweradi .
44025024	Tsono Fesito adati , " Mfumu Agripa , ndi inu nonse amene muli nafe muno , mukumuwona munthu uyu . Ayuda onse adandipempha ku Yerusalemu ndi kuno komwe mofuula kuti ameneyu sayenera kukhalanso moyo .
44025025	Koma ine sindidapeze konse kuti iye adachita kanthu koyenera kumuphera . Ndiye popeza kuti mwiniwakeyu adapempha kuti mlandu wake ukazengedwe ndi Mfumu ya ku Roma , ndidatsimikiza zomtumiza .
44025026	Komabe ndilibe kanthu kenikeni koti ndilembere mfumuyo za iyeyu . Motero ndabwera naye kwa inu , makamaka kwa inuinuyo mfumu Agripa , kuti mutamufunsitsa , ndikhale nkanthu koti ndilembe .
44025027	Ine ndiye ndikuwona kuti ndi chinthu chopusa kutumiza mkaidi popanda kutchula zifukwa za mlandu wake . "
44026001	Agripa adauza Paulo kuti , " Tikukulola kuti unene mau ako . " Tsono Paulo adatambalitsa dzanja lake nayamba kunena nkhani yake . Adati ,
44026002	" Inu Mfumu Agripa , ine ndikuganiza kuti ndine wamwai kuti ndi pamaso panu pamene ndiyankhe lero zonse zimene Ayuda akhala akundineneza .
44026003	Makamaka chifukwa inu mumaidziŵa bwino miyambo yonse yachiyuda , ndiponso mikangano yao yonse , ndikukupemphani kuti mundimvere moleza mtima .
44026004	" Ayuda onse akudziŵa za moyo wanga wonse kuyambira ndili mwana . Akudziŵa m'mene ndinkakhalira chiyambire pakati pa anthu a mtundu wanga , ndiponso ku Yerusalemu .
44026005	Iwo adandidziŵa kuyambira kale , ndipo ngati afuna , angathe kundichitira umboni kuti moyo wanga wonse ndakhala Mfarisi , mmodzi wa gulu lija limene limasamala chipembedzo chathu koposa .
44026006	Ndipo tsopano ngati akundizenga mlandu , nchifukwa chakuti ndikuyembekeza zimene Mulungu adalonjeza makolo athu .
44026007	Mafuko onse khumi ndi aŵiri a mtundu wathu , popembedza Mulungu usana ndi usiku mosafookera , amayembekeza kudzalandira zimene Iye adalonjezazo . Mwakuti nchifukwa cha chiyembekezo chimenechi , amfumu , kuti Ayuda akundineneza .
44026008	Bwanji ena mwa inu Ayuda mumayesa kuti nkosatheka kukhulupirira kuti Mulungu nkuukitsa anthu kwa akufa ?
44026009	" Ine ndemwe ndinkaganiza kuti ndinkayenera kuchita zinthu zambiri pofuna kuthetsa mbiri ya Yesu wa ku Nazarete .
44026010	Ndipo ndidaazichitadi ku Yerusalemu . Akulu a ansembe atandipatsa ulamuliro , ine ndinkaŵatsekera m'ndende anthu ambiri a Mulungu . Pamene iwo ankaphedwa , ine ndinkavomereza .
44026011	Kaŵirikaŵiri ndinkaŵalanga m'nyumba zonse zamapemphero , ndi kuyesa kuŵakakamiza kuti amnyoze Yesuyo . Ndinkaŵachitira ukali woopsa , kotero kuti ndinkaŵazunza ngakhale ku mizinda ya ku maiko achilendo . "
44026012	" Pa ulendo wina wotere , ndinkapita ku Damasiko ndi ulamuliro ndi mphamvu zondipatsa akulu a ansembe .
44026013	Pa njira , nthaŵi yamasana dzuŵa lili pa mutu , inu amfumu , ndidaona kuŵala kochokera kumwamba . Kuŵalako kunali koposa kuŵala kwa dzuŵa , ndipo kudatizinga tonse , ine ndi anzanga aulendo .
44026014	Tonse tidagwa pansi , ndipo ine ndidamva mau ondiwuza pa Chiyuda kuti , ' Saulo , Saulo , ukundizunziranji ? Ukungodzipweteka wekha ngati ng'ombe yoponda zidyali pa chobayira . '
44026015	Apo ndidafunsa kuti , ' Ndinu yani , Ambuye ? ' Ambuyewo adati , Tne ndiye Yesu , amene ukumzunza .
44026016	Koma dzuka , imirira . Pakuti ndakuwonekera kuti ndikuike kuti ukhale mtumiki wanga ndi mboni yanga . Ndifuna kuti ukhale mboni ya m'mene wandiwonera lero , ndiponso ya zimene ndidzakuwonetsa m'tsogolo .
44026017	Ndidzakulanditsa kwa anthu a mtundu wako , ndiponso kwa anthu a mitundu ina kumene ndikukutuma .
44026018	Ndikukutuma kuti anthu ameneŵa uŵatsekule maso , kuti atembenuke kuchoka mu mdima wa machimo nkuloŵa m'kuŵala , ndiponso kuchoka m'mphamvu ya Satana nkutsata Mulungu . Ndifuna kuti akhulupirire Ine , kuti machimo ao akhululukidwe , ndipo alandire nao madalitso pamodzi ndi anthu amene Mulungu adaŵasankha kuti akhale akeake . '
44026019	" Nchifukwa chake , mfumu Agripa , sindidakane kumvera zimene Mulungu adandiwonetsa m'masomphenyazo .
44026020	Koma ndidalalika poyamba kwa anthu a ku Damasiko ndi a ku Yerusalemu , ndipo bwino lake ku dziko lonse la Yudeya , ndiponso kwa anthu a mitundu ina . Ndidalalika kuti atembenuke mtima , kutembenukira kwa Mulungu , ndi kuchita ntchito zotsimikiza kuti atembenukadi mtima .
44026021	Chifukwa cha zimenezi Ayuda adandigwira m'Nyumba ya Mulungu nafuna kundipha .
44026022	Koma Mulungu wakhala akundithandiza mpaka lero . Motero ndaimirira pano kuti ndichite umboni pamaso pa anthu onse , aakulu ndi ang'ono omwe . Zimene ndikuŵauza si zina ai , koma ndi zomwezo zimene aneneri ndi Mose adanena kuti zidzachitika .
44026023	Paja iwo adati Mpulumutsi wolonjezedwa uja adzamva zoŵaŵa , ndipo popeza kuti Iye adzakhala woyamba kuuka kwa akufa , adzalengeza Ayuda ndi amene sali Ayuda za kuŵala kwa chipulumutso . "
44026024	Pamene Paulo ankadziteteza ku zomnenezazo , Fesito adanena mokweza mau kuti , " Misalatu imeneyi , iwe Paulo ! Kuphunziritsa kwako kukukupengetsa . "
44026025	Koma Paulo adati , " Pepani , a Fesito olemekezeka , sindine wamisala ai . Zimene ndikunenazi nzoona ndi zanzeru .
44026026	Mfumu Agripa akudziŵa zonsezi , nkuwona ndikulankhula pamaso pao momasuka . Ndikhulupirira kuti palibe kanthu nkamodzi komwe pa zimenezi kamene iwo sakadziŵa . Pakuti sizidachitike mobisika ai .
44026027	Inu mfumu Agripa , kodi mumakhulupirira mau a aneneri ? Ndikudziŵa kuti mumaŵakhulupirira . "
44026028	Apo Agripa adauza Paulo kuti , " Uganiza kuti nkundisandutsa mkhristu pa kanthaŵi kochepa , komweka ? "
44026029	Paulo adati , " Kaya ndi pa kanthaŵi kochepa kaya nthaŵi yaitali , Mulungu akadalola kuti osati inu nokha , komanso anthu onse amene alikumva mau anga lero , akhale monga momwe ndiliri inemu , kupatula maunyolo okhaŵa . "
44026030	Pamenepo mfumu Agripa , bwanamkubwa , Berenise , ndi onse amene anali nawo adaimirira .
44026031	Atachokapo adauzana kuti , " Munthuyu sakuchita chilichonse choyenera kumuphera kapena kumponyera m'ndende . "
44026032	Tsono Agripa adauza Fesito kuti , " Tikadammasula munthuyu akadapanda kupempha kuti mlandu wakewu ukazengedwe ndi Mfumu ya ku Roma . "
44027001	Zitatsimikizika kuti tiyenera kupita ku Italiya pa chombo , adampereka Paulo pamodzi ndi akaidi ena kwa mtsogoleri wa asilikali , dzina lake Julio , wa gulu la asilikali lochedwa gulu la Augusto .
44027002	Tidakwera chombo chochokera ku Adramitio chimene chinali chokonzeka kale kupita ku madooko a ku Asiya , ndipo tidanyamuka . Aristariko , Mmasedoni wa ku mzinda wa Tesalonika , anali nafe .
44027003	M'maŵa mwake tidafika ku Sidoni , ndipo Julio adakomera mtima Paulo , namlola kupita kwa abwenzi ake kuti akamsamale .
44027004	Kuchokera kumeneko tidadzera kumpoto kwa chilumba cha Kipro chifukwa mphepo inkawomba mopenyana nafe .
44027005	Tidawoloka nyanja mbali ya ku Silisiya ndi Pamfiliya nkumafika ku Mira , mzinda wa ku Likiya .
44027006	Kumeneko mtsogoleri wa asilikali uja adapezako chombo chochokera ku Aleksandriya chimene chinkapita ku Italiya , ndipo adatikweza m'chombo chimenechi .
44027007	Tidayenda pang'onopang'ono pa masiku angapo , nkukafika pafupi ndi Kinido movutikira . Tsono popeza kuti mphepo idaativuta zedi , tidalephera kupitirira ulendo wathu molunjika , choncho tidadzera kumwera kwa chilumba cha Krete , titabzola Salimone .
44027008	Tidayenda movutikira m'mbali mwa chilumbacho , nkukafika ku malo ena otchedwa Madooko Okoma , pafupi ndi mzinda wa Lasea .
44027009	Nthaŵi yaikulu idapita , ndipo ngakhale nthaŵi yosala zakudya inali itapita kale . Nthaŵiyo ulendo wapamadzi unali woopsa . Pamenepo Paulo adaŵachenjeza kuti ,
44027010	" Abale , ine ndikuwona kuti pa ulendowu zinthu zambiri zidzawonongeka ndi kutayika , osati katundu yekha ndi chombo ai , komanso moyo wathu . "
44027011	Koma mtsogoleri wa asilikali uja adamvera kapitao wa chombo ndiponso mwiniwake wa chombocho , osati mau a Paulo ai .
44027012	Tsono popeza kuti dooko silinali labwino kukhalako pa nthaŵi yachisanu , ambiri mwa iwo adafuna kuchokako , nayesa kuti angathe kukafika ku Fenikisi nkukakhala kumeneko pa nthaŵi yachisanu . Fenikisi linali dooko la ku Krete , loloza kumwera chakumadzulo , ndiponso kumpoto chakumadzulo .
44027013	Mphepo yakumwera itayamba kuwomba monyengerera , anthu aja adayesa kuti tsopano apeza mpata woti achite zimene ankafuna . Motero adanyamuka ulendo , nayenda m'mbali mwa chilumba chija cha Krete .
44027014	Koma posachedwa mphepo yamkuntho , yotchedwa Yurakulo , idayamba kuwomba kuchokera ku mtunda .
44027015	Idaomba chombo chija , ndiye popeza kuti sitidathe kuchiwongolera moyang'anana ndi mphepoyo , tidaigonjera nkungotengedwa nayo .
44027016	Tidafika pafupi ndi kachilumba kotchedwa Kauda , ku mbali yosawombapo mphepo . Kumeneko movutikira tidatha kuwongolera kabwato kokokedwa ndi chombo chija .
44027017	Kenaka adakweza kabwatoko pa chombo , ndipo pambuyo pake adakulunga chombocho ndi zingwe kuti achilimbitse . Tsono poopa kuti angakagunde ku mchenga wa ku Siriti , adatsitsa mathanga nalola kungotengedwa ndi mphepo .
44027018	Popeza kuti tinkavutika naye kwambiri namondweyo , m'maŵa mwake adayamba kutaya katundu m'madzi .
44027019	Ndipo pa tsiku lachitatu lake adataya m'nyanja ndi zipangizo za chombo zomwe .
44027020	Sitidaone dzuŵa kapena nyenyezi masiku ambiri , koma namondwe ankakalipabe , mpaka tonse tidaatayiratu chikhulupiriro chakuti tipulumuka .
44027021	Pa nthaŵi yaitali anthu aja sadadye kanthu . Tsono Paulo adaimirira pakati pao nati , " Abale , mukadamvera zija ndidaanena inezi , osachoka ku Krete , sibwenzi zinthu zitawonongeka nkutayika chotere .
44027022	Koma tsopano ndikukuuzani kuti mulimbe mtima , pakuti palibe ndi mmodzi yemwe mwa inu amene atayike , koma chombo chokha ndiye chiwonongeke .
44027023	Usiku womwe wathawu kunandibwerera mngelo wa Mulungu , Mulungu amene ine ndili wake , ndipo amene ndimamlemekeza .
44027024	Mngeloyo anandiwuza kuti , ' Usachite mantha , Paulo . Uyenera kukaima pamaso pa Mfumu ya ku Roma . Mulungu , mwa kukoma mtima kwake , walola kuti anzako onse aulendo akhale moyo . '
44027025	Ndiye inu , limbani mtima , pakuti ndikukhulupirira Mulungu , kuti zimene wandiwuzazi zidzachitikadi momwemo .
44027026	Koma tidzatsakamira pa chilumba china . "
44027027	Pakati pa usiku wa khumi ndi chinai , mphepo ikutikankhabe pa nyanja ya Adriya , antchito apachombo adaganiza kuti akuyandikira mtunda .
44027028	Tsono atayesa kuzama kwa nyanja , adapeza mamita 37 . Atayenda pang'ono , adayesanso napeza mamita 27 .
44027029	Poopa kuti chombo chingakatsakamire pa matanthwe , adatsitsira anangula anai m'nyanja kumbuyo kwa chombo . Kenaka ankangoyembekeza molakalaka kuti kuche .
44027030	Antchito apachombo aja ankafuna kuthaŵamo m'chombo muja . Choncho adatsitsira kabwato kaja pa madzi , nachita ngati akufuna kutsitsira anangula m'nyanja kutsogolo kwa chombo .
44027031	Apo Paulo adauza mtsogoleri wa asilikali uja , pamodzi ndi asilikali ake omwe kuti , " Ngati anthu aŵa sakhala m'chombo muno , ndithu inu simutha kupulumuka ai . "
44027032	Pamenepo asilikali aja adadula zingwe za kabwato kaja nakaleka kuti kagwe .
44027033	Kuli pafupi kucha , Paulo adaŵapempha onse aja kuti adyeko kanthu . Adaŵauza kuti , " Mwakhala masiku khumi ndi anai tsopano mitima ili m'malere , nthaŵi yonseyi osadya kapena kulaŵa kanthu .
44027034	Ndikukupemphani tsono mudye kanthu kuti mupulumuke . Palibe ndi mmodzi yemwe mwa inu amene adzataye ngakhale tsitsi limodzi la kumutu kwake . "
44027035	Atanena zimenezi , Paulo adatenga buledi , nayamika Mulungu pamaso pa onse . Ndipo adamnyema bulediyo nayamba kudya .
44027036	Pamenepo onse aja adalimba mtima , iwonso nkuyamba kudya .
44027037	Tonse pamodzi tinali anthu okwanira 276 m'chombomo .
44027038	Onse aja atadya nkukhuta , adapeputsa chombo pakutaya tirigu m'nyanja .
44027039	Kutacha , anthu sadazindikire mtundawo , koma adaona bondo la nyanja lamchenga . Tsono adaganiza kuti ngati nkotheka , akakocheze chombo kumeneko .
44027040	Choncho adataya anangula naŵasiya m'nyanja . Nthaŵi yomweyo adamasula zingwe zomangira nkhafi zoongolera , nakweza thanga lakutsogolo , kuti mphepo ikankhe chombo , ndipo adalunjika ku mtunda .
44027041	Koma chombo chija chidakatsakamira pa mchenga wobisika ndi madzi , ndipo chidaima . Mbali yakutsogolo ya chombocho idajima , kotero kuti sichidathe kuyendanso . Ndipo mbali yakumbuyo idaonongeka ndi mphamvu ya mafunde .
44027042	Asilikali aja adaganiza zakupha akaidi , kuwopa kuti ena mwa iwo angasambire kukafika ku mtunda nkuthaŵa .
44027043	Koma mtsogoleri wa asilikali uja adafuna kupulumutsa Paulo , motero adaŵaletsa . Adalamula kuti onse otha kusambira , adziponye m'madzi , asambire kuti akafike ku mtunda .
44027044	Otsalawo adaŵalamula kuti agwire matabwa kapena zina za chombo choswekacho . Motero onse adapulumuka nakafika kumtunda .
44028001	Titapulumuka choncho , tidamva kuti chilumbacho dzina lake ndi Melita .
44028002	Anthu apamenepo adatichitira zabwino kwambiri . Adatilandira bwino natisonkhera moto , chifukwa kudaayamba kugwa mvula ndipo kunkazizira .
44028003	Paulo adakatola nkhuni nabwerako ndi mtolo , ndipo pamene ankaziika pa moto , mumtolomo mudatuluka mphiri chifukwa cha kutenthako . Idamluma nkukanirira ku dzanja lakelo .
44028004	Pamene anthuwo adaona njokayo ili lende ku dzanja lake , adayamba kuuzana kuti , " Ndithudi munthu ameneyu nchigaŵenga . Ngakhale wapulumuka pa nyanja , koma Mulungu wachilungamo sadamlole kuti akhale ndi moyo . "
44028005	Komabe Paulo adaikutumulira pa moto njokayo , osapwetekedwa konse .
44028006	Anthu aja ankayembekeza kuti thupi lake litupa , kapena kuti agwa mwadzidzidzi nkufa . Adakhala akumuyang'ana nthaŵi yaitali , koma ataona kuti palibe chilichonse chachilendo chimene chamchitikira , adasintha maganizo nati , " Ameneyu ndi mmodzi wa milungu . "
44028007	Pafupi ndi malowo panali minda ya Publio , mkulu wa pachilumbapo . Iye adatilandira natisamala bwino masiku atatu .
44028008	Bambo wake wa Publioyo anali gone , chifukwa ankadwala malungo ndi kamwazi . Paulo adaloŵa m'chipinda chake nayamba kupemphera , ndipo adamsanjika manja nkumuchiritsa .
44028009	Zitachitika zimenezi , anthu ena onse odwala pachilumbapo adabwera , Paulo nkuŵachiritsa .
44028010	Anthu aja adatipatsa mphatso zambiri , ndipo pamene tidanyamukanso ulendo wathu wapachombo , adatipatsa zonse zosoŵeka .
44028011	Patapita miyezi itatu , tidanyamukadi ulendo wathu pa chombo china , chimene chidaakhala pachilumbapo pa nthaŵi yachisanu . Chombocho chinali chochokera ku Aleksandriya , ndipo chinkatchedwa " Ana Amapasa .
44028012	Titafika ku Sirakusa , tidakhalako masiku atatu .
44028013	Kuchokera kumeneko tidapitirira nkukafika ku Regio . Patapita tsiku limodzi , mphepo ya mwera idayamba kuwomba , choncho pa tsiku lotsatira tidafika ku Puteoli .
44028014	Kumeneko tidapeza abale , ndipo adatiitana kuti tikhale nawo masiku asanu ndi aŵiri . Motero tidakafika ku Roma .
44028015	Abale akumeneko atamva za ife , adabwera mpaka ku Bwalo la Apio ndiponso ku Nyumba za Alendo Zitatu kudzatichingamira . Paulo ataona ataŵaona , adayamika Mulungu , nalimba mtima .
44028016	Pamene tidaloŵa mu mzinda wa Roma , Paulo adaloledwa kukhala kwayekha ndi msilikali womulonda .
44028017	Patapita masiku atatu , Paulo adasonkhanitsa atsogoleri a Ayuda akomweko . Atasonkhana , iye adaŵauza kuti , " Abale anga , ine ndili kuno ngati mkaidi wochokera ku Yerusalemu . Ngakhale sindidalikwire mtundu wathu , kapena miyambo ya makolo athu , komabe ndidaperekedwa kwa Aroma .
44028018	Iwo atandifunsa , adaafuna kundimasula , chifukwa sadapeze mlandu woyenera kundiphera .
44028019	Koma pamene Ayuda adakana , ndidakakamizidwa kupempha kuti mlandu wangawo ndidzagwade kwa Mfumu ya ku Roma kuno . Sikuti ndinali ndi kanthu konenezera mtundu wanga ai .
44028020	Nkuwona ndakuitanani kuti ndilankhule nanu . Pakuti ndamangidwa ndi unyolo uwu chifukwa chokhulupirira chinthu chimene Aisraele akuyembekeza . "
44028021	Atsogoleriwo adamuyankha kuti , " Ife sitidalandirepo makalata ochokera ku Yudeya onena za inu . Palibenso wina mwa abale athu amene adafika kuno kudzatifotokozera kapena kudzatiwuza zoipa za inu .
44028022	Koma makamaka nkwabwino kuti mutiwuze maganizo anu , pakuti za gulu lanu lopatulikali tikudziŵa kuti ponseponse anthu akutsutsana nalo . "
44028023	Pamenepo iwo adapangana naye tsiku , ndipo ambiri adaabwera kunyumba kumene iye ankakhala . Kuyambira m'maŵa mpaka madzulo Paulo adakhala akulankhula nawo , naŵafotokozera za ufumu wa Mulungu . Pakuŵatchulira mau a m'Malamulo a Mose ndiponso m'mabuku a aneneri , ankayesa kuŵakopa kuti akhulupirire Yesu .
44028024	Ena adakopekadi ndi zimene iye adanena , koma ena sadakhulupirire .
44028025	Tsono popeza kuti anthuwo sadamvane , adangochokapo . Komabe asanachoke , Paulo adaawonjezapo mau amodzi aŵa akuti , " Mzimu Woyera adaanena zoona pamene adaauza makolo anu mwa mneneri Yesaya kuti ,
44028026	' Pita kwa anthu a mtundu uwu ndi kuŵauza kuti : Kumva mudzamva , koma osamvetsa , kupenya mudzapenya , koma osazindikira .
44028027	Ndithu mtima wa anthu a mtundu uwu wauma , agonthetsa makutu ao ndipo atseka maso ao , kuwopa kuti angaone ndi maso ao , ndipo angamve ndi makutu ao , angamvetse ndi mtima wao , natembenukira mwa Ine kuti ndiŵachitiritse . ' "
44028028	Paulo adaŵauza kuti , " Dziŵani tsono kuti Mulungu watumiza chipulumutso chakechi kwa anthu a mitundu ina . Iwowo adzamva . "
44028029	Paulo atanena mau ameneŵa , Ayuda aja adachokapo akutsutsana kwambiri .
44028030	Tsono Paulo adakhala kumeneko zaka ziŵiri zathunthu m'nyumba yake yobwereka , ndipo ankaŵalandira bwino lomwe onse obwera kudzamuwona .
44028031	Ankalalika za ufumu wa Mulungu , ndi kumaphunzitsa za Ambuye Yesu Khristu poyera , popanda wina aliyense womuletsa .
45001001	Ndine , Paulo , mtumiki wa Yesu Khristu . Mulungu adandiitana kuti ndikhale mtumwi , nandipatula kuti ndikalalike Uthenga wake Wabwino .
45001002	Uthengawu Iye adaulonjeza kale kudzera mwa aneneri ake ndipo udalembedwa m'Malembo Oyera .
45001003	Umasimba za Mwana wake , Yesu Ambuye athu . Poyang'anira umunthu wake , kholo lake ndi Davide ,
45001004	koma poyang'anira kuyera kwake kwaumulungu , kuuka kwake kwa akufa kukutsimikiza kuti Yesuyo ndi Mwana wa Mulungu .
45001005	Mwa Khristuyo ife tidalandira mwai wokhala atumwi , kuti tithandize anthu a mitundu yonse kumkhulupirira ndi kumumvera , kuti choncho dzina lake lilemekezedwe .
45001006	Ena mwa anthuwo , ndinu amene Mulungu adakuitanani kuti mukhale ake a Yesu Khristu .
45001007	Ndikulembera inu nonse amene muli ku Roma , amene Mulungu amakukondani , ndipo adakuitanani kuti mukhale anthu akeake . Mulungu Atate athu ndi Ambuye athu Yesu Khristu akukomereni mtima ndi kukupatsani mtendere .
45001008	Poyamba ndikuthokoza Mulungu wanga mwa Yesu Khristu chifukwa cha inu nonse , pakuti pa dziko lonse lapansi anthu akusimba za chikhulupiriro chanu .
45001009	Mulungu ndi mboni yanga . Ndimamtumikira ndi mtima wanga wonse , pakulalika Uthenga Wabwino wonena za Mwana wake . Akudziŵa kuti ndimakukumbukirani kosalekeza m'mapemphero anga onse .
45001010	Ndimampempha Mulunguyo kuti ndipeze mpata tsopano woti ndibwere kwanuko .
45001011	Ndikulakalakadi kukuwonani , kuti ndikugaŵireni mphatso zina zauzimu , kuti motero ndikulimbikitseni .
45001012	Makamaka ndinene kuti tikalimbikitsane pamene ndidzakhale pakati panu . Inu mudzandilimbikitsa ndi chikhulupiriro chanu , ine nkukulimbikitsani ndi chikhulupiriro changa .
45001013	Abale , ndifuna kuti mudziŵe kuti kaŵirikaŵiri ndakhala ndikuganiza zobwera kwanuko , koma mpaka tsopano panali zina zondiletsa . Ndifuna kuti pakati panuponso ndidzagwire ntchito yoonetsa zipatso , monga zidachitikira pakati pa anthu enanso a mitundu ina .
45001014	Ndili ndi udindo wolalikira anthu ovumbuluka ndi osavumbuluka , ndiwo anzeru ndi opulukira omwe .
45001015	Chimenechi ndicho chikundikakamiza kukalalika Uthenga Wabwino kwa inunso a ku Roma .
45001016	Ine sindichita manyazi ndi Uthenga Wabwino ai , chifukwa Uthengawo ndi mphamvu ya Mulungu yopulumutsa munthu aliyense wokhulupirira , poyamba Ayuda , pambuyo pake anthu a mitundu ina .
45001017	Uthengawutu umatiwululira m'mene anthu amapezekera kuti ngolungama pamaso pa Mulungu . Njira yake kuyambira pa chiyambi mpaka potsiriza ndi yakuti anthu akhulupirire . Paja Malembo akuti , " Munthu wolungama pakukhulupirira adzakhala ndi moyo . "
45001018	Mkwiyo wa Mulungu ukuwoneka kuchokera Kumwamba . Amakwiyira anthu chifukwa cha kusalungama kwao konse ndi kusamchitira ulemu . Kusalungama kwaoko kumaŵalepheretsa kudziŵa zoona .
45001019	Mulungu amaŵakwiyira , chifukwa zimene munthu angathe kudziŵa zokhudza Mulungu iwo akuzidziŵa bwino lomwe , popeza kuti Mulungu mwini ndiye adaŵaululira zimenezi .
45001020	Pajatu chilengedwere cha dziko lapansi anthu akhala akuzindikira makhalidwe osaoneka a Mulungu , ndiye kuti mphamvu zake zosatha , ndiponso umulungu wake . Akhala akuzizindikira poona zimene Mulungu adalenga . Choncho alibe konse pozembera .
45001021	Inde ankamudziŵa Mulungu , koma m'malo mwa kumtamanda kapena kumthokoza , maganizo ao adasanduka opanda pake , ndipo m'mitima yao yopusa mudadzaza mdima .
45001022	Iwo amadziyesa anzeru , koma chikhalirecho ndi opusa .
45001023	Adaleka kulemekeza Mulungu wosafa , nkumapembedza mafano ooneka ngati munthu amene amafa , kapena ngati mbalame ndi nyama zina , kapena zokwaŵa .
45001024	Nchifukwa chake Mulungu adaŵasiya kuti azingochita zonyansa zimene mitima yao inkalakalaka , mpaka kunyazitsa matupi ao .
45001025	Adasiya zoona za Mulungu namatsata zabodza . Adayamba kupembedza ndi kutumikira zolengedwa m'malo mwa kupembedza ndi kutumikira Mlengi mwini , amene ali woyenera kumlemekeza mpaka muyaya . Amen .
45001026	Chifukwa cha zimenezi Mulungu adaŵasiya kuti azitsata zilakolako zochititsa manyazi . Ngakhale akazi omwe adaleka machitidwe achibadwa pa zachikwati , namatsata machitidwe ena otsutsana ndi achibadwawo .
45001027	Chimodzimodzinso amuna , adaleka machitidwe achibadwa osirira akazi , nkumakhumbana amuna okhaokha . Ankachitana zamanyazi , motero adadziitanira chilango choyenera molingana ndi zochita zao zopotokazo .
45001028	Tsono popeza kuti iwo sadalabadireko za kumvera Mulungu , Mulunguyo adaŵasiya m'maganizo ao opusa , kotero kuti amachita zosayenera .
45001029	Mitima yao idadzaza ndi zosalungama zamitundumitundu , monga kuipa , umbombo ndi dumbo . Amangolingalira za kaduka , za kupha anthu , za ndeu , za kunyenga , ndi za njiru . Amachita ugogodi ,
45001030	amasinjirira , ndipo amadana ndi Mulungu . Ndi achipongwe , odzikuza , ndi onyada . Amafunafuna njira zatsopano zochitira zoipa , samvera makolo ao .
45001031	Ndi opusa , osakhulupirika , okhakhala moyo , ndi opanda chifundo .
45001032	Amalidziŵa lamulo la Mulungu lakuti anthu ochita zotere ndi oyenera kufa , komabe iwo omwe amachita zomwezo , ndiponso amavomerezana ndi anthu ena ozichita .
45002001	Tsono woweruza enawe , kaya ndiwe yani , ulibe pozembera . Pakutitu pamene ukuweruza mnzako , ukudzitsutsa wekha , popeza kuti iweyo woweruzawe umachita zokhazokhazo .
45002002	Tikudziŵa kuti Mulungu salakwa akamaweruza anthu ochita zotere .
45002003	Tsono mnzangawe amene umaweruza ena ochita zimenezi , pamene iwenso umachita zomwezo , kodi ukuganiza kuti chidzakuphonya chiweruzo cha Mulungu ?
45002004	Kodi kapena ukupeputsa chifundo chachikulu cha Mulungu , kuleza mtima kwake , ndi kupirira kwake ? Kodi sukudziŵa kuti Mulungu akukuchitira chifundo chifukwa afuna kuti utembenuke mtima ?
45002005	Koma chifukwa ndiwe wa mtima wokanika ndi wosafuna kutembenuka , ukudzisungira chilango cha Mulungu . Chilangocho chidzakugwera pa tsiku limene adzaonetse mkwiyo wake ndiponso kuweruza kwake kolungama .
45002006	Iye adzabwezera aliyense molingana ndi ntchito zake .
45002007	Anthu amene amafunafuna ulemerero , ulemu ndi moyo pakuchita ntchito zabwino molimbikira , Mulungu adzaŵapatsa moyo wosatha .
45002008	Koma ochita zaupandu , namatsutsa zoona nkumachita zosalungama , Mulungu adzaŵakwiyira ndi kuŵazazira .
45002009	Masautso ndi zoŵaŵa zidzaŵagwera onse ochita zoipa , poyamba Ayuda , kenaka anthu a mitundu ina .
45002010	Koma Mulungu adzaŵapatsa ulemerero , ulemu ndi mtendere onse ochita zabwino , poyamba Ayuda , kenaka anthu a mitundu inanso .
45002011	Pajatu Mulungu alibe tsankho .
45002012	Anthu onse amene adachimwa osadziŵa Malamulo , iwonso adzaonongeka ngakhale sadaŵadziŵe Malamulowo . Ndipo onse amene adachimwa atadziŵa Malamulo , adzaweruzidwa potsata Malamulowo .
45002013	Pakuti amene ali olungama pamaso pa Mulungu si amene amangomva Malamulo chabe ai . Koma okhawo amene amachitadi zonenedwa m'Malamulo ndiwo amene Mulungu adzaŵaona kuti ngolungama .
45002014	Anthu amene sali Ayuda alibe Malamulo , koma pamene mwa iwo okha amachita zimene Malamulowo anena , amaonetsa kuti ali nawo malamulo mumtima mwao , ngakhale alibe Malamulo a Mose .
45002015	Ntchito zaozo zimatsimikiza kuti Malamulowo ndi olembedwa m'mitima mwao . Mitima yao yomwe imatsimikiza kuti ndi momwemodi , popeza kuti maganizo ao m'chikatikati mwina amaŵatsutsa , mwina amaŵavomereza .
45002016	Monga unenera Uthenga Wabwino umene ndimalalika , zidzateronso pa tsiku lija limene Mulungu mwa Khristu Yesu adzaweruza zinsinsi za m'mitima mwa anthu .
45002017	Koma tsono iweyo amene umati ndiwe Myuda , umadalira Malamulo , ndipo umanyadira Mulungu wako .
45002018	Ukudziŵa zimene Mulungu afuna kuti uchite , ndipo chifukwa udaphunzira Malamulowo , umadziŵanso kusiyanitsa pakati pa zabwino ndi zoipa .
45002019	Umakhulupirira kuti ndiwe mtsogoleri wa anthu akhungu , nyale younikira anthu amene ali mu mdima ,
45002020	mlangizi wa anthu opusa , ndiponso mphunzitsi wa anthu osadziŵa . Umatsimikiza kuti m'Malamulowo umapezamo nzeru zonse ndi zoona zonse .
45002021	Tsono iwe wophunzitsa ena , bwanji sukudziphunzitsa wekha ? Iwe wolalika kuti , " Osamaba , " bwanji iwenso umaba ?
45002022	Nanga iwe wonena kuti , " Osamachita chigololo , " bwanji iwenso umachita chigololo ? Iwe amene umanyansidwa ndi mafano , bwanji umaba za m'nyumba zopembedzeramo mafanowo ?
45002023	Iwe wonyadira Malamulo a Mulungu , bwanji umachititsa Mulungu manyazi pakuphwanya Malamulowo ?
45002024	Ndi monga Malembo anenera kuti , " Anthu akunja amanyoza Mulungu chifukwa cha inu Ayudanu . "
45002025	Kuumbala kwako nkopindulitsa ngati utsata Malamulo a Mulungu . Koma ngati suŵatsata Malamulowo , ukadayenera kungokhala wosaumbalatu basi .
45002026	Koma ngati munthu wosaumbala atsata zimene Malamulowo anena , kodi iyeyu pamaso pa Mulungu sadzakhala ngati munthu woumbala , ngakhale ndi wosaumbala m'thupi ?
45002027	Nchifukwa chake wosaumbalayo amene amatsata Malamulo ndiye adzakutsutsa iwe amene uli woumbala , ndipo uli ndi Malamulo olembedwa , koma umaŵaphwanya .
45002028	Myuda weniweni si amene amangooneka chabe ngati Myuda pamaso pa anthu . Ndipo kuumbala kwenikweni si kumene kumachitika m'thupi nkuwonekera ku anthu ai .
45002029	Myuda weniwenitu ndi amene ali Myuda mumtima mwake , ndipo kuumbala kwenikweni ndi kwa mtima , kochitika ndi Mzimu Woyera , osati ndi Malamulo olembedwa ai . Woyamikira munthu wotere ndi Mulungu , osati anthu ai .
45003001	Tsono Ayuda amaposa bwanji anthu a mitundu ina ? Kapena pali phindu lanjinso pa kuumbala ?
45003002	Pali phindu lalikulu ndithu kukhala Myuda . Choyamba , Mulungu adapatsa Ayuda mau ake kuti aŵasunge .
45003003	Nanga ngati ena mwa iwo anali osakhulupirika , kodi chifukwa cha kusakhulupirika kwaoko ndiye kuti ndi Mulungu yemwe sadzakhulupirika ?
45003004	Mpang'ono pomwe . Koma anthu adziŵe kuti zimene Mulungu amalankhula nzoonadi , ngakhale kuti anthu onse ndi onama . Ndi monga Malembo akunenera kuti , " Inu Mulungu , anthu adziŵe kuti mumanena zoona mukamalankhula , adziŵe kuti mumapambana mukamazenga mlandu . "
45003005	Koma ngati kuipa mtima kwathu kuwonetsa kuti Mulungu ngwolungama , tinganene chiyani ? Kodi tinganene kuti Mulungu ngwosalungama pamene atilanga ? ( Ndikulankhulatu monga momwe anthu ena amalankhulira ) .
45003006	Mpang'ono pomwe . Mulungu akadakhala wosalungama , akadatha bwanji kukhala woweruza anthu onse ?
45003007	Koma wina nkunena kuti , " Nanga kunama kwanga kutaonetsa koposa kale kuti Mulungu ndi woona , ndi kuwonjezera pa ulemu wake , kodi pamenepo angandiweruze kuti ndine wochimwa ? "
45003008	Apo bwanji sitingonena kuti , " Tizichita zoipa kuti zabwino ziwoneke " ? Alipo anthu ena amene amarjsinjirira kuti timanena zotere . Iwoŵa adzalangidwa monga kuyenera .
45003009	Nanga bwanji tsono ? Kodi ife Ayuda tikuposa anthu a mitundu ina ? Mpang'ono pomwe . Tafotokoza kale kuti onse ndi ochimwa , Ayuda ndi anthu a mitundu ina omwe .
45003010	Paja Malembo akuti , " Palibe munthu wolungama , ai ndithu ndi mmodzi yemwe .
45003011	Palibe munthu womvetsa , palibe munthu wofunadi kutumikira Mulungu .
45003012	Onse asokera , onse pamodzi achimwa , palibe wochita zabwino , ai ndithu ndi mmodzi yemwe .
45003013	M'kamwa mwao m'moopsa ngati manda apululu , ndi lilime lao amalankhula zonyenga , pamilomo pao pamatuluka mau aululu , ululu wake wonga wa mamba .
45003014	M'kamwa mwao m'modzaza ndi matemberero , mumatuluka mau oŵaŵa .
45003015	Amafulumira kupweteka ndi kupha anzao .
45003016	Amasakaza ndi kusautsa kulikonse kumene amapita ,
45003017	ndipo njira yamtendere saidziŵa .
45003018	Saopa Mulungu mpang'ono pomwe . "
45003019	Tsono tikudziŵa kuti zonse zimene Malamulo a Mulungu anena , zimakhalira amene ali olamulidwa ndi Malamulowo . Cholinga chake nchakuti anthu onse asoŵe ponena , ndipo onse adzazengedwe ndi Mulungu .
45003020	Pajatu palibe munthu amene Mulungu amamuwona kuti ngwolungama chifukwa cha kutsata Malamulo chabe . Malamulo amangotizindikiritsa kuchimwa kwathu .
45003021	Koma tsopano yaoneka njira yopezera chilungamo pamaso pa Mulungu , ndipo njira yake si kutsata Malamulo ai . Malamulowo ndi aneneri omwe amaichitira umboni .
45003022	Njira yake imene anthu amapezekera kuti ngolungama pamaso pa Mulungu ndi yakuti anthuwo akhulupirire Yesu Khristu . Zimenezi Mulungu amachitira anthu onse okhulupirira Khristu . Paja palibe kusiyana pakati pa anthu ai ,
45003023	popeza kuti onse adachimwa , nalephera kufika ku ulemerero umene Mulungu adaŵakonzera .
45003024	Koma mwa kukoma mtima kwake kwaulere , anthu amapezeka kuti ngolungama pamaso pa Mulungu , chifukwa cha Khristu Yesu amene adaŵaombola .
45003025	Mulungu adampereka Iyeyu kuti ndi imfa yake akhale nsembe yokhululukira machimo a anthu omkhulupirira Iye . Mulungu adachita zimenezi kuti aonetse njira yake imene anthu amapezekera kuti ngolungama pamaso pake . Zoonadi kale mwa kuleza mtima kwake sadalange kotheratu anthu ochimwa .
45003026	Koma tsopano wapereka Yesu pofuna kutsimikiza chilungamo chake , kuti anthu adziŵe kuti Iye mwini ngwolungama , adziŵenso kuti aliyense wokhulupirira Yesu amapezeka kuti ngwolungama pamaso pa Mulungu .
45003027	Nanga tsono pamenepa munthu anganyadenso ? Iyai , sanganyade konse . Chifukwa chiyani ? Chifukwa chakuti pamaso pa Mulungu chachikulu si ntchito zabwino zimene munthu amachita , koma chachikulu nkuti munthu azikhulupirira .
45003028	Paja timaona kuti munthu amapezeka kuti ngwolungama pamaso pa Mulungu pakukhulupirira , osati pakutsata Malamulo ai .
45003029	Kapena Mulungu ndi Mulungu wa Ayuda okha kodi ? Suja alinso Mulungu wa anthu a mitundu ina ? Ndithu ndiyenso Mulungu wa anthu a mitundu ina .
45003030	Paja Mulungu ndi mmodzimodzi yemweyo , mwakuti pakukhulupirira , anthu oumbalidwa amapezeka kuti ngolungama pamaso pake , nawonso osaumbalidwa , pakukhulupirira amapezeka kuti ngolungama pamaso pa Mulungu .
45003031	Kodi ndiye kuti tikutaya Malamulo pamene tikunenetsa kuti pafunika chikhulupiriro ? Mpang'ono pomwe . Makamaka tikuŵafikitsa pake penipeni .
45004001	Tsono tinene chiyani za Abrahamu , kholo la ife Ayuda ? Iyeyu adapezana ndi zotani ?
45004002	Chifukwa iye uja achipezeka kuti ngwolungama pamaso pa Mulungu chifukwa cha ntchito zake , bwenzi atakhala nacho chifukwa chonyadira . Koma ai , pamaso pa Mulungu sangathe kunyada .
45004003	Paja Malembo akuti bwanji ? Akuti , " Abrahamu adakhulupirira Mulungu , ndipo pakukhulupirirapo , Mulungu adamuwona kuti ngwolungama . "
45004004	Munthu akagwira ntchito , amalandira malipiro . Malipirowo sitinena kuti ndi mphatso ai , koma timati ndi zimene munthu ayeneradi kulandira chifukwa cha ntchito zake .
45004005	Koma munthu atangokhulupirira , m'malo mwa kudalira ntchito zake , Mulungu amene amaŵaona kuti ngosapalamula anthu ochimwa , munfhu ameneyo pakukhulupirira , Mulungu adzamuwona kuti ngwolungama pamaso pake .
45004006	Davide adaanenanso zomwezo pamene adati ngwodala munthu amene Mulungu amuwona kuti ngwolungama popanda ntchito . Paja iye adanena kuti ,
45004007	" Ngodala anthu amene Mulungu adaŵakhululukira machimo ao , amene Iye adaŵafafanizira machimo ao .
45004008	Ngwodala munthu amene Ambuye saŵerengeranso machimo ake . "
45004009	Kodi madalitso ameneŵa amakhalira oumbalidwa okha , kapena ndi osaumbalidwa omwe ? Amakhalira ndi osaumbalidwa omwe , popeza kuti paja Malembo tatchulaŵa akunena kuti , " Abrahamu adaakhulupirira Mulungu , tsono pakukhulupirirapo adapezeka kuti ngwolungama pamaso pa Mulungu . "
45004010	Nanga ndi liti zidachitika zimenezi ? Kodi ndipo ataumbalidwa kapena asanaumbalidwe ? Sizidachitike ataumbalidwa ai , koma asanaumbalidwe .
45004011	Kuumbalidwako kudachitika pambuyo pake , kuti chikhale ngati chizindikiro chotsimikiza kuti asanaumbalidwe , adaapezeka kale kuti ngwolungama pamaso pa Mulungu pakukhululirira . Motero Abrahamu ndi kholo la onse okhulupirira Mulungu , ndipo Mulungu amaŵaona kuti ngolungama , ngakhale ndi osaumbalidwa .
45004012	Ndiponso ndi kholo la onse oumbalidwa , osati okhawo amene adangoumbalidwa m'thupi mokha , komanso amene akutsata chitsanzo cha chikhulupiriro cha kholo lathu Abrahamu asanaumbalidwe .
45004013	Abrahamu ndi zidzukulu zake adalandira kwa Mulungu lonjezo lakuti dziko lapansi lidzakhala lao . Adalandira lonjezolo osati chifukwa cha kusunga Malamulo , koma chifukwa cha chilungamo chofumira m'chikhulupiriro .
45004014	Ngati ndi odalira Malamulo okha amene adzalandire zimene Mulungu adalonjeza , ndiye kuti chikhulupiriro nchopanda pake , ndipo lonjezo lija lilibe phindu .
45004015	Malamulo amangodzetsa chilango , koma kumene kulibe malamulo , kulibenso kuŵaphwanya .
45004016	Nchifukwa chake lonjezolo maziko ake ndi chikhulupiriro , kuti likhale mphatso yaulere ya Mulungu , ndipo patsimikizike kuti lonjezolo adzalilandiradi anthu ofumira kwa Abrahamu . Osati okhawo amene amasunga Malamulo a Mose ai , komanso onse okhala ndi chikhulupiriro chonga cha Abrahamu . Iye ndiyedi kholo la ife tonse .
45004017	Paja Malembo akuti , " Ndakuika kuti ukhale kholo la mitundu yambiri ya anthu . " Lonjezo limeneli Abrahamu adalilandira kwa Mulungu mwini amene iye ankamukhulupirira . Ndi Mulungu amene amabwezera moyo kwa akufa , ndipo amapereka moyo kwa zinthu zopanda moyo .
45004018	Mulungu adati , " Zidzukulu zako zidzachulukadi . " Ndipo ngakhale zimenezi zinali zosayembekezeka konse , Abrahamu adalimbikirabe kukhulupirira kuti adzakhala kholo la mitundu yambiri ya anthu .
45004019	Zaka zake zinali pafupi makumi khumi , ndipo adaadziŵa kuti thupi lake linali ngati lakufa kale , ndiponso kuti Sara anali wouma .
45004020	Sadaŵakayikire konse mau a Mulunguyo , koma adalimbikira m'chikhulupiriro , nayamika Mulungu .
45004021	Adakhulupirira ndithu kuti Mulungu angathe kuchita zimene adalonjeza .
45004022	Nchifukwa chake , monga mau a Mulungu akunena , " Mulungu adamuwona kuti ngwolungama . "
45004023	Mau a m'Malemboŵa onena kuti , " Mulungu adamuwona kuti ngwolungama , " sangonena za iye yekha ai .
45004024	Akunenanso za ife amene tidzapezeka kuti ndife olungama pakukhulupirira Mulungu , amene adaukitsa Yesu Ambuye athu kwa akufa .
45004025	Yesuyo adaperekedwa kuti aphedwe chifukwa cha zochimwa zathu , ndipo adauka kwa akufa kuti tipezeke olungama pamaso pa Mulungu .
45005001	Tsono , popeza kuti pakukhulupirira tapezeka kuti ndife olungama pamaso pa Mulungu , ndiye kuti tili pa mtendere ndi Mulungu kudzera mwa Ambuye athu Yesu Khristu .
45005002	Iyeyo ndiye amene adatitsekulira njira kuti pakukhulupirira tilandire mwai uwu umene Mulungu amapatsa mwaulere , umene takhazikikamo tsopano . Motero timakondwerera chiyembekezo chathu chakuti tidzalandirako ulemerero wa Mulungu .
45005003	Koma si pokhapo ai , timakondweranso m'masautso athu . Pakuti tikudziŵa kuti masautso amaphunzitsa munthu kupirira ,
45005004	kupirira kumabweretsa makhalidwe ovomerezedwa ndi Mulungu , ndipo makhalidwe ovomerezedwawo amabweretsa chiyembekezo .
45005005	Chiyembekezo chimenechi munthu sichingamugwiritse fuwa lamoto ai , pakuti Mulungu mwa Mzimu Woyera amene Iye adatipatsa , adadzaza mitima yathu ndi chikondi chake .
45005006	Pa nthaŵi imene Mulungu adaikonzeratu , pamene ife tikusoŵabe pogwira , Khristu adatifera anthu ochimwafe .
45005007	Nchapatali kuti munthu afere munthu wina , ngakhale winayo akhale wolungama . Kaya kapena mwina munthu nkulimba mtima mpaka kufera munthu wabwino .
45005008	Koma Mulungu adatsimikiza kuti amatikonda kwambiri , chifukwa pamene tinali ochimwabe , Khristu adatifera .
45005009	Ndiye popeza kuti tsopano chifukwa cha magazi ake tapezeka kuti ndife olungama pamaso pa Mulungu , Iyeyo adzatipulumutsa koposa pamenepo ku mkwiyo wa Mulungu .
45005010	Ife tinali adani a Mulungu , koma imfa ya Mwana wake idatiyanjanitsa ndi Iye . Tsono popeza kuti imfa ya Khristu idatiyanjanitsa ndi Mulungu , nanji tsono moyo wake , ndiye udzatipulumutsa kwenikweni .
45005011	Koma si pokhapo ai , timakondwera mwa Mulungu kudzera mwa Ambuye athu Yesu Khristu , amene atiyanjanitsa ndi Mulungu tsopano .
45005012	Uchimo udaloŵa m'dziko lapansi chifukwa cha munthu mmodzi , ndipo uchimowo udadzetsa imfa . Motero imfa idafalikira kwa anthu onse , popeza kuti onse adachimwa .
45005013	Uchimo udaalipo pa dziko lapansi Mulungu asanapereke Malamulo . Koma pamene palibe Malamulo , machimo a munthu saŵerengedwa ai .
45005014	Komabe kuyambira nthaŵi ya Adamu kufikira nthaŵi ya Mose , imfa inali ndi ulamuliro pa anthu onse . Inali ndi ulamuliro ngakhalenso pa amene kuchimwa kwao kunkasiyana ndi kuchimwa kwa Adamu , amene adaphwanya lamulo la Mulungu . Adamuyo amafanizira Iye uja amene Mulungu adaati adzabwerayu .
45005015	Koma sitingafananitse mphatso yaulere ya Mulungu ndi kuchimwa kwa Adamu ai . Pajatu anthu ambiri adafa chifukwa cha kuchimwa kwa munthu mmodziyo , koma kukoma mtima kwa Mulungu , ndiponso mphatso yake yaulere , zidaposa ndithu , chifukwa zidabweretsera anthu ambiri madalitso ochuluka . Mphatso imene Mulungu adaperekayo ndiye Munthu mmodzi uja , Yesu Khristu .
45005016	Palinso kusiyana pakati pa mphatso imeneyi ya Mulungu ndi zotsatira zake za kuchimwa kwa munthu mmodzi kuja . Pakuti iye uja atachimwa kamodzi , Mulungu adagamula kuti alangidwe . Koma mphatso ya kukoma mtima kwa Mulungu ndi yakuti anthu amakhala olungama ngakhale zochimwa zao zinali zambiri .
45005017	Chifukwa cha kuchimwa kwa munthu mmodzi kuja , ulamuliro wa imfa udakhazikika ponseponse . Nanji tsono zotsatira za zimene adachita Munthu mmodzi wina uja , Yesu Khristu , nzazikulu kopambana . Pakuti onse olandira madalitso a Mulungu , pamodzi ndi chilungamo chimene chili mphatso yake , adzakhala ndi moyo ndi kusanduka mafumu , kudzera mwa iyeyo .
45005018	Motero , monga tchimo limodzi lidadzetsa chilango pa anthu onse , momwemonso ntchito imodzi yolungama imadzetsa chilungamo kwa anthu onse ndi kuŵapatsa moyo .
45005019	Pakuti monga anthu ambiri adasanduka ochimwa , chifukwa cha kusamvera kwa munthu mmodzi uja , momwemonso anthu amapezeka kuti ngolungama , chifukwa cha kumvera kwa Munthu winanso mmodzi .
45005020	Mulungu adapereka Malamulo kuti anthu azindikire kuchuluka kwa machimo ao . Koma pamene uchimo udachuluka , kukoma mtima kwa Mulungu kudachuluka koposa .
45005021	Choncho monga uchimo unkalamulira anthu ndi kudzetsa imfa pa iwo , momwemonso kunali koyenera kuti kukoma mtima kwa Mulungu kulamulire pakudzetsa chilungamo kwa anthu , ndi kuŵafikitsa ku moyo wosatha mwa Yesu Khristu Ambuye athu .
45006001	Tsono tinene chiyani ? Kodi tinganene kuti tizingokhalabe mu uchimo kuti kukoma mtima kwa Mulungu kuchuluke ?
45006002	Iyai , mpang'ono pomwe . Tidachita ngati kufa nkulekana ndi uchimo . Nanga tingakhalebe mu uchimowo bwanji ?
45006003	Kodi inu simukudziŵa kuti tonse amene tidasanduka amodzi ndi Khristu Yesu pakubatizidwa , ndi ubatizo womwewo tidasandukanso amodzi ndi Iye mu imfa yake ?
45006004	Nchifukwa chake pa ubatizo tidachita ngati kufa ndi kuikidwa m'manda pamodzi naye , kuti monga Khristu adauka kwa akufa ndi mphamvu ya Atate , momwemonso ife tikhale ndi moyo watsopano .
45006005	Ngati takhala amodzi ndi Khristu mu imfa yake , momwemonso tidzakhala amodzi naye pa kuuka kwa akufa , monga momwe adaukira Iyeyo .
45006006	Tidziŵa kuti mkhalidwe wathu wakale udapachikidwa pa mtanda pamodzi ndi Khristu , kuti khumbo lathu lokonda machimo liwonongeke , ndipo tisakhalenso akapolo a uchimo .
45006007	Pakuti munthu akafa , ndiye kuti wamasuka ku mphamvu ya uchimo .
45006008	Tsono ngati tidafa pamodzi ndi Khristu , tikhulupirira kuti tidzakhalanso ndi moyo pamodzi ndi Iye .
45006009	Tikudziŵa kuti Khristu adauka kwa akufa , ndipo sadzafanso . Imfa ilibenso mphamvu pa Iye .
45006010	Kufa kumene adafako kunali kufa kolekana ndi uchimo , ndipo adafa kamodzi kokhako . Tsono moyo umene ali nawo tsopano ndi moyo woperekedwa kwa Mulungu .
45006011	Momwemonso inuyo mudziwone ochita ngati kufa nkulekana ndi uchimo , koma okhala ndi moyo wotumikira Mulungu , mogwirizana ndi Khristu .
45006012	Nchifukwa chake musalole uchimo kuti ulamulire matupi anu otha kufaŵa , ndipo musagonjere zilakolako zake .
45006013	Musapereke chiwalo chilichonse cha thupi lanu ku uchimo , kuti chigwire ntchito zotsutsana ndi chilungamo . Inu mudzipereke kwa Mulungu , monga anthu amene anali akufa , koma tsopano ali amoyo . Ndipo mupereke ziwalo zanu zonse kwa Mulungu , kuti zigwire ntchito zachilungamo .
45006014	Tsono uchimo sudzakhalanso ndi mphamvu pa inu , pakuti chimene chimalamulira moyo wanu si Malamulo ai koma kukoma mtima kwa Mulungu .
45006015	Bwanji tsono ? Kodi tizichimwabe popeza kuti chimene chimalamulira moyo wathu si Malamulo , koma kukoma mtima kwa Mulungu ? Iyai , mpang'ono pomwe .
45006016	Mukudziŵa paja kuti mukadzipereka kuti mukhale akapolo a munthu nkumamumvera , ndiye kuti ndinu akapolo a munthu womumverayo . Tsono ngati ndinu akapolo a uchimo , mudzafa . Koma ngati ndinu akapolo a Mulungu , mudzakhala olungama pamaso pake .
45006017	Tiyamike Mulungu ! Inu kale munali akapolo a uchimo , koma tsopano mukumvera ndi mtima wonse zoona za chiphunzitso chimene mudalandira .
45006018	Mudamasulidwa ku uchimo , ndipo tsopano mwasanduka atumiki a Mulungu ochita zachilungamo .
45006019	Ndikukupherani fanizo la ukapololi kuti mungalephere kumvetsa bwino zimenezi . Kale munkadzipereka kuti mukhale akapolo a zonyansa ndi zosalongosoka zonkirankira . Chonchonso tsopano mudzipereke kuti musanduke atumiki a Mulungu ochita zachilungamo , kuti mukhale oyera mtima .
45006020	Pamene munali akapolo a uchimo , simunkalabadirako za zimene Mulungu amati nzolungama .
45006021	Nanga pamenepo mudapindula chiyani pakuchita zinthu zimene tsopano mukuchita nazo manyazi ? Pajatu zimene zija mathero ake ndi imfa .
45006022	Koma tsopano mwamasulidwa ku uchimo , ndipo ndinu otumikira Mulungu . Phindu lake ndi kuyera mtima , ndipo potsiriza pake kulandira moyo wosatha .
45006023	Malipiro amene uchimo umalipira ndi imfa . Koma mphatso yaulere imene Mulungu amapereka ndi moyo wosatha mwa Khristu Yesu Ambuye athu .
45007001	Abale , ndikulankhulatu ndi inu amene mumadziŵa za malamulo . Mukudziŵa bwino kuti malamulo amamkhudza munthu pokhapokha pamene munthuyo ali moyo .
45007002	Mwachitsanzo , malamulo amati mkazi wokwatiwa ngwomangidwa kwa mwamuna wake , nthaŵi yonse pamene mwamuna wakeyo ali moyo . Koma ' mwamunayo akamwalira , mkazi uja amamasuka ku malamulo okhudza za mwamuna wake aja .
45007003	Nchifukwa chake ngati adzipereka kwa mwamuna wina , pamene mwamuna wake ali moyo , mkaziyo amati ngwachigololo . Koma mwamuna wake akamwalira , mkazi uja wamasuka ku malamulo a ukwati , kotero kuti sakhala wachigololo ngati akwatiwa ndi mwamuna wina .
45007004	Chimodzimodzi inunso , abale anga . Mudachita ngati kufa ndi kulekana ndi Malamulo popeza kuti ndinu ziwalo za thupi la Khristu . Motero tsopano ndinu a wina wake , ndiye kuti a Iye amene adauka kwa akufa kuti tibalire Mulungu zipatso .
45007005	Pamene tinkatsata mkhalidwe wathu wachibadwa , zilakolako zoipa zimene Malamulo adaaziwutsa zinkagwira ntchito mwa ife , ndipo zidabala imfa .
45007006	Koma tsopano tamasuka ku Malamulowo . Tidachita ngati kufa nkulekana ndi Malamulo amene kale ankatimanga . Tsopano Mzimu Woyera akutithandiza kutumikira Mulungu mwa njira yatsopano , osatinso mwa njira yakale ija yakungotsata Malamulo olembedwa .
45007007	Tsono tinene chiyani ? Kodi tinene kuti Malamulo ndi auchimo ? Mpang'ono pomwe . Koma Malamulowo ndiwo adandizindikiritsa za uchimo . Pakuti sindikadadziŵa kuipa kwa kusirira , Malamulo akadapanda kunena kuti , " Usasirire " .
45007008	Chifukwa cha lamuloli , uchimo udapeza mpata woutsa mwa ine khalidwe la masiriro osiyanasiyana . Pakuti ngati palibe malamulo , uchimo sungachite kanthu .
45007009	lne kale ndinali ndi moyo opanda malamulo . Koma pamene ndidayamba kudziŵa malamulo , pomwepo uchimo udayamba kulimba ,
45007010	ndipo ine ndidakhala ngati ndafa . Tsono malamulo omwewo amene adaayenera kufikitsa anthu ku moyo , ine adandifikitsa ku imfa .
45007011	Pakuti uchimo udapeza mpata chifukwa cha malamulo , ndipo mwa malamulowo udandinyenga ndi kundipha .
45007012	Mosakayika konse , Malamulo a Mose ndi ochokera kwa Mulungu , ndipo lamulo lililonse mwa Malamulowo ndi loyera , lolungama ndi labwino .
45007013	Kodi tsono ndiye kuti chinthu chabwinochi chidandiphetsa ? Mpang'ono pomwe . Koma uchimo ndiwo udandipha pakugwiritsa ntchito chinthu chabwinocho kuti khalidwe lenileni la uchimowo liwonekere poyera kuti ndi uchimodi . Motero kudzera mwa malamulo , uchimo umaoneka woipa kopitirira .
45007014	Tikudziŵa kuti Malamulo a Mose ndi opatsidwa ndi Mulungu . Koma ine ndine munthu wofooka chabe , wogulitsidwa ngati kapolo ku uchimo .
45007015	Sindimvetsa bwino zimene ndimachita . Pakuti sindichita zimene ndifuna kuchita , koma zomwe ndimadana nazo , nzimene ine ndimazichita .
45007016	Koma ngati sindifuna kuchita zoipa zimene ndimachita , ndiye kuti ndikuvomereza kuti Malamulo aja ndi abwino .
45007017	Motero zimene zimachitikazo , sindine amene ndimazichita , koma uchimo umene umakhala mwa ine .
45007018	Ndikudziŵa kuti mwa ine simukhala kanthu kabwino . Ndikamati , " ine " , ndikunena khalidwe langa lokonda zoipa . Ngakhale ndimafuna kuchita zabwino , komabe sindizichita .
45007019	Sindichita zabwino zimene ndifuna , koma ndimachita zoipa zimene sindifuna .
45007020	Ngati ndichita zimene sindizifuna , sindinenso amene ndimazichita , koma uchimo umene umakhala mwa ine .
45007021	Motero ndimaona kuti chimene chimachitika nchakuti pamene ndifuna kuchita zabwino , zoipa zili nane pomwepo .
45007022	Mtima wanga umakondwa ndi Malamulo a Mulungu ,
45007023	koma m'kati mwanga ndimaona lamulo lina lolimbana ndi lamulo limene mtima wanga wavomereza . Lamulo limenelo landisandutsa kapolo wa lamulo la uchimo lokhala m'kati mwanga .
45007024	Kalanga ine ! Ndani adzandipulumutsa ku khalidwe langa lino londidzetsera imfa ?
45007025	Tiyamike Mulungu ! Adzandipulumutsa ndiye kudzera mwa Yesu Khristu Ambuye athu . Motero ineyo , ndi mtima wanga ndimatumikira Malamulo a Mulungu , chonsecho ndi khalidwe langa lokonda zoipa , ndimatumikira lamulo la uchimo .
45008001	Motero tsopano palibiretu mlandu wotsutsa anthu amene amakhala mwa Khristu Yesu .
45008002	Pakuti lamulo la Mzimu Woyera , lotipatsa moyo mwa Khristu Yesu , landimasula ku lamulo la uchimo ndi la imfa .
45008003	Mulungu adachita zimene Malamulo a Mose sadathe kuzichita , chifukwa khalidwe la anfhu lopendekera ku zoipa lidaŵafooketsa . Iye adatsutsa uchimo m'khalidwe lopendekera ku zoipalo , pakutuma Mwana wakewake , ali ndi thupi longa la ife anthu ochimwa , kuti m'thupilo adzagonjetse uchimowo .
45008004	Mulungu adachita zimenezi , kuti chilungamo chimene Malamulo a Mose amatipempha , chiwoneke kwathunthu mwa ife amene sitimveranso khalidwe lathu lopendekera ku zoipa , koma timamvera Mzimu Woyera .
45008005	Anthu omvera khalidwe loipalo , amaika mtima pa zilakolako zathupi . Koma anthu omvera Mzimu Woyera , amaika mtima pa zimene Mzimu Woyerayo afuna .
45008006	Kuika mtima pa khalidwe lopendekera ku zoipa , ndi imfa yomwe , koma kuika mtima pa zimene Mzimu Woyera afuna , kumabweretsa moyo ndi mtendere .
45008007	Anthu oika mtima pa khalidwe lokonda zoipa , amadana ndi Mulungu . Anthu otere sagonjera Malamulo a Mulungu , ndipo kunena zoona , sangathedi kuŵagonjera .
45008008	Ndipo anthu oika mtima pa khalidwe limenelo , sangathe kukondweretsa Mulungu .
45008009	Koma inu simulamulidwanso ndi khalidwe lanu lopendekera ku zoipa . Mumalamulidwa ndi Mzimu Woyera , ngati Mzimu wa Mulungu akhaladi mwa inu . Koma ngati munthu aliyense alibe Mzimu wa Khristu , iyeyu sali wake wa Khristu .
45008010	Khristu akakhala mwa inu , ngakhale thupi lanu lidzafadi chifukwa cha uchimo , komabe mzimu wanu udzakhala ndi moyo , popeza kuti Mulungu wakuwonani kuti ndinu olungama pamaso pake .
45008011	Ndipo Mzimu wa Mulungu , amene adaukitsa Yesu kwa akufa , akamakhala mwa inu , pamenepo , mwa Mzimu wake yemweyo , Mulungu adzapatsanso moyo matupi anu otha kufaŵa .
45008012	Motero abale , tili ndi ngongole , komatu ngongole yake si yakuti tizigonjera khalidwe lathu lokonda zoipa , ndi kumachita chifuniro chake .
45008013	Pakuti ngati m'moyo mwanu mutsata khalidwelo , mudzafa . Koma ngati ndi chithandizo cha Mzimu Woyera mupha zilakolako zanu zathupi , mudzakhala ndi moyo .
45008014	Onse amene Mzimu wa Mulungu amaŵatsogolera , amenewo ndi ana a Mulungu .
45008015	Pajatu Mzimu amene mudalandira , sakusandutsani akapolo , kuti muzikhalanso amantha ai . Koma Mzimuyo amakusandutsani ana a Mulungu , ndipo mwa mphamvu yake , popemphera kwa Mulungu timati , " Abba ! Atate ! "
45008016	Mzimu Woyera mwiniwakeyo ndi amene amavomerezana ndi mitima yathu kutsimikiza kuti ndife ana a Mulungu .
45008017	Tsono ngati ndife ana a Mulungu , tidzalandira nao madalitso amene Iye akusungira anthu ake . Pamodzi ndi Khristu ifenso tidzalandira madalitso amene Mulungu anali atamsungira . Pakuti ngati timva zoŵaŵa pamodzi ndi Khristu , tidzalandiranso ndi ulemerero womwe pamodzi naye .
45008018	Ine ndikutsimikiza kuti masautso amene tikuŵamva tsopano salingana mpang'ono pomwe ndi ulemerero umene Mulungu adakonza kuti adzatiwonetse m'tsogolo muno .
45008019	Zolengedwa zonse zikudikira molakalaka kuti Mulungu aonetse ana ake poyera .
45008020	Pakuti zolengedwazo zidaasanduka zogonjera zopanda pake , osati chifukwa zidaafuna kutero ai , koma chifukwa Mulungu adaagamula choncho . Komabe zili ndi chiyembekezo ichi ,
45008021	chakuti izonso zidzamasulidwa ku ukapolo wa kuwola , ndi kulandirako ufulu ndi ulemerero wa ana a Mulungu .
45008022	Tikudziŵa kuti mpaka tsopano zolengedwa zonse zakhala zikubuula ndi kumva zoŵaŵa , zonga za mkazi pa nthaŵi yake yochira .
45008023	Tsonotu si zolengedwa zokhazi zikubuula ai . Koma ngakhale ifenso amene tili ndi mphatso zoyamba za Mzimu Woyera , tikubuula mu mtima , podikira kuti Mulungu atilandire ngati ana ake , ndi kupulumutsa matupi athu omwe .
45008024	Inde , Mulungu adatipulumutsa , koma tikuyembekezabe chipulumutsocho . Koma tsono tikamaona ndi maso zimene tikuziyembekezazi , apo si chiyembekezonso ai .
45008025	Koma ngati tiyembekeza zimene sitidaziwone ndi maso , timazidikira mopirira .
45008026	Momwemonso Mzimu Woyera amatithandiza . Ndife ofooka , osadziŵa m'mene tiyenera kupempherera . Nchifukwa chake Mzimu Woyera mwiniwake amatipempherera ndi madandaulo osafotokozeka .
45008027	Ndipo Mulungu amene amayang'ana za m'kati mwa mitima ya anthu , amadziŵa zimene Mzimu Woyera afuna , pakuti Mzimuyo amapempherera anthu a Mulungu monga momwe Mulungu afunira .
45008028	Ndipo tikudziŵa kuti Mulungu amayendetsa zinthu mwa njira yoti zonse ziŵakomere anthu omukonda ndipo apindulepo . Anthuwo ndi amene Iye amaŵaitana monga momwe Iye adazikonzera .
45008029	Pakuti anthu amene Mulungu adaŵasankhiratu , Iye adaŵapatulanso kale kuti akhale monga Mwana wake , kuti choncho Mwanayo akhale woyamba mwa abale ambiri .
45008030	Mulungu sadangoŵapatula , komanso adaŵaitana . Sadangoŵaitana , komanso adaŵaona kuti ngolunga pamaso pake . Ndipo sadangoona kuti ngolunga pamaso pake , komanso adaŵagaŵirako ulemerero wake .
45008031	Nanga tsono tinganenenso chiyani pa zonsezi ? Ngati Mulungu ali pa mbali yathu , angatsutsane nafe ndani ?
45008032	Iye sadaumire ngakhale Mwana wakewake , koma adampereka chifukwa cha ife tonse . Atatipatsa Mwana wakeyo , nanga Iye nkulephera kutipatsanso zonse mwaulere ?
45008033	Ndani angaŵaimbe mlandu anthu amene Mulungu adaŵasankha ? Mulungu mwiniwake amaŵaona kuti ngolungama pamaso pake .
45008034	Tsono palibe amene angaŵaweruze kuti ngopalamula . Khristu Yesu amene adafa , kaya tinene kuti amene adauka kwa akufa , amenenso ali ku dzanja lamanja la Mulungu , ndiye amene akuinenera kwa Mulunguyo .
45008035	Tsono ndani angatilekanitse ndi chikondi cha Khristu ? Kodi ndi masautso , kapena zoŵaŵa , kapena mazunzo , kapena njala , kapena usiŵa , kapena zoopsa , kapenanso kuphedwa ?
45008036	Paja Malembo akuti , " Chifukwa cha Inu tsiku lonse akufuna kutipha , pamaso pao tili ngati nkhosa zimene akukazipha . "
45008037	Koma pa zonsezi tili opambana ndithu chifukwa cha Iye amene adatikonda .
45008038	Ndithu ndikudziŵa mosakayika konse kuti palibe kanthu kangatilekanitse ndi chikondi chake . Ngakhale imfa kapena moyo , ngakhale angelo kapena olamulira , ngakhale zinthu zimene zilipo tsopano , kapena zimene zidzaoneke m'tsogolomo , kapena zamphamvu zina zilizonse ,
45008039	ngakhale zakumwamba kapena zapansi , kapenanso kanthu kena kalikonse kolengedwa , sikangadzatilekanitse ndi chikondi cha Mulungu , chimene tili nacho mwa Khristu Yesu Ambuye athu . Ndithudi ndikunena zoona ine amene ndili wake wa Khristu , ndipo sindikunama ai . Mtima wanga , umene Mzimu Woyera amautsogolera , ukundichitira umboni kuti 2 ndili ndi chisoni chachikulu . Ndipo ukundipweteka kosalekeza chifukwa cha abale anga , anthu a mtundu wangaŵa . 3 Ndikadakonda kuti m'malo mwao , ineineyo ndikhale wotembereredwa , osakhalanso wake wa Khristu . 4 Iwoŵa ndi Aisraele , amene Mulungu adaŵasankha kuti akhale ana ake , ndipo adaŵapatsa ulemerero . Mulungu adachita nawo mapangano , ndipo adaŵapatsa Malamulo ake . Adaŵaphunzitsa mwambo wachipembedzo , ndipo adaŵapatsa malonjezo ake . 5 Iwoŵa ndi zidzukulu za makolo athu akale aja , ndipo Mpulumutsi wolonjezedwa uja ndi wa mtundu wao , kunena za umunthu wake . Mulungu amene amalamulira zonse , alemekezeke mpaka muyaya . Amen . 6 Sindiye kutitu Mulungu sadasunge malonjezo ai . Pakuti si anthu onse obadwa mu mtundu wa Aisraele amene ali Aisraele enieni . 7 Ndiye kuti si zidzukulu zonse za Abrahamu zimene zili ana a Mulungu . Koma Mulungu adauza Abrahamu kuti , " Ana a Isaki okha ndiwo adzatchedwa zidzukulu zako . " 8 Ndiye kuti , si ana onse a Abrahamu amene ali ana a Mulungu ai . Zidzukulu zake zenizeni ndi ana okhawo amene adabadwa potsata lonjezo la Mulungu . 9 Paja Mulungu adalonjeza pakunena kuti , " Ndidzabwera pa nthaŵi yake ndipo Sara adzakhala ndi mwana . " 10 Ndipo si pokhapo ai . Ana aŵiri a Rebeka aja bambo wao anali mmodzi , kholo lathu Isaki . 11 Ngakhale anawo asanabadwe , ndiye kuti tsono asanachite chilichonse chabwino kapena choipa , Mulungu adaafunabe kuti cholinga chake chosankhira munthu aliyense chipitirire . Izi adachita osati chifukwa cha ntchito za munthu koma chifukwa chakuti Mulungu adamuitana munthuyo . 12 Motero Mulungu adauza Rebeka kuti , " Wamkuluyu adzatumikira wamng'onoyu . " 13 Paja Malembo akuti , " Yakobo ndidaamukonda , koma Esau ndidaadana naye . " 14 Pamenepo tinganene chiyani tsono ? Kodi tinganene kuti Mulungu ngwosalungama ? Iyai , sitingatero . 15 Pajatu Iye adaauza Mose kuti , " Ndidzachitira chifundo amene ndifuna kumchitira chifundo , ndidzamvera chisoni amene ndifuna kumumvera chisoni . " 16 Motero chachikulu si zimene munthu azifuna , kapena zimene munthu amayesetsa kuchita , koma chachikulu ndi chifundo cha Mulungu . 17 Ndi monga m'Malembo timaŵerenga kuti Mulungu adaauza Farao kuti , " Ndidakulonga ufumu , kuti mwa iwe ndiwonetse mphamvu zanga , ndiponso kuti ndimveketse dzina langa pa dziko lonse lapansi . " 18 Motero timaona kuti Mulungu amachitira chifundo munthu amene Iye afuna kumchitira chifundo , ndipo amamsahdutsa wokanika munthu amene Iye afuna kumsandutsa wokanika . 19 Tsono kapena wina nkundifunsa kuti , " Ngati zili choncho , chifukwa chiyani Mulungu akuŵadzudzulabe anthu ? Nanga ndani angaletse Mulungu kuchita zimene Iye afuna ? " 20 Koma iwe , munthu chabe , ndiwe yani kuti nkumatsutsana ndi Mulungu ? Kodi mbiya nkufunsa woiwumba kuti , " Bwanji mwandiwumba motere ? " 21 Kodi kapena woumba sangathe kuumba mbiya ziŵiri ndi dothi lomwelo , ina ya masiku apadera ina ya masiku onse ? 22 Mulungunso ndi momwemo . Adaafuna kuwonetsa mkwiyo wake , nafunanso kuti mphamvu zake zidziŵike . Komabe adapirira moleza mtima kwambiri zochita za anthu amene Iye adaaŵakwiyira , ndipo amene adaayeneradi kuwonongedwa . 23 Mulungu adaafunanso kuti udziŵike ulemerero wake waukulu pa ife , amene Iye adatichitira chifundo , natikonzeratu kuti tilandire ulemerero . 24 Pajatu ife ndife amene Mulungu adatiitana , osati kuchokera kwa Ayuda okha ai , komanso kuchokera kwa anthu a mitundu ina . 25 Ndi monga momwe Mulungu akunenera m'buku la mneneri Hoseya kuti , " Amene sanali anthu anga , ndidzaŵatcha ' Anthu anga ' . Mtundu umene sindinkaukonda , ndidzautcha ' Wokondedwa wanga ' . 26 Ndipo kumalo komwe iwo adauzidwa kuti , ' Sindinu mtundu wanga ' , kumeneko adzatchedwa ' Ana a Mulungu wopatsa moyo . ' " 27 Ndipo mneneri Yesaya adaanena mokweza mau za Aisraele kuti , " Ngakhale Aisraele achuluke ngati mchenga wakunyanja , koma oŵerengeka okha adzapulumuka . 28 Pakuti Ambuye adzagamula milandu ya anthu pa dziko lapansi . Ndipo adzachita zimenezi mofulumira ndi mwachidule . " 29 Izi zili monga momwe Yesaya adaaneneratunso kale kuti , " Ambuye amphamvuzonse akadapanda kutisiyirako zidzukulu zina , tikadafafanizidwa ngati Sodomu ndi Gomora . " 30 Tsono pamenepo tinene chiyani ? Tinene kuti anthu a mitundu ina , amene sankalabadira zoti akhale olungama pamaso pa Mulungu , adachilandira chilungamocho pakukhulupirira . 31 Koma Aisraele amene  ankayesetsa kukhala olungama pamaso pa Mulungu pakusunga Malamulo a Mose , adalephera . 32 Chifukwa chiyani ? Chifukwa ankafuna kupezeka kuti ngolungama pamaso pa Mulungu , osati pakukhulupirira , koma pakudalira ntchito zabwino . Adaphunthwa pa mwala wophunthwitsa anthu , 33 monga Malembo anenera kuti , " Inetu ndikuika m'Ziyoni mwala wodzakhumudwitsa anthu , thanthwe limene lidzaŵagwetsa . Koma wokhulupirira Iyeyo , sadzachita manyazi . "
45010001	Abale , chimene ndimakhumbitsa ndi mtima wanga wonse , ndipo chimene ndimapempha Mulungu , ndi chakuti Aisraele apulumuke .
45010002	Ndikuŵachitira umboni kuti ndi achangudi pa zinthu za Mulungu , koma changu chake sadachimvetse bwino m'mene chiyenera kukhalira .
45010003	Sadziŵa chilungamo chochokera kwa Mulungu , koma adayesa kupezeka kuti ngolungama pamaso pake mwa njira yaoyao , osagonjera chilungamo chochokera kwa Mulungu .
45010004	Khristu adafikitsa Malamulo a Mose ku mapherezero , kotero kuti aliyense wokhulupirira , amapezeka kuti ngwolungama pamaso pa Mulungu .
45010005	Kunena za chilungamo chimene chimapezeka pakumvera Malamulo , Mose adalemba kuti , " Munthu wochita zimene Malamulo amanena , adzakhala ndi moyo pakuzichita . "
45010006	Koma kunena za chilungamo chimene chimapezeka pakukhulupirira , akuti , " Mumtima mwako usanene kuti , ' Ndani adzakwera Kumwamba ? ' " ( ndiye kuti kukamuuza Khristu kuti atitsikire ife . )
45010007	" Usanenenso kuti , ' Ndani adzatsikira ku dziko la anthu akufa ? ' " ( ndiye kuti kukamubwezera Khristu kuchokera ku dziko la anthu akufa . )
45010008	Koma nanga akuti chiyani ? Akuti , " Mau sali nawe kutali , ali pakamwa pako , ndiponso mumtima mwako . " ( Ameneŵa ndiwo mau a chikhulupiriro amene timaŵalalika . )
45010009	Ngati uvomereza ndi pakamwa pako kuti Yesu ndi Ambuye , ndipo ukhulupirira mumtima mwako kuti Mulungu adamuukitsa kwa akufa , udzapulumuka .
45010010	Chifukwa munthu amati akakhulupirira ndi mtima wake , amapezeka wolungama pamaso pa Mulungu , ndipo amati akavomereza chikhulupiriro chakecho ndi pakamwa pake , amapulumuka .
45010011	Paja Malembo akuti , " Munthu aliyense wokhulupirira Iye , sadzachita manyazi . "
45010012	Choncho palibe kusiyana pakati pa Ayuda ndi anthu a mitundu ina , pakuti Mulungu ndiye Ambuye a onse , ndipo amadalitsa mooloŵa manja onse otama dzina lake mopemba .
45010013	Ndi monga momwe mau a Mulungu anenera kuti , " Aliyense amene adzatama dzina la Ambuye mopemba adzapulumuka . "
45010014	Kodi anthu angatame Mulungu bwanji mopemba ngati sadamkhulupirire ? Ndipo angamkhulupirire bwanji ngati sadamve za Iye ? Ndipo angamve za Iye bwanji ngati palibe wina wolalika ?
45010015	Ndipo anthu angalalike bwanji ngati palibe oŵatuma ? Paja mau a Mulungu akuti , " Nchokondweretsa zedi kuwona olalika Uthenga Wabwino akufika . "
45010016	Kotna si onse amene adalandira Uthenga Wabwinowo . Ndi monga mneneri Yesaya anenera kuti , " Ambuye , ndani adakhulupirira zimene tidalalika ? "
45010017	Motero munthu amakhulupirira chifukwa cha zimene wamva , ndipo zimene wamvazo zimachokera ku zolalika za Khristu .
45010018	Koma ntafunsa : kodi ndiye kuti Aisraele sadaŵamve mauwo ? Iyai , kumva adamva ndithu . Ndi monga mau a Mulungu anenera kuti , " Liwu lao lidamveka pa dziko lonse lapansi , mau ao adafika mpaka ku malekezero a dziko . "
45010019	Ntafunsanso : monga nkuti Aisraele sadaŵamvetse mauwo ? Mose ndiye woyamba kuyankhapo . Iye adati , " Ndidzakuchititsani kaduka ndi mtundu umene suli mtundu weniweni , ndidzakukwiyitsani ndi mtundu wa anthu opusa . "
45010020	Ndipo Yesaya adaanena molimba mtima kuti , " Adandipeza anthu amene sanali kundifunafuna . Ndidaŵaonekera anthu amene sankafunsa za Ine . "
45010021	Koma za Aisraele adati , " Tsiku lonse ndidatambalitsa manja anga kwa mtundu wa anthu osandimvera ndi ondiwukira Ine . "
45011001	Tsono ndikufunsa kuti , " Kodi Mulungu adataya anthu ake ? " Iyai , chosatheka ! Inenso ndine Mwisraele , mmodzi mwa zidzukulu za Abrahamu , ndiponso wa fuko la Benjamini .
45011002	Mulungu sadaŵataye anthu ake amene Iye adaŵasankha kale . Monga simudziŵa mau aja a m'Malembo , pamene mneneri Eliya akudandaula kwa Mulungu kuti aŵalange Aisraele ? Paja adati ,
45011003	" Ambuye , anthu ameneŵa adapha aneneri anu , nagwetsa maguwa anu ansembe . Ndatsala ine ndekha , ndipo akufuna kupha ndi ine ndemwe . "
45011004	Koma Mulungu adamuyankha chiyani ? Adati , " Ndadzisungira anthu zikwi zisanu ndi ziŵiri amene sadapembedzepo Baala , mulungu wonama uja . "
45011005	Tsono ndi momwemonso makono . Patsala Aisraele oŵerengeka amene Mulungu adaŵasankha mwa kukoma mtima kwake .
45011006	Komatu ngati adaŵasankha chifukwa cha kukoma mtima kwake , ndiye kuti si chifukwa cha zimene iwo adaachita . Zikadatero , kukoma mtima kwake sikukadakhalanso kukoma mtima ai .
45011007	Bwanji tsono ? Aisraele sadapeze zimene ankafunafuna . Koma anthu pang'ono chabe amene Mulungu adaŵasankha ndiwo adazipeza . Otsalawo adagontha m'khutu ,
45011008	monga Malembo anenera kuti , " Mulungu adaŵapatsa mtima wosatha kumvetsa zinthu , ndipo mpaka lero lino waŵasandutsa osatha kupenya ndi osatha kumva . "
45011009	Ndipo Davide akuti , " Maphwando ao asanduke msampha ndi diŵa loŵakola , ndi kuŵagwetsa kuti alangidwe .
45011010	Maso ao atsekedwe kuti asapenye , ndipo msana wao ukhale wopindika nthaŵi zonse . "
45011011	Tsono ndikufunsa kuti , " Kodi Ayuda adaphunthwa kuti agweretu osadzukanso ? " Mpang'ono pomwe . Koma chifukwa cha kuchimwa kwa Ayudawo , chipulumutso chidafikiranso anthu a mitundu ina , kuti Ayuda aŵachitire nsanje .
45011012	Ngati kuchimwa kwa Ayuda kudapindulitsa anthu a pa dziko lonse lapansi , ndipo ngati kulephera kwao kudapindulitsa kwakukulu anthu a mitundu ina , nanji tsono onse akadzamvera Mulungu , ndiye kuti madalitso adzakula zedi .
45011013	Tsopano ndifuna kukuuzani kanthu , inu amene simuli Ayuda . Malinga nkuti ndine wotumidwa kwa anthu a mitundu ina , ndimaunyadira utumiki wanga umenewu .
45011014	Koma ndimakhumba kuti ndichititse nsanje anthu a mtundu wanga , ndi kupulumutsa ena mwa iwo .
45011015	Ngati anthu a pa dziko lonse lapansi adayanjanitsidwa ndi Mulungu chifukwa Iye adaŵaika pambali Ayuda , nanga kudzatani Iye akadzaŵalandiranso ? Kudzakhala monga ngati anthu akufa akuuka !
45011016	Ngati munthu apatulira Mulungu chigawo chimodzi cha buledi , ndiye kuti yenseyo ndi wopatulika . Ndipo ngati muzu wa mtengo ndi wopatulika , ndiye kuti ndi nthambi zake zomwe nzopatulika .
45011017	Nthambi zina za mtengo wobzala wa olivi zidakadzuka , ndipo pamalo pa nthambi zimenezo adalumikizapo kanthambi ka mtengo wa olivi wakuthengo . Ndiye kuti inu amene simuli Ayuda , muli ngati kanthambi ka mtengo wa olivi wakuthengo uja , ndipo tsopano mukulandira nao mphamvu ya m'mizu ya mtengo wobzala wa olivi , ndiye kuti Ayuda .
45011018	Nchifukwa chake musamaŵanyoze amene adakadzuka monga nthambi zija . Kodi inu mungadzitame bwanji ? Inutu ndinu kanthambi chabe . Sindinu amene mumagwirizira muzu ai , koma muzu ndiwo umene umagwirizira inu .
45011019	Tsono mudzati , " Koma nthambi zija zidakadzuka kuti andilumikizepo ineyo pamtengopo . "
45011020	Nzoona , iwo adakadzukadi chifukwa sadakhulupirire , ndipo inu pakukhulupirira , mukukhala mu mtengo tsopano . Komatu tsono musamadzitame , makamaka muzichita mantha .
45011021	Mulungu sadaŵalekerere Ayuda , amene ali ngati nthambi zenizeni za mtengo . Kodi tsono mukuyesa kuti adzakulekererani inuyo ?
45011022	Pamenepo zindikirani kuti Mulungu ndi wachifundodi , komanso ndi waukali . Kwa anthu amene adagwa , ndi wokwiya , koma kwa inu ndi wachifundo , malinga mukasamala chifundo chake . Ngati simuchita zimenezi , adzakudulani inunso .
45011023	Ndipo ngati enawo aleka kusakhulupirira kwao , adzaŵalumikizanso ku mtengo . Pakuti Mulungu ndi wamphamvu , atha kuŵalumikizanso .
45011024	Inu , amene muli nthambi ya mtengo wa olivi wakuthengo , Mulungu adakukadzulani ku mtengo umene udaakubalani , nakulumikizani ku mtengo wa olivi wobzala . Ngati zili choncho , kodi sikudzakhala kwapafupi kwa Iye kuti alumikizenso ku mtengo wa olivi wobzala , nthambi zakezake zimene zidakadzuka ?
45011025	Pali chinsinsi , chimene ndifuna kuti muchidziŵe , kuwopa kuti mungamadziyese anzera . Chinsinsicho ndi chakuti Aisraele ena adzapulupudza , mpaka nthaŵi imene chiŵerengero cha akunja otembenukira kwa Mulungu chidzakwanire .
45011026	Pamenepo Aisraele onse adzapulumuka . Ndi monga Malembo anenera kuti , " Mpulumutsi adzachokera ku Ziyoni , adzachotsera zidzukulu za Yakobo kuipa kwao konse .
45011027	Ndidzapangana nawo chipangano chimenechi ndikadzaŵachotsera machimo ao . "
45011028	Chifukwa chokana Uthenga Wabwino , Ayuda asanduka adani a Mulungu , kuti inu mupindulepo . Koma ngati Mulungu adaŵasankha , iwo ndi abwenzi ake chifukwa cha makolo ao akale aja .
45011029	Pakuti Mulungu sasinthanso ataitana munthu ndi kumpatsa mphatso .
45011030	Kale inu a mitundu ina simunkamvera Mulungu , koma tsopano Mulungu akukuchitirani chifundo chifukwa cha kusamvera kwa Ayuda .
45011031	Momwemonso Ayuda tsopano samvera Mulungu , koma cholinga chake nchakuti iwonso adzalandire chifundo pa nthaŵi yake , chifukwa cha chifundo mwalandira inuchi .
45011032	Mulungu adasandutsa anthu onse akaidi a kusamvera , kuti Iye athe kuchitira onse chifundo .
45011033	Chuma cha Mulungu nchachikulu zedi . Nzeru zake ndi kudziŵa kwake nzozama kwambiri . Ndani angamvetse maweruzidwe ake , ndipo njira zake ndani angazitulukire ?
45011034	Ndi monga mau a Mulungu anenera kuti , " Ndani amadziŵa maganizo a Chauta , ndani angamupatse malangizo ?
45011035	Ndani adaayamba waperekapo kanthu kwa Mulungu , kuti Mulunguyo amubwezereko kanthu ? "
45011036	Paja zinthu zonse nzochokera kwa Iye , nzolengedwa ndi Iye ndipo zimalinga kwa Iye . Ulemerero ukhale wake mpaka muyaya . Amen .
45012001	Tsono abale , popeza kuti Mulungu watichitira chifundo chachikulu chotere , ndikukupemphani kuti mupereke matupi anu omwe kuti akhale nsembe yamoyo , yopatulika , ndi yokondwetsa Mulungu . Imeneyi ikhale njira yanu yopembedzera Mulungu mwauzimu .
45012002	Musamatsanzira makhalidwe a anthu odalira zapansipano , koma Mulungu asinthe moyo wanu wonse pakukupatsani mitima yatsopano . Pamenepo mudzatha kudziŵa zimene Mulungu afuna , ndipo mudzazindikira zimene zili zabwino , zangwiro ndi zomkondwetsa .
45012003	Popeza kuti mwa kukoma mtima kwake Mulungu adandiitana kuti ndikhale mtumwi , ndikukuuzani inu nonse kuti musadziyese anzeru koposa m'mene muliri . Makamaka maganizo anu akhale odzichepetsa , molingana ndi kukula kwa chikhulupiriro chimene Mulungu wapatsa aliyense mwa inu .
45012004	M'thupi lathu limodzi lomweli tili ndi ziwalo zambiri , ndipo ziwalozo zili ndi ntchito zosiyanasiyana .
45012005	Momwemonso ife , ngakhale tili ambiri , ndife thupi limodzi , olumikizana mwa Khristu , ndipo tonse , aliyense pa mbali yake , ndife ziwalo zolumikizana .
45012006	Tili ndi mphatso zosiyanasiyana malinga ndi m'mene Mulungu adatigaŵira mwa kukoma mtima kwake . Ngati mphatso yathu nkulalika mau a Mulungu , tiigwiritse ntchito molingana ndi chikhulupiriro chathu .
45012007	Ngati mphatso yathu nkutumikira , titumikire ndithu . Ngati nkuphunzitsa , tiphunzitse ndithu .
45012008	Ngati nkulimbikitsa ena , tiŵalimbikitse ndithu . Wogaŵana ndi anzake zimene ali nazo , azichita moolowa manja . Amene ali mtsogoleri , azigwira ntchito yake mwachangu . Wochitira ena chifundo , azichita mokondwa .
45012009	Chikondi chizikhala chopanda chiphamaso . Muzidana ndi zoipa , nkumaika mtima pa kuchita zabwino .
45012010	Muzikondana kwenikweni monga abale , ndipo muzichita ngati kupikisana poonetsana ulemu .
45012011	Potumikira Ambuye , changu chanu chisazilale , koma chikhalebe choyaka .
45012012	Muzikhala okondwa chifukwa cha chiyembekezo chanu . Muzipirira pakati pa masautso , ndipo muzipemphera nthaŵi zonse .
45012013	Muzipereka zothandiza akhristu anzanu osoŵa , ndipo muziyesetsa kulandira alendo mokondwa .
45012014	Pemphani Mulungu kuti aŵadalitse amene amakuzunzani . Ndithu , pemphani kuti aŵadalitse , osaŵatemberera ai .
45012015	Muzikondwa nawo amene akukondwa , muzilira nawo amene akulira .
45012016	Muzimvana bwino , ndipo musamadzikweze , koma muziyanjana nawo anthu wamba . Musamadziyese anzeru .
45012017	Munthu akakuchitani choipa , musamubwezere choipa . Yesani kuchita zimene anthu onse amaziwona kuti nzabwino .
45012018	Ngati nkotheka , khalani ndi mtendere ndi anthu onse , monga momwe mungathere .
45012019	Okondedwa anga , musabwezere choipa , koma alekeni , mkwiyo wa Mulungu ndiwo uŵalange . Paja Malembo akuti , " Kulipsira nkwanga . Ndidzaŵalanga ndine , akutero Chauta . "
45012020	Koma makamaka , monga mau a Mulungu akunenera , " Ngati mdani wako wamva njala , iwe umpatse chakudya . Ngati wamva ludzu , iwe umpatse madzi akumwa . Ukatero udzamchititsa manyazi kwambiri . "
45012021	Musagonjere zoipazo , koma gonjetsani zoipa pakuchita zabwino .
45013001	Munthu aliyense azimvera akulu olamulira , chifukwa palibe ulamuliro umene sudachokere kwa Mulungu . Ndipo olamulira amene alipo , adaŵaika ndi Mulungu .
45013002	Motero munthu wokana kumvera olamulira , akukana dongosolo limene adaliika Mulungu . Ndipo ochita zimenezi , adzadzitengera okha chilango .
45013003	Olamulira sachititsa mantha anthu a makhalidwe abwino , koma a makhalidwe oipa . Kodi ufuna kukhala wosaopa wolamulira ? Uzichita zolungama , ndipo iye adzakuyamikira ,
45013004	pakuti iyeyo ndi mtumiki wa Mulungu wokutsogolera kuchita zabwino . Koma ngati ukuchita zoipa uwope , pakuti ali ndi mphamvu ndithu zokulanga . Iye ndi mtumiki wa Mulungu wogwetsa mkwiyo wa Mulungu pa wochita zoipa , pomulanga .
45013005	Nchifukwa chake muziŵamvera olamulira , osati chifukwa cha kuwopa mkwiyo wa Mulungu chabe , komanso chifukwa chomvera umboni wa mtima .
45013006	Ndichonso mumakhomera msonkho : olamulira amatumikira Mulungu pamene akugwira ntchito yaoyi .
45013007	Tsono muzipereka kwa onse zimene zikukhalira iwowo : msonkho kwa okhometsa msonkho , zolipira kwa oyenera kuŵalipira . Muzilemekeza oyenera kuŵalemekeza , ndi kuchitira ulemu oyenera kuŵachitira ulemu .
45013008	Musakhale ndi ngongole ina iliyonse kwa munthu wina aliyense , koma kukondana kokha . Wokonda mnzake , watsata zonse zimene Malamulo a Mulungu akunena .
45013009	Pajatu malamulo amene amati , " Usachite chigololo , usaphe , usabe , usasirire " , ndiponso malamulo ena onse , amaundidwa mkota m'lamulo ili lakuti , " Uzikonda mnzako monga momwe umadzikondera iwe wemwe . "
45013010	Ngati munthu akonda mnzake , sangamchite choipa ai . Nchifukwa chake amene amakonda mnzake , wasunga zonse zimene Malamulo a Mulungu akunena .
45013011	Muchite zimenezi chifukwa mukudziŵa kuti yafika kale nthaŵi yakuti mudzuke kutulo . Pakuti chipulumutso chili pafupi tsopano kuposa pamene tidayamba kukhulupirira .
45013012	Usiku uli pafupi kutha , ndipo mbandakucha wayandikira . Tiyeni tsono tileke ntchito za mdima , tivale zida zomenyera nkhondo kutayera .
45013013	Mayendedwe athu akhale oyenera , ngati a anthu oyenda usana . Pasakhale dyera kapena kuledzera , dama kapena zonyansa , ndeu kapena nsanje .
45013014	Ambuye Yesu Khristu mwini akhale chida chanu chankhondo . Lekani mtima wofunafuna zosangalatsa thupi , musagonjere zilakolako zake zoipa .
45014001	Mlandireni bwino munthu amene chikhulupiriro chake nchofooka , koma osati kuti mutsutsane naye pa maganizo ake .
45014002	Wina amakhulupirira kuti palibe choletsa kudya chakudya chilichonse . Koma wina , amene chikhulupiriro chake nchofooka , amadya zamasamba zokha .
45014003	Amene amadya chilichonse , asanyoze mnzake amene amazisala . Amene amasala zinthu zina asaweruze mnzake amene amazidya , pakuti Mulungu wamulandira .
45014004	Kodi iweyo ndiwe yani kuti uweruze wantchito wamwini kuti walakwa ? Mbuye wake yekha ndiye aweruze ngati iye wakhoza kapena walephera pa ntchito yake . Ndipo adzakhoza , popeza kuti Ambuye angathe kumkhozetsa .
45014005	Ena amaganiza kuti tsiku lakutilakuti ndi loposa masiku ena , koma pamene ena akuganiza kuti masiku onse nchimodzimodzi . Aliyense achite monga momwe watsimikizira kwenikweni mumtima mwake .
45014006	Amene amasunga tsiku lakutilakuti , amatero kuti alemekeze Ambuye . Amene amadya chilichonse , amatero kuti alemekeze Ambuye , pakuti amayamika Mulungu chifukwa cha chakudyacho . Amene amasala zina , amatero kuti alemekeze Ambuye , ndipo amayamika Mulungu pakutero .
45014007	Palibe ndi mmodzi yemwe mwa ife amene amakhala moyo chifukwa cha iye yekha , kapena kufa chifukwa cha iye yekha .
45014008	Tikakhala ndi moyo , moyowo ndi wa Ambuye , tikafa , timafera Ambuye . Nchifukwa chake , ngakhale tikhale ndi moyo kapena tife , ndife ao a Ambuye .
45014009	Paja Khristu adamwalira nakhalanso ndi moyo , kuti akhale Mbuye wa anthu akufa ndiponso wa anthu amoyo .
45014010	Tsono iwe , ukuweruziranji mbale wako ? Kapena iwe winawe , ukunyozeranji mbale wako ? Tonsefe tidzaima pamaso pa Mulungu kuti atiweruze .
45014011	Paja Malembo akunena kuti , " Ambuye akuti , ' Pali Ine ndemwe , anthu onse adzandigwadira ndi kuvomereza kuti ndine Mulungu . ' "
45014012	Motero aliyense mwa ife adzadzifotokozera yekha kwa Mulungu zimene adazichita .
45014013	Tsono tiyeni tileke kumaweruzana . Makamaka mutsimikize kuti musachite kanthu kalikonse kophunthwitsa mbale wanu , kapena komchimwitsa .
45014014	Pogwirizana ndi maganizo a Ambuye Yesu , ndikutsimikiza mosakayika konse kuti palibe chinthu chingadetse munthu pamaso pa Mulungu chifukwa wachikhudza . Koma ngati wina aganiza kuti chinthu nchomudetsa , kwa iyeyo chinthucho nchomudetsadi .
45014015	Ngati ukhumudwitsa mbale wako pakudya chakudya cha mtundu wakutiwakuti , ndiye kuti sukuyendanso m'chikondi . Usamuwononge ndi chakudya chako munthu amene Khristu adamufera .
45014016	Tsono musalole kuti anthu ena aziyese zoipa zinthu zimene inu mumaziwona kuti nzabwino .
45014017	Mu ufumu wa Mulungu chachikulu si chakudya kapena zakumwa ai , koma chilungamo , mtendere ndi chimwemwe , zimene Mzimu Woyera amapereka .
45014018	Aliyense wotumikira Khristu motere , amakondweretsa Mulungu , ndipo amakhala wovomerezeka kwa anthu .
45014019	Nchifukwa chake tsono tizifunafuna zimene zingathandize kuti pakhale mtendere ndiponso kugwirizana pakati pathu .
45014020	Chakudya chisakuwonongetseni ntchito ya Mulungu . Zakudya zonse nzololedwa kuzidya , koma nkulakwa kudya chinthu chimene chingachimwitse anzathu .
45014021	Nkwabwino kusadya nyama , kusamwa vinyo , ndiponso kusachita kanthu kalikonse kamene kangachimwitse mbale wako .
45014022	Zimene iwe umakhulupirira pa zimenezi , zikhale pakati pa iweyo ndi Mulungu . Ngwodala amene mtima wake sumutsutsa pamene atsimikiza kuchita zakutizakuti .
45014023	Koma munthu akamadya ali wokayika , waweruzidwa kale kuti ngwolakwa , popeza kuti zimene akuchita nzosagwirizana ndi zimene iye amakhulupirira kuti nzoyenera . Paja chilichonse chimene munthu achita , chotsutsana ndi zimene iye amakhulupirira , chimenecho ndi tchimo .
45015001	Ufe amene tili ndi chikhulupiriro champhamvu , tiziŵalezera mtima anthu ofooka , osamangodzikondweretsa tokha .
45015002	Aliyense mwa ife azikondweretsa mnzake , ndi kumchitira zabwino , kuti alimbikitse chikhulupiriro chake .
45015003	Pakuti Khristunso sankachita zinthu kungofuna kudzikondweretsa , koma ndi monga Malembo anenera kuti , " Chipongwe cha anthu okunyozani Inu chidafika pa Ine . "
45015004	Zonse zolembedwa m'Malembo kale , zidalembedwa kuti zitiphunzitse ife . Malembowo amatilimbikitsa ndi kutithuzitsa mtima , kuti tizikhala ndi chiyembekezo .
45015005	Mulungu amene amapatsa anthu mphamvu zoti athe kupirira naŵalimbitsa mtima , akuthandizeni kumvana bwino , motsata chitsanzo cha Khristu Yesu ,
45015006	akuthandizeni kuti ndi mtima umodzi , nonse pamodzi mulemekeze Mulungu ndi Atate a Ambuye athu Yesu Khristu .
45015007	Tsono muzilandirana monga momwe Khristu adakulandirirani inu , kuti Mulungu alemekezedwe .
45015008	Chifukwa kunena zoona , Khristu adasanduka mtumiki wa Ayuda , kutsimikiza kuti Mulungu ndi wokhulupirika . Adatsimikiza kukhulupirikako pakuchita zimene Mulungu adaŵalonjeza makolo ao akale aja ,
45015009	ndiponso pakupatsa anthu amene sali Ayuda chifukwa cholemekezera Mulungu kaamba ka chifundo chake . Ndi monga Malembo anenera kuti , " Nchifukwa chake ndidzakuyamikani pakati pa anthu a mitundu ina , ndidzaimba nyimbo zotamanda dzina lanu . "
45015010	Akutinso , " Inu anthu a mitundu ina , kondwani pamodzi ndi anthu ake a Mulungu . "
45015011	Ndiponso akuti , " Inu nonse a mitundu ina , tamandani Ambuye , anthu a mitundu yonse amtamande . "
45015012	Nayenso mneneri Yesaya akuti , " Mmodzi mwa zidzukulu za Yese adzabwera . Iye adzadzambatuka kuti alamule anthu a mitundu ina , ndipo iwo adzaika chikhulupiriro chao pa Iyeyo . "
45015013	Mulungu amene amatipatsa chikhulupiriro , adzaze mitima yanu ndi chimwemwe ndi mtendere pakumvera Iye , kuti chiyembekezo chanu chizikulirakulira ndi mphamvu za Mzimu Woyera .
45015014	Abale anga , ine mwini wake sindikayika konse kuti ndinu anthu a kufuna kwabwino ndithu , ndinu anthu odziŵa zinthu , ndipo mumatha kulangizana .
45015015	Komabe m'kalata ino zina ndakulemberani mopanda mantha konse , kuti ndikukumbutseni zimenezo . Ndalemba motere popeza kuti Mulungu adandikomera mtima
45015016	pakundipatula kuti ndikhale mtumiki wa Khristu Yesu kwa anthu a mitundu ina . Adandipatsa ntchito yolalikira Uthenga Wabwino wa Mulungu ngati wansembe , kuti anthuwo akhale ngati nsembe yokomera Iye ndi yoperekedwa mwa Mzimu Woyera .
45015017	Tsono pokhala ndine wake wa Khristu Yesu , ndikunyadira ntchito imene ndikugwirira Mulungu .
45015018	Sindidzalimba mtima kulankhula za kanthu kena ai , koma zokhazo zimene ndimachita kudzera mwa Khristu , kuti ndithandize anthu a mitundu ina kumvera . Zimenezi ndidazichita ndi mau anga ndi ntchito zanga ,
45015019	ndi zizindikiro ndi zozizwitsa zamphamvu zochitika ndi mphamvu za Mzimu Woyera . Motero Uthenga Wabwino wonena za Khristu ndidaulalika kwathunthu ku Yerusalemu ndi ku dziko lozungulira mpaka ku Iliriko .
45015020	Masiku onse ndinkayesetsa kulalika Uthenga Wabwino kumalo kokhako kumene dzina la Khristu linali lisanamvekebe . Ndinkaopa kumanga pa maziko amene munthu wina adaika .
45015021	Paja Malembo akuti " Anthu amene sadauzidwe za Iye , adzaona , amene sadamve za Iye , adzamvetsa . "
45015022	Pa chifukwa chimenechi ndidalephera kaŵirikaŵiri kufika kwanuko .
45015023	Zaka zambiri ndakhala ndikulakalaka kuti ndifike kumeneko . Ndipo tsopano , popeza kuti ndatsiriza ntchito yanga ku mbali zakuno ,
45015024	ndikuyembekeza kudzakuwonani pamene ndidzadzera kwanuko popita ku Spaniya . Ndidzakondwera kukuchezerani masiku angapo , ndipo pambuyo pake ndifuna kuti mudzandithandize kupitiriza ulendo wanga .
45015025	Koma tsopanoli ndikupita ku Yerusalemu kukapereka chithandizo kwa anthu a Mulungu kumeneko .
45015026	Pakuti mipingo ya ku Masedoniya , ndi ya ku Akaiya idakoma mtima mpaka kupereka zothandiza osauka pakati pa anthu a Mulungu a ku Yerusalemu .
45015027	Inde unali ufulu kuchita zimenezi , komanso unali udindo wao kuthandiza osaukawo . Ayuda adagaŵana madalitso ao achikhristu ndi anthu a mitundu ina , choncho iwowo ayeneranso kuthandiza Ayudawo pa zosoŵa zao za moyo wathupi .
45015028	Tsono nditatsiriza ntchito yangayi , ndi kutula bwino lomwe kwa iwo zoperekazi , ndidzadzera kwanuko popita ku Spaniya .
45015029	Ndikudziŵa kuti ndikadzabwera kumeneko , ndidzabwera ndi madalitso ochuluka a Khristu .
45015030	Tsono ndikukupemphani abale , kudzera mwa Ambuye athu Yesu Khristu , ndiponso ndi chithandizo cha chikondi chimene Mzimu Woyera amapereka , kuti mugwirizane nane polimbikira kundipempherera kwa Mulungu .
45015031	Mundipempherere kuti Mulungu anditchinjirize , ndisagwe m'manja mwa anthu osakhulupirira am'Yudeya . Mupempherenso kuti anthu a Mulungu a ku Yerusalemu azilandire ndi manja aŵiri zoperekazi zimene ndatumidwa kuti ndikaŵapatse .
45015032	Choncho , Mulungu akalola , ndidzafika kwanuko ndili wokondwa , ndipo ndidzasanguluka pocheza nanu .
45015033	Mulungu amene amapatsa mtendere akhale ndi inu nonse . Amen .
45016001	Ndikupereka m'manja mwanu Febe , mlongo wathu , amene ali mtumiki wa mpingo wa ku Kenkrea .
45016002	Mlandireni m'dzina la Ambuye , monga momwe anthu a Mulungu ayenera kulandirirana . Mumthandize monga momwe angasoŵere chithandizo chanu , pakuti iyeyo adathandiza anthu ambiri , ine ndemwenso adandithandizako .
45016003	Mundiperekere moni kwa Prisika ndi Akwila , anzanga otumikira Khristu Yesu .
45016004	Iwoŵa anali okonzeka kuphedwa kuti apulumutse moyo wanga . Si ndine ndekhatu ndikuŵathokoza , komanso mipingo yonse ya ku maiko a anthu a mitundu ina .
45016005	Mundiperekerenso moni kwa anthu amene amasonkhana ngati ampingo m'nyumba mwao . Moni kwa Epeneto , bwenzi langa lapamtima , amene ndi woyamba mu Asiya kukhulupirira Khristu .
45016006	Moni kwa Maria , amene wakhala akukugwirirani ntchito kolimba .
45016007	Moni kwa Androniko ndi Yunia , Ayuda anzanga amene anali nane m'ndende . Iwoŵa ndi otchuka pakati pa atumwi , ndipo ndi ine ndi iwowo adayambira ndiwo kukhala akhristu .
45016008	Moni kwa Ampiliato , bwenzi langa lokondedwa mwa Ambuye .
45016009	Moni kwa Urbano , mtumiki mnzathu pa ntchito ya Khristu , ndiponso kwa Stakisi , amene ndimamkonda .
45016010	Moni kwa Apelesi , mkhristu wolimba uja . Moni kwa a m'banja la Aristobulo .
45016011	Moni kwa Herodiono , Myuda mnzanga . Moni kwa akhristu a m'banja la Narkiso .
45016012	Moni kwa Trifena ndi Trifosa , amene amagwira mwamphamvu ntchito ya Ambuye . Moni kwa Perisi , wokondedwa uja , amene wachita zambiri pogwirira Ambuye ntchito .
45016013	Moni kwa Rufu , wotchuka pa ntchito ya Ambuye . Moninso kwa mai wake amene ali ngati mai wanganso .
45016014	Moni kwa Asinkrito , Filegoni , Heremesi , Patrobasi , Herimasi ndi abale onse amene ali nawo pamodzi .
45016015	Moni kwa Filologo ndi Juliya , kwa Nereo ndi mlongo wake , kwa Olimpasi ndi kwa anthu onse a Mulungu amene ali nawo pamodzi .
45016016	Mupatsane moni mwa chikondi choona . Mipingo yonse yachikhristu ikukupatsani moni .
45016017	Ndikukupemphani abale , chenjera nawoni anthu amene amapatutsa anzao naŵachimwitsa . Iwo amaphunzitsa zosiyana ndi zimene inu mudaphunzira . Muziŵalewa ,
45016018	pakuti anthu otere satumikira Khristu Ambuye athu , koma amangotumikira zilakolako zao basi . Ndi mau okoma ndi oshashalika amanyenga anthu a mitima yoona .
45016019	Anthu onse adaimva mbiri ya kumvera kwanu . Tsono ine ndikunyadira inuyo , koma ndifuna kuti mukhale anzeru pa zabwino , ndi othaŵa zoipa .
45016020	Ndipo Mulungu amene amapatsa mtendere , posachedwa adzatswanya Satana pansi pa mapazi anu . Ambuye athu Yesu Khristu akudalitseni .
45016021	Timoteo , mnzanga wogwira naye ntchito , akukupatsani moni . Lusio , Yasoni ndi Sosipatere , Ayuda anzanga , nawonso akuti moni .
45016022	Ine Tersio , mlembi chabe wa kalatayi , ndikuti moni , inu abale mwa Ambuye .
45016023	Akukupatsani moni Gayo , amene akundisamala ine pamodzi ndi mpingo wonse kunyumba kwake . Akukupatsani moni Erasito , msungachuma wa mzinda wonse , ndiponso Kwarto , mbale wathu .
45016024	Ambuye athu Yesu Khristu akudalitseni nonse . Amen .
45016025	Tiyeni tilemekeze Mulungu ! Iye ali ndi mphamvu za kukulimbitsani potsata Uthenga Wabwino umene ndimaulalika , umene ndi mau olengeza za Yesu Khristu . Zimenezi zinali zachinsinsi , ndipo zidaabisika pa zaka zonse kuyambira 27 Kwa Mulungu , amene ndiye yekha wanzeru , kukhale ulemerero mwa Yesu Khristu mpaka muyaya . Amen . kalekale .
45016026	Koma tsopano zatulukira poyera kudzera m'zimene aneneri adalemba , ndiponso kudzera m'lamulo la Mulungu wachikhalire zadziŵika kwa anthu a mitundu yonse , kuti azizikhulupirira ndi kuzimvera .
45016027	
46001001	Ndine , Paulo , amene mwa kufuna kwa Mulungu ndidaitanidwa kuti ndikhale mtumwi wa Khristu Yesu . Ndili pamodzi ndi mbale wathu , Sostene .
46001002	Tikulembera mpingo wa Mulungu umene uli ku Korinto . Mulungu adakupatulani mwa Khristu Yesu , ndipo adakuitanani kuti mukhale anthu akeake , pamodzi ndi anthu onse amene ponseponse amatama dzina la Ambuye Yesu Khristu mopemba . Iye ndiye Mbuye wathu ndi Mbuye waonso .
46001003	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
46001004	Nthaŵi zonse ndimayamika Mulungu wanga chifukwa cha inu , popeza kuti adakukomerani mtima mwa Khristu Yesu .
46001005	Zoonadi mwa Khrisru mwakhala anthu olemera pa zonse , makamaka pa kulankhula ndi pa kudziŵa zinthu ,
46001006	popeza kuti mau ochitira Khristu umboni akhazikika mwa inu .
46001007	Nchifukwa chake palibe mphatso yauzimu imene yakupereŵerani , pamene mukudikira kubweranso kwa Ambuye athu Yesu Khristu .
46001008	Iye adzakulimbitsani mpaka chimalizo , kuti mudzakhale opanda cholakwa pa tsiku la Ambuye athu Yesu Khristu .
46001009	Mulungu ndi wokhulupirika , ndipo Iye ndiye amene adakuitanani kuti mukhale a mtima umodzi ndi Mwana wake Yesu Khristu Ambuye athu .
46001010	Abale , ndikukupemphani m'dzina la Ambuye athu Yesu Khristu , kuti muzivomerezana pa zimene munena . Pasakhale kupatulana pakati panu , koma muzimvana kwenikweni pokhala a mtima umodzi ndi a maganizo amodzi .
46001011	Pakuti ena a m'banja la Koloe andifotokozera kuti pali kukangana pakati panu , abale anga .
46001012	Chimene ndikufuna kunena nchakuti aliyense mwa inu akungonena zakezake . Wina akuti , " Ine ndine wa Paulo , " winanso akuti , " Ine ndine wa Apolo , " wina akuti , " Ine ndine wa Kefa , " winanso akuti , " Ine ndine wa Khristu . "
46001013	Kodi Khristu wagaŵika ? Kodi adakuferani pa mtanda ndi Paulo ? Kodi mudabatizidwa m'dzina la Paulo ?
46001014	Ndimayamika Mulungu kuti pakati panupo sindidabatize wina aliyense , kupatula Krispo ndi Gayo basi .
46001015	Motero palibe amene anganene kuti adabatizidwa m'dzina langa .
46001016	Inde ndidabatizanso Stefanasi ndi a m'banja mwake , koma sindikumbukira kuti pali winanso amene ndidamubatiza .
46001017	Paja Khristu adandituma , osati kuti ndizibatiza ai , koma kuti ndizilalika Uthenga Wabwino . Ndipo ndiyenera kumaulalika mosagwiritsa ntchito luso lake la ulaliki , kuwopa kuti mtanda wa Khristu ungatheretu mphamvu .
46001018	Mau onena za imfa ya Khristu pa mtanda ndi chinthu chopusa kwa anthu amene akutayika , koma kwa ife amene tili pa njira ya chipulumutso , mauwo ndi mphamvu ya Mulungu .
46001019	Paja Malembo akuti , " Ndidzaononga nzeru za anthu anzeru , ndidzathetsa kuchenjera kwa anthu ochenjera . "
46001020	Nanga ali kuti anthu anzeru ? Ali kuti aphunzitsi a Malamulo a Mose ? Ali kuti anthu onyadira nzeru zamakono zapansipano ? Monga Mulungu sadaonetse kuti kudalira nzeru zapansipano nkopusa ?
46001021	Pakuti mwa nzeru zake Mulungu adakonzeratu kuti anthuwo asamdziŵe ndi nzeru zao . Koma kudamkomera Mulungu kupulumutsa anthu okhulupirira ndi mau opusa amene timalalika .
46001022	Ayuda amafuna kuwona zozizwitsa , pamene Agriki amafunafuna nzeru .
46001023	Koma ife timalalika Khristu amene adapachikidwa pa mtanda . Kwa Ayuda mau ameneŵa ndi okhumudwitsa , pamene kwa anthu a mitundu ina mauŵa ndi opusa .
46001024	Koma amene Mulungu adaŵaitana , kaya ndi Ayuda kaya ndi Agriki , onsewo amazindikira kuti Khristu ndi mphamvu ya Mulungu ndiponso nzeru ya Mulungu .
46001025	Pajatu chimene chimaoneka ngati kupusa kwa Mulungu , nchanzeru kupambana nzeru za anthu . Ndipo chimene chimaoneka ngati kufooka kwa Mulungu , nchamphamvu kupambana mphamvu za anthu .
46001026	Abale , taganizani m'mene munaliri pamene Mulungu adakuitanani . Pakati panu panalibe ambiri amene anthu ankaŵayesa anzeru . Panalibenso ambiri amphamvu , kapena obadwa m'mabanja omveka .
46001027	Koma Mulungu adasankha zimene anthu amaziyesa zopusa , kuti Iye anyazitse nazo anthu anzeru . Adasankhanso zimene anthu amaziyesa zofooka , kuti Iye anyazitse nazo anthu amphamvu .
46001028	Ndipo zimene anthu amaziyesa zachabe , zonyozeka ndi zosakhala zenizeni , Mulungu adazisankha kuti athetse mphamvu zinthu zimene iwowo amayesa kuti ndiye zenizeni .
46001029	Mulungu adachita zimenezi kuti pasakhale wina aliyense woti nkumadzitukumula pamaso pake .
46001030	Mulungu ndiye adakulunzanitsani ndi Khristu Yesu , ndipo adamsandutsa kuti akhale nzeru yathu . Chifukwa cha Yesu , timapezeka olungama pamaso pa Mulungu . Ndi Yesuyo amene amatisandutsa anthu akeake a Mulungu , ndiye amatipulumutsa .
46001031	Nchifukwa chake , monga Malembo anenera , " Wofuna kunyada , anyadire Ambuye . "
46002001	Abale , inetu pamene ndidafika kwanu kuti ndikulalikireni chinsinsi chimene Mulungu adatiwululira , sindidayese kulankhula mwaluso , ngati munthu wodziŵa zapatali .
46002002	Koma ndidaatsimikiza kuti pamene ndili pakati panu , ndiiŵale zina zonse , kupatula Yesu Khristu yekha , koma tsono amene adapachikidwa pa mtanda .
46002003	Choncho pamene ndidafika kwanuko , ndinali wofooka , ndiponso ndinkanjenjemera kwambiri ndi mantha .
46002004	Ndipo pamene ndinkalankhula kapena kulalika , sindinkalankhula moonetsa nzeru , kuyesa kukopa anthu , koma mau anga anali otsimikizika ndi mphamvu za Mzimu Woyera .
46002005	Ndinkachita zimenezi kuti chikhulupiriro chanu chisakhazikike pa nzeru za anthu , koma chikhazikike pa mphamvu za Mulungu .
46002006	Komabe pakati pa anthu okhwima m'chikhulupiriro , timalankhula zanzeru . Koma nzeruzo si za masiku anozi , kapena za akulu olamulira dziko lino lapansi , amene mphamvu zao nzodzatha .
46002007	Nzeru zimene timalankhula , ndi nzeru za Mulungu , zachinsinsi , zobisika kwa anthu . Mulungu asanalenge dziko lapansi , adaakonzeratu zimenezi kuti atipatse ulemerero .
46002008	Panalibiretu wolamulira wa masiku ano wodziŵa zimenezi . Akadazidziŵa , sakadapachika Ambuye aulemerero pa mtanda .
46002009	Koma ndi monga Malembo anenera kuti , " Maso a munthu sanaziwone , makutu a munthu sanazimve , mtima wa munthu sunaganizepo konse zimene Mulungu adaŵakonzera amene amamkonda . "
46002010	Ifeyo Mulungu adatiwululira zimenezi mwa Mzimu Woyera . Pajatu Mzimuyo amadziŵa zinthu zonse kotheratu , ngakhalenso maganizo ozama a Mulungu .
46002011	Kodi za munthu angazidziŵe ndani , osakhala mzimu wa mwiniwake yemweyo umene uli mwa iyeyo ? Momwemonso palibe munthu amene angadziŵe za Mulungu , koma Mzimu wa Mulungu Mwini .
46002012	Ife sitidalandire mzimu wa dziko lino lapansi , koma tidalandira Mzimu Woyera wochokera kwa Mulungu , kuti adzatithandize kumvetsa zimene Mulunguyo adatipatsa mwaulere .
46002013	Timalankhula zimenezi osati ndi mau ophunzitsidwa ndi nzeru za anthu , koma ndi mau amene Mzimu Woyera amatiphunzitsa . Timaphunzitsa zoona zauzimu kwa anthu amene ali naye Mzimu Woyera .
46002014	Munthu wodalira nzeru zake zokha sangalandire zimene zimachokera kwa Mzimu wa Mulungu . Amaziyesa zopusa , ndipo sangathe kuzimvetsa , popeza kuti zimalira kukhala ndi Mzimu Woyera kuti munthu azimvetse .
46002015	Munthu amene ali ndi Mzimu Woyera angathe kuzindikira khalidwe la zonse , ndipo palibe wina amene angathe kutsutsapo ai .
46002016	Ndi monga Malembo anenera kuti , " Ndani adadziŵa maganizo a Ambuye , kuti athe kuŵalangiza ? " Koma ife tili ndi maganizo a Khristu .
46003001	Tsono ine , abale , sindidathe kulankhula nanu monga momwe ndimalankhulira ndi anthu amene ali ndi Mzimu Woyera . Koma ndidaayenera kulankhula nanu ngati anthu odalira zapansipano , kapenanso ngati ana akhanda m'moyo wanu wachikhristu .
46003002	Ndidakumwetsani mkaka , osakupatsani chakudya cholimba , chifukwa simukadatha kuchidya . Ngakhalenso tsopano simungathe kuchidya ,
46003003	popeza kuti mukudalirabe zapansipano . Pakati panu pali kaduka ndi kukangana . Nanga zimenezi sizikutsimikiza kuti mukudalirabe zapansipano , ndipo kuti mumachita monga momwe amachitira anthu odalira zapansipanozo ?
46003004	Mumangoti ali apa , " Ine ndine wa Paulo , " ali apa , " Ine ndine wa Apolo . " Kodi mukamatero simukuchita ngati anthu odalira zapansipano ?
46003005	Kodi Apolo nchiyani ? Paulonso nchiyani ? Ndi atumiki chabe a Mulungu , amene adakufikitsani ku chikhulupiriro . Aliyense adangogwira ntchito imene Mulungu adampatsa .
46003006	Ineyo ndidabzala mbeu , Apolo nkuzithirira , koma amene adazimeretsa ndi Mulungu .
46003007	Motero wobzala kapenanso wothirira sali kanthu , koma Mulungu yekha amene amameretsa , ndiye ali kanthu .
46003008	Tsono wobzala sasiyana ndi wothirira , ndipo aliyense adzalandira mphotho yake molingana ndi ntchito imene adaigwira .
46003009	Komabe ife ndife okhaokha ogwira ntchito ya Mulungu , inuyo ndinu munda wa Mulungu , ndinunso nyumba ya Mulungu .
46003010	Popeza kuti Mulungu adachita kundituma , ndidakhazika maziko monga mmsiri waluso , ndipo wina akumanga pa mazikowo . Koma aliyense azichenjera pomanga .
46003011	Pajatu palibe maziko enanso amene wina aliyense angathe kukhazika osiyana ndi maziko amene alipo kale . Mazikowo ndi Yesu Khristu .
46003012	Pa mazikoŵa munthu angathe kumangapo ndi golide , siliva , miyala yamtengowapali , mitengo , udzu kapena mapesi .
46003013	Koma ntchito za munthu aliyense zidzaonekera poyera , pamene tsiku la chiweruzo lidzaziwonetsa . Pakuti tsikulo lidzafika ndi moto , ndipo motowo ndi umene udzayesa ntchito za munthu aliyense .
46003014	Zimene munthu adamanga pamazikopo zikadzakhalapobe , mwiniwakeyo adzalandira mphotho .
46003015	Koma zikadzanyeka ndi moto , sadzalandira mphotho . Inde mwiniwakeyo adzapulumukabe , koma monga ngati munthu amene wangopulumuka m'moto .
46003016	Kodi inu simudziŵa kuti ndinu nyumba ya Mulungu ndipo kuti Mzimu wa Mulungu amakhala mwa inu ?
46003017	Ngati wina aliyense aononga nyumba ya Mulunguyo , Mulungu nayenso adzamuwononga ameneyo . Pakuti nyumba ya Mulungu ndi yopatulika , ndipo nyumbayo ndinu amene .
46003018	Tsono musadzinyenge . Ngati wina mwa inu adziyesa wanzeru , kunena za nzeru za masiku ano , ameneyo ayambe wakhala ngati wopusa , kuti asanduke wanzeru .
46003019	Zoonadi nzeru za anthu odalira zapansipano , nzopusa pamaso pa Mulungu . Pajatu Malembo akuti , " Mulungu amakola anthu anzeru m'kuchenjera kwao . "
46003020	Penanso Malembo akuti , " Ambuye amaŵadziŵa maganizo a anthu anzeru kuti ndi achabe . "
46003021	Nchifukwa chake pasakhale wina aliyense wonyadira anthu chabe . Zinthu zonse nzanu :
46003022	Paulo , Apolo ndi Kefa , dziko lapansi , moyo ndi imfa , zimene zilipo ndi zimene zilikudza . Koma ngakhale zonsezi nzanu ,
46003023	inu ndinu ake a Khristu , ndipo Khristu ndi wake wa Mulungu .
46004001	Muzitiwona ngati antchito a Khristu , ngati akapitao osamala zinsinsi za Mulungu .
46004002	Chofunika chachikulu pa akapitao otere nchakuti akhale okhulupirika .
46004003	Kunena za ine ndekha , ndilibe nazo kanthu ngati ndiweruzidwa ndi inu , kapenanso ndi bwalo lina lililonse la anthu . Ndiponsotu ngakhale mwiniwakene sindidziweruza ndekha ai .
46004004	Ndilibe kanthu konditsutsa mumtima mwanga , komabe ngakhale chimenechi si chitsimikizo chakuti ndine wolungama . Ondiweruza ndi Ambuye basi .
46004005	Motero musaweruziretu munthu aliyense , Ambuye asanabwere . Iwo ndiwo adzaunika pa zonse zobisika mu mdima , ndipo adzaulula maganizo a m'mitima mwa anthu . Pamenepo aliyense adzalandira kwa Mulungu chiyamiko chomuyenerera .
46004006	Abale , zimene ndanenazi nzokhudza ine ndi Apolo . Ndifuna kuti zimenezi zikuphunzitseni tanthauzo la mau aja akuti , " Musapitirire zimene Malembo akunena . " Nchifukwa chake musamanyadira wina , ndi kupeputsa mnzake .
46004007	Nanga adakusiyanitsa ndi anthu ena ndani ? Kaya uli ndi chiyaninso chimene sudachite kuchilandira ? Tsono ngati udachita kuzilandira , ukunyadiranji ngati kuti sudangozilandira chabe ?
46004008	Ndiye kuti muli nazo kale zonse zimene mumasoŵa ! Ndiye kuti mwalemera kale ! Ndiye kuti mwasanduka mafumu popanda ife ! Ndikadakondwera mukadakhaladi mafumu , kuti ifenso tikhale mafumu pamodzi nanu .
46004009	Ndikuwona kuti atumwife Mulungu adatipatsa malo a kuthungo kwenikweni , ngati anthu oti akukaphedwa . Ndithu tasanduka ngati chinthu chochiwonetsa kwa zolengedwa zonse , osati anthu okha ai , komanso ndi angelo omwe .
46004010	Ife ndife opusa chifukwa cha Khristu , koma inu ndinu anzeru mwa Khristu . Ife ndife ofooka , koma inu ndinu amphamvu . Inu mumalandira ulemu , koma ife timanyozedwa .
46004011	Mpaka tsopano lino timamva njala ndi ludzu , ndipo ndife ausiŵa . Anthu akutimenya , ndipo tilibe pokhala penipeni .
46004012	Tikugwira ntchito kolimba ndi manja athu kuti tidzisunge . Anthu akamatichita chipongwe , timapempha kuti Mulungu aŵadalitse . Anthu akamatizunza , timangopirira .
46004013	Anthu akamatilalatira , timangoŵayankha moleza . Tasanduka onyozeka , ngati zinyatsi za dziko lapansi , ndipo mpaka tsopano anthu onse akutiyesa zinyalala .
46004014	Ndikukulemberani zonsezi , osati kuti ndikuchititseni manyazi , koma kuti ndikulangizeni , chifukwa ndinu ana anga okondedwa .
46004015	Ngakhale mutakhala nawo aphunzitsi ambirimbiri m'moyo wanu wachikhristu , simukhala ndi atate ambiri ai . Pajatu m'moyo wanu wachikhristu ine ndidachita ngati kukubalani pakukulalikirani Uthenga Wabwino .
46004016	Ndikukupemphani tsono kuti muzinditsanzira .
46004017	Nchifukwa chake ndakutumizirani Timoteo , mwana wanga wokondedwa ndi wokhulupirika mwa Ambuye . Iyeyu adzakukumbutsani za mayendedwe anga achikhristu , amene sasiyana ndi zimene ndimaphunzitsa ponseponse m'mipingo yonse .
46004018	Ena mwayamba kudzitukumula , monga ngati sindidzabwerako kwanu .
46004019	Koma Ambuye akalola , ndidzabwera kwanuko posachedwa . Pamenepo ndidzadziŵa zimene odzitukumulawo angathe kuchita , osati zimene amangonena chabe .
46004020	Pakuti mu Ufumu wa Mulungu chachikulu si mau chabe , koma ntchito .
46004021	Nanga mukufuna chiyani ? Mukufuna kuti ndidzabwere kwanuko ndi mkwapulo , kapena ndi mtima wachikondi ndi wofatsa ?
46005001	Mbiri yawanda ponseponse yonena kuti pakati panu pali dama . Ndipo damalo ndi la mtundu wakuti ndi anthu akunja omwe sachita . Ndamva ndithu kuti munthu wina akukhala ndi mkazi wa bambo wake .
46005002	Ndipo inu mukudzitukumulabe ! Kwenikweni mukadayenera kumva chisoni , ndi kumchotsa pakati panu munthu amene adachita zimeneziyo .
46005003	Kunena za ine , ngakhale sindili nanu pamodzi , komabe mtima wanga uli nanu ndithu . Mwakuti ndamuweruza kale munthu amene adachita zimeneziyo , monga ngati ndili nanu pamodzi .
46005004	Tsono mutasonkhana m'dzina la Ambuye Yesu , inenso m'maganizo ndili nanu pomwepo , ndi mphamvu ya Ambuye athu Yesu ,
46005005	munthuyo mumpereke kwa Satana , kuti thupi lake liwonongedwe , ndipo pakutero mzimu wake udzapulumutsidwe pa tsiku la Ambuye .
46005006	Pamenepo palibe choti inu nkunyadira ai . Kodi simuŵadziŵa mau aja akuti , " Chofufumitsira buledi chapang'ono chimafufumitsa mkate wonse ? "
46005007	Muchotse chofufumitsira chakalechi cha uchimo , kuti mukhale oyera mtima ndithu , ngati buledi watsopano wosafufumitsa , monga momwe muliri ndithu , pakuti Khristu , Mwanawankhosa wathu wa Paska , adaphedwa kale ngati nsembe .
46005008	Tiyeni tsono , tichite chikondwererocho , osati ndi chofufumitsira chakale chija cha uchimo ndi cha kuipa mtima , koma ndi buledi wosafufumitsa , wa kuyera mtima ndi wa choona .
46005009	M'kalata imene ndidaakulemberani , ndidaakuuzani kuti musamayanjane nawo anthu adama .
46005010	Sindiye kuti muziŵapewa anthu onse apansipano amene ali adama , aumbombo , achifwamba , kapena opembedza mafano ai . Kuti mutero kukadafunika kuti mungochokamo m'dziko lino lapansi .
46005011	Koma ndidaakulemberani kuti musamayanjane ndi munthu amene amati ndi mkhristu , pamene chikhalirecho ndi munthu wadama , kapena waumbombo , wopembedza mafano , waugogodi , chidakwa , kapena wachifwamba . Munthu wotere musamadye naye nkomwe .
46005012	Nanga kuweruza anthu amene adakali kunja , ndi ntchito yanga ngati ? Si koma amene ali mu mpingo ndiwo muyenera kuŵaweruza ?
46005013	Ndi Mulungu amene amaweruza anthu akunjawo . Paja mau a Mulungu akuti , " Munfhu woipayo mumchotse pakati panu . "
46006001	Ngati wina ali ndi mlandu ndi mkhristu mnzake , angathe bwanji kukauzengetsa kwa oweruza amene ali akunja , osati kwa akhristu anzake ?
46006002	Kodi simukudziŵa kuti akhristu ndiwo adzaweruza anthu onse ? Tsono ngati inu mudzaweruza anthu onse , kodi simungathe kuweruza ngakhale ndi timilandu tating'ono tomwe ?
46006003	Kodi simukudziŵa kuti tidzaweruza angelo ? Nanji zinthu za moyo wapansipano ?
46006004	Tsono ngati muli ndi milandu pa zinthu zotere , bwanji mumaika anthu amene mpingo suŵayesa kanthu kuti aiweruze ?
46006005	Ndikunena zimenezi kuti ndikuchititseni manyazi . Kodi mwa inu palibe ndi mmodzi yemwe wanzeru , amene angathe kuweruza mlandu pakati pa akhristu anzake ?
46006006	Bwanji mkhristu akuimba mlandu mkhristu mnzake , mlanduwo nkuupereka kwa anthu akunja kuti auzenge ?
46006007	Chokha chakuti mumaimbana milandu inu nokhanokha , chatsimikiza kale kuti mwalephereratu . Bwanji osangopirira pamene ena akulakwirani ? Bwanji osangolola kuti inuyo akubereni ?
46006008	Koma inuyo ndi amene mukulakwira ena , ndipo mukuŵabera , ngakhale iwowo ndi akhristu anzanu !
46006009	Kani simudziŵa kuti anthu osalungama sadzaulaŵa Ufumu wa Mulungu ? Musadzinyenge : anthu adama , opembedza mafano , achigololo , ochimwa ndi amuna anzao ,
46006010	mbala , aumbombo , zidakwa , augogodi , kapena achifwamba , ameneŵa sadzaulaŵa Ufumu wa Mulungu .
46006011	Enanu munali otere kale , koma mudayeretsedwa , mudasanduka anthu a Mulungu , ndipo mudapezeka olungama pamaso pake . Zimenezi zidachitika m'dzina la Ambuye Yesu Khristu , ndiponso mwa Mzimu wa Mulungu wathu .
46006012	Zinthu zonse nzololedwa kwa ine , koma si zonse zili ndi phindu . Zonse nzololedwadi kwa ine , koma sindingalole kuti chilichonse chindigonjetse .
46006013	Chakudya , kwake nkuloŵa m'mimba , ndipo mimba , kwake nkulandira chakudya . Koma Mulungu adzaononga ziŵiri zonsezo . Thupi la munthu si lochitira dama , koma ndi la Ambuye , ndipo Ambuye ndiwo mwiniwake thupilo .
46006014	Mulungu adaukitsa Ambuye kwa akufa , ndipo mwa mphamvu yake adzatiwukitsa ifenso .
46006015	Kodi inu simudziŵa kuti matupi anu ndi ziwalo za Khristu ? Monga tsono ine nkutenga ziwalo za Khristu nkuzisandutsa ziwalo za mkazi wadama ? Chosatheka !
46006016	Kaya simudziŵa kuti munthu amene amadzipereka kwa mkazi wadama , iyeyo ndi mkaziyo amasanduka thupi limodzi ? Paja Malembo akuti , " Aŵiriwo adzasanduka thupi limodzi . "
46006017	Koma amene amadzipereka kwa Ambuye , iyeyo ndi Ambuye amakhala mzimu umodzi .
46006018	Thaŵani dama . Tchimo lina lililonse limene munthu amachita , siliipitsa thupi lake , koma munthu wadama amachimwira thupi lake lomwe .
46006019	Kodi simudziŵa kuti thupi lanu ndi nyumba ya Mzimu Woyera ? Mulungu adakupatsani Mzimuyo kuti akhale mwa inu . Nchifukwa chake moyo umene muli nawo si wanunso .
46006020	Mulungu adakugulani ndi mtengo wapatali , tsono muzimlemekeza ndi matupi anu .
46007001	Tsopano ndiyankhe zimene mudandifunsa m'kalata yanu . Nkwabwino kuti munthu asakwatire ,
46007002	koma kuwopa dama , mwamuna aliyense akhale ndi mkazi wakewake , ndipo mkazi aliyense akhale ndi mwamuna wakewake .
46007003	Mwamuna azipereka kwa mkazi wake zomuyenerera zokhudza banja ngati mkazi wake , momwemonso mkazi azipereka kwa mwamuna wake zomuyenerera zokhudza banja ngati mwamuna wake .
46007004	Mkazi thupi lake si lokhalira iye yekha ai , ndi lokhaliranso ndi mwamuna wake yemwe . Momwemonso mwamuna thupi lake si lokhalira iye yekha ai , ndi lokhaliranso ndi mkazi wake yemwe .
46007005	Musamakanane , koma pokhapokha mutavomerezana kutero pa kanthaŵi kuti mudzipereke ku mapemphero . Pambuyo pake mukhalenso pamodzi , kuwopa kuti Satana angakuyeseni chifukwa cha kulephera kudzigwira .
46007006	Pamene ndikunena zimenezi , sindikuchita mokulamulani ai , koma mokulolani chabe .
46007007	Kwenikweni ndikadakonda kuti anthu onse akhale ngati ine , koma Mulungu adapatsa munthu aliyense mphatso yakeyake , wina tnphatso yakuti , winanso yakuti .
46007008	Kwa amene sali pa banja , ndiponso kwa azimai amasiye , mau anga ndi aŵa : Nkwabwino kuti iwo akhalebe paokha choncho ngati ineyo .
46007009	Koma ngati sangathe kudziletsa , aloŵe m'banja , pakuti nkwabwino kuloŵa m'banja kupambana kupsa ndi moto wa zilakolako .
46007010	Kwa anthu am'banja lamulo langa , limenetu kwenikweni ndi lochokera kwa Ambuye , ndi ili : Mkazi asalekane ndi mwamuna wake .
46007011	Koma ngati amuleka , akhale wosakwatiwanso , kapena ayanjane nayenso mwamuna wakeyo . Chimodzimodzinso mwamuna asasudzule mkazi wake .
46007012	Kwa ena mau anga , osati a Ambuye ai , ndi aŵa : Ngati mkhristu ali ndi mkazi wachikunja , ndipo mkaziyo avomera kukhala naye , mwamunayo asathetse ukwatiwo .
46007013	Momwemonso ngati mkhristu wamkazi ali ndi mwamuna wachikunja , ndipo mwamunayo avomera kukhala naye , mkaziyo asathetse ukwatiwo .
46007014	Pakuti mwamuna wacMkunja uja amadalitsidwa chifukwa cha mkazi wakeyo . Nayenso mkazi wachikunja uja amadalitsidwa chifukwa cha mwamuna wakeyo . Pakadapanda apo , bwenzi ana anu atakhala akunja , koma monga zilirimu , ndi ana a Mulungu .
46007015	Koma ngati wakunja uja afuna kuleka mkhristu , amuleke . Zikatero , ndiye kuti mkhristu wamwamunayo kapena wamkaziyo ali ndi ufulu . Mulungu adakuitanani kuti mukhale ndi moyo wamtendere .
46007016	Kodi iwe , mkazi wachikhristu , ungadziŵe bwanji ngati udzampulumutsa mwamuna wako ? Kapenanso iwe , mwamuna wachikhristu , ungadziŵe bwanji ngati udzapulumutsa mkazi wako ?
46007017	Aliyense atsate moyo umene Ambuye adamkonzera , moyo umene Mulungu adamuitanira . Ndizo zimene ndimaŵalamula anthu onse amumpingo .
46007018	Ngati wina Mulungu adamuitana ali woumbalidwa , asavutike nkubisa kuumbala kwakeko . Chimodzimodzi ngati wina adamuitana ali wosaumbalidwa , asaumbalidwe .
46007019	Kuumbala si kanthu ai , kusaumbala si kanthunso . Kanthu nkutsata malamulo a Mulungu .
46007020	Aliyense angokhala monga momwe analiri pamene Mulungu adamuitana .
46007021	Kodi unali kapolo pamene Mulungu adakuitana ? Usavutike nazo . Komanso ngati upeza mwai woti ulandire ufulu , uugwiritse ntchito mwaiwo .
46007022	Pakuti munthu amene anali kapolo pamene Ambuye adamuitana , ameneyo ndi mfulu ya Ambuye . Momwemonso amene anali mfulu pamene Ambuye adamuitana , ameneyo ndi kapolo wa Khristu .
46007023	Mulungu adakugulani ndi mtengo wapatali , tsono musasanduke akapolo a anthu .
46007024	Abale , aliyense angokhala pamaso pa Mulungu monga momwe analiri pamene Mulunguyo adamuitana .
46007025	Kunena za amene sali pa banja , ndilibe lamulo lochokera kwa Ambuye . Koma ndikuuzani maganizo anga , ngati munthu amene Ambuye adandichitira chifundo kuti ndikhale wokhulupirika .
46007026	Chifukwa cha masautso a nthaŵi ino , ndiyesa nkwabwino kuti munthu akhale monga momwe aliri .
46007027	Kodi ndiwe wapabanja ? Usayese kuthetsa banja lako . Kodi ndiwe wopanda banja ? Usayese kupeza banja .
46007028	Komabe ngati ukwatira , sukuchimwa ai . Ndipo ngati namwali akwatiwa , sakuchimwa ai . Komabe oloŵa m'banja adzakumana ndi zovuta m'moyo wao , ndipo pano ndingofuna kukupewetsani zovutazo .
46007029	Chimene ndikukuuzani , abale , nchakuti nthaŵi yachepa . Kuyambira tsopano anthu okwatira akhale monga ngati sadakwatire .
46007030	Amene akulira , akhale monga ngati sakulira , amene akukondwa , akhale monga ngati sakukondwa , amene akugula zinthu , akhale monga ngati sali nazo zinthuzo .
46007031	Ndipo amene akugwiritsa ntchito zinthu zapansipano , zisaŵagwire mtima zinthuzo . Pakuti dziko lino lapansi , monga liliri tsopanomu , likupita .
46007032	Ndidakakonda kuti pasakhale zokudetsani nkhaŵa . Munthu wosakwatira amangotekeseka ndi za Ambuye , kuganiza za m'mene angakondweretsere Ambuye .
46007033	Koma munthu wokwatira amatekeseka ndi zapansipano , kuganiza za m'mene angakondweretsere mkazi wake .
46007034	Motero amagwira njakata . Mkazi wosakwatiwa , kapenanso namwali , amangotekeseka ndi za Ambuye , kuti adzipereke kwa Ambuye m'thupi ndi mumzimu momwe . Koma mkazi wokwatiwa amatekeseka ndi zapansipano , kuganiza za m'mene angakondweretsere mwamuna wake .
46007035	Ndikunenatu zimenezi kufuna kuti ndikuthandizeni , osati kuti ndikuletseni ufulu wanu ai . Makamaka ndifuna kuti muzichita zonse moyenera , ndipo kuti muzidzipereka kwathunthu potumikira Ambuye ,
46007036	Koma ngati wina akuganiza kuti akumlakwira namwali wake amene adamtomera , ndipo ngati namwaliyo unamwali wake ukupitirira , tsono munthuyo nkuganiza kuti ayenera kumkwatira , angathe kuchita zimenezo , si kuchimwa ai .
46007037	Komabe ngati wina , mwaufulu wake , popanda womukakamiza , watsimikiza kwenikweni kuti samkwatira namwali adamtomerayo , nayenso wachita bwino .
46007038	Ndiye kuti , munthu wokwatira namwali amene adamtomera , akuchita bwino , koma woleka osamkwatira , akuchita bwino koposa .
46007039	Mkazi amamangika ndi lamulo la ukwati , nthaŵi yonse pamene mwamuna wake ali moyo . Koma mwamuna wake akamwalira , ali ndi ufulu kukwatiwa ndi mwamuna amene iye afuna , malinga ukwatiwo ukhale wachikhristu .
46007040	Koma m'mene ndikuganizira ine , adzakhala wokondwa koposa ngati akhala wosakwatiwanso . Ndipo ndikuyesa inenso ndili naye Mzimu wa Mulungu .
46008001	Tsopano ndifuna kunena za chakudya choperekedwa kwa mafano . Nzoonadi kuti tonse tili nazo nzeru , komatu nzeru zokha zimangotukumula anthu . Chikondi ndicho chimapindulitsa .
46008002	Munthu amene amadziyesa wodziŵa kanthu , ndiye kuti sakudziŵabe kwenikweni monga momwe akadayenera kudziŵira .
46008003	Koma munthu akamakonda Mulungu , ndiye kuti amadziŵika ndi Mulungu .
46008004	Ndinene tsono za chakudya choperekedwa kwa mafano . Tikudziŵa kuti fano si kanthu konse , ndiponso kuti palibe mulungu wina , koma Mulungu mmodzi yekha .
46008005	Ena amati kuli zinthu zina kumwambaku , kapena pansi pano , zimene iwo amazitchula milungu , ndipo anthuwo ali nayodi milungu yambiri , ndi ambuye ambiri .
46008006	Koma kwa ife , Mulungu ndi mmodzi yekha , ndiye Atate , amene adalenga zonse , ndipo moyo wathu umalinga kwa Iye . Tilinso ndi Ambuye amodzi okha , Yesu Khristu . Mulungu adalenga zonse kudzera mwa Iye , ndipo ife tili ndi moyo chifukwa cha Iye .
46008007	Komabe si onse amene amadziŵa zimenezi . Ena adazoloŵera kupembedza mafano , ndipo mpaka lero akamadya chakudya choperekedwa kwa mafano , amaganiza ndithu kuti chakudyacho chidaperekedwadi kwa mafano . Tsono popeza kuti ali ndi mitima yofooka , mitima yaoyo imaipitsidwa .
46008008	Nzoona kuti chakudya sichitifikitsa pafupi ndi Mulungu . Tikapanda kudya chakudyacho , sititayapo kanthu , komanso tikachidya , sitipindulapo kanthu .
46008009	Komabe chenjerani kuti ufulu wanuwu pochita zinthu , ungaphunthwitse ena amene chikhulupiriro chao nchosalimba kwenikweni .
46008010	Ngati iweyo amene uli wodziŵa udya m'nyumba yopembedzeramo fano , nanga tsono munthu wosadziŵa kwenikweni , atakuwona ukuchita zimenezi , kodi chimenechi sichidzamlimbitsa mtima kuti nayenso azidya chakudya choperekedwa kwa mafano ?
46008011	Motero amene chikhulupiriro chake nchosalimba kwenikweni , adzatayika chifukwa cha iwe amene uli wodziŵa . Chonsecho tsono iyeyo ndi mbale wako amene Khristu adamufera !
46008012	Mukamachimwira abale anu achikhristu motero , ndi kulakwitsa amene ali ndi mitima yofooka , mukuchimwiranso ndi Khristu yemwe .
46008013	Nchifukwa chake , ngati chakudya chingaphunthwitse mbale wanga waclukhristu , sindidzadya konse nyama , kuti ndingamuphunthwitse mbale wangayo .
46009001	Kodi sindine mfulu ? Kodi sindine mtumwi ? Kodi suja ine ndidamuwona Yesu Ambuye athu ? Kodi suja inu ndinu zipatso za ntchito yanga yogwirira Ambuye ?
46009002	Ngakhaletu ena sandiyesa mtumwi , koma kwa inu ndine mtumwi ndithu , pakuti moyo wanu wachikhristu ndi umboni wakuti ndinedi mtumwi .
46009003	Zimene ndimaŵayankha ofufuza za ine ndi izi :
46009004	Kodi si koyenerera kwa ife kumalandira chakudya ndi chakumwa ?
46009005	Kodi si koyenerera kwa ife kuti ŵaakazi azitsagana nafe pa maulendo athu , monga zikuchitikira ndi atumwi ena ngakhalenso abale a Ambuye ndiponso Kefa .
46009006	Kodi ine ndi Barnabasi , ndife tokha oyenera kugwira ntchito zamanja kuti tizidzipezera tokha zotisoŵa .
46009007	Kodi alipo msilikali womadzipezera yekha zofunika zonse ? Kodi alipo munthu wobzala mpesa , koma osadyako zipatso zake ? Kodi alipo munthu wokhala ndi ziŵeto , koma osamwako mkaka wake ?
46009008	Kodi zimene ndikunenazi ndi nzeru za anthu chabe ? Suja Malamulo a Mose amanena zomwezi ?
46009009	Paja timaŵerenga m'Malamulowo kuti , " Usaimange pakamwa ng'ombe pamene ikupuntha tirigu . " Kodi pamene adanena zimenezi , Mulungu adangosamala za ng'ombe zokha ?
46009010	Kodi sankanena zimenezi makamaka chifukwa cha ife ? Adazilembadi chifukwa cha ife , pakuti wolima ndiponso wopuntha , onsewo amagwira ntchito yao ndi chiyembekezo chakuti nawonso adzalandirako kanthu pa zokolola .
46009011	Ngati ife tidafesa zabwino zauzimu pakati panu , nanga tilekerenji kulandira kwa inu zotisoŵa m'moyo wathu wathupi ?
46009012	Ngati ena adziyesa kuti ndi oyenera kulandira zimenezi kwa inu , nanga ife sindiye oyenera koposa iwowo kuzilandira ? Komabe kuyenera kumeneku sitidakugwiritse ntchito ai . Makamaka tidapirira zonse , kuwopa kuti tingachedwetse anthu mwa njira iliyonse kulandira Uthenga Wabwino wonena za Khristu .
46009013	Kodi simudziŵa kuti otumikira m'Nyumba ya Mulungu , amadya chakudya cha m'Nyumbamo , ndipo kuti opereka nsembe pa guwa lansembe , amalandira nao zansembezo ?
46009014	Momwemonso Ambuye adalamula kuti olalika Uthenga Wabwino , azilandira zoŵasunga pakulalika Uthengawo .
46009015	Koma ineyo sindinkagwiritsa ntchito konse lamulo limeneli . Ndiponso sindikulemba kalatayi chifukwa chofuna kuligwiritsa ntchito kumene . Kwenikweni ndikadakonda kuti ndife , kupambana kuti wina andichotsere chifukwa chimene ndimanyadira .
46009016	Komabe pamene ndikulalika Uthenga Wabwino , apo pokha palibe ponyadira ai , popeza kuti ndi Ambuye amene adachita kundilamula zimenezo . Tsoka kwa ine ngati sindiulalika Uthenga Wabwinowo .
46009017	Ngatitu ndikugwira ntchitoyi mofuna ine ndekha , ndiye kuti ndilandirapo mphotho . Koma ngati ndiigwira mosafuna ine ndekha , ndiye kuti ntchitoyo ndi udindo umene Ambuye adandipatsa .
46009018	Pamenepo tsono mphotho yanga ndi yotani ? Mphotho yanga ndi yakuti ndikamalalika Uthenga Wabwino , ndizingoulalika mwaulere , osafuna kulandirapo malipiro aja amene ndikadayenera kulandira polalika Uthenga Wabwinowo .
46009019	Ndine mfulu , osati kapolo wa munthu wina aliyense ai , komabe ndidadzisandutsa kapolo wa anthu onse , kuti ndikope anthu ambiri .
46009020	Kwa Ayuda ndidakhala ngati Myuda , kuti ndiŵakope . Ngakhale ineyo sindilamulidwa ndi Malamulo a Mose , komabe kwa Ayuda amene ali olamulidwa ndi Malamulowo , ndidakhala ngati iwo omwe , kuti ndiŵakope .
46009021	Kwa amene alibe Malamulo a Mose , ndidakhala ngati iwo omwe , kuti ndiŵakope . Sindiye kuti ndilibe Malamulo a Mulungu ai , popeza kuti ndili nawo malamulo a Khristu .
46009022	Kwa amene ali ndi chikhulupiriro chofooka , ndidakhala ngati wa chikhulupiriro chofooka , kuti ndiŵakope ofookawo . Kwa anthu onse ndidakhala ngati iwo omwe , kuti ngati nkotheka ndikope ena mwa iwo .
46009023	Zonsezi ndimazichita chifukwa cha Uthenga Wabwino , kuti inenso ndilandire nao madalitso a Uthengawo .
46009024	Monga inu simudziŵa kuti pa mpikisano wa liŵiro onse amathamanga , koma mmodzi yekha ndiye amalandira mphotho ? Tsono kuthamanga kwanu kukhale kwakuti nkukalandira mphothoyo .
46009025	Aliyense wothamanga pa mpikisano wa liŵiro amadziletsa pa zonse . Iwowo amachita zimenezi kuti akalandire mphotho ya nkhata yamaluŵa yotha kufota . Koma mphotho imene ife tidzalandira , ndi yosafota .
46009026	Nchifukwa chake ndimathamanga monga munthu wodziŵa kumene walinga . Ndiponso ndikamachita mpikisano womenyana , sindichita ngati munthu amene angomenya mophonya .
46009027	Ndimazunza thupi langa ndi kuligonjetsa , kuti likhale ngati kapolo wondimvera . Ndimachita zimenezi kuwopa kuti ine ndemwe , amene ndidaitana ena ku mpikisano , ndingapezeke wosayenera kuchita nao mpikisanowo .
46010001	Abale , ndifuna kuti mudziŵe zimene zidaŵachitikira makolo athu akale aja . Onse adayenda mu mthunzi wa mtambo , ndipo onse adaoloka Nyanja Yofiira .
46010002	Motero mumtambomo ndi n'nyanjamo onsewo adachita ngati kubatizidwa ndi kukhala amodzi ndi Mose .
46010003	Onse ankadya chakudya chauzimu chimodzimodzi .
46010004	Onse ankamwanso chakumwa chauzimu chimodzimodzi , pakuti analikumwa m'thanthwe lauzimu limene linkaŵatsatira . Thanthwelo linali Khristu yemwe .
46010005	Komabe ambirimbiri mwa iwo Mulungu sadakondwere nawo , kotero kuti adafera m'chipululu .
46010006	Tsono zimene zidachitikazi ndi zitsanzo zotichenjeza ife , kuti tisamasirira zoipa monga adaachitira iwowo .
46010007	Tisakhale opembedza mafano , monga analiri ena mwa iwo . Paja Malembo akuti , " Anthu adakhala pansi kuti adye ndi kumwa , kenaka nkuimirira kuti azivina . "
46010008	Tisachite dama monga momwe adaachitira ena mwa iwo : paja pa tsiku limodzi adafa anthu zikwi makumi aŵiri ndi zitatu .
46010009	Tisapute Ambuye monga momwe adaaŵaputira ena mwa iwo : paja anthuwo adaphedwa ndi njoka .
46010010	Musadandaule monga momwe adaadandaulira ena mwa iwo : paja adaphedwa ndi mngelo wodzetsa imfa .
46010011	Zonsezi zidaŵagwera makolo athuwo kuti zikhale zoŵachenjeza . Ndipo zidalembedwa kuti tipezepo phunziro ifeyo , amene tikuyandikira nthaŵi ya kutha kwa zonse .
46010012	Tsono amene akuganiza kuti waimirira molimba , achenjere kuti angagwe .
46010013	Mayeso amene inu mwakumana nawo , sasiyana ndi mayeso amene anthu ena onse adakumana nawo . Mulungu ndi wokhulupirika , sangalole kuti muyesedwe kopitirira mphamvu zanu . Koma pamene mudzayesedwa , Iye yemwe adzakukonzerani njira yopulumukira , pakukupatsani mphamvu kuti mupirire .
46010014	Tsono okondedwa anga , pewani kupembedza mafano .
46010015	Ndikulankhula nanu ngati anthu anzeru . Muweruze nokha zimene ndikunenazi .
46010016	Nanga chikho chimene timachidalitsa mothokoza Mulungu , kodi suja timaphatikizana ndi magazi a Khristu tikamweramo ? Nanga mkate urnene timaunyema , kodi suja timaphatikizana ndi thupi la Khristu tikaudya ?
46010017	Popeza kuti mkate ndi umodzi wokha , ife tonse , ngakhale tili ambiri , ndife thupi limodzi , chifukwa tonse timagaŵana mkate umodzi womwewo .
46010018	Onani zimene amachita Ayuda . Nanga amene amadyako zoperekedwa nsembe , kodi suja amachita nao miyambo ya pa guwa lansembelo ?
46010019	Tsono tanthauzo la zimene ndikunenazi nchiyani ? Kodi ndiye kuti nsembe yoperekedwa kwa fano nkanthu ? Kapena kuti fanolo nkanthu ?
46010020	Iyai , koma kuti zimene anthu akunja amapereka nsembe , amapereka kwa Satana , osati kwa Mulungu . Sindifuna kuti inu muyanjane ndi Satana .
46010021	Simungathe kumwera m'chikho cha Ambuye nkumweranso m'chikho cha Satana . Simungathe kudyera pa tebulo la Ambuye nkudyeranso pa tebulo la Satana .
46010022	Kodi tichite kuŵaputa dala Ambuye ? Kodi mphamvu zathu nkupambana zao ?
46010023	Zinthu zonse nzololedwa , koma si zonse zili ndi phindu . Zonse nzololedwa , koma si zonse zimathandiza .
46010024	Munthu asamangodaftinira yekha zabwino , koma makamaka azifunira anzake zabwino .
46010025	Mungathe kudya nyama iliyonse imene amagulitsa pa msika , osafunsa mafunso okhudzana ndi m'mene mtima wanu umamvera .
46010026	Paja Malembo akuti , " Dziko lapansi ndi zonse zam'menemo ndi za Chauta . "
46010027	Mkunja akakuitanani kuti mukadye naye , inuyo nkuvomera kupitako , mukadye chilichonse chimene akakupatseni . Musakafunse mafunso okhudzana ndi m'mene mtima wanu umamvera .
46010028	Koma wina akakuuzani kuti , " Nyama iyi idaperekedwa kwa mafano , " apo ndiye musadye nyamayo . Chifukwa cha amene wakuuzayo , usadye nyamayo , kuwopa kuti mtima ungavutike .
46010029	Osati kuti iweyo ungavutike mu mtima ai , koma iye uja amene wakuuzayo . Pamenepo udzati , " Kodi ufulu wanga utsekerezedwe chifukwa munthu wina mtima wake ukumuvuta ?
46010030	Ngati ine ndikuthokoza Mulungu chifukwa cha chakudya changa , nanga munthu angandinyoze bwanji chifukwa cha chakudya chimene ndikuchilandira mothokoza Mulungu ? "
46010031	Tsono , kaya mulikudya , kaya mulikumwa , kaya mukuchita chilichonse , muzichita zonse kuti mulemekeze Mulungu .
46010032	Moyo wanu ukhale wosaphunthwitsa Ayuda , kapena anthu a mitundu ina , kapenanso Mpingo wa Mulungu .
46010033	Muzichita monga momwe ndimachitira ine . Ndimayesa kukondweretsa anthu onse pa zonse . Sindifunafuna zokomera ineyo , koma ndimafunafuna zokomera anthu onse , kuti apulumuke .
46011001	Muzinditsanzira ine monga momwe inenso ndimatsanzira Khristu .
46011002	Ndikukuyamikani chifukwa mumandikumbukira pa zonse , ndipo mumasunga miyambo imene ndidakusiyirani .
46011003	Koma ndifuna kuti mudziŵe kuti Khristu ndiye mutu wa mwamuna aliyense , mwamuna ndiye mutu wa mkazi , ndipo Mulungu ndiye mutu wa Khristu .
46011004	Ngati mwamuna apemphera kapena kulalika mau a Mulungu , atavala kanthu kumutu , akunyoza mutu wake .
46011005	Koma mkazi akamapemphera kapena kulalika mau a Mulungu , osavala kanthu kumutu , akunyoza mutu wake . Kuteroko sikusiyana ndi kungometa mpala .
46011006	Ngati mkazi sazivala kanthu kumutu , kunali bwino atangodula tsitsi lake . Koma popeza kuti nchamanyazi kwa mkazi kumeta mpala , kapena kudula tsitsi lake , ndiyetu azivala kanthu kumutu .
46011007	Kwa mwamuna palibe chifukwa choti azivalira kanthu kumutu , pakuti amaonetsa maonekedwe ndi ulemerero wa Mulungu . Koma mkazi amaonetsa ulemerero wa mwamuna .
46011008	Pajatu mwamuna sadapangidwe kuchokera kwa mkazi , koma mkazi ndiye adapangidwa kuchokera kwa mwamuna .
46011009	Ndiponso mwamuna sadalengedwe chifukwa cha mkazi , koma mkazi ndiye adalengedwa chifukwa cha mwamuna .
46011010	Tsono , chifukwa cha angelo , mkazi azivala kanthu kumutu , kuti chikhale chizindikiro cha ulemu wake .
46011011	Komabe m'maso mwa Ambuye mkazi sali kanthu popanda mwamuna , ndiponso mwamuna sali kanthu popanda mkazi .
46011012	Inde mkazi adapangidwa kuchokera kwa mwamuna , komanso tsopano mwamuna amabadwa mwa mkazi . Ndipo zinthu zonse zimachokera kwa Mulungu .
46011013	Weruzani nokha ngati nkoyenera kuti mkazi azipembedza Mulungu osavala kanthu kumutu .
46011014	Kodi chibadwa chathu chomwe sichitiphunzitsa kuti nchamanyazi kwa mwamuna kukhala ndi tsitsi lalitali ,
46011015	koma kuti kwa mkazi nchaulemu ? Mulungu adapatsa mkazi tsitsi lalitali loti aziphimbira mutu wake .
46011016	Tsono ngati wina afuna kutsutsapo pa zimenezi , ndingoti ife ndiponso mipingo ya Mulungu tilibe mwambo wina ai ndi womwewu basi .
46011017	Tsopano pali mfundo ina imene sindingakuyamikireni . Ndiye kuti misonkhano yanu imabweretsa zoipa osati zabwino ai .
46011018	Choyamba , ndikumva kuti mukamasonkhana mu mpingo , mumapatulana . Ndipo ndikhulupirira kuti zimenezi kwinaku nzoona .
46011019	Nkofunika ndithu kuti pakhale kusiyana maganizo pakati panu , kuti amene ali okhoza pakati panu adziŵike .
46011020	Pamene musonkhana pamodzi , chimene mumadyatu si Mgonero wa Ambuye .
46011021	Inu mumati mukamadya , aliyense angoyambapo kudya chakudya chakechake , kotero kuti wina amakhala ndi njala , m'menemo wina waledzera .
46011022	Zokuwonerani zimenezi ! Kodi mulibe nyumba zomakadyeramo ndi kumweramo ? Kodi kapena mufuna kunyazitsa Mpingo wa Mulungu ndi kuŵachititsa manyazi amene alibe kanthu , eti ? Ndikuuzeni chiyani tsono ? Ndingakuyamikeni ngati ? Iyai , pa zimenezi sindingakuyamikeni konse .
46011023	Inetu zimene ndidalandira kwa Ambuye ndi zimene nanenso ndidazipereka kwa inu , zakuti usiku umene adaperekedwa uja , Ambuye Yesu adaatenga mkate .
46011024	Ndipo atathokoza Mulungu , adaunyemanyema nati , " Ili ndi thupi langa limene likuperekedwa chifukwa cha inu . Muzichita zimenezi kuti muzindikumbukira . "
46011025	Momwemonso atatha kudya , Ambuye Yesu adatenga chikho nati , " Chikhochi ndi chipangano chatsopano chotsimikizika ndi magazi anga . Nthaŵi zonse mukamamwa chikho chimenechi , muzindikumbukira . "
46011026	Pakuti nthaŵi zonse mukamadya mkate umenewu , ndi kumwa chikho chimenechi , mumalalika imfa ya Ambuye , mpaka adzabwerenso .
46011027	Nchifukwa chake tsono , munthu akadya mkate umenewu , kapena kumwa chikho cha Ambuyechi mosayenera , apalamula mlandu wonyoza thupi la Ambuye ndiponso magazi ao .
46011028	Koma munthu aziyamba wadziwona bwino asanadyeko mkate umenewu ndi kumwa chikho chimenechi .
46011029	Pakuti amene adya mkate umenewu ndi kumwa chikho chimenechi , koma osalizindikira thupi la Ambuye , akudziitanira chilango pamene akudya ndi kumwa .
46011030	Nchifukwa chake ambiri mwa inu akudwala , akufooka , ndipo ena amwalirapo kale .
46011031	Tikadadziyang'ana bwino , sitikadalangidwa .
46011032	Koma Ambuye amatilanga , kuti tiphunzirepo nzeru , kuwopa kuti tingaimbidwe mlandu pamodzi ndi anthu odalira zapansipano .
46011033	Tsono abale anga , pamene musonkhana kuti mudye Mgonero wa Ambuye , muzidikirana .
46011034	Ngati wina ali ndi njala , ayambe wadya kwao , kuti Mulungu angakulangeni chifukwa cha kusonkhana kwanu . Koma zina zimene sindidatchule , ndidzazilongosola ndikabwera .
46012001	Abale , ndifuna kuti muzindikire bwino za mphatso za Mzimu Woyera .
46012002	Mukudziŵa kuti pamene munali akunja , anthu ankakusokezani mwa njira izi ndi izi , kukukokerani ku mafano osalankhula .
46012003	Nchifukwa chake ndikukuuzani kuti munthu amene Mzimu wa Mulungu amamtsogolera , sanganene kuti , " Yesu atembereredwe . " Ndiponso , munthu amene Mzimu Woyera samtsogolera , sanganene kuti , " Yesu ndi Ambuye . "
46012004	Tsonotu pali mphatso zamitundumitundu , koma wozipereka ndi Mzimu Woyera mmodzimodzi .
46012005	Pali njira zosiyanasiyana zotumikira , koma Ambuye amene timaŵatumikira ndi amodzimodzi .
46012006	Pali mphamvu zosiyanasiyana , koma Mulungu ndi mmodzimodzi amene amagwiritsa ntchito mphamvu zonsezo mwa munthu aliyense .
46012007	Mzimu Woyera amapatsa munthu aliyense mphatso yakutiyakuti yoti aigwiritse ntchito yopindulitsa anthu onse .
46012008	Mzimu Woyera amapatsa munthu wina mphatso ya kulankhula zanzeru , ndipo Mzimu Woyera yemweyo amapatsa wina mphatso ya kulankhula mau olangiza anthu .
46012009	Mzimu Woyera yemweyo amapatsa wina mphatso ya kukhulupirira , ndipo Mzimu Woyera mmodzi yemweyo amapatsa wina mphatso ya kuchiritsa matenda .
46012010	Amapatsa wina mphamvu zochitira zozizwitsa , wina mphatso ya kulalika mau a Mulungu , wina nzeru za kusiyanitsa pakati pa zinthu zochokera kwa Mzimu Woyera ndi zochokera kwina . Amapatsa wina mphatso ya kulankhula zilankhulo zosadziŵika , ndipo amapatsa wina mphatso ya kutanthauzira zilankhulozo .
46012011	Amene amachititsa anthu zonsezi ndi Mzimu Woyera mmodzi yemweyo . Amagaŵira munthu aliyense monga momwe Iye afuna kumgaŵira .
46012012	Khristu ali ngati thupi limodzi limene lili ndi ziwalo zambiri . Ngakhale ziwalozo nzambiri , komabe thupilo ndi limodzi lokha .
46012013	Pajatu ngakhale ndife Ayuda kapena a mitundu ina , akapolo kapena mfulu , tidabatizidwa mwa Mzimu Woyera mmodzimodzi kuti tikhale thupi limodzi . Ndipo tonse tidalandira nao Mzimu Woyera mmodzi yemweyo .
46012014	Thupitu si chiwalo chimodzi chokha ai , koma lili ndi ziwalo zambiri .
46012015	Nanga phazi litanena kuti , " Poti sindine dzanja , ndiye kuti sindine chiwalo cha thupi " , kodi silikhala chiwalo cha thupi chifukwa cha chimenecho ?
46012016	Nanga khutu Iitanena kuti , " Poti sindine diso , ndiye kuti sindine chiwalo cha thupi " , kodi silikhala chiwalo cha thupi chifukwa cha chimenecho ?
46012017	Kodi thupi lonse likadakhala diso lokha , bwenzi munthu akumva bwanji ? Kapena thupi lonse likadakhala khutu lokha , bwenzi munthu akununkhiza bwanji ?
46012018	Koma m'mene ziliri Mulungu adaika chiwalo chilichonse pamalo pake m'thupi , monga momwe adafunira .
46012019	Ziwalo zonse zikadangokhala chiwalo chimodzi , sipakadakhala thupi konse .
46012020	Komatu ziwalo nzambiri , ngakhale thupi ndi limodzi lokha .
46012021	Motero diso silingauze dzanja kuti , " Ndilibe nawe ntchito . " Ndiponso mutu sungauze mapazi kuti , " Ndilibe nanu ntchito . "
46012022	Kwenikwenitu ziwalo zimene zimaoneka ngati zofooka , ndizo zofunika kopambana .
46012023	Ziwalo zimene timaziyesa zotsika , ndizo timazilemekeza kopambana . Ndipo ziwalo za thupi lathu zimene zili zochititsa manyazi , ndizo timaziveka kopambana .
46012024	Koma zimene zili zooneka bwino , nkosafunikira kuti tiziveke motero . Mulungu polumikiza ziwalo za thupi , adazilumikiza mwa njira yoti adapereka ulemu woposa kwa ziwalo zimene zimausoŵadi ulemuwo .
46012025	Adachita zimenezi kuti pasakhale kugaŵikana m'thupi , koma kuti ziwalo zonse zizisamalirana .
46012026	Chiwalo chimodzi chikamamva kuŵaŵa , ziwalo zonse zimamvanso kuŵaŵa . Chiwalo chimodzi chikamalandira ulemu , ziwalo zonse zimakondwa nao .
46012027	Tsono inuyo nonse pamodzi ndinu thupi la Khristu , ndipo aliyense mwa inu ndi chiwalo cha thupilo .
46012028	Mulungu mu Mpingo wake adaika anthu aŵa : poyamba atumwi , kachiŵiri aneneri , kachitatu aphunzitsi . Adaikanso anthu amene ali ndi mphamvu za kuchita zozizwitsa , ena amene ali ndi mphamvu za kuchiritsa matenda , ena amene ali ndi mphatso ya kulongosola ntchito , ndiponso ena amene ali ndi mphatso ya kulankhula zilankhulo zosadziŵika .
46012029	Kodi onse ndi atumwi ? Kodi onse ndi aneneri ? Kodi onse ndi aphunzitsi ? Kodi onse ali ndi mphamvu za kuchita zozizwitsa ?
46012030	Kodi onse ali ndi mphatso ya kuchiritsa matenda ? Kodi onse angathe kulankhula zilankhulo zosadziŵika ? Kodi onse angathe kuzitanthauzira ?
46012031	Iyai , koma inu muike mtima wanu pa mphatso zopambana . Tsonotu ndikuwonetseni njira yopambana kwenikweni :
46013001	Ngakhale nditamalankhula zilankhulo za anthu kapenanso za angelo , koma ngati ndilibe chikondi , ndili ngati chitsulo chongolira , kapena chinganga chosokosera .
46013002	Ngakhale nditakhala ndi mphatso ya uneneri , ngakhale nditamadziŵa zobisika zonse , ndi kumamvetsa zinthu zonse , ngakhale nditakhala ndi chikhulupiriro chachikulu chakuti ndingathe kusuntha mapiri , koma ngati ndilibe chikondi , sindili kanthu konse .
46013003	Ndipo ngakhale nditagaŵira amphaŵi chuma changa chonse , kapena kupereka thupi langa kuti anthu alitenthe , koma ngati ndilibe chikondi , ndiye kuti changa palibe .
46013004	Chikondi ncholeza mtima ndiponso nchofatsa . Chikondi chilibe kaduka , ndipo sichidzitamanda kapena kudzikuza .
46013005	Chikondi chilibe matama kapena chipongwe , sichidzikonda , sichikwiya , sichisunga mangaŵa .
46013006	Sichikondwerera zosalungama , koma chimakondwerera choona .
46013007	Chikondi chimakhululukira zonse , chimakhulupirira nthaŵi zonse , sichitaya mtima , ndipo chimapirira onse .
46013008	Chikondi nchosatha . Uneneri udzatha , kulankhula zilankhulo zosadziŵika kudzalekeka , ndipo nzeru za anthu zidzatha .
46013009	Paja timangodziŵa zinthu mopereŵera , ndipo kulalika kwathunso nkopereŵera ,
46013010	koma changwiro chikadzaoneka , chopereŵeracho chidzatha .
46013011	Pamene ine ndinali mwana , ndinkalankhula mwachibwana , ndinkaganiza mwachibwana ndipo zinthu ndinkazitengera chibwana . Koma nditakula , ndidazileka zachibwanazo .
46013012	Tsopano timaona zinthu ngati m'galasi , zosaoneka bwino kwenikweni . Koma pa nthaŵiyo tidzaona chamaso ndithu . Tsopano ndimangodziŵa mopereŵera , koma pa nthaŵiyo ndidzamvetsa kotheratu , monga momwe Mulungu akundidziŵira ine kotheratu .
46013013	Choncho pakali pano zilipo zinthu zitatuzi : chikhulupiriro , chiyembekezo ndi chikondi . Koma mwa zonsezi chopambana ndi chikondi .
46014001	Muziyesetsa kukhala nacho chikondi , komanso muike mtima pa mphatso zimene Mzimu Woyera amapereka , makamaka mphatso ya kulankhula mau ochokera kwa Mulungu .
46014002	Munthutu wolankhula chilankhulo chosadziŵika , salankhula ndi anthu ai , koma ndi Mulungu . Palibe munthu womvetsa zimene iyeyo akunena , Mzimu Woyera ndiye amamlankhulitsa zachinsinsi .
46014003	Koma wolankhula mau ochokera kwa Mulungu , amalankhula ndi anthu , ndipo amaŵathandiza , amaŵalimbitsa mtima ndi kuŵasangalatsa .
46014004	Munthu wolankhula chilankhulo chosadziŵika , amangothandizidwa yekha , koma wolankhula mau ochokera kwa Mulungu , amathandiza mpingo .
46014005	Ndikadakonda kuti nonsenu mukhale nayo mphatso ya kulankhula zilankhulo zosadziŵika , koma makamaka ndikadakonda kuti nonsenu mukhale ndi mphatso ya kulankhula mau ochokera kwa Mulungu . Pakuti munthu wolankhula mau ochokera kwa Mulungu , ndiye wofunika kwambiri kuposa wolankhula zilankhulo zosadziŵika , ngati palibe munthu wotanthauzira zilankhulo , kuti mpingo upindulepo .
46014006	Abale , mudzapindulanji ngati ndibwera kwa inu nkumadzalankhula m'zilankhulo zosadziŵika ? Simudzapindula konse ndi kulankhula kwangako , ngati m'mau angawo mulibe zina zimene Mulungu wandiwululira , kapena zina zopatsa nzeru , kapena zina zimene Mulungu andipatsa kuti ndinene , kapenanso phunziro lina .
46014007	Ndi ngati zipangizo zopanda moyo zimene zili ndi liwu , monga toliro kapena zeze . Woziliza akapanda kusiyanitsa bwino maliwu ake , womvera sangadziŵe nyimbo imene ikuimbidwa .
46014008	Ndiponso woliza lipenga akapanda kuliliza momveka bwino , ndani angakonzekere nkhondo ?
46014009	Inunso chimodzimodzi : munthu angadziŵe bwanji zimene mukulankhula , ngati polankhula simunena mau omveka bwino ? Pamenepo mudzangotaya mau anu pachabe .
46014010	Mosapeneka konse pali zilankhulo zamitundumitundu pa dziko lapansi , ndipo palibe ndi chimodzi chomwe chimene mau ake alibe tanthauzo .
46014011	Koma ngati ine sindidziŵa tanthauzo la mau a m'chilankhulo , ndidzakhala mlendo kwa amene akulankhula , ndipo iyenso adzakhala mlendo kwa ine .
46014012	Inunso chimodzimodzi : popeza kuti mwaika mtima pa mphatso za Mzimu Woyera , muziyesetsa kuzigwiritsa ntchito , makamaka mphatso zolimbikitsa mpingo .
46014013	Nchifukwa chake munthu wolankhula chilankhulo chosadziŵika , apemphere kuti alandirenso mphatso ya kuchitanthauzira .
46014014	Ngati ndipemphera m'chilankhulo chosadziŵika , mtima wanga ukupemphera inde , koma nzeru zanga sizipindulapo kanthu pamenepo .
46014015	Nanga pamenepa nkutani ? Ndidzapemphera ndi mtima wanga , komanso ndi nzeru zanga . Ndidzaimba ndi mtima wanga , komanso ndi nzeru zanga .
46014016	Mukayamika Mulungu ndi mtima wanu wokha , nanga munthu amene ali nanu pamodzi , koma sadziŵa zamumtimazo , angavomereze bwanji kuti , " Amen ! " pa pemphero lanu lothokoza Mulungu , pamene sakudziŵa zimene inuyo mukunena .
46014017	Ngakhale inu muthokoze Mulungu bwinobwino , koma munthu winayo sapindulapo konse .
46014018	Ndikuthokoza Mulungu kuti ine ndimalankhula m'zilankhulo zosadziŵika kuposa nonsenu .
46014019	Komabe mu msonkhano wa mpingo , m'malo molankhula mau ochuluka m'chilankhulo chosadziŵika , ndingakonde kwambiri kunena mau asanu okha omveka bwino , kuti ndiphunzitsire anthu .
46014020	Abale , musamaganiza zachibwana . Pa zoipa , khalani ngati ana osadziŵa , koma pa maganizo anu , mukhale okhwima .
46014021	M'Malembo mudalembedwa kuti , " Ndidzalankhula ndi mtundu uwu kudzera mwa anthu a zilankhulo zachilendo , ndiponso ndi pakamwa pa anthu achilendo . Koma ngakhale nditero , sadzandimvera , akutero Chauta . "
46014022	Motero kulankhula m'zilankhulo zosadziŵika , ndi chizindikiro kwa anthu osakhulupirira , osati kwa anthu okhulupirira . Koma kulankhula mau ochokera kwa Mulungu , ndi chizindikiro kwa anthu okhulupirira , osati kwa osakhulupirira .
46014023	Tsono ngati mpingo wonse usonkhana pamodzi , ndipo onse ayamba kulankhula zilankhulo zosadziŵika , nanga mukaloŵa anthu osadziŵa kapena osakhulupirira , kodi iwo sadzayesa kuti ndinu amisala ?
46014024	Koma ngati onse alankhula mau ochokera kwa Mulungu , ndipo munthu wosakhulupirira kapena wosadziŵa aloŵa , adzatsutsidwa ndi zonse zimene akumva . Mau onsewo adzamuloŵa mu mtima ,
46014025	ndipo zobisika za mumtima mwake zidzaonekera poyera . Pamenepo iye adzadzigwetsa choŵerama pansi ndi kupembedza Mulungu , ndipo adzavomereza kuti Mulungu ali pakati panudi .
46014026	Ndiye titani tsono , abale ? Pamene musonkhana pamodzi , aliyense angathe kukhala ndi nyimbo , kapena phunziro loti aphunzitse , kapena kanthu kena kamene Mulungu wamuululira , kapena mau oti alankhule m'chilankhulo chosadziŵika , ndipo wina afuna kutanthauzira mauwo . Komatu cholinga cha zonsezi chikhale kulimbikitsa mpingo .
46014027	Ngati alipo ena ofuna kulankhula m'chilankhulo chosadziŵika , alankhule aŵiri okha , kapena atatu , koma osapitirira pamenepo . Alankhule modikirana , ndipo pakhale wina wotanthauzira mauwo .
46014028	Koma ngati palibe munthu wotha kutanthauzira mauwo , iyeyo akhale chete mu msonkhano , ndipo azingolankhula ndi Mulungu payekha .
46014029	Kunena za olankhula mau ochokera kwa Mulungu , aŵiri kapena atatu alankhule , ndipo ena onse aweruze zimene iwowo akunena .
46014030	Koma Mulungu akaulula kanthu kwa munthu wina amene ali pomwepo , amene akulankhulayo akhale chete .
46014031	Nonsenu mungathe kulankhula mau ochokera kwa Mulungu malinga nkupatsana mpata , kuti onse aphunzire ndi kulimbikitsidwa .
46014032	Anthu amene ali ndi mphatso ya kulankhula mau ochokera kwa Mulungu , adziŵe kuilamulira mphatsoyo .
46014033	Mulungu safuna chisokonezo ai , koma mtendere . Monga zimachitikira m'mipingo yonse ya anthu a Mulungu ,
46014034	akazi akhale chete m'misonkhano ya mpingo , pakuti iwo saloledwa kulankhula . Monga Malamulo a Mose anenera , akazi azikhala omvera .
46014035	Ngati ali ndi mafunso , akafunse amuna ao kunyumba . Pajatu nchamanyazi kuti mkazi alankhule mu msonkhano wa mpingo .
46014036	Monga nkuti mau a Mulungu adachokera kwa inu ? Kaya kapena adafika kwa inu nokha ?
46014037	Ngati wina akuyesa kuti akulankhula mau ochokera kwa Mulungu , kapena kuti akuuzidwa mau ndi Mzimu Woyera , avomereze kuti zimene ndikukulemberanizi ndi lamulo lochokera kwa Ambuye .
46014038	Ngati munthuyo savomereza zimenezi , Mulungunso samuvomereza iyeyo .
46014039	Nchifukwa chake tsono , abale anga , ikani mtima pa kulankhula mau ochokera kwa Mulungu , ndipo musaletse anthu kulankhula zilankhulo zosadziŵika .
46014040	Koma tsono , zonse zizichitika moyenera ndi molongosoka .
46015001	Abale , ndifuna kukukumbutsani Uthenga Wabwino umene ndidakulalikirani . Mudaulandira , ndipo mudakhazikitsapo chikhulupiriro chanu molimba .
46015002	Mulungu adzakupulumutsani ndi Uthenga Wabwinowu , ngati musunga bwino mau ake monga ndidakulalikirani . Popanda kutero , bwenzi mutangokhulupirira pachabe .
46015003	Pajatu mau aakulu amene ndidakupatsani ndi omwewo amene inenso ndidalandira . Mauwo ndi akuti Khristu adafera machimo athu , monga Malembo anenera .
46015004	Adaikidwa m'manda , mkucha wake adauka , monga Malembo anenera .
46015005	Motero adaonekera Kefa , kenaka atumwi khumi ndi aŵiri aja .
46015006	Pambuyo pake adaonekera abale opitirira mazana asanu pa nthaŵi imodzi . Ambiri mwa iwowo akalipo , ena adamwalira .
46015007	Ndipo adaonekera Yakobo , kenaka atumwi onse .
46015008	Potsiriza , pambuyo pa onse adandiwonekeranso ineyo , ngakhale ndili ngati mpolo chabe .
46015009	Inetu ndine wamng'onong'onodi mwa atumwi onse . Sindine woyenera konse kuti ndizitchedwa mtumwi , pakuti ndinkazunza Mpingo wa Mulungu .
46015010	Koma chifukwa chakuti Mulungu adandikomera mtima , ndili monga ndilirimu . Ndipo kukoma mtima kwakeko sikunali kopanda phindu , popeza kuti ndidagwira ntchito koposa atumwi ena onse . Komabe si ndine ndidaigwira , koma mphamvu za Mulungu zimene zikundilimbikitsa .
46015011	Motero kaya ndi ineyo kaya ndi iwowo , zimene timalalika ndi zomwezo , zimene mudakhulupirira ndi zomwezonso .
46015012	Tsono popeza kuti chimene timalalika ndi chakuti Khristu adauka kwa akufa , bwanji ena mwa inu akunena kuti , " Anthu akufa sadzaukanso ? "
46015013	Ngati akufa sadzauka , ndiye kuti Khristunso sadauke .
46015014	Tsono ngati Khristu sadauke , kulalika kwathu nkwachabe , ndipo chikhulupiriro chanu nchachabenso .
46015015	Ngati zili choncho , ndiye kuti ndife mboni zonama , tikuchita umboni wonama m'dzina la Mulungu , ponena kuti Mulungu adaukitsa Khristu . Ngati nzoonadi kuti akufa sauka , ndiye kuti Mulungu sadamuukitse Khristuyo .
46015016	Pakuti ngati akufa sauka , Khristunso sadauke .
46015017	Ndipotu ngati Khristu sadauke , chikhulupiriro chanu nchopanda pake , ndipo mukadali m'machimo anu .
46015018	Pamenepo nawonso amene adamwalira ali okhulupirira Khristu , adatayika ndithu .
46015019	Ngati taika chikhulupiriro chathu mwa Khristu chifukwa cha moyo uno wokha , ndiye kuti ndife omvetsa chisoni koposa anthu ena onse .
46015020	Koma ai , Khristu adauka ndithu kwa akufa . Pakati pa onse amene adafa , ndiye woyamba kuuka .
46015021	Pakuti monga imfa idadza pansi pano kudzera mwa munthu wina , momwemonso kuuka kwa akufa kudadza kudzera mwa munthu wina .
46015022	Monga anthu onse amamwalira chifukwa ndi ana a Adamu , momwemonso anthu onse adzauka chifukwa cholumikizana ndi Khristu .
46015023	Koma aliyense adzauka pa nthaŵi yake : woyambirira ndi Khristu , ndipo pambuyo pake , pamene Khristuyo adzabwera , nawonso amene ali ake adzauka .
46015024	Pamenepo chimalizo chidzafika . Khristu atathetsa ufumu wonse , ulamuliro wonse , ndi mphamvu zonse , adzapereka ufumu uja kwa Mulungu Atate .
46015025	Paja Khristu ayenera kulamulira mpaka atagonjetsa adani ake onse .
46015026	Mdani wotsiriza kumthetsa mphamvu , ndiye imfa .
46015027	Malembotu akuti , " Mulungu adamgonjetsera zinthu zonse . " Koma nchodziŵikiratu kuti pamene akuti " zinthu zonse , " sakuphatikizapo ndi Mulungu yemwe , amene adagonjetsera Khristu zinthu zonse .
46015028	Koma pamene zonse zidzakhala zitagonjera Khristu , pamenepo Mwana wa Mulungu nayenso adzagonjera Mulungu , amene adarngonjetsera zinthu zonse . Adzachita zimenezi kuti Mulungu akhale wolamulira aliyense kwathunthu .
46015029	Ngati Yesu sadauke kwa akufa , nanga amafunanji anthu amene amabatizidwa m'malo mwa amene adafa ? Ngati akufa sauka konse , nanga chifukwa chiyani anthu amabatizidwa m'malo mwao ?
46015030	Nanga pamenepo ifenso timakhaliranji m'zoopsa nthaŵi zonse ?
46015031	Abale anga , imfa ndimayenda nayo tsiku ndi tsiku . Ndikunenetsa zimenezi chifukwa ndimakunyadirani mwa Khristu Yesu Ambuye athu .
46015032	Nanga pamene ndidalimbana ndi zilombo ku Efeso , ndidapindulapo chiyani , ngati ndinkatsata maganizo a anthu chabe ? Ndiyetu ngati akufa sauka , tizingochita monga amanenera kuti , " Tiyeni tizidya ndi kumwa , pakuti maŵa tikufa . "
46015033	Musadzinyenge . " Paja kuyanjana ndi anthu ochimwa kumaononga khalidwe . "
46015034	Mudzidzimuke mumtima mwanu , ndipo muleke kuchimwa . Ena mwa inu sadziŵa Mulungu konse . Ndikukuuzani zimenezi kuti muchite manyazi .
46015035	Koma kapena wina nkufunsa kuti , " Kodi akufa adzauka bwanji ? Kodi adzakhala ndi thupi lotani ? "
46015036	Ati kupusa ati ! Mbeu imene umafesa , siingamere ndi kukhala moyo itapanda kufa .
46015037	Ndipo chimene ufesa , si mmera umene udzatuluka ai , koma ndi njere chabe , kaya ndi ya tirigu , kapena ya mtundu wina uliwonse .
46015038	Koma Mulungu amaisandutsa mmera monga momwe Iye akufunira , mbeu iliyonse mmera wakutiwakuti .
46015039	Mnofu sukhala wa mtundu umodzi . Pali mnofu wina wa anthu , wina wa nyama , wina wa mbalame , ndi wina wa nsomba .
46015040	Palinso zolengedwa zakuthambo , ndi zina zapansipano . Koma ulemerero wa zakuthambo ndi wosiyana ndi ulemerero wa zapansipano .
46015041	Dzuŵa lili ndi kuŵala kwake , mwezi uli ndi kuŵala kwake kosiyana ndi kwa dzuŵa kuja , nyenyezinso zili ndi kuŵala kwake kosiyana ndi kwa zina zija . Ngakhale nyenyezizo zimasiyananso kuŵala kwake .
46015042	Zidzateronso pamene akufa adzauka . Thupi loikidwa m'nthaka ngati mbeu yofesa , limaola , koma likadzauka , lidzakhala losaola .
46015043	Thupi loikidwa m'manda , ndi lonyozeka ndi lofooka , koma likadzauka lidzakhala lokongola ndi lamphamvu .
46015044	Thupi loikidwa m'manda , ndi lamnofu chabe , koma likadzauka , lidzakhala lauzimu . Ngati pali thupi lamnofu , palinso thupi lauzimu .
46015045	Paja Malembo akuti , " Munthu woyamba uja , Adamu , adachita kusanduka chinthu chamnofu chokhala ndi moyo . " Koma Adamu wotsiriza adakhala chinthu chauzimu chopatsa moyo .
46015046	Loyamba si thupi lauzimu ai . Loyamba ndi lamnofu , pambuyo pake lauzimu .
46015047	Adamu woyamba uja anali wochokera ku dothi , anali wapansipano . Koma Khristu , Adamu wachiŵiri uja , anali wochokera Kumwamba .
46015048	Anthu onse apansipano ali ngati Adamu wopangidwa ndi dothi uja . Ndipo onse amene ali a Kumwamba , ali ngati Khristu wa Kumwamba .
46015049	Monga takhala ofanafana ndi Adamu , munthu wopangidwa ndi dothi uja , momwemonso tidzakhala ofanafana ndi Khristu , munthu wa Kumwamba .
46015050	Abale , chimene ndikunena nchakuti munthu ndi thupi lake lamnofuli sangathe kuloŵa mu Ufumu wa Mulungu , ndipo zimene zimaola , sizingathe kuloŵa kumene zinthu siziwola .
46015051	Mvetsetsani , ndikuuzeni chinsinsi . Sikuti tonse tidzamwalira , komabe tonse tidzasandulika .
46015052	Zidzachitika mwadzidzidzi , pa kamphindi ngati kuphethira kwa diso , pamene lipenga lotsiriza lidzalira . Likadzaliratu lipengalo , akufa adzauka ndi matupi amene sangaole , ndipo ife tidzasandulika .
46015053	Pakuti thupi lotha kuwolali liyenera kusanduka losatha kuwola , ndipo thupi lotha kufali liyenera kusanduka losatha kufa .
46015054	Tsono thupi lotha kuwolali likadzasanduka losatha kuwola , ndipo thupi lotha kufali likadzasanduka losatha kufa , pamenepo zidzachitikadi zimene Malembo adanena kuti , " Imfa yagonjetsedwa kwathunthu . "
46015055	" Iwe imfa , kupambana kwako kuli kuti ? Iwe imfa , ululu wako uli kuti ? "
46015056	Ululu wake wa imfa ndi uchimo , ndipo chimene chimapatsa uchimo mphamvu , ndi Malamulo .
46015057	Koma tiyamike Mulungu amene amatipambanitsa mwa Ambuye athu Yesu Khristu .
46015058	Tsono abale anga okondedwa , limbikani , khalani osagwedezeka , gwirani ntchito ya Ambuye mwachangu masiku onse , podziŵa kuti ntchito zimene mumagwirira Ambuye sizili zopanda phindu .
46016001	Kunena za zopereka zothandizira akhristu a ku Yerusalemu , inunso muchite monga momwe ndidalongosolera m'mipingo ya ku Galatiya .
46016002	Pa tsiku loyamba la sabata , aliyense mwa inu azipatulapo kanthu , potsata momwe wapezera . Zimene wapatulazo azisunge kunyumba , kuti pasakakhalenso kusonkhasonkha ine ndikabwera .
46016003	Tsono ndikadzafika , ndidzaŵapatsa makalata anthu amene mungaŵasankhe , ndipo ndidzaŵatuma kuti akapereke mphatso yanuyo ku Yerusalemu .
46016004	Koma ngati nkofunika kuti inenso ndipite , tidzapitira limodzi .
46016005	Ndidzafika kwanuko nditadutsa dziko la Masedoniya , pakuti ndingodzerako ku Masedoniyako .
46016006	Koma kapena kwanuko ndidzakhala kanthaŵi , kapenanso nyengo yonse yachisanu . Ndifuna kuti pambuyo pake mudzandithandize kupitiriza ulendo wanga kulikonse kumene ndingapite .
46016007	Ulendo umenewo sindifuna kungokuwonani chidule modutsa chabe , koma ndikuyembekeza kukhala nanu kanthaŵi ndithu , Ambuye akalola .
46016008	Koma ndikhala ku Efeso kuno mpaka chikondwerero cha Pentekoste .
46016009	Pakuti pano mwai ulipo woti nkuchita zazikulu , ndiponsotu adani alipo ambiri .
46016010	Ngati Timoteo afika kwanuko , samalani kuti pasakhale kanthu komdetsa nkhaŵa pakati panu , pakuti iyenso akugwira ntchito ya Ambuye , monga ine .
46016011	Tsono wina aliyense asamnyoze , koma mumthandize kupitiriza ulendo wake mwamtendere kubwerera kuli ine kuno . Paja ndikumuyembekeza pamodzi ndi abale ena .
46016012	Kunena za mbale wathu , Apolo , ndamuumiriza kolimba kuti pamodzi ndi abale ena abwere kwanuko kudzakuwonani , koma iye sadafune kupita tsopano . Akadzapeza mpata wabwino , adzabwera .
46016013	Khalani maso , khalani okhazikika m'chikhulupiriro chanu , chitani chamuna , khalani amphamvu .
46016014	Zonse zimene muchita , muzichite mwachikondi .
46016015	Abale , mukudziŵa kuti Stefanasi ndi a m'banja mwake ndiwo adayambirira kuloŵa chikhristu m'dziko la Akaiya . Ndipo akhala akudzipereka kutumikira anthu a Mulungu .
46016016	Tsono ndikukupemphani kuti inunso muziŵamvera anthu otere , ndiponso aliyense wogwira ntchito ndi kutumikira modzipereka pamodzi nawo .
46016017	Ndakondwa kuti Stefanasi , Fortunato ndi Akaiko afika , pakuti ngakhale inu simuli nane , iwo achita ngati kuloŵa m'malo wanu .
46016018	Adandisangulutsa ine monga adasangulutsanso inu . Anthu otere muziŵalemekeza .
46016019	Mipingo ya ku dziko la Asiya ikuti moni . Akwila ndi Prisika , pamodzi ndi mpingo umene umasonkhana m'nyumba mwao , akuti moni kwa inu nonse , akhristu anzao .
46016020	Abale onse akuti moni . Mupatsane moni mwa chikondi chenicheni .
46016021	Ineyo Paulo , ndikuchita kulemba ndekha mau aŵa akuti " Moni . "
46016022	Ngati munthu sakonda Ambuye , akhale wotembereredwa . Maranatha ! ' Ambuye athu , bwerani !
46016023	Ambuye Yesu akudalitseni .
46016024	Chikondi changa chikhale pa inu nonse , mwa Khristu Yesu .
47001001	Ndine , Paulo , mtumwi wa Khristu Yesu mwa kufuna kwa Mulungu . Ndili limodzi ndi mbale wathu Timoteo . Tikulembera mpingo wa Mulungu umene uli ku Korinto , ndiponso anthu onse a Mulungu okhala m'dziko lonse la Akaiya .
47001002	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
47001003	Tiyamike Mulungu , Atate a Ambuye athu Yesu Khristu . Ndiwo Atate a chifundo ndi otilimbitsa mtima kwathunthu .
47001004	Mulungu amatilimbitsa mtima m'masautso athu onse , kuti monga momwe Iye amalimbitsira ife mtima , nafenso tithe kuŵalimbitsa mtima anzathu amene ali pakati pa masautso amitundumitundu .
47001005	Pakuti monga tikumva zoŵaŵa kwambiri pamodzi ndi Khristu , momwemonso Khristu amatilimbitsa mtima kwambiri .
47001006	Ngati tikuzunzika , nkuti inu mupeze chokulimbitsani mtima ndiponso chipulumutso . Ngati ife atilimbitsa mtima , nkuti inunso mulimbitsidwe mtima ndi kulandira mphamvu za kupirira pamene mulikumva zoŵaŵa zomwezo zimene ifenso timamva .
47001007	Chikhulupiriro chathu pa inu nchohmba . Tikudziŵa kuti monga mulikumva zoŵaŵa pamodzi nafe , momwemonso mudzapeza chokulimbitsani mtima pamodzi nafe .
47001008	Tsono abale , tifuna kuti mudziŵe , masautso amene tidakumana nawo ku dziko la Asiya , adatipsinja koopsa , kopitirira mphamvu zathu , kotero kuti sitinkayembekezanso kuti nkukhala ndi moyo .
47001009	Ndithu m'mitima mwathu tinkangoganiza kuti basi talandira chilango chokaphedwa . Zimenezi zidachitika kuti tisamadzikhulupirire , koma kuti tizikhulupirira Mulungu amene amaukitsa akufa .
47001010	Ndiye amene adatipulumutsa ku zoopsa zotere za imfa , ndipo adzatipulumutsanso . Taika ndithu chikhulupiriro chathu pa Iyeyo choti adzatipulumutsanso .
47001011	Inu nomwe muthandizane nafe pakutipempherera . Pamenepo anthu ambiri adzathokoza Mulungu m'malo mwathu , chifukwa cha zimene Iye adatichitira mwa kukoma mtima kwake .
47001012	Chimene timanyadira nchakuti mtima wathu umatichitira umboni kuti ponseponse pamene tidapjta , koma makamakanso pakati panu , mayendedwe athu anali oyera ndi opanda chinyengo . Zinali choncho osati chifukwa chotsata nzeru za anthu ai , koma chifukwa Mulungu adatikomera mtima .
47001013	Timakulemberani zokhazokha zimene mungathe kuziŵerenga ndi kuzimvetsa bwino . Ndikhulupirira kuti ,
47001014	monga mwayamba kale kutidziŵa pang'ono , mudzatidziŵa kwenikweni , ndiye kuti pa tsiku la Ambuye Yesu mudzatha kutinyadira ife , monga momwe ifenso tidzakunyadirani inu .
47001015	Popeza kuti pa zimenezi ndinali wotsimikiza ndithu , ndidaaganiza zoti ndiyambe ndafika kwanuko . Ndidaafuna kuti mulandire madalitso paŵiri :
47001016	ndidaakonza ulendo wanga kuti ndidzere kwanu popita ku Masedoniya , ndi kuti ndidzerenso kwanu pochokera ku Masedoniyako . Ndinkafuna kuti potero mudzandithandize kupitiriza ulendo wanga wopita ku Yudeya .
47001017	Kodi pamene ndidaaganiza kuchita zimenezi , inu mukuyesa kuti ndidaachita zinthu mwachibwana ? Kaya zimene ndimaganiza kuzichita , kodi ndimangoziganiza mwaukapsala , kotero kuti ndingathe kunena kuti , " Inde , inde " ndiponso " Ai , ai " pa nthaŵi imodzi ?
47001018	Pali Mulungu woona , ndikulumbira kuti mau athu amene timakuuzani sali " Inde " ndiponso " Ai " .
47001019	Yesu Khristu , Mwana wa Mulungu , amene ine ndi Silivano ndi Timoteo tidakulalikirani , sanali " Inde " ndiponso " Ai " pa nthaŵi imodzi , koma nthaŵi zonse anali " Inde " wa Mulungu .
47001020	Ndipo zonse zimene Mulungu adalonjeza zidachitika ndi " Inde " ameneyu . Nchifukwa chake mwa Yesu Khristuyo timanena kuti , " Amen " kulemekeza Mulungu .
47001021	Mulungu ndi amene amatikhazikitsa pamodzi nanu mwa Khristu . Ndiye amene adatidzoza ,
47001022	natisindikiza chizindikiro chake , ndi kuika Mzimu Woyera m'mitima mwathu ngati chikole .
47001023	Mulungu akhale mboni yanga , chifukwa chenicheni chimene sindidafikirenso ku Korinto chinali chakuti ndisakumvetseni chisoni .
47001024	Sikuti tikufuna kuchita ngati kukulamulirani pa zoti muzikhulupirira , pakuti pa mbali ya chikhulupiriro chanu , ndinu okhazikika ndithu . Makamaka tingofuna kugwirizana nanu kuti mukhale okondwa .
47002001	Nchifukwa chake ndidatsimikiza kuti ndisachite ulendo winanso wopweteka wobwera kwanuko .
47002002	Ngati ndine amene ndikukupweteketsani mtima , nanga ineyo adzandisangalatsa ndani , kodi si yemweyo amene ndidampweteketsa mtima .
47002003	Nchifukwa chake ndidakulemberani kalata ija . Sindidafune kudza kwanuko , kuwopa kuti inuyo oyenera kundisangalatsanu mungandipweteketse mtima . Ndidaadziŵiratu kuti ine ndikamakondwa , nonsenunso mumakondwa .
47002004	Pamene ndidakulemberani kalata ija , mtima wanga unali wovutika ndi wopsinjika ndithu , ndipo ndinkalira misozi . Sindidafune kukupweteketsani mtima , koma makamaka ndinkafuna kuti mudziŵe kuti ndimakukondani kwambiri .
47002005	Ngati wina aliyense adachita kanthu kolasa mtima , si ineyo amene adalasa mtima , koma pang'ono ponse adalasako nonsenu , kunenatu mosakulitsa nkhani .
47002006	Munthu woteroyo , pafupi nonse mwamtsutsa , choncho chilangocho nchokwanira .
47002007	Tsono makamaka nkwabwino mumkhululukire ndi kumlimbitsa mtima , kuwopa kuti angamve chisoni chachikulu chomtayitsa mtima kotheratu .
47002008	Nchifukwa chake ndikukupemphani kuti mumtsimikizirenso kuti mumamkonda ndithu .
47002009	Pamene ndinkakulemberani kalata ija , cholinga changa chinali chakuti ndikuyeseni , ndi kuwona ngati mudzandimvera pa zonse .
47002010	Mukakhululukira munthu , inenso ndimkhululukira . Ngati ine ndakhululukira , patakhala kanthu koti ndakhululukira , ndiye kuti ndakhululukira chifukwa cha inu pamaso pa Khristu .
47002011	Cholinga chake nkuti Satana asatichenjerere , paja tikudziŵa njira zake .
47002012	Pamene ndidafika ku Troasi kuti ndikalalike Uthenga Wabwino wonena za Khristu , ndidapeza Ambuye atanditsekulira kale pa khomo kuti ndikagwire ntchito kumeneko .
47002013	Komabe mumtima mwanga munalibe mtendere , chifukwa sindidampeze Tito , mbale wanga . Tsono ndidatsazikana ndi anthu akumeneko nkupita ku Masedoniya .
47002014	Tithokoze Mulungu amene mwa Khristu amatitsogolera nthaŵi zonse m'kupambana kwake . Kudzera mwa ife Mulungu akupatsa anthu onse nzeru zodziŵira Khristu , ndipo nzeruzo zikuwanda ponseponse ngati fungo labwino .
47002015	Zoonadi tili ngati fungo labwino la Khristu lokomera Mulungu , pakati pa anthu amene akupulumuka ndi amene akutayika .
47002016	Kwa amene akutayika , fungoli ndi la imfa , ndipo limaŵapha . Koma kwa amene akupulumuka , fungoli ndi la moyo , ndipo limaŵapatsa moyo . Nanga ndani angaithe ntchito yotere ?
47002017	Ifetu sitili ngati anthu ena ambiri amene amangochita malonda ndi mau a Mulungu . Koma , popeza kuti tili mwa Khristu , ngati anthu otumidwa ndi Mulungu , timalankhula moona , molingana ndi kufuna kwake .
47003001	Kodi ponena izi ndiye kuti tikuyamba kudzichitira umboni tokha ? Kodi kapena nkofunika kuti ifenso , monga anthu ena , tikhale ndi makalata otichitira umboni kwa inu , kapena makalata aumboni ochokera kwa inu ?
47003002	Kalata yotichitira umboniyo ndinu nomwe . Idalembedwa m'mitima mwathu , kuti anthu onse aidziŵe ndi kumaiŵerenga .
47003003	Anthu onse angathe kuwona kuti ndinu kalata yochokera kwa Khristu , yolembedwa kudzera mwa ife , osati ndi inki koma ndi mzimu wa Mulungu wamoyo , osati pa zolembapo zamiyala koma m'mitima mwa anthu .
47003004	Mulungu akudziŵa kuti tikunena zimenezi chifukwa Khristu ndiye amatipatsa kulimba mtima kotere .
47003005	Pakuti mwa ife tokha mulibe kanthu kamene kangatiganizitse kuti tingathe kuchita ntchitoyi patokha . Amene amatipatsa mphamvu ndi Mulungu kuti tithe kuichita .
47003006	Ndiye amene adatipatsa mphamvu kuti tikhale otumikira chipangano chatsopano , osati mwa malamulo olembedwa , koma mwa Mzimu Woyera . Paja malamulo olembedwa amadzetsa imfa , koma Mzimu Woyera amapatsa moyo .
47003007	Malamulo ongolembedwa pa miyala aja adaperekedwa ndi ulemerero waukulu , kotero kuti Aisraele sankatha kuyang'anitsitsa nkhope ya Mose chifukwa cha kuŵala kwake . Komabe kuŵala kwakeko kunali kosakhalitsa . Tsono ngati malamulowo , amene ali odzetsa imfa , adaperekedwa ndi ulemerero wotere ,
47003008	nanji ntchito ya Mzimu Woyera , kodi siidzakhala ndi ulemerero wopambana pamenepo ?
47003009	Ngati ntchito yoweruza anthu kuti alangidwe inali yaulemerero , ndiye kuti ntchito yoti anthu apezeke olungama pamaso pa Mulungu idzakhala yaulemerero koposa .
47003010	Chifukwa cha ulemerero wopambanawu umene waoneka tsopano , zinthu zimene kale zidaali ndi ulemerero , masiku ano zilibenso ulemerero konse .
47003011	Tsono ngati zinthu zosakhalitsa zidaafika ndi ulemerero , ndiye kuti zinthu zokhala mpaka muyaya zidzakhala ndi ulemerero wopambana .
47003012	Popeza kuti timayembekeza zimenezi , timalimba mtima kwambiri .
47003013	Sitichita ngati Mose amene ankaphimba nkhope yake ndi nsalu , kuwopa kuti Aisraele angamapenye kutha kwake kwa kuŵala kosakhalitsa kuja .
47003014	Koma iwo nzeru zao zidauma , pakuti mpaka lero lino chophimba chomwe chija chimakhalapobe akamaŵerenga mabuku a m'Chipangano Chakale . Pajatu chophimbacho chimachotsedwa pokhapokha munthu akakhala mwa Khristu .
47003015	Ndithu , mpaka lero lino nthaŵi zonse akamaŵerenga Malamulo a Mose , chophimba chija chimaphimbabe mitima yao .
47003016	Koma munthu akatembenukira kwa Ambuye , chophimbacho chimachotsedwa .
47003017	Tsono tikamati , " Ambuye , " tikunena Mzimu Woyera . Ndipo kumene kuli Mzimu wa Ambuye , kuli ufulu .
47003018	Tonsefe , opanda chophimba nkhope yathu , timaonetsa ulemerero wa Ambuye , monga momwe galasi limaonetsera nkhope ya munthu . Monsemo Ambuye , amene ali Mzimu , amatisandutsa kuti tifanefane naye , ndi kukhala nawo ulemerero wake mochulukirachulukira .
47004001	Mulungu mwa chifundo chake adatipatsa ntchitoyi , nchifukwa chake sititaya mtima .
47004002	Takaniratu njira zonse zochititsa manyazi zimene anthu amatsata mobisika . Sitichita kanthu monyenga kapena kupotoza mau a Mulungu ; koma pakulankhula zoona poyera pamaso pa Mulungu , tifuna kuti anthu onse ativomereze m'mitima mwao .
47004003	Koma ngakhale Uthenga Wabwino umene timalalika uli wophimbika , ngwophimbika kwa okhawo amene akutayika .
47004004	Iwoŵa sakhulupirira , popeza kuti Satana , amene ali mulungu wa dziko lino lapansi , adachititsa khungu maganizo ao , kuwopa kuti angaone kuŵala kwa Uthenga Wabwino . Kuŵalako kumaonetsa ulemerero wa Khristu , ndipo mwa Iyeyu Mulungu mwini amaoneka .
47004005	Motero polalika sitidzilalika tokha , koma timalalika Yesu Khristu , kuti ndiye Ambuye . Ife ndife atumiki anu chabe chifukwa cha Yesuyo .
47004006	Paja ndi Mulungu amene adaati , " Kuŵala kuunike kuchokera mu mdima . " Mulungu yemweyo ndiye adatiwunikiranso m'mitima mwathu , kuti anthu adziŵe ulemerero wa Mulungu umene ukuŵala pa nkhope ya Khristu .
47004007	Koma ife ndife mbiya zadothi chabe zosungiramo chumachi , kuti padziŵike kuti mphamvu zazikulu zoterezi ndi za Mulungu , osati zathu ai .
47004008	Tikuwona masautso a mtundu uliwonse , koma osapsinjidwa . Tikuthedwa nzeru , koma osataya mtima .
47004009	Adani akutizunza , koma sitisoŵa wotithandiza . Akutigwetsa pansi , koma sitikugonja .
47004010	Nthaŵi zonse tikuyenda nayo imfa ya Yesu m'thupi mwathu , kuti moyo wake uwonekenso m'thupi mwathu .
47004011	Pakuti nthaŵi zonse , ngakhale tili ndi moyo , tikuperekedwa ku imfa chifukwa cha Yesu , kuti moyo wake uwonekenso m'matupi athu amene amafa .
47004012	Motero ife timaperekedwa ku imfa , koma chimenechi chimakupatsani moyo .
47004013	Malembo akuti , " Ndidakhulupirira , nchifukwa chake ndidalankhula . " Tsono popeza kuti ife tili ndi mtima womwewo wokhulupirira , ifenso timalankhula .
47004014	Pakuti tikudziŵa kuti Mulungu amene adaukitsa Ambuye Yesu kwa akufa , adzatiwukitsa ifenso pamodzi ndi Yesu , nadzatifikitsa pamodzi nanu pamaso pake .
47004015	Cholinga cha zonsezi nchakuti inu mupindule , ndipo kuti monga momwe anthu olandira madalitso a Mulungu akunka nachulukirachulukira , momwemonso othokoza Mulungu achulukirechulukire ndi kumchitira ulemu .
47004016	Nchifukwa chake sititaya mtima . Ngakhale thupi lathu likunka lifookerafookera , komabe mu mtima tikulandira mphamvu yatsopano tsiku ndi tsiku .
47004017	Masautso athu ndi opepuka , a nthaŵi yochepa , komabe akutitengera ulemerero umene uli waukulu kopambana , ndiponso wamuyaya .
47004018	Mitima yathu siili pa zinthu zooneka , koma pa zinthu zosaoneka . Paja zooneka nzosakhalitsa , koma zosaoneka ndiye zamuyaya .
47005001	Thupi limene timakhalamo pansi pano lili ngati msasa chabe . Koma tikudziŵa kuti msasawu ukadzapasuka , tidzakhala ndi nyumba ina imene Mulungu adatikonzera Kumwamba . Nyumbayo ndi yosamangidwa ndi manja a anthu , ndipo ndi yamuyaya .
47005002	Nchifukwa chake tsono tikubuula ndi kulakalaka kuvala nyumba yathu yakumwambayo ,
47005003	kuti titaivala , tisadzapezeke amaliseche .
47005004	Ife amene tili mu msasa uno timalemedwa ndipo timabuula . Sitifuna kuuvula msasawu ai , koma kwenikweni tikadakonda kuvala nyumba ija ya Kumwamba pamwamba pake , kuti chimene chili chakufa chimizidwe ndi moyo .
47005005	Mulungu ndiye amene adatikonzeratu kuti tilandire zimenezi , ndipo adatipatsa Mzimu Woyera ngati chikole chake .
47005006	Nchifukwa chake timalimba mtima masiku onse , ndipo tikudziŵa kuti nthaŵi yonse pamene tikukhala m'thupi , ngati kwathu , ndiye kuti tili kutali ndi Ambuye .
47005007	Pakuti timatsata chikhulupiriro , osati zopenya ndi maso .
47005008	Ndithu tikulimba mtima , ndipo makamaka tikadakonda kutuluka m'thupi lathu lino ndi kukakhala kwa Ambuye .
47005009	Nchifukwa chake , ngakhale tikhalebe kuno , kapena tikakhale kwa Ambuye , timayesetsa kuŵakondweretsa Ambuyewo .
47005010	Pakuti tonsefe tiyenera kukaimirira poyera pamaso pa Khristu kuti atiweruze . Kumeneko aliyense adzalandira zomuyenerera , molingana ndi zimene adachita pansi pano , zabwino kapena zoipa .
47005011	Tsono popeza tikudziŵa kuti Ambuye ngoyenera kuŵaopa , timayesetsa kukopa anthu . Mulungu amatidziŵa kwathunthu , ndipo tikhulupirira kuti inunso mumatidziŵa kwenikweni m'mitima mwanu .
47005012	Sitikuyesa kudzichitiranso umboni pamaso panu ai , koma tingofuna kukupatsani chifukwa choti muzitinyadira . Tikufuna kuti mukhale ndi kanthu koŵayankha amene angonyadira zooneka ndi maso , osati zamumtima .
47005013	Ngati tidachita ngati tapenga , tidachita zimenezi kuti tilemekeze Mulungu . Koma ngati tikuchita zanzeru , tikuchita zanzeru kuti tikuthandizeni .
47005014	Chikondi cha Khristu ndicho chimatiwongolera mokakamiza , popeza kuti tikudziŵa mosakayika konse kuti Munthu mmodzi adafera anthu onse , ndiye kuti pamenepo onse adafa .
47005015	Iye adafera anthu onse , kuti amene ali ndi moyo , asakhalenso ndi moyo wofuna kungodzikondweretsa okha , koma azikondweretsa Iye amene adaŵafera , nauka kwa akufa chifukwa cha iwowo .
47005016	Nchifukwa chake kuyambira tsopano ife sitiganiziranso za munthu aliyense potsata nzeru za anthu chabe . Ngakhale kale tinkaganiza za Khristu potsata nzeru za anthu chabe , koma tsopano sitiganizanso za Iye motero .
47005017	Choncho ngati munthu ali mwa Khrisru , ngwolengedwa kwatsopano . Zakale zapita , zimene zilipo nzatsopano .
47005018	Wochita zonsezi ndi Mulungu , amene mwa Khristu adatiyanjanitsa ndi Iye mwini , ndipo adatipatsa ntchito yolalikira anthu chiyanjanitsocho .
47005019	Ndiye kuti mwa Khristu Mulungu ankayanjanitsa anthu a pa dziko lonse lapansi ndi Iye mwini , osaŵaŵerengera machimo ao . Ndipo adatipatsa ifeyo mau onena za chiyanjanitsocho kuti tiŵalalike .
47005020	Tsono ndife akazembe oimirira Khristu , ndipo kudzera mwa ifeyo Mulungu mwini ndiye akulankhula nanu mokudandaulirani . Tikukupemphani m'dzina la Khristu kuti muvomere kuyanjananso ndi Mulungu .
47005021	Khristu sadachimwe konse , koma Mulungu adamsandutsa uchimo chifukwa cha ife , kuti mwa Iyeyo ife tisanduke olungama pamaso pa Mulungu .
47006001	Tsono popeza kuti ndife ogwirizana ndi Mulungu pa ntchito yake , takupembani musaŵasandutse achabe madalitso amene Mulungu adakupatsani .
47006002	Paja Mulungu akuti , " Pa nthaŵi yanga yabwino ya kukomera anthu mtima , ndidakumvera , pa nyengo ya kupulumutsa anthu , ndidakuthandiza . " Mvetsani , ndi inotu nthaŵi yabwinoyo , imene Mulungu akukomera anthu mtima . Ndi Lerotu tsiku la chipulumutsolo .
47006003	Sitifuna kupatsa anthu chifukwa chonyozera ntchito yathu , nchifukwa chake sitikhumudwitsa munthu aliyense ndi kanthu kalikonse .
47006004	Koma pa zonse timasonyeza kuti ndife atumiki a Mulungu pakupirira kwambiri m'masautso , m'zoŵaŵa ndiponso m'nkhaŵa .
47006005	Tidakwapulidwa , tidaponyedwa m'ndende , ndipo anthu adatiwukira mwachipolowe . Tidagwira ntchito kwambiri , mwina osagona tulo , osaona chakudya .
47006006	Timatsimikiza kuti ndife atumiki a Mulungu pakuyera mtima , pakudziŵa zinthu mozama , pakuleza mtima , pakukoma mtima , mwa Mzimu Woyera , mwa chikondi chosanyenga ,
47006007	mwa mau oona , ndiponso mwa mphamvu ya Mulungu . Zida zimene zili m'dzanja lathu lamanja ndi lamanzere ndizo chilungamo .
47006008	Anthu amatilemekeza , komanso amatinyoza . Amatinenera zoipa , komanso zabwino . Anthu amatiyesa onyenga , komabe ndife oona .
47006009	Amatiyesa osadziŵika , komabe ndife odziŵika kwambiri . Amatiyesa anthu amene alikufa , komabe onani , tili moyo . Amatiyesa olangidwa , komabe sitidaphedwe .
47006010	Amatiyesa achisoni , komabe ndife okondwa masiku onse . Amatiyesa amphaŵi , komabe timalemeretsa anthu ambiri . Amatiyesa opanda kanthu , komabe tili ndi zonse .
47006011	Inu anthu a ku Korinto , talankhula nanu momasuka , ndipo tatsekula mtima wathu ndithu .
47006012	Malo sakusoŵani mumtima mwathu , koma mumtima mwanu ndimo mukusoŵa malo .
47006013	Ndikulankhula nanu ngati ana anga . Mutibwezere zomwezo zimene ifenso tidakuchitirani inu , pakutitsekulira mtima wanu .
47006014	Musamagwirizana ndi anthu akunja , monga ngati kuti iwo ndi inu mumafanana . Nanga kulungama kungagwirizane bwanji ndi kusalungama ? Kapena kuŵala kungayanjane bwanji ndi mdima ?
47006015	Kodi Khristu nkuvomerezana ndi Satana ? Kodi mkhristu ndi mkunja angagaŵanenso chiyani pamodzi ?
47006016	Kodi Nyumba ya Mulungu nkufanana bwanji ndi mafano ? Pajatu ife ndife Nyumba ya Mulungu wamoyo , monga Mulungu mwini adanena kuti , " Ndidzakhazikika mwa iwo , ndi kukhala nawo . Ndidzakhala Mulungu wao , iwo adzakhala anthu angaanga . "
47006017	Nchifukwa chake Ambuye akuti , " Tulukani pakati pao , ndi kudzipatula . Musakhudze kanthu kosayera , ndipo ndidzakulandirani .
47006018	Ndidzakhala Atate anu , inu mudzakhala ana anga aamuna ndi aakazi , akutero Ambuye Mphambe . "
47007001	Tsono , inu okondedwa , popeza kuti tili ndi malonjezo ameneŵa , tiyeni tidzichotsere zinthu zonse zodetsa thupi lathu kapena mtima wathu . Ndipo pakuwopa Mulungu tiziyesetsa ndithu kukhala oyera mtima .
47007002	Mutipatse malo m'mitima mwanu . Sitidalakwire munthu aliyense , kapena kumuipitsa , kapena kumchenjerera .
47007003	Sindikunena zimenezi kuti mupezeke olakwa . Paja monga ndanena kale , inu muli m'mitima mwathu ndithu , kotero kuti tili pamodzi , ngakhale tikhale moyo kapena timwalire .
47007004	Ndimakukhulupirirani kwambiri , ndipo ndimakunyadirani kwenikweni . Zondilimbitsa mtima zandichulukira , ndipo m'zovuta zathu zonse ndakondwa kopambana .
47007005	Ngakhale pamene tidafika ku Masedoniya sitidapeze mpumulo konse . Tidapeza zovuta ponseponse , popeza kuti panali kukangana ndi adani otizungulira , ndiponso mantha m'mitima mwathu .
47007006	Koma Mulungu amene amalimbitsa otaya mtima , adatilimbitsa ndi kufika kwa Tito .
47007007	Ndipo chimene chidatilimbitsa , si kufika kwake kokha , koma makamakanso mau ake onena za m'mene iyeyo mudamlimbitsira mtima . Adatiwuza kuti mukulakalaka kundiwona , kuti muli ndi chisoni , ndiponso kuti mukuchita changu kundithandiza . Nchifukwa chake ndakondwa koposa .
47007008	Kalata yanga ija idakupwetekani mtima , komabe sindikuchita chisoni kuti ndidailemba . Ndidaachita chisoni poyamba , ndipo ndikuwona kuti kalatayo idakupwetekanidi mtirna , ngakhale kanthaŵi pang'ono chabe .
47007009	Koma tsopano ndakondwa , osati chifukwa ndidaakupwetekani mtima , koma chifukwa kuvutika kwanu kudakuthandizani kutembenuka mtima . Kuvutika kwanuko kunali kovomerezeka ndi Mulungu , motero sitidakutayitseni kanthu kabwino kalikonse .
47007010	Paja chisoni chokomera Mulungu chimamtembenuza munthu ndi kumpulumutsa , kotero kuti chisoni chake chimathera pomwepo . Koma kumva chisoni monga m'mene amachitira anthu odalira zapansipano , kumadzetsa imfa .
47007011	Onani zimene chisoni chanu chokomera Mulungu chija chakuchitirani : chakupatsani changu chachikulu , chakukakamizani kwambiri kutsimikiza kuti simudalakwe , chakukwiyitsani kwambiri , ndipo chakuchititsani mantha aakulu . Chakulakalakitsani kuti mundiwone , ndipo chakupatsani changu chonditchinjiriza , ndiponso cholanga olakwa . Pa nkhani yonseyi umboni ulipo wakuti inu simudalakwepo .
47007012	Motero , ngakhale ndidakulemberani kalata imene ija , sindidailembe chifukwa cha amene adalakwa uja , kapena chifukwa cha amene iyeyo adamlakwira . Koma ndidailemba kuti ndikuwonetseni pamaso pa Mulungu kuti changu chanu chotitchinjiriza nchachikulu ndithu .
47007013	Zimenezi zatilimbitsa mtima kwambiri . Kuwonjezera pa zotilimbitsa mtimazo , chimwemwe cha Tito chidatikondweretsa kopambana , popeza kuti nonsenu mudamsangulutsa .
47007014	Ndidamuuzadi kuti ndimakunyadirani , ndipo inu simudandichititse manyazi . Koma monga momwe zonse zimene tidaakuuzani zinali zoona , momwemonso kudaoneka kuti zimene ndidauza Tito mokunyadirani , zinali zoona .
47007015	Makamaka chikondi chake pa inu nchachikulu kopambana pamene akumbukira kuti nonsenu mudamvera mau anga , ndipo mudamlandira ndi mantha ndi monjenjemerera .
47007016	Ndikukondwa kuti ndingathe kukukhulupirirani pa zonse .
47008001	Abale , tifuna kuti mudziŵe za m'mene Mulungu adadalitsira mipingo ya ku Masedoniya .
47008002	Anthu a m'mipingoyo adayesedwa kwambiri ndi masautso , komabe adakondwa kwakukulu , kotero kuti adapereka moolowa manja kwenikweni , ngakhale anali amphaŵi .
47008003	Ine ndikuŵachitira umboni kuti adapereka monga adathera , ngakhalenso mopitirira pamenepo poyerekeza ndi chuma chao .
47008004	Popanda wina aliyense woŵakakamiza adatipempha , natiwumiriza kuti tiŵapatse mwai woti nawonso athandize anthu a Mulungu a ku Yudeya .
47008005	Ndipo adathandizadi mopitirira pa zimene tidaayembekeza , pakuti poyamba adadzipereka kwa Ambuye , kenaka mwa kufuna kwa Ambuye adadziperekanso kwa ife .
47008006	Nchifukwa chake tidaapempha Tito kuti akatsirizenso pakati panu ntchitoyi yakusonkhanitsa zopereka zachifundo imene iye anali atayamba kale .
47008007	Zonse mudalandira pakulu , monga kukhulupirira , kulankhula , kudziŵa zinthu , kuchita changu pa zonse , ndiponso kutikonda . Motero tifuna kuti muperekenso pakulu zachifundozi .
47008008	Pamene ndikunena zimenezi , sindikuchita kulamula ai . Pakukufotokozerani za changu cha ena , ndingofuna kuwona ngati chikondi chanu ndi chikondi chenicheni .
47008009	Mukudziŵa kukoma mtima kwa Ambuye athu Yesu Khristu . Ngakhale anali wolemera , adakhala mmphaŵi chifukwa cha inu , kuti ndi umphaŵi wakewo inu mukhale olemera .
47008010	Pa nkhani imeneyi maganizo anga ndi akuti nkwabwino kuti mutsirize zimene mudayamba kale chaka chathachi , osati kungofuna kuzichita , komanso kuzichita kumene .
47008011	Tiyeni tsono muzitsirize . Paja munali ndi changu pofuna kuzichita , muchitenso changu tsopano kuzitsiriza molingana ndi zimene muli nazo .
47008012	Malinga munthu akakhala ndi chaHgu cha kupereka , Mulungu amalandira mokondwa zimene munthuyo ali nazo , ndipo samkakamiza kuti apereke zimene alibe .
47008013	Sindikufuna kunena kuti inuyo muvutike , ena apepukidwe , ai , koma kuti pakhale kulingana .
47008014	Poti inu muli ndi zambiri tsopano , muyenera kumathandiza osoŵa , kuti m'tsogolomo nawonso akadzakhala ndi zochuluka , azidzakuthandizani pa zosoŵa zanu . Motero padzakhala kulingana .
47008015	Paja Malembo akuti , " Amene adapata zambiri , sizidamchulukire , amene adapata pang'ono , sizidamchepere . "
47008016	Tiyamike Mulungu kuti adaika mumtima mwa Tito changu chomwecho chimene ife tili nacho pokuthandizani .
47008017	Pakuti sadangochita zimene tidampempha , koma changu chake chinali chachikulu , kotero kuti adatsimikiza yekha zobwera kwanuko .
47008018	Pamodzi ndi iyeyo tikutuma mbale wathu uja , amene mipingo yonse ikumuyamika chifukwa cha ntchito yake yolalika Uthenga Wabwino .
47008019	Ndipo si pokhapo ai , komanso mipingo idamsankha kuti adzatiperekeze pokapereka zopereka zachifiindozi . Tikukonza zimenezi kuti tichitire Ambuye ulemu , ndiponso kuti tiwonetse mtima wathu wofuna kuthandiza .
47008020	Sitikufuna kupatsa anthu chifukwa choti azitinenera zoipa pa mayendetsedwe athu a zopereka zachifundo zochulukazi .
47008021	Ifetu tikufuna kuchita zabwino , osati pamaso pa Ambuye pokha , komanso pamaso pa anthu .
47008022	Pamodzi ndi iwowo tikutuma mbale wathu wina . Takhala tikumuyesa kaŵirikaŵiri , ndipo tampeza kuti ndi wachangu ndithu pa zinthu zambiri . Tsopano akufunitsitsa koposa kuti athandize , popeza kuti amakukhulupirirani kwambiri .
47008023	Kunena za Tito , iyeyu ndi wantchito mnzanga amene amagwirizana nane pokuthandizani . Kunenanso za abale athu enawo , ngotumidwa ndi mipingo , ndipo Khristu amalemekezedwa chifukwa cha iwo .
47008024	Tsono muŵatsimikizire chikondi chanu , kuti mipingo yonse ichiwone , ndi kudziŵa kuti sitikulakwa tikamakunyadirani .
47009001	Nkosafunikira kuti ndikulembereni za zopereka zothandizira anthu a Mulungu a ku Yudeya .
47009002	Ndikudziŵa kuti mumafunadi kuthandiza , ndipo ndimakunyadirani kwa anthu a ku Masedoniya chifukwa cha chimenechi . Ndimaŵauza kuti , " Abale a ku Akaiya adakonzeka kale chaka chatha kuti athandize . " Ndipo changu chanu chautsa ena ambiri .
47009003	Koma ndikutuma abale athuŵa , kuti kukunyadirani kwathu pa zimenezi kusakhale kwachabe , koma kuti mukhaledi okonzeka monga momwe ndidaanenera .
47009004	Ngati anthu ena a ku Masedoniya adzandiperekeze ndi kukupezani muli osakonzeka , tidzachita manyazi kwambiri kuti tinkakunyadirani pachabe , koma makamaka inuyo ndiye mudzachite manyazi kwambiri .
47009005	Nchifukwa chake ndidaganiza kuti ndiyenera kupempha abale ameneŵa kuti abwere kwa inu ndisanafike ineyo , ndipo kuti akonzeretu mphatso imene mudalonjeza kale . Pamenepo mphatsoyo idzakhala yokonzekeratu , ndipo idzakhaladi mphatso yeniyeni , osati kanthu kamene mwapereka mokakamizidwa .
47009006	Nkhanitu ndi iyi : wobzala pang'ono , adzakololanso pang'ono , wobzala zochuluka , adzakololanso zochuluka .
47009007	Aliyense apereke monga momwe adatsimikiziratu mumtima mwake , osati ndi chisoni kapena mokakamizidwa , pakuti Mulungu amakonda wopereka mokondwa .
47009008	Mulungu angathe kukupatsani madalitso onse pakulu , kuti nthaŵi zonse mukhale ndi zokukwanirani inuyo , ndipo zinanso zochuluka kuti mukathandize pa ntchito zonse zabwino .
47009009	Za munthu wotere paja Malembo akuti , " Wapereka mphatso zake moolowa manja kwa anthu osauka . Chilungamo chake nchamuyaya . "
47009010	Mulungu amene amapatsa mbeu kwa wobzala , ndiponso chakudya choti adye , adzakupatsani mbeu zoti mubzale , ndipo adzazichulukitsa . Adzachulukitsanso zipatso zake za chifundo chanu .
47009011	Adzakulemeretsani pa zonse , kuti mukhale oolowa manja ndithu , kotero kuti ambiri adzathokoza Mulungu chifukwa cha mphatso yanu imene tiŵatengereko .
47009012	Zoonadi ntchito imeneyi yomwe mukuchitira anthu a Mulungu , siingoŵathandiza pa zosoŵa zao , komanso chotsatira chake china nchakuti anthu ochuluka adzathokoza Mulungu kwambiri .
47009013	Pakuti ntchito imeneyi ikuŵatsimikizira kuti chifundo chanu nchoona , iwo adzatamanda Mulungu chifukwa cha kumvera kwanu povomereza Uthenga Wabwino wonena za Khristu . Adzatero chifukwanso cha ufulu wanu poŵagaŵirako iwowo ndi anthu ena onse zinthu zimene muli nazo .
47009014	Tsono adzakuwonetsani chikondi chao ndi kukupemphererani , chifukwa Mulungu wakukomerani mtima kopitirira .
47009015	Tiyamike Mulungu chifukwa cha mphatso yake yosaneneka .
47010001	M'dzina la Yesu Khristu wa mtima woleza ndi wofatsa , ine Paulo mwiniwake , amene anthu ena amati ndine wamantha pamene ndili pamaso panu , koma wosaopa konse pamene ndili nanu kutali , ndikuti mundimve .
47010002	Ndikukupemphani kuti ndikadzafika kwanuko ndisadzakakamizidwe kudzudzula mosaopa konse anthu amene akuti machitidwe athu ndi otsata za anthu chabe .
47010003	Ndi zoona kuti ndife anthu , koma sitimenya nkhondo motsata za anthu chabe .
47010004	Pakuti zida zathu zakhondo si za anthu chabe , koma ndi mphamvu zochokera kwa Mulungu zotha kuwononga malinga . Timagonjetsa maganizo onyenga ,
47010005	ndiponso kudzikuza kulikonse koletsa anthu kudziŵa Mulungu . Timagonjetsa ganizo lililonse kuti limvere Khristu .
47010006	Ndipo inu mutakhala omvera kwenikweni , tili okonzeka kulanga aliyense amene samvera .
47010007	Ganizani bwino pa zimene mukuwona ndi maso anu . Kodi pali wina amene amakhulupirira kuti ndi wake wa Khristu ? Chabwino , koma akumbukire kuti monga iye ali wake wa Khristu , ifenso ndife ake a Khristu .
47010008	Ndipotu ngakhale mwina ndikunyadira mokakata ulamuliro umene Ambuye adatipatsa woti tikulimbitse nawoni , osati kukuwonongani ai , ndithu sindidzachita manyazi .
47010009	Tsono musayese kuti ndikungokuwopsezani ndi makalata anga .
47010010	Paja ena amati , " Makalata a Paulo ngaukali ndi amphamvu , koma mwiniwake akakhala pakati pathu , iyeyo ngwofooka ndipo mau ake ndi achabe . "
47010011	Anthu oganiza zotere , adziŵe kuti palibe kusiyana pakati pa zimene timanena m'makalata pamene tili nanu kutali ndi zimene timachita tikakhala nanu pamodzi .
47010012	Sikuti timayesa kudzilinga kapena kudziyerekeza ndi ena amene amadzichitira okha umboni . Amapusa chabe pakungodziyesa ndi muyeso waowao , ndi kudzilinganiza ndi anzao a m'gulu lao lomwe .
47010013	Kunena za ife , sitinganyade mopitirira malire . Tidzasamala malire omwe Mulungu adatiikira potifikitsa mpaka kwa inu .
47010014	Sitidabzole malire athu , monga ngati sitidakafike kwanu . Tinali oyamba ndife kukafika kwanu ndi kulalika Uthenga Wabwino wonena za Khristu .
47010015	Motero sitinyadira ntchito zimene anthu ena adazigwira m'dera limene Mulungu adatiikira ife . Kwenikweni tikuyembekeza kuti chikhulupiriro chanu chidzakula , ndipo kuti ntchito yathunso pakati panu idzakula , koma osabzola malire a dera lathu .
47010016	Pambuyo pake tingathe kukubzolani nkukalalika Uthenga Wabwino ku maiko enanso , osanyadira ntchito imene munthu wina wachita kale m'dera lake .
47010017	Paja Malembo akuti , " Wofuna kunyada , anyadire Ambuye . "
47010018	Pakuti munthu wovomerezeka , si amene amadzichitira yekha umboni , koma amene Ambuye amamchitira umboni .
47011001	Ndikadakondakutimundilekerere pang'ono pa kupusa kwangaku . Tandilekereranipo ndithu .
47011002	Nsanje imene ndikukuchitirani ndi yonga ya Mulungu . Pakuti ndidakupalitsani ubwenzi ndi mwamuna mmodzi yekha , ngati namwali wangwiro ndi woyera mtima , kuti mukhale akeake a Khristu .
47011003	Njoka ndi kuchenjera kwake idanyenga Heva . Ndikuwopa kuti maganizo anu angaipitsidwe chimodzimodzi , ndipo mungaleke kudzipereka kwa Khristu ndi mtima wonse .
47011004	Wina amati akabwera kudzalalika Yesu wina wosiyana ndi amene tidamlalika ife , inu mumangomulekerera . Kapena mukalandira mzimu wina wosiyana ndi Mzimu Woyera amene mudamlandira kale , inu nkumaloladi . Mwinanso mukalandira Uthenga Wabwino wosiyana ndi umene mudalandira kale , inu nkumauvomeradi msangamsanga .
47011005	Ndikuganiza kuti atumwi anu apamwambawo sandiposa ine pa kanthu kalikonse .
47011006	Ngakhale ndine mbuli pa luso lolankhula , koma pa nzeru ndiye ai . Zimenezi ndidakuwonetsani kaŵirikaŵiri pa zonse .
47011007	Ndidadzitsitsa ndekha ineyo , kuti inu mukule . Ndidakulalikirani mwaulere Uthenga Wabwino wa Mulungu . Kodi ndiye kuti pakutero ndidalakwa ?
47011008	Pakulandira zondithandiza kuchokera ku mipingo ina , ndidachita ngati kuŵalanda zao kuti ndikutumikireni inu .
47011009	Ndipo pamene ndinali kwanuko , nditasoŵa kanthu , sindidavute aliyense , pakuti abale ena ochokera ku Masedoniya adaandipatsa zonse zimene ndinkasoŵa . Pa zonse ndinkasamala kwambiri kuti ndisakhale ngati katundu wokulemerani , ndipo ndidzapitirirabe kutero .
47011010	Malinga ndi choona cha Khristu chimene chili mwa ine , ndikunenetsa kuti palibe munthu amene adzandiletsa kunyadira zimenezi m'madera onse a ku Akaiya .
47011011	Ndikutero chifukwa chiyani ? Kodi monga sindikukondani ? Akudziŵa ndi Mulungu kuti ndimakukondani .
47011012	Zimene ndikuchita tsopano , ndidzazichitabe , kuti ndisaŵapatse mpata onyenga aja amene akufuna danga loti anyadire , ndi kumanena kuti iwonso akugwira ntchito molingana ndi ife .
47011013	Anthu otereŵa si atumwi oona , koma antchito onyenga , amene amadzizimbaitsa , naoneka ngati atumwi a Khristu .
47011014	Zimenezitu si zododometsa ai , pakuti Satana yemwe amadzizimbaitsa , naoneka ngati mngelo wounikira anthu .
47011015	Motero si chodabwitsa ngati atumiki ake omwe amadzizimbaitsa , naoneka ngati otumikira chilungamo . Potsiriza adzalandira molingana ndi zimene ankachita .
47011016	Ndikufuna kubwerezanso kuti munthu wina aliyense asandiyese wopusa . Koma ngati inuyo mukundiyesadi wopusa , chabwino mundilandire ngati chitsiru , kuti inenso ndinyadirepo .
47011017	Zimene ndimati ndinena panozi si zimene Ambuye afuna kuti ndinene , koma ndikungonyada , monga momwe amachitira wopusa .
47011018	Tsono popeza kuti ambiri akunyadira zapansipano , inenso ndidzatero .
47011019	Inu mumati ndinu anzeru kwambiri , nchifukwa chake anthu opusa mumangoŵalekerera mokondwa .
47011020	Mumangolekerera munthu akakuyesani akapolo , kapena akadya chuma chanu , kapena akakunyengani , kapena akakunyozani , kapena akakumenyani kumaso .
47011021	Ndikuvomera mwamanyazi kuti ife sitinali olimba mtima kuti nkuchita zotere . Tsopano ndilankhula ngati wopusa : zimene wina aliyense anganyadire , zomwezo inenso ndingathe kuzinyadira .
47011022	Kodi iwo ndi Ahebri ? Inenso . Kodi iwo ndi Aisraele ? Inenso . Kodi iwo ndi ana a Abrahamu ? Inenso .
47011023	Kodi iwo ndi atumiki a Khristu ? Ndikulankhula ngati wamisala , ndine mtumiki woposa iwowo . Ndidagwira ntchito kwambiri kopambana iwo , kaŵirikaŵiri ndinali pafupi kufa .
47011024	Kasanu Ayuda adandikwapula mikwapulo 39 .
47011025	Katatu Aroma adandimenya ndi ndodo . Kamodzi anthu adandiponya miyala . Katatu pa maulendo athu apanyanja , chombo chathu chidasweka . Nthaŵi ina ndidayandama pakati pa nyanja tsiku lathunthu , usana ndi usiku .
47011026	Pa maulendo anga ochuluka ndidakumana ndi zoopsa za mitsinje , zoopsa za achifwamba , zoopsa zochokera kwa Ayuda anzanga , ndi zina zochokera kwa akunja . Ndidapeza zoopsa m'mizinda , m'thengo , ndi pakati pa abale onyenga .
47011027	Ndidagwira ntchito zolemetsa , ndipo kaŵirikaŵiri sindidalaŵe tulo . Ndidamva njala ndi ludzu , kaŵirikaŵiri osaona chakudya , ndipo kusoŵa zovala ndi kuzizidwa .
47011028	Kuwonjezera pa zonsezi , tsiku ndi tsiku ndimapsinjidwa ndi udindo wa kusamalira mipingo yonse .
47011029	Ndani ali wofooka , ine osakhala naye pamodzi m'kufooka kwakeko ? Ndani amene mnzake amchimwitsa , ine osavutika mu mtima ?
47011030	Ngati ndiyenera kunyada , ndidzanyadira kufooka kwanga .
47011031	Mulungu , Atate a Ambuye athu Yesu , amene tiyenera kumtamanda nthaŵi zonse , akudziŵa kuti sindikunama .
47011032	Pamene ndinali ku Damasiko , bwanamkubwa woimirira mfumu Areta , adaaika alonda kuzinga mzinda wonsewo kuti andigwire .
47011033	Koma anthu adandiika m'dengu nanditsitsira pa windo la m'lingalo , motero ndidamthaŵira .
47012001	Ndiyenera kunyada , tsono kunyada kwake nkopanda phindu . Komabe ndimati ndikambe za zimene Ambuye adandiwonetsa m'masomphenya , ndiponso za zimene adandiwululira .
47012002	Ndikudziŵa mkhristu wina amene adaatengedwa mwadzidzidzi kupita Kumwambamwamba . Papita zaka khumi ndi zinai chichitikire cha zimenezi . Sindidziŵa ngati zidaachitika ali m'thupi kapena ali kunja kwa thupi . Akudziŵa ndi Mulungu zimenezi .
47012003	Ndikudziŵa kuti munthuyo adaatengedwa mwadzidzidzi kupita ku Paradizo . Sindikudziŵa ngati zimenezi zidaachitika ali m'thupi , kapena ali kunja kwa thupi . Akudziŵa ndi Mulungu zimenezi .
47012004	Kumeneko munthuyo adamva zinthu zosasimbika , zinthu zimene munthu sangazilankhule .
47012005	Munthu wotere ndidzamnyadira , koma kunena za ine ndekha , sindidzanyadira kanthu kena koma kufooka kwanga kokha .
47012006	Ndikadafuna kunyada , sindikadakhala ngati wopusa , chifukwa ndikadalankhula zoona zokha . Koma sindidzanyada , kuwopa kuti wina aliyense angandiyese wopambana , kusiyana ndi m'mene amandiwonera , ndiponso ndi m'mene amandimvera ndikamalankhula .
47012007	Koma kuwopa kuti ndingamadzitukumule chifukwa cha zazikulu kwambiri zimene Ambuye adandiwululira , Mulungu adandipatsa cholasa ngati minga m'thupi . Adalola wamthenga wa Satana kuti azindimenya , kuti ndingamanyade kwambiri .
47012008	Pamenepo ndidapempha Ambuye katatu kuti andichotsere chimenechi ,
47012009	koma Iwo adandiwuza kuti , " Chithandizo changa nchokukwanira . Mphamvu zanga zimaoneka kwenikweni mwa munthu wofooka . " Nchifukwa chake makamaka ndidzanyadira kufooka kwanga , kuti mphamvu za Khristu zikhale mwa ine .
47012010	Tsono ndimakondwera pamene ndili wofooka , pamene anthu andinyoza , namandizunza , ndiponso pamene ndimva zoŵaŵa ndi kusautsidwa chifukwa cha Khristu . Pakuti pamene ndili wofooka , mpamene ndili ndi mphamvu .
47012011	Ndasanduka wopusa , koma ndinu mwandichititsa zimenezi . Ndinu mukadayenera kundichitira umboni . Pakuti ngakhale sindili kanthu , atumwi anu apamwamba aja sandipambana pa kanthu kalikonse .
47012012	Ndidakutsimikizirani mopirira kwambiri kuti ndine mtumwi , pakuchita pakati panu zizindikiro , zozizwitsa ndi ntchito zina zamphamvu .
47012013	Kodi nchiyani chimene ndidachitira mipingo ina , inu osakuchitirani , kupatula chokhachi chakuti sindidakhale ngati katundu wokulemetsani ? Ndikhululukireni kulakwa kwangaku .
47012014	Aka nkachitatu tsopano kukonzeka kuti ndibwere kwanuko , ndipo sindidzakhala ngati katundu wokulemetsani . Sindikufuna zinthu zanu , koma ndikufuna inuyo . Pakuti si udindo wa ana kusungira makolo ao chuma , koma ndi udindo wa makolo kusungira ana ao chuma .
47012015	Kunena za ine , ndidzakondwa kupereka zanga zonse , ndi kutaya ngakhale moyo wanga womwe chifukwa cha inu . Ine ndikamakukondani kwambiri chotere , kodi ndiye kuti inuyo muzingondikonda pang'ono ?
47012016	Momwemo tsono , mudzandivomereza kuti ine sindidakhale ngati katundu wokulemetsani . Koma kapena wina adzati popeza kuti ndine wochenjera , ndidakuchenjeretsani .
47012017	Kodi kapena ndidakuchenjererani mwa aliyense amene ndidamtuma kwa inu ?
47012018	Ndidapempha Tito kuti apite , kenaka ndidatuma mbale wathu wina pamodzi naye . Kodi Titoyo adakuchenjererani ? Kodi suja iye ndi ine tinkachita zonse ndi mtima umodzi ? Suja tinkatsata njira imodzimodzi ?
47012019	Kapena mwakhala mukuganiza kuti tikuyesa kudziteteza pamaso panu . Iyai , koma pokhala pamaso pa Mulungu , timalankhula mwa Khristu , ndipo pa zonsezi , okondedwa anga , timangofuna kukulimbitsani mtima .
47012020	Ndikuwopa kuti ndikadzabwera kwanuko , mwina nkudzakupezani muli osiyana ndi m'mene ndikadafunira . Ndikuwopa kuti mwina inunso nkudzandipeza ine wosiyana ndi m'mene mukadafunira . Ndikuwopanso kuti mwina ine nkudzapeza kukangana , kaduka , kupsa mtima , kudzikonda , kusinjirirana , ugogodi , kudzitukumula , ndiponso chisokonezo .
47012021	Ndikuwopa kuti ndikadzabweranso kwanuko , mwina Mulungu wanga nkudzandinyazitsa pamaso panu , ineyo nkudzalira misozi chifukwa cha ambiri amene adachimwa kale , ndipo sadalape zonyansa zao , dama lao , ndi mayendedwe ao oipa .
47013001	Aka nkachitatu tsopano kuti ndibwere kwanuko . Mau a Mulungu akuti , " Mlandu uliwonse uzitsimikizika ndi umboni wa anthu aŵiri kapena atatu . "
47013002	Inu amene mudaachimwa kale , ndiponso ena onse , paja ndidaakuuzani pamene ndinali kwanuko kachiŵiri kaja ndipo ndikubwereza kukuuziranitu tsopano ndisanafike , kuti ndikadzabweranso , sindidzamchitira chifundo wina aliyense .
47013003	Pamenepo mudzaona chitsimikizo chimene mukufuna chakuti Khristu amalankhula kudzera mwa ine . Iyeyu sali wofooka pa zimene amachita nanu , koma amaonetsa mphamvu zake pakati panu .
47013004	Anali wofooka pamene adapachikidwa pa mtanda , komabe tsopano ali moyo mwa mphamvu ya Mulungu . Ifenso ndife ofooka mwa Iye , koma tidzakhala amoyo pamodzi naye ndi mphamvu ya Mulungu , pogwira ntchito yathu pakati panu .
47013005	Muzidziyesa nokha inuyo kuti mutsimikize ngati mukusungadi chikhulupiriro chanu . Muzidzifunsitsa nokha . Simudziŵa nanga kuti Yesu Khristu ali mwa inu ? Ngati si choncho , mwalephereratu .
47013006	Koma ndikhulupirira kuti mudzazindikira kuti ife sitidalephere .
47013007	Tikupempha Mulungu kuti musachite choipa chilichonse . Osati kuti ife tiwoneke ngati opambana , koma kuti inu muchite zimene zili zoyenera , ngakhale ife tiwoneke ngati talephera .
47013008	Pakuti sitingathe kuchita chilichonse chotsutsana ndi choona , koma zokhazokha zothandizira choonacho .
47013009	Timakondwa pamene ife tili ofooka koma inu muli amphamvu . Chimene tikupempha Mulungu nchakuti mudzasanduke angwiro .
47013010	Ndikulemba zimenezi ndisanafike kwanu , kuti ndikadzafika , pasadzakhale chifukwa choti ndidzagwiritse ntchito ulamuliro wanga mwaukali . Ambuye adandipatsa ulamulirowo kuti ndilimbitse mpingo , osati kuti ndiupasule .
47013011	Tsono abale , kondwani . Mverani zimene ndikukulangizani , ndipo mukonze zimene zidalakwika . Muzimvana ndi kukhala mu mtendere . Pamenepo Mulungu wachikondi ndi wamtendere adzakhala nanu .
47013012	Mupatsane moni mwa chikondi choona .
47013013	Anthu onse a Mulungu akukupatsani moni .
47013014	Madalitso a Ambuye Yesu Khristu ndi chikondi cha Mulungu ndiponso chiyanjano cha Mzimu Woyera zikhale ndi inu nonse .
48001001	Ndine , Paulo , mtumwi . Adandisankha si anthu ai , koma Yesu Khristu , ndiponso Mulungu Atate amene adamuukitsa kwa akufa .
48001002	Ineyo pamodzi ndi abale onse amene ali nane , tikulembera mipingo ya ku Galatiya .
48001003	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
48001004	Khristuyo adadzipereka chifukwa cha machimo athu , kuti atipulumutse ku njira za moyo woipa uno . Pakutero adachita zimene Mulungu Atate athu ankafuna .
48001005	Ulemu ukhale kwa Mulunguyo mpaka muyaya . Amen .
48001006	Ndikudabwa kuti mukupatuka msangamsanga motere , kusiya Mulungu amene adakuitanani mwa kukoma mtima kwa Khristu , ndipo kuti mukutsata uthenga wabwino wina .
48001007	Koma palibe konse uthenga wabwino wina . Pali anthu ena amene akukusokonezani , ndipo akufuna kupotoza Uthenga Wabwino wonena za Khristu .
48001008	Koma aliyense , kaya ndife kaya ndi mngelo wochokera Kumwamba , akakulalikirani uthenga wabwino wosiyana ndi uja tidakulalikiraniwu , ameneyo akhale wotembereredwa .
48001009	Ndikubwereza kunena zimene tidaanenanso kale , kuti munthu aliyense akakulalikirani uthenga wabwino wosiyana ndi Uthenga Wabwino umene mudalandira uja , iyeyo akhale wotembereredwa .
48001010	Kodi ponena zimenezi ndiye kuti ndikufuna kuti anthu andivomereze ? Iyai , koma kuti andivomereze ndi Mulungu . Kodi ndikuyesa kukondweretsa anthu ? Ndikadayesabe kukondweretsa anthu , si bwenzi ndilinso mtumiki wa Khristu .
48001011	Abale , ntakuuzani : Uthenga Wabwino umene ine ndimalalika , ndi wosachokera kwa anthu .
48001012	Sindidaulandire kwa munthu , ndipo palibenso munthu amene adandiphunzitsa Uthengawo , koma ndi Yesu Khristu yemwe amene adawuulula kwa ine .
48001013	Mudamva za mayendedwe anga kale pamene ndinali m'Chiyuda . Ndinkazunza Mpingo wa Mulungu koopsa , ndipo ndinkayesetsa kuuwonongeratu .
48001014	Ndinkapambana anzanga ambiri a msinkhu wanga pochita zachiyuda , ndipo ndinali wachangu koposa potsata miyambo ya makolo athu .
48001015	Koma Mulungu adandipatula ndisanabadwe , ndipo mwa kukoma mtima kwake adandiitana .
48001016	Tsono pamene adatsimikiza zondiwululira Mwana wake , kuti choncho ndikalalike Uthenga Wabwino wonena za Iye kwa anthu amene sali Ayuda , sindidapite kwa munthu aliyense kuti ndikapemphe nzeru .
48001017	Sindidapite ngakhalenso ku Yerusalemu kwa anthu amene anali atumwi kale ine ndisanakhale mtumwi . Koma ndidapita ku Arabiya kenaka nkubwereranso ku Damasiko .
48001018	Pambuyo pake , patapita zaka zitatu , ndidapita ku Yerusalemu kukacheza ndi Petro , ndipo ndidangokhala naye masiku khumi ndi asanu .
48001019	Sindidaonenso mtumwi wina aliyense kupatula Yakobo yekha , mbale wa Ambuye .
48001020	Ndikulumbira pamaso pa Mulungu kuti zimene ndikukulemberanizi ndi zoona , sindikunama ai .
48001021	Pambuyo pake ndidakafika ku madera a ku Siriya ndi a ku Silisiya .
48001022	Koma chonsecho nkuti mipingo yaehikhristu ya ku Yudeya isanandiwone ndi kundidziŵa bwino .
48001023	Inali itangomva mbiri chabe yakuti , " Munthu uja ankatizunza kaleyu , tsopano akulalika chikhulupiriro chimene kale lija ankayesetsa kuchiwononga . "
48001024	Motero mipingoyi inkalemekeza Mulungu chifukwa cha ine .
48002001	Pambuyo pake , patapita zaka khumi ndi zinai , ndidapitanso ku Yerusalemu pamodzi ndi Barnabasi . Ndidatenganso Tito kuti apite nafe .
48002002	Ndidapita kumeneko chifukwa Mulungu adaachita kundiwululira kuti ndipite . Mu msonkhano wa atsogoleri okhaokha ndidaŵafotokozera Uthenga Wabwino umene ndimalalika pakati pa anthu osakhala Ayuda . Ndidachita zimenezi kuwopa kuti ntchito imene ndikuchitayi , ndiponso imene ndidachita kale , ingakhale yachabe .
48002003	Koma mnzanga uja , Tito , ngakhale ndi Mgriki , sadamkakamize kuti aumbalidwe ,
48002004	ngakhale kuti anthu ena adaafuna kuti iyeyu aumbalidwe ndithu . Anthu ameneŵa adaabwera modzizimbayitsa ngati abale athu . Iwowo adangodzaloŵa ngati azondi kuti adzaone ufulu wathu umene tili nawo mwa Khristu Yesu . Ankafuna kutisandutsa akapolo .
48002005	Sitidaŵagonjere mpang'ono pomwe , popeza kuti tinkafuna kukusungirani kwathunthu zoona za Uthenga Wabwino .
48002006	Koma kunena za aja ankaŵayesa atsogoleriŵa , ( kaya analidi atsogoleri kaya , ndilibe nazo kanthu . Mulungu sakondera paja ) , iwowo sadaonjeze kanthu kena koti ndilalike .
48002007	Makamaka adaaona kuti Mulungu adandipatsa ine ntchito ya kulalika Uthenga Wabwino kwa anthu osakhala Ayuda , monga momwe adapatsira Petro ntchito ya kuulalika kwa Ayuda .
48002008	Pakuti Mulungu yemweyo amene adagwira ntchito mwa Petro pomutuma ngati mtumwi kwa Ayuda , adagwiranso ntchito mwa ine , pondituma ngati mtu'mwi kwa anthu a mitundu ina .
48002009	Yakobo , Petro ndi Yohane , amene anthu ankaŵaona kuti ndi mizati mu Mpingo , adazindikira kuti ineyo Mulungu adandipatsadi ntchito imeneyi . Motero adagwirana chanza ndi ine ndiponso ndi Barnabasi , kutsimikiza chiyanjano chathu . Ndipo tidavomerezana kuti ine ndi Bamabasi tipite kwa anthu a mitundu ina , iwowo apite kwa Ayuda .
48002010	Adangopempha chokhachi kuti tisaleke kukumbukira anthu ao aumphaŵi . Ndipotu chimenechi ndicho ndakhala ndikuchita moikapo mtima .
48002011	Koma pamene Petro adafika ku Antiokeya , ndidamtsutsa poyera , chifukwa adaapezeka wolakwadi .
48002012	Pakuti asanafike anthu ena amene Yakobo adaaŵatuma , iye ankadya pamodzi ndi abale osakhala Ayuda . Koma atafika iwowo , iye adayamba kudzipatula , osafuna kudya nawonso , chifukwa choopa anthu amene ankafuna kuti omwe sali Ayuda aumbalidwe .
48002013	Abale ena onse ochokera ku Chiyuda nawonso adayamba kuchita chiphamaso , kotero kuti ngakhale Barnabasi yemwe adaatengeka nacho chiphamaso chaocho .
48002014	Ine ndidaaona kuti iwo sakuyenda molunjika , sakutsata choona cha Uthenga Wabwino . Tsono ndidauza Petro pamaso pa onse kuti , " Iwe ndiwe Myuda , komabe ukukhala ngati munthu wa mtundu wina , osati Myuda . Nanga ungakakamize bwanji anthu a mitundu ina kukhala ngati Ayuda ? "
48002015	Ife ndife a mtundu wa Ayuda , osati anthu aja amati akunja ochimwa .
48002016	Komabe tikudziŵa kuti munthu sangapezeke kuti ngwolungama pamaso pa Mulungu pakuchita ntchito zolamulidwa ndi Malamulo , koma pakukhulupirira Yesu Khristu . Ifenso tidakhulupirira Khristu Yesu kuti tisanduke olungama pamaso pa Mulungu pakukhulupirira Khristu , osati chifukwa cha ntchito zolamulidwa ndi Malamulo . Pakuti palibe munthu amene angapezeke kuti ngwolungama pamaso pa Mulungu chifukwa cha ntchito zolamulidwa ndi Malamulo .
48002017	Tsono ngati ifeyo , poyesetsa kusanduka olungama mwa Khristu , tikupezeka kuti ndifenso ochimwa , kodi pamenepo ndiye kuti Khristu ndi wotumikira uchimo ? Mpang'ono pomwe .
48002018	Ngati ndimanganso zomwezo zimene ndidaagamula , pamenepo kukuwonekeratu kuti ndine wopalamula .
48002019	Malamulo ndiwo adandizindikiritsa kuti ndiyenera kulekeratu kuŵadalira Malamulowo , ndipo kuti moyo wanga wonse uyenera kukhala wodalira Mulungu mwini .
48002020	Ndidapachikidwa pa mtanda pamodzi ndi Khristu , kotero kuti sindinenso amene ndili ndi moyo , koma ndi Khristu amene ali ndi moyo mwa ine . Moyo umene ndili nawo tsopano m'thupi lino , ndi moyo wokhulupirira Mwana wa Mulungu , amene adandikonda napereka moyo wake chifukwa cha ine .
48002021	Sindiisandutsa yopandapake mphatso yaulere ya Mulungu . Pakuti ngati munthu atha kusanduka wolungama pamaso pa Mulungu pakutsata Malamulo , ndiye kuti Khristu adafa pachabe .
48003001	Agalatiya opusa inu , adakulodzani ndani ? Pamene tidakulalikirani Yesu Khristu , tidamuwonetsa poyera pamaso panu ngati wopachikidwa pa mtanda .
48003002	Ndikufunseni chinthu chimodzi chokha : Kodi mudalandira Mzimu Woyera pakutsata Malamulo , kapena pakumva ndi kukhulupirira Uthenga Wabwino ?
48003003	Kani ndinu opusa chotere ? Kodi zimene Mzimu Woyera adayamba kuchita mwa inu , mukufuna kuzifikitsa pake penipeni tsopano ndi mphamvu zanuzanu ?
48003004	Kodi mudalandira zonse zija pachabe ? Sindikukhulupirira kuti mpachabe .
48003005	Kodi Mulungu amene amakupatsani Mzimu Woyera , nachita zozizwitsa pakati panu , amachita zimenezi chifukwa mumatsata Malamulo , kapena chifukwa mudamva ndi kukhulupirira Uthenga Wabwino ?
48003006	Paja ponena za Abrahamu Malembo akuti , " Iye adaakhulupirira Mulungu , motero Mulungu adamuwona kuti ngwolungama . "
48003007	Muzindikire tsono kuti ndi anthu amene amakhulupirira omwe ali ana enieni a Abrahamu .
48003008	Koma Malembo adaoneratu kuti anthu a mitundu ina pakukhulupirira , Mulungu adzaŵaona kuti ngolungama pamaso pake . Nchifukwa chake Malembowo adaauziratu Abrahamu Uthenga Wabwinowu wakuti , " Mwa iwe Mulungu adzadalitsa anthu a mitundu yonse . "
48003009	Abrahamu adakhulupirira , ndipo Mulungu adamdalitsa . Motero pamodzi ndi Abrahamuyo Mulungu amadalitsanso onse okhulupirira .
48003010	Onse amene amadalira ntchito za Malamulo ndi otembereredwa . Paja Malembo akuti , " Ndi wotembereredwa aliyense amene satsata zonse zolembedwa m'buku la Malamulo . "
48003011	Komatu nchodziŵikiratu kuti palibe munthu amene angapezeke kuti ngwolungama pamaso pa Mulungu pakuchita ntchito zolamulidwa ndi Malamulo . Paja Malembo akuti , " Munthu amene ali wolungama pamaso pa Mulungu pakukhulupirira , adzakhaladi ndi moyo . "
48003012	Koma Malamulo akusiyana ndi chikhulupiriro , chifukwa Malembo akuti , " Munthu amene amachita zonse zolamulidwa ndi Malamulo , adzakhala ndi moyo pakutero . "
48003013	Khristu adatiwombola ku temberero la Malamulo pakusanduka wotembereredwa m'malo mwathu . Paja Malembo akuti , " Ndi wotembereredwa aliyense wopachikidwa pa mtengo . "
48003014	Khristu adachita zimenezi , kuti dalitso limene Mulungu adaalonjeza Abrahamu , lipatsidwe kwa anthu a mitundu yonse kudzera mwa Khristu Yesu , ndipo kuti pakukhulupirira tilandire Mzimu Woyera amene Mulungu adaatilonjeza .
48003015	Abale , ndikufotokozereni zimenezi pokupatsani chitsanzo cha zimene zimachitika tsiku ndi tsiku . Anthu aŵiri akapangana natsimikiza chimodzi , palibe munthu angaphwanye panganolo kapena kuwonjezapo mau .
48003016	Tsono Mulungu adapatsa malonjezo ake kwa Abrahamu ndi kwa mbeu yake . Sakunena kuti , " Ndi kwa mbeu zake " ai , ngati kuti akunena za anthu ambiri . Koma akunena kuti , " Ndi kwa mbeu yake " , popeza kuti akukamba za munthu mmodzi yekha . Ameneyu ndi Khristu .
48003017	Chimene ndikunena ndi ichi : Mulungu adachita chipangano , nalonjeza kuchisunga . Malamulo a Mose , amene adadza patapita zaka 430 , sangathe kuchiphwanya chipanganocho ndi kuwononga lonjezo la Mulungu lija .
48003018	Mulungu akapatsa munthu madalitso chifukwa munthuyo ndi wotsata Malamulo , ndiye kuti madalitsowo sapatsidwanso chifukwa cha lonjezo ai . Koma Mulungu adadalitsa Abrahamu chifukwa adaalonjeza kutero .
48003019	Nanga tsono cholinga cha Malamulo chinali chiyani ? Mulungu adaonjezapo Malamulo kuti azindikiritse anthu machimo , mpaka mbeu ija ya Abrahamu , imene Mulungu adaaipatsa lonjezo lija , itabwera . Mulungu adapereka Malamulowo kudzera mwa angelo , ndiponso kudzera mwa munthu wochita ntchito ya mkhalapakati .
48003020	Tsono tikati mkhalapakati , ndiye kuti pali anthu aŵiri . Koma Mulungu ali yekha .
48003021	Kodi ndiye kuti Malamulo a Mose amatsutsana ndi malonjezo a Mulungu ? Mpang'ono pomwe . Anthu akadalandira malamulo otha kuŵapatsa moyo , pamenepo bwenzi atasanduka olungama kudzera mwa malamulowo .
48003022	Koma Malembo akunenetsa kuti zinthu zonse zili mu ulamuliro wa uchimo , kuti pakukhulupirira Yesu Khristu , anthu okhulupirira alandiredi zimene Mulungu adalonjeza .
48003023	Chisanafike chikhulupirirochi , tinali ngati akaidi m'manja mwa Malamulo , kudikira kuti chikhulupiriro chimene chidaati chifikecho , chiwululidwe .
48003024	Motero Malamulowo anali ngati namkungwi wathu , mpaka atabwera Khristu , kuti tisanduke olungama pamaso pa Mulungu pakukhulupirira .
48003025	Popeza kuti tsopano chikhulupiriro chafika , namkungwiyo satilamuliranso .
48003026	Nonsenu ndinu ana a Mulungu chifukwa mumakhulupirira Khristu Yesu .
48003027	Pajatu nonsenu arhene mudasanduka amodzi ndi Khristu pakubatizidwa , mudachita ngati kuvala moyo wa Khristu .
48003028	Motero palibe kusiyana pakati pa Ayuda ndi anthu a mitundu ina , pakati pa akapolo ndi mfulu , kapenanso pakati pa amuna ndi akazi , pakuti nonsenu ndinu amodzi mwa Khristu Yesu .
48003029	Ngati ndinu ake a Khristu , ndiye kuti ndinu ana a Abrahamu , oyenera kulandira zimene Mulungu adalonjeza .
48004001	Chimene ndikufuna kunena ndi ichi : Mloŵachuma akali wamng'ono sasiyana ndi kapolo , ngakhale iyeyo ndi mwini chuma chonsecho .
48004002	Mwanayo ayenera kumvera omulera ndiponso akapitao oyang'anira chuma chake , mpaka nthaŵi imene bambo wake adakhazikitsa .
48004003	Chimodzimodzinso ifeyo , pamene tinali ana , tinali akapolo a miyambo yapansipano .
48004004	Koma nthaŵi itakwana , Mulungu adatuma Mwana wake . Mwanayo adabadwa mwa mkazi , adabadwa woyenera kumvera Malamuio a Mose .
48004005	Adachita zimenezi kuti akaombole amene anali akapolo a Malamulowo , ndipo kuti potero tisanduke ana a Mulungu .
48004006	Pofuna kutsimikiza kuti ndinu ana ake , Mulungu adatitumizira Mzimu wa Mwana wake m'mitima mwathu , ndipo Mzimuyo amatinenetsa kuti , " Abba ! Atate ! "
48004007	Motero sindiwenso kapolo ai , koma mwana . Ndipo popeza kuti ndiwe mwana wake , Mulungu adakusandutsanso mloŵachuma wake .
48004008	Kale simunkadziŵa Mulungu , nchifukwa chake munkatumikira zomwe sizili milungu konse .
48004009	Koma tsopano mukumdziŵa Mulungu , makamaka ndinene kuti Mulungu ndiye akudziŵa inu . Nanga bwanji mukubwereranso ku miyambo yachabe ndi yopanda phindu ija ? Bwanji mukufuna kukhalanso akapolo ake ?
48004010	Mumasunga masiku , miyezi , nyengo ndi zaka .
48004011	Ndikuwopa kuti mwinatu ntchito zanga zonse pakati panu ndidazigwira pachabe .
48004012	Ndikukupemphani abale , musanduke ngati ine , pakuti inenso ndidasanduka ngati inu nomwe . Simudandilakwire konse .
48004013	Monga mukudziŵa , pamene ndidayamba kukulalikirani Uthenga Wabwino , ndinkadwala .
48004014	Ngakhale matendawo anali ngati mayeso kwa inu , komabe simudandinyoze kapena kunyansidwa nane . Kwenikweni mudandilandira ngati mngelo wa Mulungu , kapenanso ngati Khristu Yesu mwini .
48004015	Nanga chimwemwe chanu chija chili kuti tsopano ? Ndikukuchitirani umboni kuti nthaŵi imene ija , kukadatheka , mukadakolowola maso anu nkundipatsa ineyo .
48004016	Monga ndasanduka mdani wanu popeza kuti ndakuuzani zoona ?
48004017	Anthu amene aja akuchita changu kwambiri pothandiza inu kuti akukopeni , koma changu chaocho sichili chabwino ai . Amangofuna kukupatutsani kuti muzichita changu pakuŵathandiza iwowo .
48004018	Kwabwino nkumachita changu pa chinthu chabwino masiku onse , osati pokhapokha pamene ndili pamodzi nanu .
48004019	Inu ana anga , monga mkazi amamva zoŵaŵa pochira , inenso ndikumva zoŵaŵa chifukwa cha inu mpaka moyo wa Khristu ukhazikike mwa inu .
48004020	Ndikadakonda nditakhala nanu tsopano . Apo kapena ndikadasintha mau anga , chifukwa mwandithetsa nzeru .
48004021	Inu ofuna kukhala akapolo a Malamulo , tandiwuzani . Kodi simukumvetsa zimene Malamulowo akunena ?
48004022	Paja Malembo akuti , Abrahamu anali ndi ana aamuna aŵiri : wina mai wake anali kapolo , winayo mai wake anali mfulu .
48004023	Mwana amene mai wake anali kapolo uja , adabadwa monga momwe amabadwira ana onse . Koma mwana wina uja , amene mai wake anali mfulu , adabadwa chifukwa cha lonjezo la Mulungu .
48004024	Zimenezi zili ngati fanizo . Akazi aŵiri aja akufanizira zipangano ziŵiri . Mmodzi ( Hagara uja ) , ndi wochokera ku phiri la Sinai , ndipo ana ake amakhala akapolo .
48004025	Hagarayo akufanizira phiri la Sinai la m'dziko la Arabiya , lofanizira Yerusalemu walero , amene ali m'ukapolo pamodzi ndi anthu ake onse .
48004026	Koma Yerusalemu wakumwamba ndiye mfulu , ndipo ndiye mai wathu .
48004027	Paja Malembo akuti , " Sangalala iwe chumba chosabala ana , imba nthungululu , fuula mokondwera , iwe amene sunamvepo zoŵaŵa za kubala . Ana a mkazi wosiyidwa ndi ochuluka koposa ana a mkazi amene ali naye mwamuna . "
48004028	Tsono inu abale , ndinu ana a Mulungu chifukwa cha lonjezo lake , monga Isaki .
48004029	Nthaŵi imeneyo mwana uja amene adaabadwa monga momwe amabadwira ana onse , ankasautsa mwana winayo wobadwa mwa mphamvu za Mzimu Woyera , ndipo mpaka tsopano zili chimodzimodzi .
48004030	Nanga Malembo akuti bwanji ? Akuti , " Mpirikitseni kapoloyu pamodzi ndi mwana wake . Mwana wa kapolo asadzakhale konse mloŵachuma pamodzi ndi mwana wa mfulu . "
48004031	Nchifukwa chake , abale , ife sindife ana a kapolo , ndife ana a mfulu .
48005001	Khristu adatimasula kuti tikhale mfulu ndithu . Muzichilimikira tsono , osalola kumangidwanso m'goli la ukapolo .
48005002	Ndiye mvetsani , ine Paulo ndikukuuzani kuti mukalola kukuumbalani , Khristu simupindula nayenso konse ai .
48005003	Ndikufuna kubwerezanso kuuza aliyense woumbalidwa , kuti ayenera kutsata Malamulo onse a Mose .
48005004	Inu amene mukuyesa kusanduka olungama pakutsata Malamulowo , mudadzipatula nokha kusiya Khristu . Pamenepo mudalekana ndi madalitso aulere a Mulungu .
48005005	Koma kunena za ife , chifukwa cha kulandira Mzimu Woyera ndiponso pakukhulupirira , tikuyembekeza kuti Mulungu adzatiwona kuti ndife olungama pamaso pake .
48005006	Pakuti pamene tili mwa Khristu Yesu , kuumbalidwa kapena . kusaumbalidwa kulibe kanthu , chachikulu nchakuti munthu akhale ndi chikhulupiriro chogwira ntchito mwachikondi .
48005007	Munkathamanga bwino lomwe . Tsono adakuletsani ndani kuti musamverenso choona ?
48005008	Kukopeka kwanu kumeneku sikuchokera kwa Mulungu amene amakuitanani .
48005009	Chofufumitsira chapang'ono chabe chimafufumitsa buledi yense .
48005010	Ndili ndi chikhulupiriro mwa Ambuye , kuti simudzakhala ndi maganizo osiyana ndi anga . Koma amene akukusokonezaniyo , ngakhale akhale yani , Mulungu adzamlanga ndithu .
48005011	Koma kunena za ine , abale , ngati ndikulalikabe kuti anthu aziwumbalidwa , nanga bwanji ndikuzunzidwabe ? Ndikadalalikabe kuti anthu aziwumbalidwa , sibwenzi ndikuŵakhumudwitsa pakulalika mtanda wa Khristu .
48005012	Ndikadakonda kuti amene akukuvutaniwo angodzithena basi .
48005013	Inu abale , Mulungu adakuitanani kuti mukhale mfulu . Koma chenjerani kuti ufulu wanu umenewu usapatse mpata khalidwe lanu lokonda zoipa . Kwenikweni muzitumikirana mwachikondi .
48005014	Paja Malamulo onse a Mulungu amaundidwa mkota pa lamulo limodzi lija lakuti , " Uzikonda mnzako monga momwe umadzikondera iwe wemwe . "
48005015	Koma ngati muyamba kulumana ndi kukadzulana , muchenjere kuti mungaonongane kotheratu . Za ntchito za khalidwe lokonda zoipa , ndi za zipatso za Mzimu Woyera
48005016	Chimene ndikufuna kunena ndi ichi : Mulole Mzimu Woyera kuti azikutsogolerani . Mukatero , pamenepo simudzachita zimene khalidwe lanu lokonda zoipa limalakalaka .
48005017	Pakuti khalidwelo limalakalaka zotsutsana ndi zimene Mzimu Woyera afuna , ndipo zimene Mzimu Woyera afuna zimatsutsana ndi zimene khalidwe lokonda zoipalo limafuna . Ziŵirizi zimadana , kotero kuti simungachite zimene mufuna kuchita .
48005018	Koma ngati Mzimu Woyera akutsogolerani , ndiye kuti sindinunso akapolo a Malamulo a Mose .
48005019	Zochita za khalidwe lokonda zoipa zimaonekera poyera . Ndi izi : Dama , kuchita zonyansa , kusadziletsa ,
48005020	kupembedza mafano , ufiti , chidani , kukangana , kaduka , kupsa mtima , kudzikonda , kusa gwirizana , kuchita mipatuko ,
48005021	dumbo , kuledzera , kudakwa pa maphwando achi ' pembedzo , ndi zina zotere . Ndikukuchenjezani tsopano , monga ndidaachitanso kale , kuti anthu amene amachita zotere , sadzalandirako Ufumu wa Mulungu .
48005022	Koma zipatso zimene Mzimu Woyera amabweretsa m'moyo wa munthu ndi izi : Chikondi , chimwemwe , mtendere , kuleza mtima , chifundo , kukoma mtima , kukhulupirika ,
48005023	kufatsa ndiponso kudziletsa . Zimenezi palibe lamulo loziletsa .
48005024	Amene ali ake a Khristu Yesu , adalipachika pa mtanda khalidwe lao lokonda zoipa , pamodzi ndi zokhumba zake ndi zilakolako zake .
48005025	gati Mzimu Woyera adatipatsa moyo , tilolenso kuti Mzimu yemweyo azititsogolera .
48005026	Tisakhale odzitukumula , oputana , kapena ochitirana dumbo .
48006001	Abale , wina akagwa m'tchimo lililonse , inu amene Mzimu Woyera amakutsogolerani , mumthandize munthuyo ndi mtima wofatsa kuti akonzekenso . Koma mukhale maso kuti inu nomwe mungayesedwe ndi zoipa .
48006002	Muzithandizana kusenza zokulemetsani , ndipo pakutero mumvere ndithu lamulo la Khristu .
48006003	Ngati munthu adziyesa kanthu , pamene chikhalirecho sali kanthu konse , amangodzinyenga .
48006004	Aliyense aziyesa yekha ntchito zake m'mene ziliri . Ngati zili bwino , adzatha kunyadira chifukwa cha ntchito zake zokhazo , osati chifukwa zapambana ntchito za mnzake .
48006005	Pakuti aliyense adzayenera kudzisenzera katundu wakewake .
48006006	Munthu amene akuphunzira mau a Mulungu , agaŵireko mphunzitsi wake zabwino zonse zimene iye ali nazo .
48006007	Musadzinyenge , nkosatheka kupusitsa Mulungu . Zimene munthu amabzala , adzakolola zomwezo .
48006008	Munthu wongodalira zilakolako zake zokha , chimene adzakolole ndi imfa . Koma munthu wodalira Mzimu Woyera , chimene adzakolole ndi moyo wosatha .
48006009	Tisatope nkuchita zabwino , chifukwa pa nthaŵi yake tidzakolola , ngati sitilefuka .
48006010	Nchifukwa chake tsono , nthaŵi zonse tikapeza mpata , tizichitira anthu onse zabwino , makamaka abale athu achikhristu .
48006011	Onani malemba akuluakulu amene ndikulemba ndi dzanja langalanga tsopano .
48006012	Onse amene afuna kuti akome pamaso pa anthu , akukukakamizani kuti muumbalidwe . Ali ndi cholinga chimodzi chokha , chakuti asazunzidwe chifukwa cha mtanda wa Khristu .
48006013	Pakuti ngakhale iwo omwe amene amaumbalidwa satsata Malamulo , komabe amafuna kuti inu muumbalidwe , kuti athe kunyadira kuumbalidwa kwanuko .
48006014	Koma ine sindinganyadire kanthu kena kalikonse , koma mtanda wa Ambuye athu Yesu Khristu basi . Popeza kuti Iye adafa pa mtanda , tsopano zapansipano kwa ine zili ngati zakufa , ndipo inenso kwa zapansipano , ndili ngati wopachikidwa .
48006015	Kuumbalidwa si kanthu , kusaumbalidwa si kanthunso , chachikulu nchakuti Mulungu apatse munthu moyo watsopano .
48006016	Mulungu aŵapatse mtendere , ndipo aŵachitire chifiindo anthu a Mulungu onse amene amatsata njira imeneyi .
48006017	Kuyambira tsopano asandivutenso munthu wina aliyense , pakuti zipsera zimene ine ndili nazo pa thupi langa , zikutsimikiza kuti ndine wakewake wa Yesu .
48006018	Abale , Ambuye athu Yesu Khristu akudalitseni inu nonse . Amen .
49001001	Ndine , Paulo , mtumwi wa Khristu Yesu mwa kufuna kwa Mulungu . Ndikulembera anthu a Mulungu amene ali ku Efeso , amenenso ali okhulupirika mwa Khristu Yesu .
49001002	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
49001003	Tiyamike Mulungu , Atate a Ambuye athu Yesu Khristu . Mwa Khristu Iye adatipatsa madalitso onse auzimu Kumwamba .
49001004	Mulungu asanalenge dziko lapansi , adatisankhiratu mwa Khristu kuti tikhale oyera mtima ndi opanda cholakwa pamaso pake .
49001005	Chifukwa chotikonda , adakonzeratu kuti mwa Yesu Khristu atilandire ngati ana ake . Adachita zimenezi chifukwa adaafuna kutero mwa kukoma mtima kwake .
49001006	Adaafuna kuti tizitamanda ulemu wake chifukwa adatikomera mtima kopambana , pakutipatsa Mwana wake wokondedwa ngati mphatso yaulere .
49001007	Ndi imfa ya Mwana wakeyo Mulungu adatipulumutsa , adatikhululukira machimo afhu . Nzazikuludi mphatso zaulere
49001008	zimene Mulungu adatipatsa mochuluka .
49001009	Mwa lunfha ndi nzeru adatiwululira chifuniro chake chimene kale chinali chobisika . Zimene adaati achite mwa kukoma mtima kwake ndi zomwe Iye mwini adaakonzeratu kale .
49001010	Chimene Mulungu adalongosola kuti achite itakwana nthaŵi , nchakuti asonkhanitse pamodzi mwa Khristu zinthu zonse za Kumwamba ndi zapansipano .
49001011	Paja Mulungu amaongolera zinthu zonse monga momwe Iye wafunira ndi m'mene watsimikizira . Iye adatisankhiratu mwa Khristu kuti tikhale akeake . Adazikonzeratu kuti ziyenera kukhala choncho .
49001012	Adafuna kuti ife , amene tinali oyamba kuyembekeza Khristu , tilemekeze ulemerero wake .
49001013	Mwa Khristu , inunso mutamva mau oona , amene ali Uthenga Wabwino wokupulumutsani , mudaukhulupirira . Nchifukwa chake Mulungu adakusindikizani chizindikiro chotsimikizira kuti ndinu akedi , pakukupatsani Mzimu Woyera amene Iye adaalonjeza .
49001014	Mzimu Woyerayo ndiye chikole chotsimikizira kuti tidzalandiradi madalitso onse amene Mulungu adalonjeza kupatsa anthu ake , ndipo kuti Mulungu adzapulumutsa kwafhunthu anthu amene adaŵaombola kuti akhale ake enieni . Cholinga cha zonsezi ndi chakuti tilemekeze ulemerero wake .
49001015	Ndamva kuti mukukhulupirira Ambuye Yesu , ndiponso kuti mumakonda anthu a Mulungu .
49001016	Nchifukwa chake sindilekeza kuthokoza Mulungu chifukwa cha inu . Ndimakukumbukirani m'mapemphero anga ,
49001017	ndipo ndimapemphera kuti Mulungu wa Ambuye athu Yesu Khristu , Atate aulemerero , akuninkheni Mzimu Woyera , amene adzakupatsani nzeru , nadzaulula Mulungu kwa inu , kuti mumdziŵe kwenikweni .
49001018	Ndimapemphera kuti Mzimu Woyerayo akuunikireni m'mitima mwanu , kuti mudziŵe zimene mungathe kuyembekezera kwa Mulungu amene adakuitanani . Ndimafunanso kuti mudziŵe kukula kwake kwa ulemerero ndi madalitso amene Mulungu amalonjeza kupatsa anfhu ake .
49001019	Ndiponso ndikufuna kuti mudziŵe mphamvu yake yopitirira muyeso imene ikugwira ntchito mwa ife ornkhulupirira . Mphamvuyi ndi yomwe ija yolimba koposa ,
49001020	imene Mulungu adaigwiritsa ntchito pamene adaukitsa Khristu kwa akufa , namkhazika ku dzanja lake lamanja m'dziko la Kumwamba .
49001021	Adamkhazika pamwamba pa mafumu onse , aulamuliro onse ndi akuluakulu onse a Kumwamba , ndiponso pamwamba pa maina ena onse amene anthu angaŵatchule nthaŵi ino kapenanso nthaŵi ilikudza .
49001022	Mulungu adagonjetsa zonse kuti zikhale pansi pa mapazi a Khristu , ndipo adamkhazika pamwamba pa zonse kuti akhale mutu wa Mpingo .
49001023	Mpingowu ndi thupi la Khristu , ndipo ndi wodzazidwa ndi Khristuyo amene amadzaza zinfhu zonse kotheratu .
49002001	Kale inu munali akufa chifukwa cha zolakwa zanu ndi machimo anu .
49002002	Pa nthaŵi imeneyo , munkayenda m'zoipa potsata nzeru zapansipano , ndipo munkamvera mkulu wa aulamuliro amumlengalenga . Mkuluyo ndi mzimu woipa umene ukugwira ntchito tsopano pakati pa anthu oukira Mulungu .
49002003	Nthaŵi imene ija ifenso tonse tinali ndi moyo wonga wao , ndipo tinkatsata zilakolako za khalidwe lafhu lokonda zoipa . Tinkachitanso zilizonse zimene matupi afhu ndi maganizo athu ankasirira . Nchifukwa chake , mwachibadwa chathu , tinali oyenera mkwiyo wa Mulungu , monga anthu ena onse .
49002004	Koma Mulungu ndi wachifundo chachikulukulu , adatikonda ndi chikondi chachikulu kopambana .
49002005	Motero , pamene tinali akufa chifukwa cha machimo athu , Iye adatipatsa moyo pamodzi ndi Khristu . Kukoma mtima kwa Mulungu ndi kumene kudakupulumutsani .
49002006	Popeza kuti tili mwa Khristu Yesu , Mulungu adachita ngati kutiwukitsa kwa akufa pamodzi naye , kuti choncho atipatse malo aulemu pamodzi naye m'dziko la Kumwamba .
49002007	Adachita zimenezi kuti mwa chifundo chake chimene adatichitira mwa Khristu Yesu , aonetse kwa nthaŵi zonse zam'tsogolo kuti ngwokomadi mtima kopambana .
49002008	Ndi kukoma mtima kwa Mulungu kumene kudakupulumutsani pakukhulupirira . Simudapulumuke chifukwa cha zimene inuyo mudaachita ai , kupulumuka kwanu ndi mphatso ya Mulungu .
49002009	Munfhu sapulumuka chifukwa cha ntchito zake , kuwopa kuti angamanyade .
49002010	Mulungu ndiye adatipanga . Adatilenga mwa Khristu Yesu kuti moyo wathu ukhale wogwira ntchito zabwino zimene Iye adakonzeratu kuti tizichite .
49002011	Inu amene mtundu wanu sindinu Ayuda , kumbukirani m'mene munaliri kale . Ayuda amadzitchula oumbala , chifukwa cha mwambo umene amachita pa thupi lao , ndipo inu amakutchulani osaumbala .
49002012	Tsono kumbukirani kuti nthaŵi imene ija munali opanda Khristu . Munali alendo , ndipo simunali a mtundu wa anthu osankhidwa ndi Mulungu . Munali opanda gawo pa zimene Mulungu , mwa zipangano zake , adaalonjeza anthu ake . Munkakhala pansi pano opanda chiyembekezo , opandanso Mulungu .
49002013	Koma tsopano , mwa Khristu Yesu , inu amene kale lija munali kutali ndi Mulungu , mwakhala pafupi , chifukwa cha imfa ya Khristu .
49002014	Khristu mwini wake ndiye mtendere wathu . Iye adasandutsa Ayuda ndi anthu a mitundu ina kuti akhale amodzi . Pakupereka thupi lake , adagamula khoma la chidani limene linkatilekanitsa .
49002015	Iye adathetsa Malamulo a Mose pamodzi ndi malangizo ake ndi miyambo yake . Adachita zimenezi . kuti kuchokera ku mitundu iŵiri ija , alenge mtundu umodzi watsopano , wokhala mwa Iye , kuti choncho adzetse mtendere .
49002016	Khristu adafa pa mtanda kuti athetse chidani , ndipo kuti mwa mtandawo aphatikize pamodzi m'thupi limodzi mitundu iŵiriyo , ndi kuiyanjanitsa ndi Mulungu .
49002017	Khristu adadzalalika Uthenga Wabwino wa mtendere kwa inu a mirundu inanu , amene munali kutali ndi Mulungu , ndiponso kwa Ayuda , amene anali pafupi naye .
49002018	Tsopano kudzera mwa Khristu ife tonse , Ayuda ndi a mitundu ina , tingathe kufika kwa Atate mwa Mzimu Woyera mmodzi yemweyo .
49002019	Nchifukwa chake tsono , inu amene simuli Ayuda , sindinunso alendo kapena akudza ai , koma ndinu nzika pamodzi ndi anthu ake a Mulungu , ndiponso ndinu a m'banja lake la Mulungu .
49002020	Ndinu omangidwa pamodzi m'nyumba yomangidwa pa maziko amene ndi atumwi ndi aneneri , ndipo Khristu Yesu mwini ndiye mwala wapangodya .
49002021	Mwa Iyeyu nyumba yonse ikumangidwa molimba , ndipo ikukula kuti ikhale nyumba yopatulika ya Ambuye .
49002022	Mwa Iyeyu inunso mukumangidwa pamodzi ndi ena onse , kuti mukhale nyumba yokhalamo Mulungu mwa Mzimu Woyera .
49003001	Nchifukwa chake ine Paulo ndimakupemphererani . Ndine womangidwa m'ndende chifukwa chotumikira Khristu ndi kugwirira ntchito inu amene simuli Ayuda .
49003002	Kumva mudamva za ntchito imene mwa ufulu wake Mulungu adandipatsa , yolalika pakati panu za kukoma mtima kwake .
49003003	Adandiwululira chinsinsi chake , monga ndidakulemberani mwachidule posachedwapa .
49003004	Pamene muŵerenga zimenezi , mungathe kuwona kuti ndikumvetsetsadi chinsinsi chonena za Khristu .
49003005	Chinsinsi chimenechi anthu a mibadwo yakale sadachidziŵe , koma Mulungu wachiwulula tsopano mwa Mzimu Woyera kwa atumwi ake oyera mtima , ndiponso kwa aneneri ake .
49003006	Chinsinsicho nchakuti mwa Uthenga Wabwino anthu a mitundu ina nawonso ngoyenera kulandira rnadalitso a Mulungu pamodzi ndi Ayuda . Pamodzinso ndi Ayuda ali ziwalo za thupi limodzi , ndipo mwa Khristu Yesu amalandira nao lonjezo la Mulungu .
49003007	Mwa kukoma mtima kwake Mulungu adandisandutsa wolalika Uthenga Wabwino umenewu , ndipo pakutero adaonetsapo mphamvu yake .
49003008	Pakati pa anthu onse a Mulungu ine ndine wamng'ono koposa , komabe Mulungu adandipatsa ineyo ntchito iyi , yakuti ndilalikire anthu a mitundu ina za chuma chopanda malire , chimene Mulungu amatipatsa mwa Khristu .
49003009	Adandipatsanso ntchito yofotokozera anthu onse za m'mene Mulungu adzachitira zonse zimene Iye adakonzeratu mwa chinsinsi chake . Mulungu amene adalenga zonse , adasunga chinsinsichi chikhalire , nthaŵi isanayambe .
49003010	Tsopano afuna kuti kudzera mwa Mpingo , mafumu ndi aulamuliro onse a Kumwamba adziŵe nzeru za Mulungu zamitundumitundu .
49003011	Mulungu adachita zimenezi kuti zichitikedi zimene Iye adakonzeratu mwa Khristu Yesu Ambuye athu chikhalire , nthaŵi isanayambe .
49003012	Popeza kuti timakhulupirira Iyeyu , tingathe kulimba mtima kuyandikira kwa Mulungu mosakayika konse .
49003013	Ndikukupemphani tsono kuti musataye mtima chifukwa chakuti ndikukusaukirani . Kwenikweni muyenera kunyadira chifukwa cha kusauka kwangaku .
49003014	Nchifukwa chake tsono ndikugwadira Atate ,
49003015	amene banja lililonse Kumwamba ndi pansi pano limatchulidwa ndi dzina lao .
49003016	Ndikupempha Mulungu kuti kuchokera m'chuma cha ulemerero wake akupatseni mphamvu , ndipo mwa Mzimu wake Woyera alimbitse moyo wanu wauzimu .
49003017	Ndikupemphera kuti mwa chikhulupiriro chanu Khristu akhazikike m'mitima mwanu , kuti muzike mizu yanu m'chikondi , ndiponso kuti mumange moyo wanu wonse pa chikondi .
49003018	Ndikupempha Mulungu kuti , pamodzi ndi anthu ake onse , muthe kuzindikira kupingasa kwake ndi kutalika kwake , kukwera kwake ndi kuzama kwake kwa chikondi cha Khristu .
49003019	Ndithu ndikupemphera kuti mudziŵe chikondi chija cha Khristu chopitirira nzeru za anthu , kuti mudzazidwe kotheratu ndi moyo wa Mulungu mwini .
49003020	Ulemerero ukhale kwa Mulungu amene , mwa mphamvu yake yogwira ntchito mwa ife , angathe kuchita zochuluka kupitirira kutalitali zimene tingazipemphe kapena kuziganiza .
49003021	Mulungu alandire ulemuwo mu Mpingo ndi mwa Khristu Yesu pa mibadwo yonse mpaka muyaya . Amen .
49004001	Nchifukwa chake ine , womangidwa m'ndende chifukwa chotumikira Ambuye , ndikukupemphani kuti , chifukwa Mulungu adakuitanani , muziyenda moyenerana ndi kuitanidwako .
49004002	Muzikhala odzichepetsa , ofatsa ndi opirira nthaŵi zonse . Muzilezerana mtima mwachikondi ,
49004003	ndipo muziyesetsa kusunga umodzi mwa Mzimu Woyera pa kulunzana mu mtendere ,
49004004	Pali thupi limodzi ndiponso Mzimu Woyera mmodzi , monganso pali chiyembekezo chimodzi chimene Mulungu adakuitanirani .
49004005	Pali Mbuye mmodzi , chikhulupiriro chimodzi , ubatizo umodzi .
49004006	Pali Mulungu mmodzi amene ali Atate a anthu onse . Iye ali pamwamba pa onse , amagwira ntchito kudzera mwa onse , ndipo ali mwa onse .
49004007	Komabe aliyense wa ife adalandira mphatso yakeyake yaulere , molingana ndi m'mene Khristu amaperekera mphatso zake .
49004008	Paja mau a Mulungu akuti , " Pamene adakwera Kumwamba , adatenga chigulu cha am'ndende , ndipo adagaŵira anthu mphatso . "
49004009	Tsono mau akuti " adakwera " tanthauzo lake nchiyani ? Ndiye kuti poyamba adaatsikira pansi penipeni pa dziko .
49004010	Iye amene adaatsika , ndi yemweyo amene adakwera , nabzola Kumwamba konse , kuti zinthu zonse zikhale zodzaza ndi Iye .
49004011	Iyeyu ndiye amene " adapereka mphatso kwa anthu . " Mphatso zake zinali zakuti ena akhale atumwi , ena aneneri , ena alaliki , ena abusa ndi aphunzitsi .
49004012	Ntchito yao inali yakuti akonzeretu anthu a Mulungu kuti akagwire ntchito yotumikira , ndi kulimbitsa Mpingo umene uli thupi la Khristu .
49004013	Motero potsiriza , tonse tidzafika ku umodzi umene umapezeka pakukhulupirira , ndiponso pakudziŵa Mwana wa Mulungu . Pamenepo tidzakhwima ndithu , ndi kufika pa msinkhu wathunthu wa Khristu .
49004014	Sitidzakhalanso ngati ana akhanda ogwedezekagwedezeka ndi mafunde , ndiponso otengekatengeka ndi mphepo iliyonse ya zophunzitsa za anthu onyenga amene amasokeretsa anthu ndi kuchenjera kwao .
49004015	Kwenikwenitu pakulankhula zoona ndi mtima wachikondi , tizikula pa zonse mwa Khristu . Iye ndiye mutu ,
49004016	umene umalamula thupi lonse , ndi kulilumikiza pamodzi ndi mfundo zake zonse . Motero chiwalo chilichonse chimagwira ntchito yake moyenera , ndipo thupi lonse limakula ndi kudzilimbitsa ndi chikondi .
49004017	Tsono m'dzina la Ambuye ndikukuuzani , ndipo ndikunenetsa , kuti musayendenso monga amachitira akunja potsata maganizo ao achabe .
49004018	Nzeru zao zidachita chidima , sangalandire nao konse moyo wa Mulungu chifukwa cha umbuli umene udadza mwa iwo kaamba ka kuuma mtima kwao .
49004019	Mitima yao ilibenso manyazi ndipo adangodzipereka ku zonyansa , kuti azichita zoipa zilizonse mosadziletsa .
49004020	Koma umu si m'mene inu mudaphunzirira za Khristu ai ,
49004021	ngatitu mudamva za Iyeyo , ngatinso mudaphunzitsidwa za Iye , motsata choona chimene chili mwa Yesu .
49004022	Mudaphunzira kuti muleke mayendedwe anu akale , muvule moyo wanu wakale uja umene unkadziwononga ndi zilakolako zake zonyenga .
49004023	Mtima wanu , umene uli gwero la maganizo anu , usanduke watsopano .
49004024	Ndipo muvale moyo watsopano , umene Mulungu adaulenga , wofanafana naye . Apo mudzakhala olungama ndi oyera mtima kwenikweni .
49004025	Tsono lekani kunama . Aliyense azilankhula zoona zokhazokha ndi mkhristu mnzake , pakuti tonse pamodzi mogwirizana ndife ziwalo za thupi la Khristu .
49004026	Inde mwina nkupsa mtima , koma musachimwe , ndipo musalole kuti dzuŵa likuloŵereni muli chikwiyire .
49004027	Musampatse mpata Satana woti akugwetseni .
49004028	Amene ankaba , asabenso , koma makamaka azigwira ntchito kolimba ndi kumachita zolungama ndi manja ake , kuti akhale nkanthu kopatsa osoŵa .
49004029	M'kamwa mwanu musatuluke mau aliwonse oipa , koma muzinena mau okhaokha abwino ndi olimbitsa mtima monga kungafunikire , kuti mupindulitse anzanu omva mau anuwo .
49004030	Ndipo musamvetse chisoni Mzimu Woyera amene Mulungu adakusindikizani chizindikiro chake chotsimikizira kuti ndinu ake pa tsiku limene Mulunguyo adzatipulumutse kwathunthu .
49004031	Muchotseretu pakati panu kuzondana , kukalipa , ndiponso kupsa mtima . Musachitenso chiwawa , kapena kulankhula mau achipongwe , tayani kuipa konse .
49004032	Muzikomerana mtima ndi kuchitirana chifundo , ndipo muzikhululukirana monga momwe Mulungu mwa Khristu adakukhululukirani inunso .
49005001	Tsono popeza kuti ndinu ana okondedwa a Mulungu , muziyesa kumtsanzira .
49005002	Muzikondana , monga Khristu adatikonda ife , nadzipereka kwa Mulungu chifukwa cha ife . Adadzipereka ngati chopereka ndi nsembe ya fungo lokondweretsa Mulungu .
49005003	Popeza kuti ndinu anthu a Mulungu , ndiye kuti dama kapena zonyansa , kapena masiriro oipa zisatchulidwe nkomwe pakati panu .
49005004	Ndiponso musamalankhule zolaula , zopusa , kapena zopandapake , koma muzilankhula zoyamika Mulungu .
49005005	Mudziŵe ichi , kuti munthu aliyense wadama , kapena wochita zonyansa , kapena wa masiriro oipa ( pakuti wa masiriro oipa ali ngati wopembedza fano ) sadzaloŵa nao mu Ufumu wa Khristu ndi wa Mulungu .
49005006	Munthu wina aliyense asakupusitseni ndi mau onyenga , pakuti zinthu zotere ndizo zimadzetsa ukali wa Mulungu pa anthu omupandukira .
49005007	Nchifukwa chake musamagwirizane nawo anthu otere .
49005008	Inunso kale mudaali mu mdima , koma tsopano muli m'kuŵala , popeza kuti ndinu ao a Ambuye . Tsono muziyenda ngati anthu okhala m'kuŵala .
49005009	Pajatu pamene pali kuŵala , pamapezekanso ubwino wonse , chilungamo chonse ndi choona chonse .
49005010	Muziyesa kudziŵa kwenikweni zimene zingakondweretse Ambuye .
49005011	Musayanjane nawo anthu ochita zopanda pake za mdima , koma muŵatsutse .
49005012	Paja zimene iwo amachita mobisa , ngakhale kuzitchula komwe kumachititsa manyazi .
49005013	Koma kuŵala kumaunika zinthu , ndipo zonse zimaonekera poyera .
49005014	Motero chilichonse choonekera poyera , chimasanduka kuŵala . Nchifukwa chake amati , " Dzuka wam'tulo iwe , uka kwa akufa , ndipo Khristu adzakuŵalira . "
49005015	Samalirani bwino mayendedwe anu . Musayende monga anthu opanda nzeru , koma monga anthu anzeru .
49005016	Mukhale achangu , osataya nthaŵi yanu pachabe , pakuti masiku ano ngoipa .
49005017	Nchifukwa chake musakhale opusa , koma dziŵani zimene Ambuye afuna kuti muchite .
49005018	Musaledzere vinyo , kumeneko nkudzitaya , koma mudzazidwe ndi Mzimu Woyera .
49005019	Muzichezerana ndi mau a masalimo ndi a nyimbo za Mulungu ndi zauzimu . Ndipo muziimbira Ambuye mopolokezana ndi mtima wanu wonse .
49005020	Muziyamika Mulungu Atate nthaŵi zonse chifukwa cha zonse , m'dzina la Ambuye athu Yesu Khristu .
49005021	Inu amene mumaopa Khristu , muzimverana .
49005022	Inu akazi , muzimvera amuna anu , monga mumamvera Ambuye .
49005023	Paja mwamuna ndi mutu wa mkazi wake , monga momwe Khristu ali mutu wa Mpingo , umene uli thupi lake , ndipo Iye mwini ndi Mpulumutsi wa Mpingowo .
49005024	Tsono monga Mpingo umamvera Khristu , momwemonso akazi azimvera amuna ao pa zonse .
49005025	Inu amuna , muzikonda akazi anu , monga momwe Khristu adakondera Mpingo , nadzipereka chifukwa cha Mpingowo .
49005026	Adachita zimenezi kuti aupatule ukhale wakewake , atauyeretsa pakuutsuka ndi madzi ndiponso ndi mau ake .
49005027	Adafuna kuti akauimike pamaso pake uli waulemerero , wopanda banga kapena makwinya , kapena kanthu kena kalikonse kouipitsa , koma uli woyera ndi wangwiro kotheratu .
49005028	Momwemonso amuna azikonda akazi ao , monga momwe eniakewo amakondera matupi ao . Amene amakonda mkazi wake , ndiye kuti amadzikonda iye yemwe .
49005029	Palibiretu munthu amene amadana ndi thupi lake , koma amalidyetsa ndi kulisamala bwino , monga momwe Khristu amachitira Mpingo wake .
49005030	Amatero chifukwa Mpingowo ndi thupi lake , ndipo ife ndife ziwalo zake .
49005031	Paja mau a Mulungu akuti , " Nchifukwa chake mwamuna adzasiye atate ndi amai ake , nkukaphatikizana ndi mkazi wake , kuti aŵiriwo asanduke thupi limodzi . "
49005032	Mau ameneŵa akutiwululira chinsinsi chozama , ndipo ndikuti chinsinsicho nchokhudza Khristu ndi Mpingo .
49005033	Komabe akunenanso za inu , kuti mwamuna aliyense azikonda mkazi wake monga momwe amadzikondera iye mwini , ndiponso kuti mkazi aliyense azilemekeza mwamuna wake .
49006001	Inu ana , popeza kuti ndinu ake a Khristu , muzimvera anakubala anu , pakuti zimenezi ndiye zoyenera .
49006002	Mau a Mulungu akuti , " Lemekeza atate ako ndi amai ako . " Limeneli ndiye lamulo loyamba kukhala ndi lonjezo .
49006003	Lonjezolo likuti , " Ukatero , udzakhala wodala , ndipo moyo wako udzakhala wautali pansi pano . "
49006004	Inu atate , musamaŵapsetsa mtima ana anu , koma muziŵalera bwino pakuŵasungitsa mwambo ndi malangizo a Ambuye .
49006005	Inu akapolo , ambuye anu a pansi pano muziŵamvera mwamantha ndi monjenjemerera . Muzichita zimenezi ndi mtima woona , ngati kuti mukuchitira Khristu yemwe .
49006006	Musazichite mwachiphamaso chabe , ngati kuti mukungofuna kukondweretsa anthu . Koma ngati akapolo a Khristu , muzichita ndi mtima wonse zimene Mulungu afuna .
49006007	Muzitumikira mosangalala , ngati kuti mukutumikira Ambuye , osati anthu chabe .
49006008	Mukudziŵa kuti Ambuye adzampatsa munthu aliyense mphotho chifukwa cha ntchito yake yabwino imene adaigwira , ngakhale munthuyo ndi kapolo kapena mfulu .
49006009	Inu ambuye , muziŵachitiranso chimodzimodzi akapolo anu , ndipo muleke zoŵaopseza . Paja mukudziŵa kuti iwoŵa ndi inuyo , nonse muli ndi Mbuye wanu Kumwamba , ndipo Iyeyo alibe tsankho .
49006010	Potsiriza ndikuti , dzilimbitseni mwa Ambuye , mwa mphamvu yao yaikulu .
49006011	Valani zida zonse zimene Mulungu akupatsani , kuti muthe kulimbika polimbana ndi ndale za Satana .
49006012	Paja sitikulimbana ndi anthu chabetu ai . Tikulimbana ndi maufumu , aulamuliro ndi mphamvu za dziko lino lapansi lamdima , ndiponso ndi mizimu yoipa yamumlengalenga .
49006013	Nchifukwa chake valani zida zonse za Mulungu . Pamenepo mudzatha kulimbika , osagonja pa tsiku loipa , ndipo mutatsiriza kulimbanaku , mudzaimabe kuti nji .
49006014	Imirirani tsono mutavala choona ngati lamba m'chiwuno mwanu . Valani chilungamo ngati chovala chachitsulo chotchinjirizira pachifuwa panu .
49006015	Ndipo changu chanu polalika Uthenga Wabwino wa mtendere chikhale ngati nsapato zanu .
49006016	Nthaŵi zonse mukhale ndi chikhulupiriro ngati chishango chanu chokutetezani , chimene mudzatha kuzimitsira mivi yonse yoyakamoto ya Satana .
49006017	Landirani chipulumutso ngati chisoti chanu , ndi mau a Mulungu ngati lupanga limene Mzimu Woyera akupatsani .
49006018	Chitani zonse mopemphera , ndi kupempha chithandizo cha Mulungu nthaŵi zonse . Nthaŵi iliyonse muzipemphera motsogoleredwa ndi Mzimu Woyera . Nchifukwa chake muchezere kupemphera mosalekeza , kupempherera anthu onse a Mulungu .
49006019	Inenso muzindipempherera , kuti Mulungu aike mau m'kamwa mwanga pamene ndizilankhula , kuti ndidziŵitse anthu chinsinsi cha Uthenga Wabwino molimba mtima .
49006020	Ngakhale ndili womangidwa m'ndende , ndine nthumwi ndithu chifukwa cha Uthenga Wabwinowu . Mundipempherere tsono kuti ndizilankhula molimba mtima za Uthenga Wabwinowu , monga ndiyenera kulankhulira .
49006021	Tikiko adzakudziŵitsani zonse za ine ndi zimene ndikuchita . Iyeyu ndi mbale wathu wokondedwa , ndiponso mtumiki wokhulupirika pa ntchito ya Ambuye .
49006022	Ndikumtuma kwa inu kuti mudziŵe za m'mene tiliri , ndipo kuti akulimbitseni mtima .
49006023	Mulungu Atate ndi Ambuye Yesu Khristu apatse abale onse mtendere , chikondi ndi chikhulupiriro .
49006024	Onse okonda Ambuye athu Yesu Khristu ndi chikondi chosafa , Mulungu aŵadalitse .
50001001	Ndife , Paulo ndi Timoteo , atumiki a Khristu Yesu . Tikulembera onse a mu mzinda wa Filipi , amene ali anthu ake a Mulungu mwa Khristu Yesu . Tikulemberanso oyang'anira Mpingo ndi atumiki ao .
50001002	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
50001003	Ndimayamika Mulungu wanga nthaŵi zonse ndikamakukumbukirani .
50001004	Nthaŵi zonse pamene ndikukupemphererani nonsenu , ndimapemphera mokondwa .
50001005	Ndiyeneradi kuthokoza chifukwa mwakhala mukugwirizana nane ndi kundithandiza kufalitsa Uthenga Wabwino , kuchokera tsiku limene mudayamba kukhulupirira mpaka tsopano .
50001006	Sindikayika konse kuti Mulungu , amene adayamba kuchita ntchito yabwinoyi mwa inu , adzaipitiriza mpaka itatsirizika pa Tsiku la Kubweranso kwa Khristu Yesu .
50001007	Ndikuyeneradi kuganiza zotere za nonsenu , popeza kuti ndimakukondani kwambiri . Pakuti nonsenu ndinu ogwirizana nane ndithu , pamene ndili m'ndende ndiponso pamene ndikugwira ntchito iyi imene Mulungu adandipatsa mwa kukoma mtima kwake , ntchito ya kuteteza ndi kukhazikitsa Uthenga Wabwino .
50001008	Mulungu akundichitira umboni kuti ndimakulakalakani kwambiri , pakuti ndimakukondani ndi mtima wonse , motsanzira chikondi cha Khristu Yesu mwini .
50001009	Pemphero langa ndi lakuti chikondi chanu chinke chikukulirakulira pamodzi ndi nzeru ndi kumvetsetsa zinthu mozama .
50001010	Pamenepo mudzadziŵa kusankha zimene zili zabwino kotheratu . Apo pa Tsiku la Kubweranso kwa Khristu mudzapezeka oyera mtima , ndi opanda cholakwa chilichonse .
50001011	Ndipo moyo wanu udzakhala wodzaza ndi zipatso za chilungamo zimene mudzaonetsa mothandizidwa ndi Yesu Khristu , kuti anthu onse alemekeze ndi kutamanda Mulungu .
50001012	Abale , ndikufuna kuti mudziŵe kuti zimene zandigwera , zathandiza ndithu kufalitsa Uthenga Wabwino .
50001013	Mwakuti asilikali onse olonda nyumba ya mfumu , ndi ena onse kuno , adziŵa kuti ndili m'ndende chifukwa cha Khristu .
50001014	Tsono chifukwa choti ndili m'ndende , abale ochuluka akulimba mtima mwa Ambuye , ndipo akulalika mau a Mulungu mopanda mantha .
50001015	Alipodi ena amene amalalika Khristu chifukwa cha kaduka ndi kukonda mikangano . Koma aliponso ena amene amamlalika ndi mtima woona .
50001016	Otsirizaŵa amamlalika chifukwa cha chikondi , popeza kuti amadziŵa kuti Mulungu adandikhazika muno kuti ndigwire ntchito yoteteza Uthenga Wabwino .
50001017	Koma oyamba aja salalika Khristu moona . Amangodzikonda okha , ndipo amafuna kundiwonjezera zoŵaŵa pamene ndili m'ndende muno .
50001018	Zili nkanthu ngati ! Kaya amalalika mwachiphamaso , kaya moona , malinga nkuti Khristu akulalikidwa , pamenepo ine ndikukondwa .
50001019	Ndipo sindidzaleka kukondwa podziŵa kuti chifukwa cha mapemphero anu ndiponso chithandizo cha Mzimu wopatsidwa ndi Yesu Khristu ndidzamasulidwa .
50001020	Motero ndikuyembekeza ndi kukhulupirira ndi mtima wonse kuti sipadzakhala konse manyazi . Koma ndikuyembekeza kuti ndidzalimba mtima kulankhula poyera , kuti tsopanonso , monga nthaŵi zonse , Khristu alemekezedwe mwa ine , ngakhale ndikhale moyo , kapena ndimwalire .
50001021	Kwa inetu moyo ndi Khristu amene , ndipo nayonso imfa ili ndi phindu .
50001022	Koma ngati kukhalabe moyo kungandipatse mwai woti ndigwire ntchito yoonetsa zipatso , sindidziŵa kaya ndingasankhe chiti .
50001023	Ndagwira njakata . Kwinaku ndikulakalaka kuti ndisiye moyo uno ndikakhale pamodzi ndi Khristu , pakuti chimenechi ndiye chondikomera koposa .
50001024	Koma kwinakunso nkofunika kwambiri kuti ndikhale moyo chifukwa cha inuyo .
50001025	Mosakayika konse ndikudziŵa kuti ndidzakhalapobe . Ndidzapitiriza kukhala nanu nonsenu , kuthandiza kuti chikhulupiriro chanu chizikula , ndipo chikupatseni chimwemwe koposa kale .
50001026	Motero pamene ndidzafikanso kwanuko , mudzakhala ndi zifukwa zochuluka zonyadira Khristu Yesu chifukwa cha ine .
50001027	Chachikulu nchakuti mayendedwe anu akhale oyenerana ndi Uthenga Wabwino wonena za Khristu . Ngakhale ndibwere kudzakuwonani , kapena ndikhale kutali , ndikufuna kumva kuti mukulimbika ndi mtima umodzi . Ndikufunanso kumva kuti momvana ndi mothandizana mukumenya nkhondo chifukwa chokhulupirira Uthenga Wabwino ,
50001028	osalola kuti adani anu azikuwopsezani pa kanthu kalikonse . Zimenezi zidzaŵatsimikizira kuti iwowo adzaonongeka , koma inu mudzapulumuka . Mulungu ndiye amene adzakuchitirani zimenezi .
50001029	Paja Iye adakupatsani mwai , osati wakungokhulupirira Khristu ai , komanso wakumva zoŵaŵa chifukwa cha Iye .
50001030	Inunso mukumenya nkhondo yomwe ija imene mudandiwona ine ndikuimenya , yomwenso ndikumenyabe tsopano , monga mukumveramu .
50002001	Mosapeneka , moyo wanu mwa Khristu umakulimbitsani mtima . Chikondi chake chimakuchotsani nkhaŵa . Mumakhala a mtima umodzi mwa Mzimu Woyera , ndipo mumamvera anzanu chifundo ndi chisoni .
50002002	Nchifukwa chake ndikukupemphani kuti mundikondweretse kwenikweni pakuvomerezana maganizo ndi kukondana chimodzimodzi , kukhala a mtima umodzi ndi a cholinga chimodzi .
50002003	Musamachita kanthu ndi mtima wodzikonda , kapena wodzitukumula chabe . Koma khalani odzichepetsa , ndipo aliyense aziwona anzake kuti ngomuposa iyeyo .
50002004	Musamangofuna zokomera inu nokha , koma zokomeranso anzanu .
50002005	Motero nonse mukhale ndi mtima womwe uja umene adaali nawonso Khristu Yesu :
50002006	Iyeyu anah ndi umulungu chikhalire , komabe sadayese kuti kulingana ndi Mulungu ndi chinthu choti achigwiritsitse .
50002007	Koma adadzitsitsa kotheratu pakudzitengera umphaŵi wa kapolo , ndi kukhala munthu wonga anthu onse .
50002008	Ali munthu choncho adadzichepetsa , adakhala womvera mpaka imfa , imfa yake yapamtanda .
50002009	Chifukwa cha chimenechi Mulungu adamkweza kopambana , nampatsa dzina lopambana dzina lina lililonse .
50002010	Adachita zimenezi kuti pakumva dzina la Yesu , zolengedwa zonse kumwamba , pansi pano ndi pansi pa dziko , zidzagwade pansi mopembedza ,
50002011	Zonse zidzavomereze poyera kuti , " Yesu Khristu ndi Ambuye , " ndipo pakutero zilemekeze Mulungu Atate .
50002012	Nchifukwa chake , inu okondedwa anga , mwakhala omvera nthaŵi zonse pamene ndinali nanu . Nanji tsopano pamene sindili nanu , ndiye muzikhala omvera koposa . Mupitirize ndi kufikitsa chipulumutso chanu pa chimake mwamantha ndi monjenjemerera .
50002013	Paja Mulungu ndiye amene amagwira ntchito mwa inu , muzifuna ndi kutha kuchita zimene zimkomera Iye .
50002014	Muzichita zonse mosanyinyirika ndi mosatsutsapo ,
50002015	kuti mukhale angwiro ndi osalakwa , ana a Mulungu opanda chilema chilichonse pakati pa anthu onyenga ndi osokeretsa anzao . Pakati pa anthu otere mumaŵala monga momwe zimaonekera nyenyezi pa dziko lapansi ,
50002016	pakuŵauza mau opatsa moyo . Motero ine ndidzakhala ndi chifukwa chonyadira pa Tsiku la Kubweranso kwa Khristu . Pakuti pamenepo padzadziŵika kuti sindidathamange pachabe pa mpikisano wa liŵiro , ndipo khama langa pa ntchito silidapite pachabe .
50002017	Ndipotu mwina mwake ndidzaphedwa , magazi anga nkukhala ngati otsiridwa pa nsembe imene chikhulupiriro chanu chikupereka kwa Mulungu . Ngati ndi choncho ndili wokondwa , ndipo ndikusangalala nanu pamodzi nonsenu .
50002018	Chimodzimodzi inunso muzikondwa , ndi kusangalala nane pamodzi .
50002019	Ngati Ambuye Yesu alola , ndikhulupirira kuti ndidzatha kutuma Timoteo kwanuko msanga , kuti mtima wanga ukhale pansi nditamva za kumeneko .
50002020	Ndilibenso wina wonga amene ali ndi mtima wosamala za inu kwenikweni .
50002021	Paja ena onse amangofuna zokomera iwo okha , osati zokomera Yesu Khristu .
50002022	Koma mukudziŵa kuti mkhalidwe wa Timoteo ndi wotsimikizika kale kuti ngwabwino . Mukudziŵanso kuti adagwira mogwirizana nane ntchito yofalitsa Uthenga Wabwino , monga mwana ndi bambo wake .
50002023	Ndikuyembekeza tsono kumtumiza kwa inu msanga , nditadziŵa za m'mene ziyendere zanga .
50002024	Koma ndikhulupirira kuti , Ambuye akalola , inenso ndidzafika kwanuko msanga .
50002025	Ndaganiza kuti nkofunikadi kuti ndikutumizireni mbale wathu uja , Epafrodito . Mudaamtuma kuti adzandithandize pa zosoŵa zanga , ndipo wagwiradi ntchito ndi kumenya nkhondo yachikhristu pamodzi ndi ine .
50002026	Tsonotu akukulakalakani nonsenu , ndipo ndi wokhumudwa podziŵa kuti inu mudamva zoti iye ankadwala .
50002027	Nzoonadi adaadwala zedi mpaka pafupi kufa . Mwai kuti Mulungu adamchitira chifundo . Ndipotu sadangochitira chifundo iye yekhayu , komanso ineyo , kuti chisoni changa chisakhale chosanjikizana .
50002028	Nchifukwa chake ndikufunitsitsa ndithu kumtumiza kwa inu , kuti podzamuwonanso mudzasangalale , kutinso nkhaŵa yanga ichepeko .
50002029	Mlandireni mwachikhristu ndi chimwemwe chachikulu . Anthu otere muziŵachitira ulemu .
50002030	Chifukwa cha kugwira ntchito ya Khristu , iyeyu adaali pafupifupi kufa . Adaadzipereka osaopa ngakhale kutaya moyo wake kuti azindithandiza pa zimene inu simudathe kukwaniritsa pondithandiza .
50003001	Abale anga , potsiriza ndikuti , " Muzikondwa mwa Ambuye . " Kukulemberaninso mau omwewo sikondilemetsa , ndipo mauwo ngokuthandizani kukhala osakayika .
50003002	Chenjera nawoni ochita zaugalu aja , ndiye kuti ochita zoipa , anthu omangodula thupi chabe .
50003003	Paja ifeyo ndiye oumbala enieni , ife amene timapembedza Mulungu motsogoleredwa ndi Mzimu Woyera . Timanyadira Khristu Yesu , osadalira miyambo ya thupi chabe .
50003004	Komabetu ineyo ndikadatha kudalira miyambo yathupiyi . Ngati alipo wina woganiza kuti ali ndi chifukwa chodalira miyambo yathupi yotere , ineyo ndili ndi chifukwa choposa apo .
50003005	Pajatu ine ndidaumbalidwa pa tsiku lachisanu ndi chitatu nditabadwa . Ndine wa mtundu wa Israele , wa fuko la Benjamini , Mhebri weniweni wobadwa mwa makolo achihebri . Kunena za Malamulo achiyuda , ndinali wa gulu la Afarisi .
50003006	Ndipo changu changa chinali chachikulu , kotero kuti ndinkazunza Mpingo . Kunena za chilungamo chopezeka pakutsata Malamulo , ineyo ndinali wopanda cholakwa .
50003007	Koma chifukwa cha Khristu , zomwe kale ndinkaziyesa zaphindu , tsopano ndikuziwona kuti nzosapindula .
50003008	Zoonadi , zonse ndikuziwona kuti nzosapindulitsa poziyerekeza ndi phindu lopambana la kudziŵa Khristu Yesu , amene ndi Ambuye anga . Chifukwa cha Khristuyo ndidalolera kutaya zonse , nkumaziyesa zinyalala , kuti potero phindu langa likhale Khristu ,
50003009	Iye ndi ine tikhale amodzi . Sindiyesanso pandekha kukhala wolungama pakutsata Malamulo , koma ndizikhala ndi chilungamo chopezeka pakukhulupirira Khristu , chilungamo chochokera kwa Mulungu , chochilandira pakukhulupirira .
50003010	Chimene ndikufuna nchakuti ndidziŵe Khristu , ndiponso mphamvu zimene zidamuukitsa kwa akufa . Ndikufunanso kumva zoŵaŵa pamodzi naye ndi kufanafana naye pa imfa yake .
50003011	Ndikuyesetsa kuchita zimenezi pokhulupirira kuti inenso ndidzakhala ndi moyo wosatha podzauka kwa akufa .
50003012	Sindikunena kuti ndafikapo kale pa zimenezi , kapena kuti ndine wangwiro kale . Koma ndikuthamangabe ndi kuyesetsa kuzipata pakuti ndicho chinali cholinga cha Yesu Khristu pakundikopa kuti ndikhale wake .
50003013	Abale , sindikuganiza konse kuti ndazipata kale . Koma pali chimodzi chokha chimene ndimachita : ndimaiŵala zakumbuyo , ndi kuyesetsa kufikira ku zakutsogolo .
50003014	Ndikuthamangira ku mapeto a mpikisano wa liŵirowu , kuti ndikalandire mphotho Kumwamba , imene Mulungu akutiitanira kudzera mwa Khristu Yesu .
50003015	Tsono ife tonse amene tili okhwima pa moyo wathu wauzimu , tikhale ndi mtima womwewo . Ngati pa zinthu zina muli ndi maganizo osiyana ndi ameneŵa , pameneponso Mulungu adzakuunikirani .
50003016	Koma ngakhale zitani , tisatayepo kanthu pa zoona zimene takhala tikuzikhulupirira mpaka tsopano .
50003017	Abale anga , nonse pamodzi muzinditsanzira ine , ndipo muziŵapenyetsetsa amene amayenda motsata chitsanzo chimene ife timakupatsani .
50003018	Ndakhala ndikukuuzani kaŵirikaŵiri , ndipo tsopano ndikubwerezanso molira misozi , kuti pali ambiri amene mayendedwe ao akutsimikiza kuti amadana ndi mtanda wa Khristu .
50003019	Mathero ao nkuwonongeka . Zosangalatsa thupi chabe ndizo zili ngati mulungu wao . Amanyadira zimene akadayenera kuchita nazo manyazi , ndipo amangoika mtima pa zapansipano zokha .
50003020	Koma ife kwathu kwenikweni ndi Kumwamba , ndipo kumeneko kudzachokera Mpulumutsi amene tikumuyembekeza . Mpulumutsiyo ndi Ambuye Yesu Khristu .
50003021	Iyeyo adzasandutsa matupi athu achabeŵa kuti akhale ofanafana ndi thupi lake laulemerero . Adzachita zimenezi ndi mphamvu zake zomwe zija zimene angathenso kugonjetsa nazo zinthu zonse .
50004001	Tsono abale anga , ndimakukondani ndipo ndikukulakalakani . Mumandisangalatsa ndipo ndinu mphotho yanga imene ndimainyadira . Okondedwa anga , limbikani choncho mogwirizana ndi Ambuye .
50004002	Yuwodiyayo ndi Sintikeyo ndaŵapemba , chonde akhale omvana , popeza kuti ndi abale mwa Ambuye .
50004003	Ndiponso iwe , mnzanga weniweni pa ntchito yathuyi , bwanji uŵathandize azimaiŵa . Paja ameneŵa pofalitsa Uthenga Wabwino akhala akugwira ntchito kolimba pamodzi ndi ine ndi Klemensi ndi antchito anzanga ena onse , amene maina ao ngolembedwa m'buku la amoyo .
50004004	Muzikondwa mwa Ambuye nthaŵi zonse . Ndikubwerezanso kuti , " Muzikondwa . "
50004005	Kufatsa kwanu kuziwoneka pamaso pa anthu onse . Ambuyetu ali paiupi .
50004006	Musade nkhaŵa ndi kanthu kalikonse , koma m'mapemphero anu onse muzipempha Mulungu zimene zikusoŵani , ndipo nthaŵi zonse muzipemphe ndi mtima woyamika .
50004007	Pamenepo mtendere wochokera kwa Mulungu , umene uli wopitirira nzeru zonse za anthu , udzasunga bwino mitima yanu ndi maganizo anu mwa Khristu Yesu .
50004008	Potsiriza , abale , muziika mtima pa zilizonse zabwino kwambiri ndi zotamandika , monga izi : zinthu zoona ndi zolemekezeka , zinthu zolungama , zoyera , zokongola , ndi zaulemu .
50004009	Muzichita zimene mudaphunzira ndi kulandira kwa ine , ndiponso zimene mudamva kwa ine ndi kuwonera kwa ine . Pamenepo Mulungu amene amapatsa mtendere adzakhala nanu .
50004010	Ndakondwa kwambiri mwa Ambuye kuti tsopano , patapita nthaŵi yaiali , mwayambanso kuwonetsa kuti muandikumbukira . Kukumbukira munkandikumbukiradi , koma munkangosoŵa mpata woti muwonetsere .
50004011	Sindikunena zimenezi modandaula kuti ndikusoŵa kanthu , pakuti ine ndaphunzira kukhutira ndi zimene ndili nazo .
50004012	Kukhala wosauka ndimakudziŵa , kukhala wolemera ndimakudziŵanso . Pa zonse ndidaphunzira chinsinsi chake cha kukhala wokhutitsidwa , pamene ndapeza chakudya kapena ndili ndi njala , pamene ndili ndi zambiri kapena ndili wosoŵeratu .
50004013	Ndingathe kuchita zonse chifukwa Khristu amandipatsa mphamvu .
50004014	Komabe mudaachita bwino kundithandiza pa zovuta zanga .
50004015	Inu Afilipi , mukudziŵa inu nomwe kuti pamene ndidachoka ku Masedoniya , masiku oyamba aja akulalika Uthenga Wabwino , panalibe mpingo wina wogwirizana nane pa zoyenera kulipira kapena kulandira , koma inu nokha .
50004016	Pamene ndinali ku Tesalonika , mudatumiza kangapo zondithandiza pa zosoŵa zanga .
50004017	Sikuti ndikuika mtima pa mphatso zanu ai , koma chimene ndikukhumba nchakuti pa zimene muli nazo , pawonjezedwe phindu .
50004018	Ndalandiradi zonse , ndipo ndili nazo zochuluka . Ndili ndi zonse zofunika tsopano , popeza kuti ndalandira kwa Epafrodito zimene mudanditumizira . Zili ngati chopereka cha fungo lokoma , ngati nsembe imene Mulungu ailandira ndi kukondwera nayo .
50004019	Mulungu wanga ali ndi chuma chochuluka , ndipo mwa Khristu Yesu adzakupatsani zonse zimene mukusoŵa .
50004020	Mulungu Atate athu alemekezedwe mpaka muyaya . Amen .
50004021	M'dzina la Khristu Yesu mundiperekereko moni kwa aliyense wamumpingo . Akukupatsani moni abale amene ndili nawo pamodzi kuno .
50004022	Akukupatsani moni anthu onse a Mulungu amene ali kuno , makamakanso ogwira ntchito ku nyumba ya Mfumu ya ku Roma .
50004023	Ambuye Yesu Khristu akudalitseni .
51001001	Ndine , Paulo , mtumwi wa Khristu Yesu mwa kufuna kwa Mulungu . Ndili limodzi ndi Timoteo , mbale wathu .
51001002	Tikulembera inu osankhidwa ndi Mulungu okhala ku Kolose , abale athu okhulupirika mwa Khristu . Mulungu Atate athu akukomereni mtima ndi kukupatsani mtendere .
51001003	Tikamakupemphererani , nthaŵi zonse timathokoza Mulungu , Atate a Ambuye athu Yesu Khristu .
51001004	Timathokoza chifukwa tamva kuti mumakhulupirira Khristu Yesu , ndiponso kuti mumakonda anthu onse a Mulungu .
51001005	Gwero la zonsezi ndi chiyembekezo chimene muli nacho chodzalandira zimene Mulungu akukusungirani Kumwamba . Mudamva za zimenezi pamene mau oona , adakufikani poyamba paja . Mau oonawo ndi Uthenga Wabwino .
51001006	Uthenga Wabwinowu ukubala zipatso ndi kufalikira pa dziko lonse lapansi , monga momwe wachitiranso pakati panu , kuyambira tsiku limene mudamva ndi kumvetsa za kukoma mtima kwa Mulungu .
51001007	Mudaphunzira zimenezi kwa Epafra , mtumiki mnzathu wokondedwa . Iye uja akugwirira ntchito Khristu mokhulupirika m'malo mwathu .
51001008	Ndiye amene adatidziŵitsa za chikondi chomwe Mzimu Woyera adaika mwa inu .
51001009	Nchifukwa chake , kuyambira tsiku limene tidamva zimenezi , sitileka kukupemphererani . Timapempha Mulungu kuti akudzazeni ndi nzeru ndi luntha , zimene Mzimu Woyera amapatsa , kuti mumvetse zonse zimene Iye afuna .
51001010	Pamenepo mudzatha kuyenda m'njira zimene Ambuye amafuna , ndi kuŵakondweretsa pa zonse . Pakugwira ntchito zabwino zamitundumitundu , moyo wanu udzaonetsa zipatso , ndipo mudzanka muwonjezerawonjezera nzeru zanu za kudziŵa Mulungu .
51001011	Timapempheranso kuti Mulungu akulimbikitseni ndi mphamvu yake yaulemerero , kuti muzipirira zonse ndi mitima yoleza ndi yosangalala .
51001012	Ndipo timapemphera kuti muziyamika Atate , amene adakuyenerezani kuti mudzalandire nao madalitso onse amene amasungira anthu ao mu ufumu wa kuŵala .
51001013	Adatilanditsa ku mphamvu za mdima wa zoipa , nkutiloŵetsa mu Ufumu wa Mwana wake wokondedwa .
51001014	Mwa Iyeyu Mulungu adatiwombola , ndiye kuti adatikhululukira machimo athu .
51001015	Khristuyo ndiye chithunzi chenicheni cha Mulungu wosaoneka . Iye ndiye Mwana wake woyamba , wolamulira zolengedwa zonse .
51001016	Kudzera mwa Iye Mulungu adalenga zonse zakumwamba ndi zapansipano , zooneka ndi zosaoneka , mafumu , akuluakulu , aulamuliro ndi amphamvu ena onse . Mulungu adalenga zonse kudzera mwa Iye , zonsezo adalengera Iyeyo .
51001017	Iyeyo analipo zinthu zonse pakadahbe , mwa Iye zinthu zonse zimalunzana pamodzi .
51001018	Iye ndiyenso mutu wa mpingo thupi lake . Ndiye chiyambi chake , Woyambirira mwa ouka kwa akufa , kuti pa zonse Iye akhale wopambana ndithu .
51001019	Kudakomera Mulungu kuti umulungu wake wonse ukhalemo mwa Khristuyo .
51001020	Mwa Iyeyo Mulungu adafuna kuyanjanitsanso zinthu zonse ndi Iye mwini , zapansipano ndi za Kumwamba . Adachita zimenezi pakudzetsa mtendere kudzera mwa imfa ya Mwana wake pa mtanda .
51001021	Kale inu munali kutali ndi Mulungu , ndipo munkadana naye m'maganizo anu ndi m'ntchito zanu zoipa .
51001022	Koma tsopano , kudzera mwa imfa ya Mwana wake m'thupi lake , Mulungu wakuyanjanitsaninso ndi Iye mwini . Adachita zimenezi kuti pamaso pake muthe kuwoneka muli oyera mtima , opanda banga kapena cholakwa chilichonse .
51001023	Koma tsono muzikhala okhazikika kolimba pa maziko a chikhulupiriro chanu , osasunthika pa chiyembekezo chofumira ku Uthenga Wabwino umene mudamva . Uthenga Wabwinowu walalikidwa kwa anthu a pa dziko lonse lapansi , ndipo Mulungu ndiye adandipatsa ine , Paulo , ntchito yoti ndiwulalike .
51001024	Tsopano ndakondwa kuti ndikukuvutikirani . Pakuti pakumva zoŵaŵazo , ndikutsiriza m'thupi mwanga zotsala za masautso a Khristu kuthandiza thupi lake , ndiye kuti Mpingo .
51001025	Ndipo ine ndine mtumiki wa Mpingowu , pakuti Mulungu ndiye adandipatsa ntchitoyi yoti ndikulalikireni kwathunthu mau ake .
51001026	Mauwo ndi chinsinsi chozama chimene chinali chobisika chikhalire kwa mibadwo yonse , koma tsopano Mulungu wachiwululira anthu ake .
51001027	Cholinga cha Mulungu ndi cha kudziŵitsa anthuwo kukoma kwake kwa chinsinsicho ndi ulemerero wake pakati pa anthu akunja . Chinsinsicho nchakuti Khristu ali mwa inu , ndipo Iye amakupatsani chiyembekezo cha kudzalandira ulemerero .
51001028	Khristuyo ndiye amene timamlalika . Timachenjeza ndi kuphunzitsa munthu aliyense ndi nzeru zonse zimene tili nazo . Pakuti tikufuna kusandutsa munthu aliyense kuti akhale wangwiro mwa Khristu .
51001029	Ndi cholinga chimenechi ndikugwiradi ntchito kwambiri ndi mphamvu ya Khristu imene ikugwira ntchito kolimba mwa ine .
51002001	Ndikufuna kuti mudziŵe kuti ndikukuvutikirani kwambiri , inuyo ndi anzanu a ku Laodikea , ndi ena onse amene sitidaonane nawo maso ndi maso chikhalire .
51002002	Ndikufuna kuti zimenezi ziŵalimbitse mtima , ndipo azilunzana pamodzi m'chikondi , azikhala odzaza ndi nzeru zomvetsa zinthu . Motero adzatha kudziŵa mozama chinsinsi cha Mulungu chonena za Khristu .
51002003	Mwa Iyeyu mudzapeza chuma chonse chobisika , ndiye kuti nzeru ndi luntha .
51002004	Ndikunenatu zimenezi , kuwopa kuti wina aliyense angakukopeni ndi mau onyenga .
51002005	Pakuti ngakhale sindili nanu m'thupi , komabe mumtimamu ndili nanu pamodzi . Ndipo ndakondwa kuwona kuti mukulongosola bwino zonse , ndi kuti chikhulupiriro chanu mwa Khristu nchosagwedezeka konse .
51002006	Tsono popeza kuti mudavomereza kuti Khristu Yesu ndi Mbuye wanu , moyo wanu wonse ukhale wolunzana naye .
51002007	Mukhale ozika mizu mwa Iye . Mupitirire kumanga moyo wanu pa Iye . Mulimbike kukhulupirira monga momwe mudaphunzirira , ndipo muzikhala oyamika kwambiri .
51002008	Chenjerani kuti wina aliyense angakusokonezeni ndi mau olongosola nzeru zapatali . Ameneŵa ndi mau onyenga chabe . Paja nzeru zimenezi zimangochokera ku miyambo ya anthu , ndi ku maganizo ao okhudza zapansipano , osati kwa Khristu ai .
51002009	Pakuti m'thupi la Khristu umulungu wonse umakhalamo wathunthu .
51002010	Ndipo mwa Iye inu mudapatsidwa moyo wonse wathunthu . Iye ndiye mutu wolamulira maulamuliro onse ndi mphamvu zonse zosaoneka .
51002011	Mwa Iye mudachita ngati kuumbalidwa , osatitu kuumbala kwa anthuku ai , koma kuvula khalidwe lanu lokonda zoipa ; kuumbala kumene amachita Khristu nkumeneku .
51002012	Pamene mudabatizidwa , mudachita ngati kuikidwa m'manda pamodzi ndi Khristu . Ndipo ndi ubatizowo mudaukitsidwanso pamodzi naye , pakukhulupirira mphamvu za Mulungu amene adamuukitsa kwa akufa .
51002013	Inu kale munali akufa chifukwa cha machimo anu , ndiponso chifukwa munali osaumbalidwa mu mtima . Koma tsopano Mulungu wakupatsani moyo pamodzi ndi Khristu . Adatikhululukira machimo athu onse .
51002014	Adafafaniza kalata ya ngongole yathu , yonena za Malamulo a Mose . Kalatayo inali yotizenga mlandu , koma Iye adaichotsa pakuikhomera pa mtanda .
51002015	Motero mwa Khristu Mulungu adaŵalanda zida maufumu ndi maulamuliro onse , ndipo pamaso pa onse , adaŵayendetsa ngati akaidi pa mdipiti wokondwerera kupambana kwake .
51002016	Wina aliyense asakuzengeni mlandu pa nkhani yokhudza zakudya kapena zakumwa , kapena pa zokhudza masiku a chikondwerero , kapena a mwezi wokhala chatsopano , kapena pa zokhudza tsiku la Sabata .
51002017	Zonsezi ndi chithunzithunzi chabe cha zinthu zenizeni zimene zilikudza , koma zenizenizo ndi Khristu amene .
51002018	Wina aliyense asakuletseni kupata mphothoyo . Iwo aja amakonda kudziwonetsa ngati odzichepetsa , popembedza amatamanda angelo . Amaika mtima pa zimene akuti adaziwona m'masomphenya . Amadzitukumula popanda chifukwa , popeza kuti amangotsata nzem za anthu ,
51002019	osakangamira Khristu amene ali mutu wa Mpingo . Komatu mwa Khristu thupi lonse limalandira mphamvu , ndi kulumikizika pamodzi mwa mfundo zake ndi mitsempha yake . Motero thupi limakula monga momwe Mulungu afuna kuti likulire .
51002020	Mudafa pamodzi ndi Khristu , ndiye kuti simulamulidwanso ndi miyambo ya dziko lapansi . Tsono bwanji mukuchita ngati kuti moyo wanu ukudalirabe zapansipano ? Bwanji mukuŵamvera malamulo onga aŵa akuti ,
51002021	" Usagwire chakuti " , " Usakhudze chakuti " ?
51002022	Malamulo ameneŵa ndi zophunzitsa zimenezi ndi za anthu chabe , ndipo zimangokhudza zinthu zimene zimatha , anthu akamazigwiritsa ntchito .
51002023	Kwinaku mauwo amaoneka ngati anzeru , pakuti amalamula anthu zambiri pa za kupembedza , za kudzichepetsa ndi za kuzunza thupi lao . Komabe malamulowo alibe phindu , ndipo sathandiza konse kugonjetsa khalidwe longosangalatsa thupi . .
51003001	Tsono ngati mudaukitsidwa pamodzi ndi Khristu , ikani mtima pa zinthu za Kumwamba , kumene Khristu akukhala ku dzanja lamanja la Mulungu .
51003002	Muzifunafuna za Kumwamba , osati zapansipano ,
51003003	Pakuti kunena za moyo wakalewo mudafa , ndipo moyo wanu watsopano ndi wobisika pamodzi ndi Khristu mwa Mulungu .
51003004	Khristu ndiye moyo wanu weniweni tsopano , choncho pamene lye adzaonekerenso , inunso mudzaonekera mu ulemerero pamodzi naye .
51003005	Iphani tsono zilakolako za mu mtima wanu woumirira zapansipano , monga dama , zonyansa , kulakalaka zosayenera , kukhumba zoipa , ndiponso kusirira zinhu mwaumbombo . Kusirira kotereku sikusiyana ndi kupembedza mafano .
51003006	Chifukwa cha zinthu zotere Mulungu amaŵakwiyira anthu osamumvera .
51003007	Inunso kale makhalidwe anu anali omwewo , munkachita zomwezo .
51003008	Koma tsopano musachitenso zonsezi , monga kukalipa , kukwiya , kuipa mtima , ndi mijedu . Pakamwa panu pasamatulukenso mau otukwana kapena onyansa .
51003009	Musamauzana mabodza , pakuti mwachita ngati mwavula moyo wanu wakale , pamodzi ndi zochitachita zake zoipa ,
51003010	ndipo mwavala moyo watsopano . Moyo umenewu , Mlengi wanu akuukonzabe kosalekeza , kuti mudzamdziŵe kwenikweni ndi kufanafana naye .
51003011	M'moyo watsopanowu palibenso zoti uyu ndi Myuda kapena wosakhala Myuda , woumbala kapena wosaumbala , munthu wachilendo , munthu wosaphunzira , kapolo kapena mfulu , koma Khristu basi ndiye wopambana onse , ndipo amakhala mwa onse .
51003012	Popeza kuti mudasankhidwa ndi Mulungu kuti mukhale akeake , ndipo Iye amakukondani , muzikhala a mtima wachifundo , okoma mtima , odzichepetsa , ofatsa ndi odziŵa kupirira .
51003013	Muzilezerana mtima , ndipo muzikhululukirana ngati wina ali nkanthu ndi mnzake . Monga Ambuye adakukhululukirani , inunso muzikhululukirana .
51003014	Kuwonjezera pa zonsezi muzikhala ndi chikondi , pakuti nchimene chimamanga zonse m'chigwirizano chathunthu .
51003015	Mtendere wa Khristu uzikutsogolerani m'mitima mwanu . Mulungu adakuitanani kuti mukhale nawo mtendere umenewu , popeza kuti ndinu ziwalo za thupi limodzi . Muzikhala oyamika .
51003016	Mau a Khristu akhazikike kwathunthu m'mitima mwanu . Muziphunzitsana ndi kulangizana ndi nzeru zonse . Muziimbira Mulungu ndi chiyamiko m'mitima mwanu , pamene mukuimba masalimo , nyimbo zotamanda Mulungu ndi nyimbo zina zauzimu .
51003017	Chilichonse chimene mungachite , kaya nkulankhula , kaya nkugwira ntchito , muchichite m'dzina la Ambuye Yesu ndi kuthokoza Mulungu Atate kudzera mwa Iye .
51003018	Inu akazi , muzimvera amuna anu , monga ayenera kuchitira okhala mwa Ambuye .
51003019	Inu amuna , muzikonda akazi anu , musamaŵavutitse ai .
51003020	Inu ana , muzimvera anakubala anu pa zonse , pakuti kutero kumakondwetsa Ambuye .
51003021	Inu atate , musamaŵapsetsa mtima ana anu , kuti angataye mtima .
51003022	Inu antchito , muziŵamvera pa zonse ambuye anu apansipano . Musamangochitatu zimenezi pamene muli pamaso pao kuti akuyamikireni , koma muziŵamvera ndi mtima wonse , chifukwa choopa Ambuye .
51003023	Chilichonse chimene mungachite , muchichite ndi mtima wonse , ngati kuti mukuchitira Ambuye , osati anthu ai .
51003024	Paja mukudziŵa kuti Ambuye adzakupatsani mphotho . Mphothoyo ndi madalitso amene adalonjeza kudzapatsa anthu ake . Ambuye amene mukuŵatumikirawo ndi Khristu .
51003025	Koma munthu amene amachita zosalungama , zidzamubwerera , chifukwa Mulungu amaweruza mosakondera .
51004001	Inu ambuye , antchito anu muzikhalitsana nawo mwachilungamo ndi moyenera , podziŵa kuti inunso muli ndi Mbuye wanu Kumwamba .
51004002	Muzipemphera mosafookera , ndipo pamene mukupemphera , muzikhala tcheru ndiponso oyamika Mulungu .
51004003	Ifeyonso muzitipempherera kuti Mulungu atipatse mwai woti tilalike mau ake , makamaka kuti tilengeze chinsinsi chozama chokhudza Khristu . Chifukwa cha kulalika chinsinsichi ndine womangidwa m'ndende muno .
51004004	Mundipempherere tsono kuti ndichifotokoze bwino monga ndiyenera .
51004005	Mayendedwe anu pakati pa anthu akunja azikhala anzeru , ndipo muzichita changu , osataya nthaŵi pachabe .
51004006	Nthaŵi zonse mau anu akhale okoma , opindulitsa ena , kuti potero mudziŵe m'mene muyenera kuyankhira munthu aliyense .
51004007	Tikiko , mbale wathu wokondedwa , adzakudziŵitsani zonse za ine . Iyeyo ndi mtumiki wokhulupirika , wantchito mnzathu pa ntchito ya Ambuye .
51004008	Nchifukwa chake ndikumtuma kwa inu kuti mudziŵe za m'mene tiliri , ndipo kuti adzakulimbitseni mtima .
51004009	Ndikumtuma pamodzi ndi Onesimo , mbale wathu wokhulupirika ndi wokondedwa , amene ali mmodzi mwa inu . Iwo adzakudziŵitsani zonse zakuno .
51004010	Aristariko , mkaidi mnzanga , akukupatsani moni . Akuteronso Marko , msuweni wa Barnabasi . Za Markoyo mudalandira kale mau akuti akafika kwanuko , mumlandire bwino .
51004011	Akutinso moni Yesu , wotchedwa Yusto . Mwa ochokera ku Chiyuda ndi atatu okhaŵa amene akundithandiza pa ntchito ya Ufumu wa Mulungu , ndipo andilimbikitsa kwambiri .
51004012	Akukupatsani moni Epafra , amene ali mmodzi mwa inu , ndiponso mtumiki wa Khristu Yesu . Nthaŵi zonse iyeyo amalimbikira kukukumbukirani m'mapemphero ake . Amatero pofuna kuti inuyo mukhale okhazikika , angwiro , ndipo kuti muzichilimikira kuchita zonse zimene Mulungu afuna .
51004013	Ndingathe kumchitira umboni kuti amagwira ntchito kwambiri chifukwa cha inu , ndiponso chifukwa cha anthu okhala ku Laodikea ndi ku Hierapoli .
51004014	Luka , sing'anga wathu wokondedwa , ndiponso Dema , onsewo akuti moni .
51004015	Mutiperekereko moni kwa abale athu okhala ku Laodikea , ndiponso kwa Nimfa ndi kwa ampingo amene amasonkhana kunyumba kwake .
51004016	Kalatayi itaŵerengedwa pakati panu , ikaŵerengedwenso mu mpingo wa ku Laodikea . Ndipo inunso muŵerengeko kalata imene a ku Laodikea adzakutumizirani .
51004017	Uzani Arkipo kuti , " Samala bwino kuti ntchito imene Ambuye adakupatsa uziigwira moikapo mtima . "
51004018	Ndi dzanja langalanga ndikulemba mau aŵa : " Moni . Ndine Paulo . " Kumbukirani kuti ndili m'maunyolo . Mulungu akukomereni mtima .
52001001	Ndife , Paulo , Silivano ndi Timoteo . Tikulembera mpingo wa ku Tesalonika , umene uli wake wa Mulungu Atate , ndiponso wa Ambuye Yesu Khristu . Mulungu akukomereni mtima ndi kukupatsani mtendere .
52001002	Timathokoza Mulungu nthaŵi zonse chifukwa cha inu nonse ndi kumakutchulani m'mapemphero athu .
52001003	Timakumbukira kosalekeza pamaso pa Mulungu Atate athu za m'mene mumatsimikizira chikhulupiriro chanu mwa ntchito zanu , za m'mene chikondi chanu chimakuthandizirani kugwira ntchito kolimba , ndiponso za m'mene mumachitira khama poyembekeza Ambuye athu Yesu Khristu .
52001004	Abale athu , inu amene Mulungu amakukondani , tikudziŵa kuti Iye adakusankhani kuti mukhale ake .
52001005	Paja Uthenga Wabwino umene tidadza nawo kwa inu sunali wapakamwa chabe , koma tinkaulalika ndi mphamvu za Mzimu Woyera ndiponso mosakayika konse . Mukudziŵa m'mene tinkakhalira pakati panu pofuna kuti tikuthandizeni .
52001006	Inu mwakhala mukutsata chitsanzo chathu ndi cha Ambuye . Ngakhale mudapeza masautso ambiri , mudalandira mau athu mwa chimwemwe chochokera kwa Mzimu Woyera .
52001007	Motero nanunso mudakhala chitsanzo kwa okhulupirira onse a ku Masedoniya ndi a ku Akaiya .
52001008	Inde kuchokera kwa inu mau a Ambuye adakafika ku Masedoniya ndi ku Akaiya , ndipo kuwonjezera apo mbiri yakuti mudakhulupirira Muiungu idawanda ponseponse . Motero palibe chifukwa chakuti ife nkunenapo kanthu .
52001009	Iwo amakamba okha za m'mene mudatilandirira , ndi za m'mene mudasiyira mafano ndi kutembenukira kwa Mulungu weniweni wamoyo , kuti muzimtumikira .
52001010	Tsopano mukudikira Mwana wake kuti abwerenso kuchokera Kumwamba . Mwana wakeyo ndi Yesu , amene Mulungu adamuukitsa kwa akufa . Iyeyo amatipulumutsa ku mkwiyo umene ulikudza .
52002001	Abale , inu nomwe mukudziŵa kuti kucheza kuja tidadzacheza kwanuku , kunali kwaphindu .
52002002	Monga mukudziŵa , paja nthaŵi imene ija nkuti anthu a ku Filipi atatizunza kale ndi kutichita chipongwe . Komabe Mulungu wathu adatilimbitsa mtima mpaka tidakulaHkirani ndithu Uthenga wake Wabwino , ngakhale ambiri ankatsutsana nafe .
52002003	Pakuti zimene timalalika sitizilalika chifukwa chofuna kuphunzitsa zonama , kapena kuganiza zoipa , kapena kuflina kunyenga anthu ai .
52002004	Koma timalalika chifukwa Mulungu adativomereza natisungiza Uthenga Wabwino kuti tiulalike . Choncho tikamaphunzitsa sitifuna kukondweretsa anthu , koma timafuna kukondweretsa Mulungu , amene amapenyetsetsa mitima yathu .
52002005	Monga mukudziŵa , sitidabwere kwanuko ndi mau oshashalika kapena ndi mtima womangofuna phindu . Apo Mulungu angathe kutichitira umboni .
52002006	Sitinkafimanso ulemu wochokera kwa anthu , kapena kwa inu , kapena kwa ena , ngakhale kunali kotheka kukulamulani kuti mutithandize , popeza kuti ndife atumwi a Khristu .
52002007	Koma tidakhala ofatsa pakati panu ngati mai wosamalira ana ake .
52002008	Tinkakukondani , ndipo chifukwa cha kukulakalakani kwambiri , tidatsimikiza zogaŵana nanu osati Uthenga Wabwino wa Mulungu wokha , komanso ngakhale moyo wathu womwe .
52002009	Abale , simukumbukira nanga kuti tinkagwira ntchito kwambiri mpaka kutopa ? Monse muja tinkakulalikirani Uthenga Wabwino wa Mulungu , tinkagwira ntchito zamanja usana ndi usiku , kuwopa kuti tingavutitse wina aliyense mwa inu .
52002010	Inu ndinu mboni , Mulungu yemwe ndi mboninso , kuti mkhalidwe wathu pakati pa inu okhulupirira unali wangwiro , wolungama , ndi wopanda cholakwa .
52002011	Paja mukudziŵa kuti , tinkasamala aliyense mwa inu monga momwe amachitira bambo ndi ana ake .
52002012	Tinkakulimbitsani mtima , kukuthuzitsani mtima ndi kukupemphani kuti mayendedwe anu akhale okomera Mulungu , amene amakuitanani kuti mukaloŵe mu Ufumu wake waulemerero .
52002013	Pa mbali yathu , timathokoza Mulungu kosalekeza . Timatero chifukwa chakuti pamene mudamva mau a Mulungu amene tidakulalikirani , mudaŵalandira osati ngati mau a anthu chabe , koma monga momwe aliri ndithu , mau a Mulungu . Mauwo ndi omwe akugwira ntchito mwa inu okhulupirira .
52002014	Abale , zimene zidakugwerani inu ndi zomwe zidagweranso mipingo ya Mulungu ya mwa Khristu Yesu imene ili ku Yudeya . Paja inunso anthu akwanu adakuzunzani monga momwe Ayuda adazunzira akhristu a ku Yudeya .
52002015	Ayudawo ndi amene adapha Ambuye Yesu ndi aneneri akale , ndipo adatizunza ifenso kwambiri . Ameneŵa sakondweretsa Mulungu konse , ndipo amadana ndi anthu onse .
52002016	Iwowotu amatiletsa kulalika Uthenga Wabwino kwa anthu a mitundu ina woŵathandiza kuti apulumuke . Motero nthaŵi zonse amanka nawonjezerawonjezera machimo ao , mwakuti tsopano mkwiyo wa Mulungu waŵagwera .
52002017	Abale , pamene tidasiyana nanu ngakhale kanthaŵi pang'ono , tinkalakalaka kwambiri kuwonana nanunso maso ndi maso . Ngakhale tinkachoka , mtima wathu unali nanube .
52002018	Nchifukwa chake tidaayesetsa kubweranso kwanuko . Ineyo Paulo , ndidaayesa kangapo , koma Satana adaatilepheretsa .
52002019	Kodi pamaso pa Ambuye athu Yesu , nchiyani chidzakhale chiyembekezo chathu , chimwemwe chathu , ndi mphotho yoti ife tidzanyadire , Iye akadzabweranso ? Si ndinu nomwe nanga ?
52002020	Pajatu ulemu wathu ndi chimwemwe chathu ndinu amene .
52003001	Nchifukwa chake pamene sitidathenso kupirira , tidalolera kutsalira tokha ku Atene .
52003002	Choncho tidatuma Timoteo , mbale wathu ndi mnzathu wogwira naye ntchito ya Mulungu yolalika Uthenga Wabwino wa Khristu . Tidamtuma kuti adzakulimbitseni mtima ndi kukukhazikitsani m'chikhulupiriro chanu ,
52003003	kuwopa kuti wina aliyense mwa inu angagwedezeke chifukwa cha mazunzoŵa . Mukudziŵa nokha kuti Mulungu ndiye adalola kuti zimenezi zitigwere .
52003004	Pajatu pamene tinali pamodzi nanu , tidaakuuziranitu kuti tidzayenera kuzunzidwa . Ndipo monga mukudziŵa , zimenezi zidachitikadi .
52003005	Nchifukwa chake , pamene sindidathenso kupirira , ndidatuma Timoteo kuti adzaone m'mene chiliri chikhulupiriro chanu . Pakuti ndinkaopa kuti kapena Satana , Wonyenga uja , adakunyengani , ndipo kuti ntchito zathu zonse pakati panupo zidangopita pachabe .
52003006	Koma tsopano Timoteo wabwerako kuchokera kwanuko , ndipo watisimbira mbiri yokoma ya chikhulupiriro chanu ndi chikondi chanu . Watiwuzanso kuti masiku onse mumatikumbukira mokondwa , ndipo kuti mumalakalaka kutiwona ife , monga momwe ifeyo timafunitsitsira kukuwonaninso inuyo .
52003007	Motero abale , pakati pa masautso ndi mazunzo athu onse , chikhulupiriro chanu chatithuzitsa mtima .
52003008	Takhalanso ndi moyo tsopano pakuti mukulimbika pa chikhristu chanu .
52003009	Nanga tingathe bwanji kuyamika Mulungu mokwanira chifukwa cha inu , poona chimwemwe chonse chimene tili nacho pamaso pa Mulungu wathu ?
52003010	Ndi mtima wonse timapemphera usana ndi usiku kuti tiwonane nanunso maso ndi maso , kuti tikakwaniritse zimene zikusoŵa pakuwonetsa chikhulupiriro chanu .
52003011	Tikupempha kuti Mulungu Atate athu mwini , ndi Ambuye athu Yesu atikonzere njira yabwino kuti tidzafike kwanuko .
52003012	Ambuye akulitsirekulitsire kukondana kwanu , ndiponso chikondi chanu cha pa anthu onse , monga momwe chikondi chathu cha pa inu chikukulirakulira .
52003013	Motero Iye adzalimbitsa mitima yanu kuti idzakhale yangwiro ndi yoyera pamaso pa Mulungu Atate athu , pamene Ambuye Yesu adzabwerenso pamodzi ndi oyera ake onse .
52004001	Potsiriza tsono , abale , tifuna tikupempheni kanthu . Mudalandira kwa ife mau onena za m'mene muziyendera kuti mukondweretse Mulungu . Mukutsata mayendedwe otere kumene , koma tikukupemphani kolimba m'dzina la Ambuye Yesu kuti muchite zimenezi koposa kale .
52004002	Pakuti mukudziŵa malangizo amene tidakupatsani ochokera kwa Ambuye Yesu .
52004003	Chimene Mulungu akufuna ndi ichi : mukhale oyera mtima , ndiye kuti muzipewa dama .
52004004	Aliyense mwa inu adziŵe kulamula thupi lake , pakulilemekeza ndi kulisunga bwino , osalidetsa .
52004005	Musamangotsata zilakolako zonyansa , monga amachitira akunja , amene sadziŵa Mulungu .
52004006	Pa zimenezi munthu asachimwire mbale wake kapena kumpezera . Monga tidakuuzani kale monenetsa , Ambuye adzalanga anthu onse ochita zotere .
52004007	Paja Mulungu sadatiitane kuti tizichita zonyansa , koma kuti tikhale oyera mtima .
52004008	Motero munthu wokana mau ameneŵa , sakukana munthu chabe ai , koma akukana Mulungu amene amakupatsani Mzimu wake Woyera .
52004009	Kunena za kukondana pakati pa akhristu , nkosafunikira kuti ndichite kukulemberani , popeza kuti ndi Mulungu mwini amene adakuphunzitsani za m'mene muyenera kukonderana .
52004010	Ndipo mumakondana nawodi abale onse a m'dziko lonse la Masedoniya . Koma tikukupemphani abale , kuti muchite zimenezi koposa kale .
52004011	Yesetsani kukhala ndi moyo wabata . Aliyense asamale ntchito yakeyake ndi kumagwira ntchito ndi manja ake . Chitani zimenezi , monga tidakulangizirani muja ,
52004012	kuti akunja azikulemekezani , ndi kuti inuyo mukhale osadalira wina aliyense .
52004013	Abale , tifuna kuti mudziŵeko za anthu amene adamwalira , kuti chisoni chanu chisakhale ngati cha anthu ena amene alibe chiyembekezo .
52004014	Paja ife timakhulupirira kuti Yesu adaamwalira naukanso . Motero timakhulupiriranso kuti anthu amene adamwalira akukhulupirira Yesu , iwonso Mulungu adzaŵaukitsa nkubwera nawo pamodzi ndi Yesuyo .
52004015	Tsopano tikuuzeni mau a Ambuye mwini . Ife amoyofe , otsala mpaka kubwera kwa Ambuye , sikuti tidzaŵasiya kumbuyo amene adamwalira aja ai .
52004016	Padzakhala mfuu wa mau a mngelo wamkulu ndi wa lipenga la Mulungu . Ndipo pamenepo Ambuye mwini adzatsika kuchokera Kumwamba . Anthu amene adafa akukhulupirira Khristu , adzayamba ndiwo kuuka .
52004017	Pambuyo pake ife amoyofe , otsalafe , tidzatengedwa pamodzi nawo m'mitambo kuti tikakumane ndi Ambuye mu mlengalenga . Motero tidzakhala ndi Ambuye nthaŵi zonse .
52004018	Nchifukwa chake tsono muzithuzitsana mtima pokambirana zimenezi .
52005001	Komatu abale , za nthaŵi ndi nyengo yake yodzachitika zimenezi , nkosafunikira kuti ndichite kukulemberani .
52005002	Inu nomwe mukudziŵa bwino kuti tsiku la Ambuye likadzafika ngati mbala yausiku .
52005003	Pamene anthu azikati , " Pali mtendere , tili pabwino " , pamenepo chiwonongeko chidzaŵagwera modzidzimutsa . Chidzaŵadzidzimutsa monga momwe zoŵaŵa zimamchitira mkazi pa nthaŵi yoti achire ; ndipo sadzatha konse kuchizemba .
52005004	Koma inu abale , simuli m'chimbulimbuli kuti tsikulo nkukudzidzimutsani ngati mbala .
52005005	Paja nonsenu zanu zonse ndi zam'kuŵala , ndiye kuti zausana . Ife zathu si zausiku kapena zamumdima ai .
52005006	Nchifukwa chake tsono tisagone tulo monga momwe amachitira anthu ena , ife tikhale maso , tikhale osaledzera .
52005007	Anthu ogona tulo , amagona usiku , anthu oledzera amaledzera usiku .
52005008	Koma ife , popeza kuti zathu nzausana , tisamaledzera . Tikhale titavala chikhulupiriro ndi chikondi ngati chovala chachitsulo chapachifuwa . Ndipo ngati chisoti choteteza kumutu tivale chiyembekezo chakuti tidzapulumuka .
52005009	Paja Mulungu sadatisankhe kuti tidzaone mkwiyo wake , koma kuti tidzalandire chipulumutso kwa Ambuye athu Yesu Khristu .
52005010	Iwo adatifera kuti tikakhale ndi moyo pamodzi naye , ngakhale pamene tili amoyo kapena titafa kale .
52005011	Nchifukwa chake muzilimbitsana mtima ndi kumathandizana , monga momwe mukuchitiramu .
52005012	Abale , tikukupemphani kuti muziŵalemekeza amene akugwira ntchito pakati panu , amene Ambuye adaŵaika kuti azikutsogolerani ndi kumakulangizani .
52005013	Mwa chikondi muziŵachitira ulemu kwambiri chifukwa cha ntchito yao . Muzikhalitsana ndi mtendere pakati panu .
52005014	Abale , tikukupemphani kuti anthu amene amangokhala osafuna kugwira ntchito muziŵadzudzula , anthu otaya mtima muziŵalimbikitsa . Anthu ofooka muziŵathandiza , anthu onsewo muziŵalezera mtima .
52005015	Onetsetsani kuti wina aliyense mnzake akamchita choipa , asabwezere choipacho . Koma nthaŵi zonse muziyesetsa kuchitira zabwino anzanu ndi anthu ena onse .
52005016	Khalani okondwa nthaŵi zonse .
52005017	Muzipemphera kosalekeza .
52005018	Muzithokoza Mulungu pa zonse . Paja zimene Mulungu amafuna kuti muzichita mwa Khristu Yesu nzimenezi .
52005019	Musayese kuletsa ntchito ya Mzimu Woyera .
52005020	Musanyoze mau olalikidwa m'dzina la Mulungu ,
52005021	koma zonse muziziyesa bwino , kuti muwonetsetse ngati nzoona . Musunge zimene zili zabwino ,
52005022	ndipo mupewe choipa cha mtundu uliwonse .
52005023	Mulungu mwini , amene amatipatsa mtendere , akusandutseni angwiro pa zonse . Akusungeni athunthu m'nzeru , mumtima ndi m'thupi , kuti mudzakhale opanda chilema pobwera Ambuye athu Yesu Khristu .
52005024	Iye amene akukuitanani ngwokhulupirika , ndipo adzakuchitirani zimenezi .
52005025	Abale , muzitipempherera .
52005026	Abale onse muŵapatseko moni mwachikondi .
52005027	M'dzina la Ambuye ndikukulamulani kuti kalatayi muŵaŵerengere abale onse .
52005028	Ambuye athu Yesu Khristu akukomereni mtima .
53001001	Ndife , Paulo , Silivano ndi Timoteo . Tikulembera mpingo wa ku Tesalonika , umene uli wake wa Mulungu Atate , ndiponso wa Ambuye Yesu Khristu .
53001002	Mulungu Atate ndi Ambuye Yesu Khristu akukomereni mtima ndi kukupatsani mtendere .
53001003	Tiyenera kuthokoza Mulungu nthaŵi zonse chifukwa cha inu , abale . Nkoyeneradi kutero , chifukwa chikhulupiriro chanu chikunka chikukulirakulira kwambiri pamodzi ndi kukondana kwanu pakati pa inu nonse .
53001004	Nchifukwa chake ife timakunyadirani , m'mipingo yonse ya Mulungu , chifukwa cha kulimbika kwanu ndi chikhulupiriro chanu pakati pa masautso ndi mazunzo onse amene adakugwerani .
53001005	Zonsezi zikutsimikiza kuti Mulungu amaweruza molungama . Cholinga chake nchakuti inu mupezeke oyenera kuloŵa mu Ufumu wa Mulungu umene mukuusaukira tsopano .
53001006	Paja Mulungu mwa chilungamo chake , adzaŵalanga ndi masautso anthu amene amakusautsani inu .
53001007	Koma inu amene mukusauka tsopano , adzakupatsani mpumulo pamodzi ndi ife totnwe , Adzachita zimenezi , Ambuye Yesu akadzabwera kuchokera Kumwamba pamodzi ndi angelo ake amphamvu .
53001008	Adzabwera ndi moto woyaka , nadzalanga anthu amene sadziŵa Mulungu , ndi amene sadamvere Uthenga Wabwino wa Ambuye athu Yesu .
53001009	Chilango chao nchakuti adzaonongedwa kwamuyaya , sadzaona konse nkhope ya Ambuye kapena ulemerero wa mphamvu zake ,
53001010	pa tsiku limene Iye adzabwera kuti alemekezedwe mwa oyera , ndipo alandire ulemu mwa onse omkhulupirira . Ndipotu inunso mudzakhala nawo , chifukwa mudakhulupirira umboni wathu .
53001011	Nchifukwa chake timakupemphererani nthaŵi zonse , kuti Mulungu wathu akusandutseni oyenera moyo umene Iye adakuitanirani . Timapemphanso kuti ndi mphamvu zake akulimbikitseni kuchita zabwino zonse zimene mumalakalaka kuzichita , ndiponso ntchito zotsimikizira chikhulupiriro chanu .
53001012	Motero dzina la Ambuye athu Yesu lidzalemekezedwa mwa inu , ndipo inu mudzalemekezedwa mwa Iye . Zonsezi zidzachitika chifukwa cha kukoma mtima kwa Mulungu wathu ndi kwa Ambuye Yesu Khristu .
53002001	Pa za kubweranso kwa Ambuye athu Yesu Khristu , ndiponso za kusonkhana kwathu kuti tikakumane naye , tifuna kukupemphani kanthu , abale .
53002002	Maganizo anu asasokonezeke msanga , ndipo musaopsedwe ndi mau akuti , " Tsiku la Ambuye lafika , " ngakhale anene kuti mauwo ngochokera kwa Mzimu Woyera , kapena kuti taŵanena ndife , kapena tachita kuŵalemba m'kalata .
53002003	Musalole kuti wina akupusitseni mwa njira iliyonse . Pajatu lisanafike tsikulo , kudzayamba kwachitika zoti anthu ochuluka akupandukira Mulungu , ndipo kudzaoneka Munthu Woipitsitsa uja , woyenera kutayikayu .
53002004	Ameneyu ndi mdani , ndipo adzadziika pamwamba pa chilichonse chimene anthu amachitcha mulungu kapena amachipembedza , kotero kuti mwiniwakeyo adzadzikhazika m'Nyumba ya Mulungu ndi kudzitcha Mulungu .
53002005	Kodi simukukumbukira kuti ndinkakuuzani zimenezi muja ndinali kwanuko ?
53002006	Mukudziŵanso chimene chikumletsa kuwoneka tsopano , koma adzaululuka ndithu pa nthaŵi yake .
53002007	Ngakhale tsopano lomwe lino uchimo wayamba kugwira ntchito mobisika . Koma zoyenera kuchitikazo sizidzachitika mpaka amene akuletsa uchimowo tsopano atayamba wachotsedwa .
53002008	Tsono pamenepo Munthu Woipitsitsa uja adzaululuka . Ndipo Ambuye Yesu adzamthetsa ndi mpweya wa m'kamwa mwake , nkumuwonongeratu ndi maonekedwe ake aulemerero a kubwera kwake .
53002009	Munthu Woipitsitsa uja adzabwera ndi mphamvu za Satana . Adzachita zamphamvu zosiyanasiyana , ndiponso zizindikiro ndi zozizwitsa zonyenga .
53002010	Mwa njira iliyonse adzanyenga anthu amene adzaonongedwa chifukwa chokana kukonda choona chimene chikadaŵapulumutsa .
53002011	Nchifukwa chake Mulungu adzatumiza mphamvu zoŵasokoneza , kuti akhulupirire zonama .
53002012	Motero adzalangidwa onse amene sadakhulupirire choona , koma adakondwerera kusalungama .
53002013	Koma ife tikuyenera kumathokoza Mulungu nthaŵi zonse chifukwa cha inu , abale , amene Ambuye amakukondani . Paja Mulungu adakusankhani pachiyambi pomwe kuti mupulumuke . Mudapulumuka chifukwa Mzimu Woyera adakusandutsani anthu akeake a Mulungu , ndipo mudakhulupirira choona .
53002014	Mulungu adakuitanirani zimenezi kudzera mwa Uthenga Wabwino umene tidakulalikirani . Adakuitanani kuti mulandire nao ulemerero wa Ambuye athu Yesu Khristu .
53002015	Tsono abale , khalani olimbika , ndipo mugwiritse miyambo imene tidakuphunzitsani ndi mau apakamwa kapena am'makalata .
53002016	Mulungu Atate athu adatikonda , ndipo mwa kukoma mtima kwake adatipatsa kulimba mtima kosatha ndi chiyembekezo chokoma .
53002017	Iye pamodzi ndi Yesu Khristu Ambuye athu athuzitse mitima yanu ndi kukupatsani mphamvu za kuchita ndi kulankhula zabwino zilizonse .
53003001	Potsiriza , abale , mutipempherere kuti mau a Ambuye afalikire msanga , ndipo anthu aŵalandire mauwo mwaulemu , monga momwe mudachitira inu .
53003002	Mupempherenso kuti Mulungu atipulumutse kwa anthu ovuta ndi oipa , pakuti si onse ali ndi chikhulupiriro .
53003003	Koma Ambuye ngokhulupirika , ndipo adzakulimbitsani mtima ndi kukutchinjirizani kwa Woipa uja .
53003004	Ambuye amatipatsa chikhulupiriro chakuti mukuchita zonse zimene timakuuzani , ndipo kuti mudzazichitabe .
53003005	Ambuye aongolere maganizo anu kuti muziyenda m'chikondi cha Mulungu , ndikutsata khama la Khristu .
53003006	Abale , tsopano tikukulamulani m'dzina la Ambuye Yesu Khristu kuti muziŵapewa abale onse a makhalidwe aulesi , osafuna kutsata mwambo umene tidaŵapatsa .
53003007	Paja inu nomwe mukudziŵa zimene muyenera kuchita pofuna kutitsanzira . Ife sitinali aulesi pamene tinali pakati panu .
53003008	Sitidalandire chakudya kwa munthu aliyense osalipira , koma tidagwira ntchito kwambiri usana ndi usiku mpaka kutopa , kuwopa kuti tingalemetse wina aliyense mwa inu .
53003009	Sitidachitetu zimenezi chifukwa choti tilibe mphamvu zopemphera chithandizo kwa inu , koma tinkafuna kukhala chitsanzo choti muzichitsanzira .
53003010	Paja nthaŵi imene tinali nanu pamodzi , tidaakulamulani kuti munthu wosafuna kugwira ntchito , kudyanso asadye .
53003011	Tikunena zimenezi popeza kuti tikumva kuti pali ena pakati panu amene ali ndi khalidwe laulesi . Anthu ameneŵa sagwira ntchito konse , koma amangoloŵera pa za anzao .
53003012	M'dzina la Ambuye Yesu Khristu tikuŵalamula ndi kuŵachenjeza anthu otere kuti azigwira ntchito mwabata , ndi kumadya chakudya chodzigwirira ntchito .
53003013	Koma inu abale , musatope nkuchita zabwino .
53003014	Ngati wina aliyense akana kumvera mau amene talemba m'kalatayi , mumuwonetsetse ameneyo , ndipo musayanjane naye , kuti choncho achite manyazi .
53003015	Koma musamuwone ngati mdani . Makamaka mumchenjeze ngati mbale .
53003016	Ambuye , eniake mtendere amene , akupatseni mtenderewo nthaŵi zonse mwa njira iliyonse . Ambuye akhale ndi inu nonse .
53003017	Ndi dzanja langa ndikulemba mau aŵa : " Moni . Ndine , Paulo . " Mauŵa ndi chizindikiro changa m'kalata iliyonse . Ndimalemba motero .
53003018	Ambuye athu Yesu Khristu akukomereni mtima nonse .
54001001	Ndine , Paulo , mtumwi wa Khristu Yesu , monga adalamulira Mulungu , Mpulumutsi wathu , ndiponso Khristu Yesu , chiyembekezo chathu .
54001002	Ndikulembera iwe Timoteo , mwana wanga weniweni m'chikhulupiriro . Mulungu Atate ndi Khristu Yesu Ambuye athu akukomere mtima , akuchitire chifundo ndi kukupatsa mtendere .
54001003	Pamene ndinkanyamuka kupita ku Masedoniya , paja ndidaakupempha kuti ukhalire ku Efeso . Kuli anthu ena kumeneko amene akuphunzitsa zina zachilendo , ndiye ndikufuna kuti iweyo uŵaletse .
54001004	Uŵauze kuti aleke kumangoika mtima pa nthano zopeka , ndi pa kufufuza kosalekeza dongosolo la maina a makolo . Zimenezi zimangoutsa mikangano chabe , siziphunzitsa konse zimene Mulungu adakonzeratu , zomwe zimadziŵika pakukhulupirira .
54001005	Cholinga changa pokupatsa malangizo ameneŵa , nchakuti pakhale chikondi chochokera mu mtima woyera , mu mtima wopanda kanthu koutsutsa , ndiponso m'chikhulupiriro chopanda chiphamaso .
54001006	Anthu ena adapatuka pa zimenezi , ndipo adasokera nkumatsata nkhani zopanda pake .
54001007	Iwo amafuna kukhala aphunzitsi a Malamulo a Mulungu , chonsecho samvetsa zimene iwo omwe akunena kapena zimene akufuna kutsimikiza .
54001008	Tikudziŵa kuti Malamulo ngabwino , malinga nkuŵagwiritsa ntchito moyenera .
54001009	Koma mumvetsetse kuti saika malamulo chifukwa cha anthu olungama , koma chifukwa cha anthu osamvera , ndi osaweruzika , anthu ochimwa ndi osapembedza , monga anthu opha atate ao , amai ao , kapena anthu ena .
54001010	Malamulo amaŵaika chifukwa cha anthu adama , ochimwa ndi amuna anzao , oba anthu , amabodza , olumbira monama , ndi ochita chilichonse chotsutsana ndi chiphunzitso choona .
54001011	Chiphunzitso choonacho chimapezeka mu Uthenga Wabwino wonena za ulemerero wa Mulungu wolemekezeka , umene Iye mwini adandisungiza .
54001012	Ndikuthokoza Khristu Yesu Ambuye athu , amene adandipatsa mphamvu pa ntchitoyi . Ndikumthokoza pondiwona wokhulupirika nandipatsa ntchito yomtumikira ,
54001013	ngakhale kuti kale ndinkamuchita chipongwe , kumzunza ndi kumnyoza . Koma Mulungu adandichitira chifundo chifukwa ndinkazichita mosadziŵa , poti ndinali wopanda chikhulupiriro .
54001014	Ambuye athu adandikomera mtima koposa , nkundipatsa chikhulupiriro ndi chikondi zimene tili nazo chifukwa chogwirizana ndi Khristu Yesu .
54001015	Aŵa ndi mau otsimikizika , oyenera kuŵavomereza ndi mtima wonse , akuti Khristu Yesu adabwera pansi pano kuti adzapulumutse anthu ochimwa . Ndipo mwa iwowo ine ndiye wochimwa koposa .
54001016	Koma Mulungu adandichitira chifundo , kuti mwa ine , wochimwa koposane , Khristu Yesu aonetse kuleza mtima kwake konse . Adafuna kuti ndikhale chitsanzo cha kuŵalezera mtima onse amene adzamkhulupirire kuti alandire moyo wosatha .
54001017	Kwa Mfumu yamuyaya , yosafa , yosaoneka , amene Iye yekha ndiye Mulungu , kukhale ulemu ndi ulemerero mpaka muyaya . Amen .
54001018	Iwe Timoteo , mwana wanga , ndikukupatsa malangizo ameneŵa molingana ndi zimene aneneri adaanenapo kale za iwe . Mau amenewo akuthandize kumenya nkhondo yabwino ,
54001019	uli ndi chikhulupiriro ndiponso ndi mtima wopanda kanthu koutsutsa . Ena sadamvere pamene mtima wao unkaŵatsutsa , motero chikhulupiriro chao chidaonongeka .
54001020	Mwa iwowo wina ndi Himeneo , wina Aleksandro , anthu amene ndaŵapereka kwa Satana kuti aphunzire kusanyoza Mulungu mwachipongwe .
54002001	Tsono choyamba ndikukupemphani kuti pakhale mapemphero opempherera anthu onse . Mapemphero ake akhale opemba , opempha ndi othokoza Mulungu .
54002002	Muziŵapempherera mafumu ndi onse amene ali ndi ulamuliro , kuti tikhale ndi moyo wabata ndi wamtendere , tizitamanda Mulungu pa zonse ndi kumadzilemekeza .
54002003	Zimenezi nzabwino ndi zokondweretsa pamaso pa Mulungu , Mpulumutsi wathu .
54002004	Iye amafuna kuti anthu onse apulumuke ndipo kuti adziŵe choona .
54002005	Pajatu Mulungu ndi mmodzi yekha , Mkhalapakati mmodzi yekhanso pakati pa Mulungu ndi anthu , munthu uja timati Khristu Yesu .
54002006	Iyeyo adadzipereka kuti akhale momboli wa anthu onse . Umenewu unali umboni umene udaperekedwa pa nthaŵi yake .
54002007	Nchifukwa chake ine adandiika kuti ndikhale mlaliki wake ndiponso mtumwi , wophunzitsa anthu a mitundu ina mau a chikhulupiriro choona . Sindikunamatu ai , ndikunena zoona .
54002008	Ndikufuna kuti paliponse amuna popemphera azikweza manja ao kwa Mulungu momchitira ulemu , mopanda mkwiyo kapena kukangana .
54002009	Ndikufunanso kuti akazi azivala mwaulemu , mwanzeru ndi moyenera . Inde adzikongoletse , komatu osati ndi tsitsi lochita kukonza monyanyira , kapena ndi zokongoletsa zagolide , kapena mikanda yamtengowapatali , kapena zovala zamtengowapatali .
54002010	Kwenikweni adzikongoletse ndi ntchito zabwino , monga ayenera kuchitira akazi amene amati ndi opembedza Mulungu .
54002011	Akazi pophunzitsidwa , azikhala chete ndi a mtima wodzichepetsa .
54002012	Sindilola kuti mkazi aziphunzitsa kapena kukhala ndi ulamuliro pa amuna . Mkazi kwake nkukhala chete .
54002013	Paja Adamu ndiye adaayambira kulengedwa , pambuyo pake Heva .
54002014	Ndiponso si Adamu amene adaanyengedwa , koma mkaziyo ndiye adaanyengedwa , naphwanya lamulo la Mulungu .
54002015	Koma mkazi adzapulumukabe kudzera m'kubala ana , malinga akalimbikira modzichepetsa m'chikhulupiriro , m'chikondi ndi m'kuyera mtima .
54003001	Aŵa ndi mau otsimikizika ndithu akuti , " Ngati munthu afuna ntchito ya kuyang'anira Mpingo , akukhumba ntchito yaulemu . "
54003002	Woyang'anira Mpingo azikhala munthu wopanda chokayikitsa , akhale wa mkazi mmodzi yekha , akhale wodzigwira , wa maganizo anzeru , waulemu , wosamala bwino alendo , ndi wotha kuphunzitsa .
54003003	Asakhale chidakwa , asakhale wandeu , koma wofatsa , wosakangana ndi anthu , ndi wosakonda ndalama .
54003004	Akhale wodziŵa kuyendetsa bwino banja lake , ndi kulera bwino ana ake , kuti akhale omvera ndi aulemu kwenikweni .
54003005	Ngati munthu sadziŵa kuyendetsa bwino banja lake , nanga angasunge bwanji Mpingo wa Mulungu ?
54003006	Asakhale munthu wolandiridwa mu mpingo chatsopano , kuwopa kuti angadzitukumule nkulangidwa monga momwe Satana adalangidwira .
54003007	Kuwonjezera pamenepo , akhale munthu woti ndi akunja omwe amamlemekeza , mwinamwina nkudzayamba kunyozedwa nagwa mu msampha wa Satana .
54003008	Chimodzimodzinso ndi atumiki a mpingo : akhale ochita zachikulu , osanena paŵiripaŵiri , osakhala ozoloŵera zoledzeretsa , osakonda udyo phindu la ndalama .
54003009	Akhale anthu a mtima wopanda kanthu koutsutsa posunga zoona za chikhulupiriro zimene Mulungu adaulula .
54003010	Iwonso ayambe ayesedwa , ndipo pambuyo pake , ngati alibe chokayikitsa , ndiye asenze udindo wa atumiki .
54003011	Momwemonso akazi akhale ochita zachikulu , osasinjirira , odzigwira , ndi okhulupirika pa zonse .
54003012	Atumiki a mpingo akhale a mkazi mmodzi yekha . Akhale olera ana ao bwino , oyendetsanso bwino mabanja ao .
54003013	Paja anthu ogwira bwino ntchito ya utumiki , amadzitengera mbiri yabwino , ndipo amalimba mtima kwenikweni pakuika chikhulupiriro chao mwa Khristu Yesu .
54003014	Pamene ndikukulembera zimenezi , ndikuyembekeza kudzafika kwanuko posachedwa .
54003015	Koma zina zikandichedwetsa , zimene ndanenazi zidzakudziŵitsa za m'mene anthu ayenera kukhalira m'banja la Mulungu , limene lili Mpingo wa Mulungu wamoyo , ndi mzati wochirikiza choona .
54003016	Ndithudi , chinsinsi cha chipembedzo chathu nchachikulu : " Iye uja adaonekera ali ndi thupi la munthu , Mzimu Woyera adamchitira umboni kuti ndi wolungama , angelo adamuwona , adalalikidwa pakati pa anthu a mitundu yonse , anthu a pa dziko lonse lapansi adamkhulupirira , Iyeyo adatengedwa kunka kumwamba mu ulemerero . "
54004001	Mzimu Woyera akunena momveka kuti pa masiku otsiriza anthu ena adzataya chikhulupiriro chao . Adzamvera mizimu yonyenga ndi zophunzitsa zochokera kwa mizimu yoipa .
54004002	Zophunzitsa zimenezi nzochokera ku chinyengo cha anthu onama , amene mumtima mwao adalembedwa chizindikiro ndi chitsulo chamoto .
54004003	Iwo amaletsa anthu ukwati , nkumaŵalamula kusala zakudya zina . Koma tsono zakudyazo Mulungu adazilenga kuti amene ali okhulupirira ndi odziŵa choona , azidye moyamika Mulungu .
54004004	Pajatu chilichonse chimene Mulungu adalenga nchabwino , palibe chilichonse choti munthu asale , akamachilandira moyamika Mulungu ,
54004005	pakuti chimayeretsedwa ndi mau a Mulungu ndi mapemphero aja .
54004006	Ngati abale uŵalangiza zimenezi , udzakhala mtumiki wabwino wa Khristu Yesu , woleredwa ndi mau a chikhulupiriro ndi a chiphunzitso choona chimene wakhala ukutsata .
54004007	Koma upewe nthano zachabe , monga zimene akazi okalamba amakonda kukamba . Udzizoloŵeze kukhala ndi moyo wolemekeza Mulungu .
54004008	Kuzoloŵeza thupi kumapindulitsapo pang'ono , koma moyo wolemekeza Mulungu umapindulitsa pa zonse . Umatilonjeza moyo pa moyo uno ndiponso pa moyo wakutsogolo .
54004009	Ameneŵa ndi mau otsimikizika oyenera kuŵavomereza ndi mtima wonse .
54004010	Nchifukwa chake timagwira ntchito kolimba , ndipo timayesetsa kupambana , pakuti chiyembekezo chathu chili pa Mulungu wamoyo , amene ali Mpulumutsi wa anthu onse , makamaka okhulupirira Khristu .
54004011	Uzilamula ndi kuphunzitsa zimenezi .
54004012	Munthu asakupeputse poona kuti ndiwe wachinyamata , koma ukhale chitsanzo kwa akhristu onse pa mau , pa mayendedwe , pa chikondi , pa chikhulupiriro ndi pa kuyera mtima .
54004013	Mpaka pamene ndidzabwere , uchite khama kuŵerengera anthu mau a Mulungu , kuŵalalikira ndi kuŵaphunzitsa .
54004014	Usanyozere mphatso yaulere ija ili mwa iweyi , imene udailandira kudzera m'mau otchulidwa m'dzina la Mulungu , pamene gulu la akulu a Mpingo lidaakusanjika manja .
54004015	Ntchito zimenezi uzizichita mosamala ndi modzipereka , kuti anthu onse aone kuti moyo wako wautumiki ukukulirakulira .
54004016	Udziyang'anire bwino wekha , ndi kusamala zimene umaphunzitsa . Ulimbikire kutero , chifukwa pakuchita zimenezi udzadzipulumutsa iwe wemwe , ndiponso anthu amene amamva mau ako .
54005001	Munthu wachikulire usamdzudzule mokalipa , koma umchenjeze monga ngati bambo wako . Amuna achinyamata uzikhalitsana nawo ngati abale ako .
54005002	Azimai achikulire uzikhalitsana nawo ngati amai ako , ndipo azimai a zaka zochepa uzikhalitsana nawo ngati alongo ako , m'kuyera mtima kwenikweni .
54005003	Uziŵachitira ulemu azimai amasiye , amenetu ali amasiye enieni .
54005004	Koma ngati mai wamasiye ali ndi ana kapena adzukulu , anawo ayambe aphunzira kukwaniritsa udindo wao pa banja lao moopa Mulungu , kuti pakutero abwezere makolo ao zimene adalandira kwa iwo . Pakuti zimenezi Mulungu amakondwera nazo akamaziwona .
54005005	Mai amene ali wamasiye kwenikweni , wopanda wina aliyense womsamala , ameneyo waika chiyembekezo chake pa Mulungu , ndipo amapemphera kosalekeza usana ndi usiku kuti Mulungu azimthandiza .
54005006	Koma mai wamasiye amene amangodzisangalatsa ndi zapansipano , ameneyo wafa kale ngakhale akali moyo .
54005007	Uziŵalamula zimenezi , kuti akhale opanda mlandu .
54005008	Ngati wina aliyense saŵapatsa zofunika achibale ake , makamaka a m'banja mwake momwe , ameneyo wataya chikhulupiriro chake , ndipo kuipa kwake nkoposa kwa munthu wosakhulupirira .
54005009	Wina aliyense asaloledwe kuloŵa m'gulu la azimai amasiye , asanakwanitse zaka 60 . Akhale woti adakwatiwapo ndi mwamuna mmodzi yekha .
54005010	Akhale mai woti anthu amamchitira umboni wakuti amachitadi ntchito zabwino . Akhale woti ankalera ana ake bwino , ankalandira bwino alendo , ankasambitsa mapazi a anthu a Mulungu , ndipo ankathandiza anthu amene anali m'mavuto . Akhalenso mai woti ankadzipereka pa ntchito zonse zabwino .
54005011	Koma azimai amasiye a zaka zochepera uzikana kuŵalemba m'gulu limeneli . Pajatu zilakolako zao zikayamba kuŵavutitsa nkuŵalekanitsa ndi Khristu , amangofuna kukwatiwanso .
54005012	Pamenepo amapezeka olakwa , chifukwa chosasunga lonjezo lao loyamba .
54005013	Kuwonjezera pamenepo , amagwa m'chizoloŵezi cha kungokhala khale , motero amangoyendayenda ku nyumba za anthu . Tsonotu samangokhala khale chabe ai , amachitanso miseche nkumaloŵera za eni , ndi kukhala omalankhula zimene samayenera kulankhula .
54005014	Nchifukwa chake nkadakonda kuti azimai amasiye a zaka zochepera azikwatiwanso , abale ana , ndipo azisamala bwino panyumba pao , kuti adani athu asapeze mpata wotisinjirira .
54005015	Paja alipo kale azimai amasiye ena amene adapatukapo nkumatsata Satana .
54005016	Koma ngati mai wina aliyense wachikhristu ali ndi achibale amene ali azimai arnasiye , aziŵasamala iyeyo , osasenzetsa mpingo katundu wakeyo . Motero mpingo udzatha kusamala azimai amasiye opanda oŵathandiza .
54005017	Akulu a mpingo otsogolera mpingo bwino , akhale oyenera kuŵalemekeza moŵirikiza , makamaka amene amagwira ntchito yolalika mau a Mulungu ndiponso yophunzitsa .
54005018	Paja Malembo akuti , " Usaimange pakamwa ng'ombe imene ikupuntha tirigu . " Penanso akuti , " Wantchito ngwoyenera kulandira malipiro ake . "
54005019	Usamamvere mau oneneza mkulu wa mpingo , pokhapokha ngati pali mboni ziŵiri kapena zitatu .
54005020	Opitirirabe kuchimwa uziŵadzudzula pamaso pa onse , kuti ena onsewo achite mantha .
54005021	Pamaso pa Mulungu , pamaso pa Khristu Yesu , ndi pamaso pa angelo onse osankhidwa , ndikukulamula ndithu kuti uzitsata malamulo ameneŵa mopanda tsankho , ndipo kuti usachite chilichonse mokondera .
54005022	Usafulumire kumsanjika manja munthu , ndipo usavomerezane ndi anthu ena pa uchimo wao . Iwe usunge bwino kuyera mtima kwako .
54005023	Uleke kumangomwa madzi okha . Koma uzimwako vinyo pang'ono , paja umavutika ndi m'mimba , ndiponso chifukwa cha kudwaladwala kwako kuja .
54005024	Pali anthu ena amene machimo ao amaonekeratu poyera asanakambe nkomwe mlandu wao , m'menemo ena machimo ao amayamba kudziŵika pokamba mlandu .
54005025	Momwemonso ntchito zokoma zimaonekera poyera , ndipo ngakhale zipande kutero , sizingathe kubisika nthaŵi zonse .
54006001	Onse amene ali mu ukapolo aziwona ambuye ao ngati oyenera kuŵachitira ulemu ndithu , kuti anthu anganyoze dzina la Mulungu ndiponso zimene timaphunzitsa .
54006002	Amene ambuye ao ndi akhristu , asaŵapeputse poona kuti ndi abale . Kwenikweni aziŵatumikira koposa , popeza kuti amene amapindula ndi ntchito yao , nawonso ndi akhristu , ndiponso okondedwa . Uziŵaphunzitsa anthu ndi kuŵalamula ntchito zimenezi .
54006003	Angathe kupezeka munthu wophunzitsa zosiyana ndi zimenezi , wosavomereza mau oona a Ambuye athu Yesu Khristu ndi chiphunzitso chogwirizana ndi moyo wolemekeza Mulungu .
54006004	Munthu wotere ndi wodzitukumula ndi kunyada , sadziŵa kanthu . Mtima wake ngwodwala , wongofuna zotsutsanatsutsana ndi kukangana pa mau chabe . Zimenezi zimabweretsa kaduka , kusamvana , kusinjirirana , kuganizirana zoipa ,
54006005	kupsetsana mtima kosalekeza pakati pa anthu amene nzeru zao zidaonongekeratu ndipo sazindikiranso choona . Iwo amayesa kuti kupembedza Mulungu ndi njira yopatira chuma .
54006006	Nzoonadi , kupembedza Mulungu kumapindulitsa kwambiri , malinga munthu akakhutira ndi zimene ali nazo .
54006007	Sitidatenge kanthu poloŵa m'dziko lino lapansi , ndipo sitingathenso kutenga kanthu potulukamo .
54006008	Tsono ngati tili ndi chakudya ndi zovala , zimenezi zitikwanire .
54006009	Koma anthu ofuna kulemera , amagwa m'mayeso , amagwidwa mu msampha wa zilakolako zambiri zopusa ndi zoononga . Zilakolakozo zimamiza anthu m'chitayiko choopsa .
54006010	Pajatu kukonda ndalama ndi gwero la zoipa zonse . Chifukwa cha kuika mtima pa ndalama anthu ena adasokera , adasiya njira ya chikhulupiriro , ndipo adadzitengera zoŵaŵitsa mitima .
54006011	Koma iwe , munthu wa Mulungu , uzipewe zonsezi . Uzikhala ndi mtima wofunafuna chilungamo , wolemekeza Mulungu , wokhulupirika , wachikondi , wolimbika ndi wofatsa .
54006012	Uzimenya nkhondo yabwino ya kusunga chikhulupiriro , mpaka ukalandire moyo wosatha . Paja Mulungu adakuitanira zimenezi , ndipo udavomera bwino chikhulupiriro chako pamaso pa mboni zambiri .
54006013	Uŵagwiritse mau oona amene udamva kwa ine , kuti akhale chitsanzo amapatsa moyo zinthu zonse , ndiponso pamaso pa Khristu Yesu amene popereka umboni pamaso pa Ponsio Pilato , adaanena zoona zenizeni .
54006014	Ndikukulamula kuti , mopanda cholakwa kapena chokayikitsa , utsate bwino zonse zimene udalamulidwa , mpaka Ambuye athu Yesu Khristu adzabwerenso .
54006015	Pa nthaŵi yake Mulungu adzamuwpnetsa kwa ife . Mulunguyo ngwodala ndipo Iye yekha ndiye Wolamula , ndiye Mfumu ya mafumu onse , ndiponso Mbuye wa ambuye onse .
54006016	Ndiye yekha wosafa , ndipo amakhala m'kuŵala kosayandikizika . Chikhalire palibe munthu amene adamuwona , palibenso amene angathe kumuwona . Kwa Iye kukhale ulemu ndi mphamvu mpaka muyaya . Amen .
54006017	Anthu amene ali olemera pa zinthu zapansipano , uŵalamule kuti asanyade kapena kudalira chuma chimene sichidziŵika ngati chidzakhalitsa . Koma azidalira Mulungu amene amatipatsa zonse moolowa manja kuti tisangalale nazo .
54006018	Uŵalamule kuti azichita zabwino , kuti azikhala olemera pa ntchito zabwino , oolowa manja , ndi okonda kugaŵana zinthu zao ndi anzao .
54006019	Pakutero adzadziwunjikira chuma chokoma ndi chokhalitsa chimene chidzaŵathandize kutsogoloko , kuti akalandire moyo umene uli moyo weniweni .
54006020	Iwe Timoteo , usunge bwino zimene adakusungitsa . Upewe nkhani zopanda pake , zosalemekeza Mulungu , ndiponso maganizo otsutsana , amene anthu amanama kuti ndi nzeru zodziŵa zinthu .
54006021	Anthu ena , chifukwa chovomereza nzeru zotere , adasokera nkutaya chikhulupiriro chao . Mulungu akukomere mtima . choti uzitsata . Uzichita zimenezi mwa chikhulupiriro ndi mwa chikondi , zimene zili mwa Khristu Yesu .
55001001	Ndine , Paulo , mtumwi wa Khristu Yesu , mwa kufuna kwa Mulungu . Adandituma kuti ndilalike chilonjezo cha moyo umene uli mwa Khristu Yesu .
55001002	Ndikulembera iwe Timoteo , mwana wanga wokondedwa . Mulungu Atate ndi Khristu Yesu Ambuye athu akukomere mtima , akuchitire chifundo ndi kukupatsa mtendere .
55001003	Ndikuthokoza Mulungu amene ndimamtumikira ndi mtima wopanda kanthu koutsutsa , monga momwe ankachitira makolo anga . Ndimamthokoza ndikamakukumbukira kosalekeza m'mapemphero anga usana ndi usiku .
55001004	Ndikamakumbukira misozi yako , ndimafunitsitsa kukuwona , ' kuti ndikhale ndi chimwemwe chodzaza .
55001005	Ndimakumbukira chikhulupiriro chako chosanyenga . Chikhulupiriro chimenechi adaayamba ndi agogo ako aLoisi kukhala nacho . Amai ako aYunisi anali nachonso , ndipo tsopano sindikukayika konse kuti iwenso uli nacho .
55001006	Nchifukwa chake ndikukukumbutsa kuti mphatso imene Mulungu adakupatsa pamene ndidakusanjika manja , uiyatsenso ngati moto .
55001007	Paja Mzimu amene Mulungu adatipatsa , si Mzimu wotipatsa mtima wa mantha ai , koma Mzimu wotipatsa mphamvu , chikondi ndi kudzigwira .
55001008	Usachite manyazi tsono kuchitira umboni Ambuye athu . Usachitenso manyazi chifukwa cha ine amene ndili m'ndende chifukwa cha iye , koma umve nao zoŵaŵa chifukwa cha Uthenga Wabwino , ndi chithandizo cha mphamvu za Mulungu .
55001009	Iye adatipulumutsa , ndipo adatiitana kuti tikhale anthu ake . Sadachite zimenezi chifukwa choti ife tidaachita zabwino ai , koma chifukwa mwiniwakeyo adaazikonzeratu motero , ndiponso chifukwa mwa Khristu Yesu adatikomera mtima nthaŵi isanayambe .
55001010	Koma tsopano Mulungu watiwululira zimenezi kudzera m'kuwoneka kwa Mpulumutsi wathu , Khristu Yesu . Khristuyo adathetsa mphamvu za imfa , ndipo mwa Uthenga Wabwino adaonetsera poyera moyo umene sungafe konse .
55001011	Mulungu adandiika kuti ndikhale mlaliki , mtumwi ndi mphunzitsi wa Uthenga Wabwino umenewu ,
55001012	nchifukwa chake ndilikumva masautsoŵa . Koma sindichita manyazi , pakuti ndimamdziŵa Iye amene ndakhala ndikumkhulupirira , ndipo sindikayika kuti Iyeyo angathe kusunga bwino , mpaka tsiku la chiweruzo , zimene adandisungiza ine .
55001013	Ndikukulamula pamaso pa Mulungu amene
55001014	Usunge bwino zokoma zimene adakusungitsa pakutsata Mzimu Woyera amene amakhala mwa ife .
55001015	Ukudziŵa kuti onse a ku dziko la Asiya adandisiya . Mwa iwowo wina ndi Figelo , wina ndi Heremogene .
55001016	Ambuye achitire chifundo banja la Onesifore , chifukwa iye ankandisangulutsa kaŵirikaŵiri . Sankachita nane manyazi , ngakhale ndinali womangidwa ndi unyolo :
55001017	adangoti atafika ku Roma , nkuyamba kundifunafuna mwachangu , mpaka adandipeza .
55001018	Ambuye amulole kuti adzalandire chifundo kwa Mulungu pa tsiku la chiweruzo . Ukudziŵa bwino ndi iwe wemwe kuti adandithandiza kwambiri ku Efeso .
55002001	Tsono iwe , mwana wanga , limbika pakugwiritsa ntchito mphatso zaulere zimene uli nazo mwa Khristu Yesu .
55002002	Mau amene udamva kwa ine pamaso pa mboni zambiri , uŵasungitse anthu okhulupirika amene adzathe kuŵaphunzitsanso kwa ena .
55002003	Umve nao zoŵaŵa monga msilikali wabwino wa Khristu Yesu .
55002004	Msilikali amene akumenya nkhondo sasamalako ntchito zakumudzi , chifukwa iye amangofuna kukondweretsa mkulu wa ankhondo .
55002005	Munthu wothamanga pa mpikisano wa liŵiro , sangalandire mphotho ngati sathamanga motsata malamulo a mpikisanowo .
55002006	Mlimi wogwira ntchitoyo molimbika , ndiye ayenera kukhala woyamba kulandira nao zipatso .
55002007	Uganizire bwino zimene ndikunenazi , Ambuye adzakuthandiza kumvetsa zonse .
55002008	Kumbukira Yesu Khristu amene adauka kwa akufa , ndiponso anali mmodzi mwa zidzukulu za Davide , monga umaphunzitsira Uthenga Wabwino umene ine ndimalalika .
55002009	Chifukwa cha Uthenga Wabwinowu ndimamva zoŵaŵa , mpakanso kumangidwa m'ndende , ngati chigaŵenga . Koma mau a Mulungu sangathe kumangidwa .
55002010	Motero tsono ndimapirira zonsezi chifukwa cha anthu amene Mulungu adaŵasankha , kuti iwonso apulumutsidwe ndi Khristu Yesu , ndi kulandira ulemerero wamuyaya .
55002011	Aŵa ndi mau otsimikizika ndithu : " Ngati tidafa pamodzi naye , tidzakhala moyonso pamodzi naye .
55002012	Ngati tilimbika , tidzakhala mafumu pamodzi naye . Ngati ife timkana , Iyenso adzatikana .
55002013	Ngati ndife osakhulupirika , Iye amakhalabe wokhulupirika , pakuti sangathe kudzitsutsa . "
55002014	Uziŵakumbutsa zimenezi anthu , ndipo uŵachenjeze kolimba pamaso pa Mulungu kuti asamakangana pa za mau . Kutero kulibe phindu , koma kumangotayikitsa anthu amene akumva kukanganako .
55002015	Uyesetse kukhala wovomerezeka pamaso pa Mulungu , ngati wantchito wopanda chifukwa chochitira manyazi , wolalika mau a choona mwachilungamo .
55002016	Koma nkhani zopanda pake , zosalemekeza Mulungu , uzipewe , pakuti anthu olankhula zotere adzanka nanyozeranyozera Mulungu .
55002017	Ndipo zophunzitsa zao zidzaloŵerera mu anthu ngati kunyeka kwa chilonda . Mwa anthu ameneŵa wina ndi Himeneo , wina ndi Fileto .
55002018	Iwowo adasokera nkusiya choona . Amaphunzitsa kuti kuuka kwa akufa kudachitika kale . Motero amasokoneza chikhulupiriro cha anthu ena .
55002019	Komabe maziko olimba , amene Mulungu adaŵaika , ngokhazikika , ndipo mau olembedwapo ndi aŵa : " Ambuye amadziŵa amene ali ao " , ndiponso , " Aliyense wotamanda dzina la Ambuye , asiye zosalungama . "
55002020	M'nyumba yaikulu simukhala ziŵiya zagolide kapena zasiliva zokhazokha ; mumakhalanso zamtengo kapena zadothi . Zina zimakhala za ntchito zolemerera , zina za ntchito wamba .
55002021	Tsono munthu akadziyeretsa nkusiya zotsikazi , adzakhala ngati chiŵiya cha ntchito zolemerera . Adzakhala wopatulika ndi wofunika zedi kwa Ambuye ake , wokonzeka kugwira ntchito iliyonse yabwino .
55002022	Uthaŵe zilakolako zoipa zachinyamata . Pamodzi ndi anthu onse otama Ambuye mopemba ndi mtima woyera , uzifunafuna chilungamo , chikhulupiriro , chikondi ndi mtendere .
55002023	Uzikana matsutsano opusa ndi opanda nzeru , paja ukudziŵa kuti zotere zimautsa mikangano .
55002024	Ndipo mtumiki wa Ambuye asamakhala wokanganakangana ndi anthu , koma azikhala wachifundo kwa onse , mphunzitsi wokhoza , munthu wodziŵa kupirira mavuto .
55002025	Akhale wofatsa polangiza otsutsana naye . Mwina Mulungu angaŵapatse mwai woti atembenuke ndi kuzindikira choona .
55002026	Pamenepo nzeru zao zidzabweramo , ndipo adzapulumuka mu msampha wa Satana , amene adaaŵagwira kuti azichita zofuna zake .
55003001	Udziŵe kuti pa masiku otsiriza kudzafika nthaŵi ya zovuta .
55003002	Anthu adzakhala odzikonda , okonda ndalama , onyada , odzikuza , onyoza Mulungu , osamvera anakubala ao , osayamika , ndi oipitsa zinthu za Mulungu .
55003003	Adzakhala opanda chifundo , osapepeseka , ndi osinjirira anzao . Adzakhala osadzigwira , aukali , odana ndi zabwino ,
55003004	opereka anzao kwa adani ao . Adzakhala osaopa chilichonse , odzitukumula , okonda zosangalatsa m'malo mokonda Mulungu .
55003005	Adzasamala maonekedwe ake okha a chipembedzo , nkumakana mphamvu zake . Anthu otere uziŵalewa .
55003006	Ena mwa iwo amaloŵa m'nyumba za anthu nkumakanyenga akazi ofooka , olemedwa ndi katundu wa machimo . Akazi ameneŵa amatengeka ndi zilakolako zamitundumitundu ,
55003007	amangomvera za aliyense , ndipo sangathe konse kudziŵa choona .
55003008	Monga momwe Yane ndi Yambere adaaukira Mose , anthu amenewonso amaukira choona . Nzeru zao nzobuntha , ndipo pa za chikhulupiriro ndi anthu olephera .
55003009	Koma sadzapitirira nazo , pakuti anthu onse adzaona kupusa kwao , monga momwe zidaachitikiranso ndi Yane uja ndi Yambere .
55003010	Tsono iwe wakhala ukunditsatira m'zophunzitsa zanga , mayendedwe anga , cholinga changa , chikhulupiriro changa , kuleza mtima kwanga , chikondi changa , kupirira kwanga ,
55003011	mazunzo anga , ndi masautso anga , monga amene adaandigwera ku Antiokeya , ku Ikonio ndi ku Listara . Ndidaazunzikadi koopsa ! Koma Ambuye adandipulumutsa pa zonsezi .
55003012	Onse ofuna kukhala ndi moyo wolemekeza Mulungu mwa Khristu Yesu , adzazunzikadi ,
55003013	m'menemo anthu ochimwa ndi onyenga , adzanka naipiraipira , ndipo azidzanyenga ena nkumanyengedwanso iwo omwe .
55003014	Koma iwe , limbika pa zimene waphunzira ndipo wadziŵa kuti nzoona , paja ukuŵadziŵa amene adakuphunzitsa .
55003015	Ukudziŵanso kuti kuyambira ukali mwana waŵazoloŵera Malembo Oyera , amene angathe kukupatsa nzeru zopulumukira pakukhulupirira Khristu Yesu .
55003016	Malembo Oyera onse ndi Mulungu amene adaŵalembetsa mochita ngati kuŵauzira , ndipo amathandiza pakuphunzitsa choona , pakutsutsa zolakwa , pakuwongola zokhota , ndi pakuphunzitsa anthu za kukhala olungama .
55003017	Motero Malembo amathandiza munthu wa Mulungu kukhala wokhoza kwenikweni , ndi wokonzekeraru kuchita ntchito yabwino iliyonse .
55004001	Pamaso pa Mulungu ndi pamaso pa Khristu Yesu , amene adzaweruza anthu onse , amoyo ndi akufa omwe , ndipo potamanda kubwera kwake ndi ufumu wake wa Khristuyo ndikukulamula ndithu kuti
55004002	uzilalika mau a Mulungu . Uziŵalalika molimbikira , pa nthaŵi imene anthu akuŵafuna , ngakhalenso pamene sakuŵafuna . Uziŵalozera zolakwa zao , uziŵadzudzula , uziŵalimbitsa mtima , osalephera kuŵaphunzitsa moleza mtima kwenikweni .
55004003	Paja nthaŵi idzafika pamene anthu azidzakana chiphunzitso choona . M'malo mwake , chifukwa cholakalaka kumva zoŵakomera zokha , adzadzisankhira aphunzitsi ochuluka omaŵauza zimene iwo akufuna .
55004004	Adzafulatira choona , osafunanso kuchimva , ndipo adzangotsata nthano chabe .
55004005	Koma iwe , uzikhala maso pa zonse , pirira pa zoŵaŵa , gwira ntchito yolalika Uthenga Wabwino . Kwaniritsa udindo wako mosamala .
55004006	Paja ine ndiye moyo wanga wayamba kale kuthiridwa ngati nsembe , ndipo nthaŵi yafika kuti ndinyamuke ulendo wanga wochoka m'moyo uno .
55004007	Ndamenya nkhondo yabwino , ndatsiriza bwino mpikisano wa liŵiro , ndasunga chikhulupiriro .
55004008	Tsopano chimene chikundidikira ndi mphotho ya chilungamo imene Mulungu wandisungira . Ambuye amene ali Woweruza wolungama , ndiwo amene adzandipatsa mphothoyo pa tsiku la chiweruzo . Tsonotu sadzangopatsa ine ndekha ai , komanso ena onse amene mwachikondi akudikira kuti Ambuyewo adzabwerenso .
55004009	Uyesetse kubwera kuno msanga .
55004010	Paja Dema adandisiya chifukwa chokonda zapansipano , adapita ku Tesalonika . Kresike adapita ku Galatiya , ndipo Tito adapita ku Dalamatiya .
55004011	Luka yekha ndiye ali ndi ine . Ukatenge Marko udzabwere naye kuno , chifukwa amene uja angathe kundithandiza pa ntchito .
55004012	Ndidatuma Tikiko ku Efeso .
55004013	Pobwera unditengereko mwinjiro wanga umene ndidasiya kwa Karpo ku Troasi . Unditengerenso mabuku anga , makamaka aja azikopaŵa .
55004014	Aleksandro , mmisiri wa zosulasula uja adandichita zoipa kwambiri . Ambuye adzamlanga molingana ndi zimene adachita .
55004015	Iwenso uchenjere naye , chifukwa iye uja adatsutsa kwamphamvu zolalika ife .
55004016	Pamene ndinkadziteteza pa mlandu wanga poyamba paja , panalibe ndi mmodzi yemwe amene adabwera kudzandithandiza , onse adangondisiya ndekha . Mulungu aŵakhululukire .
55004017	Koma Ambuye adakhala nane limodzi , adandilimbitsa mtima kuti ndilalike mau onse a Uthenga Wabwino , kuti anthu a mitundu yonse aŵamve . Motero ndidapulumuka m'kamwa mwa mkango .
55004018	Ambuye adzandipulumutsanso ku chilichonse chofuna kundichita choipa , ndipo adzandisunga bwino mpaka kundiloŵetsa mu Ufumu wake wa Kumwamba . Kwa Iye kukhale ulemerero kwamuyaya . Amen .
55004019	Uperekeko moni kwa Prisika ndi Akwila ndiponso kwa a m'banja la Onesifore .
55004020	Erasito adatsalira ku Korinto , ndipo Trofimo ndidamsiya akudwala ku Mileto .
55004021	Uyesetse ndithu kubwera isanafike nyengo yachisanu . Yubulo , Pude , Lino , Klaudia , ndi abale ena onse akuti moni .
55004022	Ambuye akhale nawe . Mulungu akukomereni mtima nonse .
56001001	Ndine , Paulo , mtumiki wa Mulungu , ndi mtumwi wa Yesu Khristu . Adandituma kuti amene Mulungu adaŵasankha , ndiŵatsogolere ku chikhulupiriro , azizindikira choona chimene chimaŵafikitsa ku moyo wolemekeza Mulungu ,
56001002	ndi kuŵapatsa chiyembekezo cha moyo wosatha . Mulungu amene sanama , adalonjeza moyo wosathawu nthaŵi isanayambe .
56001003	Pa nthaŵi yake Mulungu , Mpulumutsi wathu , adaululadi mau ake , ndipo adalamula kuti ine ndipatsidwe udindo wolalika uthengawu .
56001004	Ndikulembera iwe Tito , mwana wanga weniweni chifukwa choti ineyo ndi iwe tili m'chikhulupiriro chimodzimodzi . Mulungu Atate ndi Khristu Yesu , Mpulumutsi wathu , akukomere mtima ndi kukupatsa mtendere .
56001005	Ndidakusiya ku Krete kuti ulongosole zonse zimene zinali zisanalongosokebe , ndi kuti uike akulu a mpingo mu mzinda uliwonse , monga momwe ndidakulamulira .
56001006	Mkulu wa mpingo akhale munthu wosapalamula konse , ndipo akhale wa mkazi mmodzi yekha . Ana ake akhalenso okhulupirira Khristu , opanda mbiri yoti ngosakaza kapena yoti ngosaweruzika .
56001007	Woyang'anira mpingo azikhala wosapalamula konse , chifukwa ali ngati kapitao m'banja la Mulungu . Asakhale womva zayekha , kapena wopsa mtima msanga , kapena chidakwa , kapena wandeu , kapenanso wokonda kudya phindu la ndalama .
56001008	Akhale wosamala bwino alendo , wokonda zabwino , wodziŵa kudzilamula , wolungama , woyera mtima , ndiponso wodzigwira .
56001009	Asunge mogwiritsa mau okhulupirika , amene ali ogwirizana ndi zimene tidaphunzitsidwa . Pakutero adzatha kulimbikitsa ena ndi chiphunzitso choona , ndiponso kugonjetsa otsutsana nacho .
56001010	Paja pali anthu ambiri osaweruzika , makamaka pakati pa gulu la anthu ochokera ku Chiyuda . Anthu ameneŵa amalankhula nkhani zopanda pake nkumasokeretsa anzao .
56001011	Nkofunika kuŵakhalitsa chete , chifukwa akusokoneza mabanja ena athunthu pakuŵaphunzitsa zimene sayenera kuŵaphunzitsa . Amangochita zimenezi ndi cholinga choipa , chofuna kupata ndalama .
56001012	Mneneri wina wa ku Krete , mmodzi mwa iwo omwewo , adati , " Akrete nthaŵi zonse ndi amabodza , zilombo zoipa , alesi adyera . "
56001013	Mau ameneŵa ngotsimikizika . Nchifukwa chake uŵadzudzule kwamphamvu anthuwo , kuti akhale ndi chikhulupiriro cholimba ,
56001014	m'malo momasamala nthano zachiyuda , ndi malamulo a anthu okana choona .
56001015	Kwa anthu oyera mtima , zinthu zonse nzoyera . Koma kwa amene ali odetsedwa ndi osakhulupirira , palibe kanthu koyera ; mitima yao ndi nzeru zao zomwe , zonse nzodetsedwa .
56001016	Amatsimikiza kuti amadziŵa Mulungu , pamene ndi zochita zao amamkana , pakuti ndi anthu onyansa osamvera , ndi osayenera kuchita kanthu kalikonse kabwino .
56002001	Koma iwe uziphunzitsa zogwirizana ndi chiphunzitso choona .
56002002	Uuze amuna achikulire kuti azikhala osaledzera , ochita zachikulu , a maganizo anzeru , olimba pa chikhulupiriro , pa chikondi ndi pa kusatepatepa .
56002003	Chimodzimodzinso azimai achikulire , uŵauze kuti azikhala ndi makhalidwe oyenera azimai oyera mtima . Asakhale osinjirira anzao kapena akapolo a zoledzeretsa . Akhale alangizi abwino ,
56002004	kuti choncho athe kuphunzitsa azimai achitsikana kukonda amuna ao ndi ana ao .
56002005	Aŵaphunzitse kukhala a maganizo anzeru , opanda dama , osamala bwino zapabanja , ndi omvera amuna ao . Pamenepo anthu sanganyoze mau a Mulungu .
56002006	Momwemonso amuna achinyamata uŵauzitse kuti akhale odzigwira .
56002007	Pa zonse iwe wemwe ukhale chitsanzo cha ntchito zabwino . Zophunzitsa zako zikhale zoona , ndipo uziphunzitse mwaulemu .
56002008	Mau ako akhale oona , kuti anthu asadzathe kuŵatsutsa . Motero wotsutsana nawe adzachita manyazi , atasoŵa kalikonse koipa kuti atinenere .
56002009	Antchito azimvera ambuye ao , aziŵakondweretsa pa zonse . Asamatsutsana nawo
56002010	kapena kumaŵabera , koma makamaka adziwonetse kuti ngokhulupirika pa zonse zabwino . Motero pa zochita zao zonse adzaonetsa kukoma kwake kwa zophunzitsa zonena za Mulungu , Mpulumutsi wathu .
56002011	Mulungutu waonetsa kukoma mtima kwake kofuna kupulumutsa anthu onse .
56002012	Kukoma mtima kwakeko kumatiphunzitsa kusiya moyo wosalemekeza Mulungu , ndiponso zilakolako za dziko lapansi . Kumatiphunzitsa kuti moyo wathu pansi pano ukhale wodziletsa , wolungama ndi wolemekeza Mulungu .
56002013	Pajatu tikudikira tsiku lodala , pamene zidzachitike zimene tikuyembekeza , pamene Mulungu wamkulu ndi Mpulumutsi wathu Yesu Khristu adzaonetsa ulemerero wake .
56002014	Paja Iye adadzipereka chifukwa cha ife , kuti atipulumutse ku zoipa zathu zonse , ndi kutiyeretsa kuti tikhale anthu ake achangu pa ntchito zonse zabwino .
56002015	Zimenezi ndizo zimene uyenera kumaphunzitsa . Uziŵalimbikitsa anthu , ndi kuŵadzudzula komwe . Uzichita zimenezi ndi ulamuliro wonse . Wina aliyense asakupeputse ai .
56003001	Uziŵakumbutsa anthu onse kuti azigonjera akulu oweruza ndi olamulira . Aziŵamvera ndipo azikhala okonzeka kuchita ntchito iliyonse yabwino .
56003002	Uŵauze kuti asamakamba zoipa za wina aliyense , apewe kukangana , akhale ofatsa , ndipo nthaŵi zonse akhale aulemu kwa anthu onse .
56003003	Pajatu kale ifenso tinali opusa , osamvera , ndi osokezedwa . Tinali akapolo a zilakolako zoipa ndi zisangalatso zamitundumitundu . Masiku onse tinkakhalira kuchita zoipa ndi kaduka , anthu kudana nafe , ndipo ife tomwe kumadana .
56003004	Koma pamenepo Mulungu Mpulumutsi wathu adaonetsa kukoma kwake ndiponso chifundo chokonda anthu .
56003005	Choncho adatipulumutsa osati chifukwa cha ntchito zolungama zimene ife tidaachita , koma mwa chifundo chake pakutisambitsa . Adatisambitsa mwa Mzimu Woyera pakutibadwitsa kwatsopano ndi kutipatsa moyo watsopano .
56003006	Mwa Yesu Khristu , Mpulumutsi wathu , Mulungu adatipatsa Mzimu Woyerayo moolowa manja .
56003007	Adachita zimenezi , kuti mwa kukoma mtima kwake tisanduke olungama pamaso pake , ndipo tikalandire moyo wosatha umene tikuuyembekeza .
56003008	Ameneŵa ndi mau otsimikizika ndithu , ndipo ndikufuna kuti zimenezi unenetse , kuti okhulupirira Mulungu azidzipereka pa ntchito zabwino . Zimenezi nzabwino ndi zopindulitsa anthu .
56003009	Koma upewe kufufuzafufuza zopusa , kumaŵerengaŵerenga ndondomeko za maina a makolo , mikangano , ndi mitsutso pa za Malamulo a Mose . Zimenezi nzosathandiza , zilibe phindu konse .
56003010	Munthu woyambitsa mipatuko , utamdzudzula kaŵiri konse , usakhale nayenso nkanthu .
56003011	Paja ukudziŵa kuti munthu wotere ngwosokonezeka ndipo ngwochimwa . Mwini wake yemwe amadziimba mlandu yekha .
56003012	Ndikadzamtuma Aritema kapena Tikiko kwanuko , uchite chotheka kudzandipeza ku Nikopoli , chifukwa ndatsimikiza kuti ndikakhala kumeneko nyengo yachisanu ikubwerayi .
56003013	Uyesetse kuthandiza Zena , katswiri wa malamulo uja ndiponso Apolo , kuti apitirize ulendo wao . Uwonenso kuti asasoŵe kanthu .
56003014	Anthu athunso aziphunzira kudzipereka pa ntchito zabwino , kuti azithandiza pamene pali kusoŵa kwenikweni . Azitero kuti moyo wao usakhale wopanda phindu .
56003015	Onse amene ali nane kuno akuti moni . Uperekeko moni kwa onse amene amatikonda chifukwa cha chikhulupiriro . Mulungu akukomereni mtima nonse .
57001001	Ndine , Paulo , amene ndili m'ndende chifukwa cha Khristu Yesu . Ndili limodzi ndi Timoteo , mbale wathu . Tikulembera iwe Filemoni , bwenzi lathu ndi mnzathu wantchito .
57001002	Kalata yomweyinso tikulembera Afiya , mlongo wathu , ndi Arkipo , msilikali mnzathu pa nkhondo ya Mulungu , ndiponso mpingo wonse umene umasonkhana kunyumba kwanu .
57001003	Mulungu Atate athu ndi Ambuye Yesu Khristu akukomereni mtima ndi kukupatsani mtendere .
57001004	Ndimayamika Mulungu wanga nthaŵi zonse ndikamakukumbukira m'mapemphero anga .
57001005	Pakuti ndikumva kuti umakonda ndi kukhulupirira Ambuye Yesu , ndi oyera onse a Mulungu .
57001006	Ndimapemphera kuti chikhulupiriro chimene ukugaŵana nawo chigwire ntchito mwamphamvu , kuti udziŵitsitse zabwino zonse zimene timalandira chifukwa cha Khristu .
57001007	Mbale wanga , chikondi chako chandikondweretsa kwambiri ndi kundithuzitsa mtima , pakuti watsitsimutsa mitima ya oyera onse a Mulungu .
57001008	Tsono , inde nkotheka kuti ndichite kukulamula m'dzina la Khristu zimene uyenera kuchita .
57001009	Komabe chifukwa cha chikondi makamaka ndingochita kukupempha , ine Paulo amene ndili nkhalamba , amenenso ndili m'ndende tsopano chifukwa cha Khristu Yesu .
57001010	Ndikukupempha chifukwa cha mwana wanga mwa Khristu , amene ndidachita ngati kumubala m'ndende muno . Iyeyu ndi Onesimo .
57001011	Kale unalibe naye ntchito , koma tsopano angathe kutithandiza kwambiri tonsefe , iweyo ndi ine ndemwe .
57001012	Ndikumtumizanso kwa iwe tsopano , ndipo pakutero ndikuchita ngati kukutumizira mtima wanga womwe .
57001013	Ndikadakonda kuti akhalebe ndi ine kuno , kuti azinditumikira m'malo mwako , pokhala ndili m'ndende chifukwa cha Uthenga Wabwino .
57001014	Koma sindikufuna kuchita kanthu osakufunsa , kuwopa kuti ungandichitire chinthu chabwinochi mokakamizidwa , osati mwaufulu .
57001015	Kapena Onesimo adangokusiya kanthaŵi pang'ono , kuti udzakhale naye nthaŵi zonse ,
57001016	osatinso ngati kapolo , koma kwenikweni ngati mbale wokondedwa . Ine ndimamkonda kwambiri , ndipo iweyo uyenera kumkonda koposa , popeza kuti ndi munthu mnzako ndiponso mkhristu mnzako .
57001017	Tsono ngati umati ndine bwenzi lako , umlandire iyeyu monga momwe ukadandilandirira ineyo .
57001018	Ngati adakulakwirapo , kapena ali ndi ngongole kwa iwe , ngongoleyo ikhale yanga .
57001019	Pano mau aŵa ndikulemba ndi dzanja langalanga kuti , " Ine Paulo ndidzalipira . " Nkosasoŵekera kukukumbutsa kuti paja iweyo ngongole yako kwa ine ndi moyo wako womwe wachikhristuwu !
57001020	Tsono , mbale wanga , inenso undithandizeko chifukwa cha Ambuye . Undisangulutseko ngati mbale mwa Khristu .
57001021	Ndikukulembera zimenezi , popeza kuti ndikukhulupirira kuti udzachitadi zimene ndakupempha . Ndikudziŵa kuti udzachita kopitiriranso zimene ndapemphazi .
57001022	Kanthu kenanso ndi aka : undikonzere malo , chifukwa ndikhulupirira kuti Mulungu adzamvera mapemphero a inu nonse , ndi kundibwezera kwa inu .
57001023	Akukupatsa moni Epafra , amene ali m'ndende pamodzi nane chifukwa cha Khristu Yesu .
57001024	Akutinso moni anzanga antchito , Marko , Aristariko , Dema , ndi Luka .
57001025	Ambuye Yesu Khristu akukomereni mtima nonse .
58001001	Kale lija pa nthaŵi zosiyanasiyana , mwa njira zosiyanasiyana , Mulungu adaalankhula ndi makolo athu kudzera mwa aneneri .
58001002	Koma masiku otsiriza ano walankhula nafe kudzera mwa Mwana wake . Ndi mwa Iyeyu Mulungu adalenga zolengedwa zonse , namuika kuti alandire zinthu zonse ngati choloŵa chake .
58001003	Iye ndiye kuŵala koonetsa ulemerero wa Mulungu , ndipo ndiye chithunzi chenicheni chosonyeza khalidwe la Mulungu . yeyu amachirikiza zonse ndi mau ake amphamvu . Atayeretsa mtundu wa anthu pakuŵachotsa machimo , adakakhala Kumwamba , ku dzanja lamanja la Mulungu waulemerero .
58001004	Mwana wa Mulunguyo ngwoposa angelo , monga momwe dzina limene Mulungu adampatsa limaposera dzina la angelo .
58001005	Nchifukwa chake nkale lonse Mulungu sadauzepo mngelo aliyense kuti , " Iwe ndiwe mwana wanga , Ine lero ndakubala . " Mulungu sadakambepo za rnngelo aliyense kuti , " Ine ndidzakhala bambo wake , iye adzakhala mwana wanga . "
58001006	Koma pamene ankatuma Mwana wake wachisamba pansi pano , Mulungu adati , " Angelo onse a Mulungu azimpembedza . "
58001007	Ndipo za angelo Mulungu adati , " Mulungu amasandutsa angelo ake mphepo , atumiki ake amaŵasandutsa malaŵi a moto . "
58001008	Koma za Mwana wake adati , " Inu Mulungu , mpando wanu wachifumu udzakhala mpaka muyaya , chilungamo ndicho chili ngati ndodo yachifumu mu ulamuliro wanu .
58001009	Mudakonda chilungamo nkudana ndi zosalungama . Nchifukwa chake Ine , Mulungu wanu , ndakukwezani nkukudzozani ndi mafuta osonyeza chimwemwe , kupambana anzanu ena onse . "
58001010	Adatinso , " Inu Ambuye , ndinu amene mudalenga dziko lapansi pachiyambi pomwe , zakumwambaku ndi ntchito ya manja anu .
58001011	Zimenezi zidzatha , koma Inu ndinu achikhalire . Zonsezi zidzafwifwa ngati chovala .
58001012	Mudzazipindapinda ngati mwinjiro , ndipo zidzasinthika ngati chovala , koma Inu ndinu osasinthika , zaka zanu sizidzatha konse . "
58001013	Nkale lonse Mulungu sadauzepo mngelo aliyense kuti , " Khala ku dzanja langa lamanja mpaka ndisandutse adani ako kuti akhale ngati chopondapo mapazi ako . "
58001014	Nanga angelo , kodi suja iwo ndi mizimu yotumikira chabe , imene Mulungu amaituma chifukwa cha anthu odzalandira chipulumutso ?
58002001	Nchifukwa chake tsono , zimene tidamva , tizizisamala kwambiri , kuwopa kuti pang'ono ndi pang'ono tingazitaye .
58002002	Mau amene Mulungu adalankhula kudzera mwa angelo anali okhazikika ndithu , kotero kuti aliyense amene sadaŵamvere kapena amene adaŵanyoza , adalangidwa monga momwe kudamuyenerera .
58002003	Nanga ife tingapulumuke bwanji tikapanda kusamala chipulumutso chachikulu chotere ? Ambuye ndiwo amene adalankhula poyamba za chipulumutsochi , kenaka amene adamva mau aowo , adatitsimikizira kuti ndi oona .
58002004	Mulungu yemwe ankachitira umboni pakuchita zizindikiro , zinthu zozizwitsa ndi ntchito zamphamvu zamitundumitundu , ndi pakuŵagaŵira mphatso za Mzimu Woyera monga momwe Iye ankafunira .
58002005	Tikamanena za dziko limene lilikudza , si angelo amene Mulungu adaŵapatsa ulamuliro pa dzikolo .
58002006	Koma pena pake wina adanenetsa m'Malembo kuti , " Kodi munthu nchiyani , kuti muzimkumbukira , mwana wa munthu nchiyani , kuti muzimsamala ?
58002007	Kanthaŵi pang'ono mudamsandutsa wochepera kwa angelo . Mudampatsa ulemerero ndi ulemu wachifumu ,
58002008	ndipo mudampatsa ulamuliro pa zinthu zonse . " Tsono ngati Mulungu adapatsa munthu ulamuliro pa zinthu zonse , palibe kanthu kamene sikali mu ulamuliro wake . Komabe m'mene zinthu ziliri tsopano sitikuwona kuti zonse zakhaladi mu ulamuliro wakewo .
58002009	Komatu tikuwona kuti Yesu , amene pa kanthaŵi pang'ono adaasanduka wochepera kwa angelo , adalandira mphotho ya ulemerero ndi ulemu chifukwa adamva zoŵaŵa za imfa . Zidatero chifukwa mwa kukoma mtima kwake Mulungu adaafuna kuti afere anthu onse .
58002010	Paja Mulungu amene ndi Mlengi wa zonse ndipo zonse zimalinga kwa Iye , adafuna kufikitsa ana ake ambiri ku ulemerero . Tsono kudaamuyenera kuti mwa njira ya zoŵaŵa , amsandutse Yesu mtsogoleri wangwiro woŵatsogolera ku chipulumutso .
58002011	Amene amayeretsa anthuyo , ndiponso anthu amene amayeretsedwawo , onse Tate wao ndi mmodzi . Nchifukwa chake Yesu sachita manyazi kuŵatchula abale ake ,
58002012	ponena mau akuti , " Ndidzasimbira abale anga za dzina lanu . Ndidzakutamandani pa msonkhano wa anthu anu . "
58002013	Amanenanso kuti , " Ndidzakhulupirira Mulungu . " Penanso amanena kuti , " Ine ndili pano , pamodzi ndi ana amene Mulungu adandipatsa . "
58002014	Tsono popeza kuti anawo ndi anthu , okhala ndi magazi ndi mnofu , Yesu yemwe adasanduka munthu wonga iwowo . Adachita zimenezi kuti ndi imfa yake aononge Satana amene anali ndi mphamvu yodzetsa imfa .
58002015	Pakutero adafunanso kuti aŵamasule amene pa moyo wao wonse anali ngati akapolo chifukwa choopa imfa .
58002016	Paja nchodziŵikiratu kuti sadatekeseke ndi angelo ai koma ndi zidzukulu za Abrahamu .
58002017	Nchifukwa chake adaayenera kusanduka wofanafana ndi abale ake pa zonse , kuti akhale mkulu wa ansembe onse wachifundo ndi wokhulupirika potumikira Mulungu , ndipo kuti pakutero achotse machimo a anthu .
58002018	Tsono popeza kuti iye yemwe adazunzikapo ndi kuyesedwapo , ndiye kuti angathe kuŵathandiza anthu amene amayesedwa .
58003001	Abale , ndinu oyera ake a Mulungu , inuyo adakuitanani kuti nanunso mukhale ndi moyo wakumwamba . Nchifukwa chake muzisinkhasinkha za Yesu , mtumwi wa Mulungu , ndiponso Mkulu wa ansembe onse wa chikhulupiriro chimene timavomereza .
58003002	Paja Iye anali wokhulupirika kwa Mulungu amene adampatsa udindowo , monga momwe Mosenso anali wokhulupirika m'nyumba yonse ya Mulungu .
58003003	Munthu womanga nyumba amalandira ulemu woposa ulemerero wa nyumbayo . Momwemonso Yesu ngwoyenera kulandira ulemerero woposa ulemerero wa Mose .
58003004	Nyumba iliyonse imamangidwa ndi munthu wakutiwakuti , koma amene adapanga zonse , ndi Mulungu .
58003005	Mose anali wokhulupirika m'nyumba yonse ya Mulungu ngati wantchito chabe , kuti achitire umboni zimene Mulungu analikudzanena m'tsogolo mwake .
58003006	Koma Khristu anali wokhulupirika m'nyumba ya Mulungu ngati mwana wolamulira pa zonse za m'nyumba mwakemo . Ndipo nyumba yakeyo ndife , ngati tiika mphamvu pa kulimba mtima ndi kunyadira zimene tikuziyembekeza .
58003007	Nchifukwa chake tsono , monga Mzimu Woyera akunenera , " Lero lino mukamva mau a Mulungu ,
58003008	musaumitse mitima yanu monga muja zidaachitikira pomuukira Mulungu , tsiku la kumuyesa m'chipululu muja .
58003009	Mulungu akuti , Pamene paja , makolo anu adaandiputa pakundiyesa , ndipo adaona zimene ndidaŵachita pa zaka makumi anai .
58003010	Tsono ndidaukwiyira mbadwowo , ndipo ndidati , ' Nthaŵi zonse amasokera mumtima mwao , sanaphunzirebe njira zanga . '
58003011	Motero ndili wokwiya ndidalumbira kuti , ' Sadzaloŵa konse mu mpumulo umene ndidaŵakonzera . ' "
58003012	Abale , mchenjere , kuti pasapezeke wina aliyense mwa inu wokhala ndi mtima woipa ndi wosakhulupirira , womlekanitsa ndi Mulungu wamoyo .
58003013	Kwenikweni muzilimbikitsana tsiku ndi tsiku ikadalipo nthaŵi , imene m'mau a Mulungu imatchedwa kuti , " Lero " . Muzichita zimenezi , kuwopa kuti wina aliyense mwa inu angaumitsidwe mtima ndi chinyengo cha uchimo .
58003014	Paja timasanduka anzake a Khristu , malinga tikasunga kwenikweni mpaka potsiriza kulimba mtima kumene tinali nako poyamba .
58003015	Paja Malembo akuti , " Lero lino mukamva mau a Mulungu , musaumitse mitima yanu monga muja zidaachitikira poukira Mulungu . "
58003016	Nanga amene adaamva mau ake a Mulungu namuukira , ndani ? Ndi onse aja amene Mose adaaŵatsogolera nkuŵatulutsa m'dziko la Ejipito .
58003017	Nanga amene Mulungu adaaŵakwiyira zaka makumi anai , ndani ? Ndi anthu amene adaachimwa aja , mitembo yao nkutsalira m'chipululu .
58003018	Nanga Mulungu ankanena za yani pamene adaati , " Ndikulumbira kuti ameneŵa sadzaloŵa konse mu mpumulo umene ndidaŵakonzera ? " Pajatu ankanena za anthu amene adaamuukira .
58003019	Motero tikuwona kuti anthuwo sadathe kuloŵa , chifukwa cha kusakhulupirira .
58004001	Lonjezo la Mulungu lakuti tidzaloŵa mu mpumulo umene Iye adatikonzera , lilipobe . Tsono tichenjere kuti pasakhale wina aliyense mwa inu wopezeka kuti walephera kuloŵamo .
58004002	Paja ifenso tidaumva Uthenga Wabwino , monga iwo aja . Koma iwowo sadapindule nawo mau olalikidwawo , popeza kuti adangoŵamva , koma osaŵakhulupirira .
58004003	Ife okhulupirirafe tikuloŵamo mu mpumulowo . Paja Mulungu adaanena kuti , " Ndili wokwiya ndidalumbira kuti , ' Sadzaloŵa konse mu mpumulo umene ndidaŵakonzera . ' " Adaanena zimenezi , ngakhale anali atatsiriza ntchito zake zonse za kulenga dziko lapansi .
58004004	Pena pake ponena za tsiku lachisanu ndi chiŵiri pali mau akuti , " Mulungu adapumula pa tsiku lachisanu ndi chiŵiri , kuleka ntchito zake zonse . "
58004005	Panonso akunena za zomwezo pamene akuti , " Sadzaloŵa konse mu mpumulo umene ndidaŵakonzera . "
58004006	Mulungu adakonza kuti ena aloŵe ndithu mu mpumulowo , koma aja adaamva Uthenga Wabwino poyambaŵa sadaloŵemo chifukwa cha kusamvera .
58004007	Nchifukwa chake Mulungu adaikanso tsiku lina , lotchedwa kuti " Lero " . Patapita nthaŵi yaitali Mulungu adalankhula za tsiku lomweli kudzera mwa Davide ponena mau aja tatchula kaleŵa , akuti , " Lero , mukamva mau a Mulungu , musaumitse mitima yanu . "
58004008	Chifukwatu Yoswa akadaŵaloŵetsa anthuwo mu mpumulo uja , sibwenzi pambuyo pake atanena za tsiku linanso .
58004009	Nchifukwa chake tsono mpumulo wonga wa pa Sabata waŵatsalirabe anthu a Mulungu .
58004010	Paja munthu woloŵa mu mpumulo umene Mulungu adalonjeza , nayenso amaputnula , kuleka ntchito zake , monga momwe Mulungu adaapumulira , kuleka ntchito zake .
58004011	Tiyesetse tsono kuloŵa mu mpumulowo , kuwopa kuti wina aliyense angakhale wosamvera monga iwo aja , nalephera kuloŵamo .
58004012	Paja mau a Mulungu ndi amoyo ndi ogwira ntchito mwamphamvu . Ndi akuthwa koposa lupanga lakuthwa konsekonse . Amabaya mpaka molumikizirana mwa moyo ndi mzimu , ndiponso molumikizirana mfundo ndi mafuta a m'mafupa . Amaweruza ngakhale zimene anthu amalingalira ndi kulakalaka m'mitima mwao .
58004013	Pamaso pa Mulungu palibe kanthu kobisika , zonse zili poyera ndipo nzovundukuka pamaso pa Iye amene tiyenera kumufotokozera zonse zimene tachita .
58004014	Tiyeni tsono , tigwiritse chikhulupiriro chimene timavomereza . Pakuti tili naye Mkulu wa ansembe wopambana , amene adapita mpaka kukafika kumwamba kwenikweni kwa Mulungu . Iyeyu ndi Yesu , Mwana wa Mulungu .
58004015	Sitili ndi Mkulu wa ansembe woti sangathe kutimvera chifundo chifukwa cha zofooka zathu . Wathu Mkulu wa ansembe onse adayesedwa pa zonse , monga momwe ife timayesedwera , koma Iye sadachimwe konse .
58004016	Tiyeni tsono , tiyandikire mopanda mantha ku mpando wachifumu wa Mulungu wokoma mtima . Kumeneko tidzalandira chifundo , ndipo mwa kukoma mtima kwa Mulungu tidzapeza thandizo pa nthaŵi yake yeniyeni .
58005001	Mkulu wa ansembe aliyense amasankhidwa pakati pa anthu , namuika kuti aziŵaimirira pamaso pa Mulungu . Ntchito yake nkupereka mphatso ndi nsembe chifukwa cha machimo .
58005002	Popeza kuti iye yemweyo ali ndi zofooka zambiri , ndiye kuti angathe kuŵalezera mtima amene ali opanda nzeru ndi osokera .
58005003	Nchifukwa chake aumirizidwa kumapereka nsembe chifukwa cha machimo a iye yemwe , ndiponso machimo a anthu ena .
58005004	Palibe munthu amadzitengera yekha ulemu wokhala mkulu wa ansembe onse , koma amachita kuitanidwa ndi Mulungu , monga momwe adaaitanidwira Aroni .
58005005	Momwemonso Khristu sadadzikweze yekha ku ulemu wokhala mkulu wa ansembe onse , koma Mulungu ndiye adachita kumuuza kuti , " Iwe ndiwe Mwana wanga , Ine lero ndakubala . "
58005006	Penanso Mulungu adati , " Ndiwe wansembe mpaka muyaya , unsembe wake wonga uja wa Melkizedeki . "
58005007	Yesu , pa nthaŵi imene anali munthu pansi pano , mofuula ndi molira misozi , adapereka mapemphero ndi madandaulo kwa Mulungu , amene anali nazo mphamvu zompulumutsa ku imfa . Ndiye popeza kuti Yesu adaadzipereka modzichepetsa , Mulungu adamvera mapemphero ake .
58005008	Motero Yesu , ngakhale anali Mwana wa Mulungu , adaphunzira kumvera pakumva zoŵaŵa .
58005009	Atasanduka wangwiro kotheratu , adakhala gwero la chipulumutso chosatha kwa onse omvera Iye ,
58005010	ndipo Mulungu adamtchula mkulu wa ansembe onse , unsembe wake wonga uja wa Melkizedeki .
58005011	Tili ndi zambiri zoti nkunena pa zimenezi , koma nzovuta kufotokoza kwake , popeza kuti mwasanduka ouma mitu .
58005012	Lija nkale mukadayenera kukhala ophunzitsa anzanu , komabe nkofunika kuti wina akuphunzitseninso maphunziro oyamba enieni a mau a Mulungu . Nkofunikanso kukumwetsani mkaka , m'malo mwa kukupatsani chakudya cholimba .
58005013	Ngati wina aliyense angomwa mkaka , ndiye kuti akali mwana wakhanda , sangathe kutsata chiphunzitso chofotokoza za chilungamo .
58005014	Koma chakudya cholimba ndi cha anthu okhwima . Pakugwiritsa ntchito nzeru zao , iwoŵa adadzizoloŵeza kusiyanitsa pakati pa zabwino ndi zoipa .
58006001	Tsono tisangoima pa maphunziro oyamba enieni a Khristu . Tisachite kubwerezanso kuphunzitsa zomwe zili ngati maziko , monga za kutembenuka mtima kusiya ntchito zosapindulitsa moyo wosatha , za kukhulupirira Mulungu ,
58006002	za maubatizo , za kusanjika manja , za kuuka kwa akufa , ndi za chiweruzo chotsiriza . Koma tiyeni tipitirire mpaka tikafike pa kukhwima kwenikweni .
58006003	Mulungu akalola , tidzaterodi .
58006004	Anthu amene adataya chikhulupiriro chao , nkosatheka kuŵatsitsimutsa kuti atembenuke mtima . Iwowo kale Mulungu adaaŵaunikira , adaalaŵako mphatso yochokera Kumwamba , nkulandira nao Mzimu Woyera .
58006005	Ndipo adazindikira kukoma kwa mau a Mulungu , ndi mphamvu za nthaŵi imene inalikudzafika .
58006006	Tsono akamkana Mulungu tsopano , akuchita ngati kumpachika iwo omwe Mwana wa Mulungu , ndi kumnyozetsa poyera .
58006007	Paja nthaka yolandira mvula kaŵirikaŵiri , nkubereka mbeu zopindulitsa oilima , Mulungu amaidalitsa .
58006008	Koma ngati ibereka minga ndi nthula , ndi yachabe ndipo ili pafupi kutembereredwa . Mathero ake nkutenthedwa m'moto .
58006009	Koma inu okondedwa anga , ngakhale tikunena zimenezi , sitikukukayikirani . Tikudziŵa kuti muli nazo zabwino , zolinga ku chipulumutso chanu .
58006010	Paja Mulungu ngwolungama , sangaleke kusamalako za ntchito zanu , ndi chikondi chimene mudaamuwonetsa pakutumikira oyera ake , monga m'mene mukuchitirabe tsopano .
58006011	Tikufunitsitsa kuti aliyense mwa inu apitirire kuwonetsa changu chomwechi mpaka potsiriza , kuti chiyembekezo chanu chifike pake penipeni .
58006012	Sitifuna kuti mukhale aulesi , koma kuti mutsanzire anthu amene , pakukhulupirira ndi pakupirira , akulandira zimene Mulungu adalonjeza .
58006013	Pamene Mulungu ankamulonjeza kanthu Abrahamu , adaalumbira kuti , " Pali Ine ndemwe , Mulungune . " Adaatero , popeza kuti panalibe wamkulu koposa Mwiniwakeyo amene akadamtchula polumbirapo .
58006014	Ndiye Mulungu adati , " Ndithudi ndidzakudalitsa kwakukulu , ndipo ndidzachulukitsa kwambiri zidzukulu zako . "
58006015	Nchifukwa chake Abrahamu adaayembekeza molimbikira , nalandira zimene Mulungu adaamlonjeza .
58006016	Anthu amalumbira m'dzina la wina amene akuŵaposa , ndipo lumbiro lotere lotsimikizira mau , limathetsa kutsutsana konse pakati pao .
58006017	Mulungu pofuna kuŵatsimikizira anthu odzalandira zimene adaalonjeza , kuti Iye sangasinthe maganizo , adatsimikiza lonjezo lakelo pakulumbira .
58006018	Motero pali zinthu ziŵirizi , lonjezo ndi lumbiro , zimene sizingathe kusinthika , ndipo Mulungu sanganamirepo . Mwa zimenezi Mulungu adafuna kutilimbitsa mtima ife amene tidathaŵira kwa Iye , kuti tichigwiritse chiyembekezo chimene adatiikira pamaso pathu .
58006019	Chiyembekezo chimenechi tili nacho ngati nangula wa moyo wathu . Nchokhazikika , nchosagwedezeka konse , ndipo chimabzola chochinga cha Nyumba ya Mulungu ya Kumwamba , nkukaloŵa mpaka ku Malo Opatulika am'katikati .
58006020	Yesu adatitsogolera kale nkuloŵamo chifukwa cha ife . Iye adasanduka mkulu wa ansembe onse wamuyaya , unsembe wake wonga uja wa Melkizedeki .
58007001	Melkizedeki ameneyu anali mfumu ya ku Salemu , ndiponso wansembe wa Mulungu Wopambanazonse . Pamene Abrahamu ankabwerako kuchokera ku nkhondo , atagonjetsa mafumu aja , Melkizedeki adadzamchingamira , namdalitsa .
58007002	Abrahamu adampatsa chigawo chachikhumi cha zonse zimene adaafunkha . Potsata tanthauzo la dzina lake , choyamba Melkizedeki ndi " Mfumu ya chilungamo , " pambuyo pake ndi " Mfumunso ya Salemu , " ndiye kuti , " Mfumu ya Mtendere " .
58007003	Za bambo wake kapena mai wake , kapena makolo ake , palibe chilichonse chidalembedwa . Chimodzimodzi za kubadwa kwake ndi imfa yakenso . Ali ngati Mwana wa Mulungu , akupitiriza kukhala wansembe mpaka muyaya .
58007004	Mukuwonatu tsono kuti munthuyo anali wamkulu ndithu . Nanga Abrahamu , kholo lathu lija , kuchita kumpatsa chachikhumi cha zimene adaafunkha !
58007005	Malamulo a Mose amati ana a Levi , amene ali ansembe , azilandira chachikhumi kwa Aisraele . Ndiye kuti iwo amalandira kwa abale ao , ngakhale abalewo nawonso ndi ana a Abrahamu .
58007006	Melkizedeki sanali m'gulu la zidzukulu za Levi , komabe adalandira chachikhumi kwa Abrahamu . Ndipo adadalitsa Abrahamu , munthu amene anali atalandira malonjezo a Mulungu .
58007007	Paja nchodziŵikiratu kuti munthu wodalitsa mnzake ndiye wamkulu kuposa amene akudalitsidwayo .
58007008	Kunena za ansembe olandira chachikhumi aja , amene ndi zidzukulu za Levi , iwoŵa ndi anthu otha kufa . Koma kunena za Melkizedeki , Malembo amamchitira umboni kuti ngwamoyo .
58007009	Kwenikweni tingathe kunena kuti pamene Abrahamu ankapereka chachikhumi , Levi yemwe , amene amalandira chachikhumi , adaapereka nao chachikhumicho .
58007010	Pakuti iye anali akadali m'thupi la kholo lake Abrahamu pamene Melkizedeki adadzamchingamira .
58007011	Malamulo amene Aisraele adalandira , anali okhazikika pa unsembe wa Levi . Tsono achikhala kudaali kotheka kukhala angwiro mwa unsembe umenewu , sikukadafunikanso unsembe wina , wonga uja wa Melkizedeki , wosiyana ndi wonga uja wa Aroni .
58007012	Pakuti pakakhala kusintha pa unsembe , ndiye kuti pa Malamulonso sipangalephere kukhala kusintha .
58007013	Ambuye athu , amene mauŵa akunena za Iwo , anali a fuko lina . Ndipo palibiretu wa fuko limeneli amene adatumikirapo ku guwa lansembe .
58007014	Nchodziŵikiratu kuti Ambuye athu aja anali a fuko la Yuda , ndipo Mose pokamba za fuko limeneli , sadanenepo kanthu za ansembe .
58007015	Nkhaniyi imamveka bwino koposa pamene tiwona kuti pafika wansembe wina wonga Melkizedeki .
58007016	Iyeyo sadakhale wansembe chifukwa cha malamulo okhudza kubadwa kwa anthu , koma chifukwa cha mphamvu za moyo wake umene uli wosatha .
58007017	Paja mau a Mulungu pomuchitira umboni akuti , " Ndiwe wansembe mpaka muyaya , unsembe wake wonga uja wa Melkizedeki . "
58007018	Motero lamulo lakale lalekeka chifukwa linali lopanda mphamvu , linali lopanda phindu .
58007019	Pajatu Malamulo a Mose sankatha kusandutsa munthu kuti akhale wangwiro . Koma m'malo mwake mwaloŵa chiyembekezo choposa , ndipo mwa chiyembekezo chimenechi timayandikira kwa Mulungu .
58007020	Chinanso nchakuti Mulungu adaachita kulumbira . Amene ankaloŵa unsembe kale lija ankatenga udindo waowo popanda lumbiro .
58007021	Koma Yesu adaloŵa unsembe wake ndi lumbiro , pamene Mulungu adamuuza kuti , " Ambuye adalumbira , ndipo sadzasintha maganizo ake akuti , ndiwe wansembe mpaka muyaya . "
58007022	Kusiyana kokhudza lumbiroku kukutiwonetsa kuti Yesu ndi Nkhoswe yotsimikizira Chipangano choposa .
58007023	Kusiyana kwina nkwakuti ansembe akale aja anali ambiri , chifukwa ankafa , sankatha kupitirira ndi udindo waowo .
58007024	Koma Yesu ngwamuyaya , motero unsembe wake ngwosasinthika .
58007025	Nchifukwa chake angathe kuŵapulumutsa kwathunthu anthu amene akuyandikira kwa Mulungu kudzera mwa Iye , pakuti Iyeyo ali ndi moyo nthaŵi zonse kuti aziŵapempherera .
58007026	Tsono padaafunika kuti tikhale naye wotere mkulu wa ansembe onse : woyera mtima , wopanda choipa kapena chodetsa chilichonse , wosiyana ndi anthu ochimwa , ndiponso wokwezedwa kubzola zonse zakumwambaku .
58007027	Yesu ameneyu sali ngati akulu a ansembe ena aja . Palibe chifukwa chakuti tsiku ndi tsiku azipereka nsembe poyamba chifukwa cha machimo ake , kenaka chifukwa cha machimo a anthu . Zimenezi adachitiratu kamodzi kokha , pakudzipereka yekha ngati nsembe .
58007028	Malamulo a Mose amaika anthu amene ali ndi zofooka , kuti akhale akulu a ansembe onse . Koma mau a lumbiro la Mulungu lija limene lidabwera pambuyo pa Malamulowo , adaika Mwana wake , amene wakhala wangwiro kwamuyaya kuti akhale mkulu wa ansembe onse .
58008001	Mfundo yeniyeni pa zimene tikunenazi ndi iyi : tili naye wotere Mkulu wa ansembe onse , amene akukhala ku dzanja lamanja la mpando wachifumu wa Mulungu Waulemerero Kumwamba .
58008002	Iye akutumikira m'Malo Opatulika am'katikati , ndiye kuti m'chihema chenicheni chimene adachimanga ndi Ambuye osati munthu ai .
58008003	Paja mkulu wa ansembe aliyense amaikidwa kuti azipereka mphatso ndi nsembe kwa Mulungu . Motero nkofunika kuti wathunso mkulu wa ansembe onse akhale nkanthu koti apereke .
58008004	Iyeyu akadakhala pa dziko lapansi , sibwenzi ali wansembe konse , popeza kuti alipo kale ansembe amene amapereka mphatso potsata Malamulo a Mose .
58008005	Ntchito za chipembedzo zimene iwo amachita , zili ngati chithunzi chongofanizira zenizeni za Kumwamba . Paja zidaateronso ndi Mose : pamene iye adaati amange chihema , Mulungu adaamlangiza kuti , " Upangetu zonse molingana ndi chitsanzo chimene ndidaakuwonetsa paphiri paja . "
58008006	Koma monga zilirimu , Yesu adalandira unsembe wopambana kutalitali unsembe wakale uja , monga momwe ndiyenso Nkhoswe ya chipangano chopambana , chifukwa malonjezo ake ngopambana malonjezo a chipangano chakale chija .
58008007	Chipangano choyamba chija chikadakhala changwiro , sipakadafunikanso china m'malo mwake .
58008008	Koma Mulungu adadzudzula anthu ake ndi mau aŵa akuti , " Masiku akubwera , pamene ndidzachita chipangano chatsopano ndi fuko la Israele , ndiponso ndi fuko la Yuda .
58008009	Sichidzakhala chonga chipangano chimene ndidaachita ndi makolo ao tsiku limene ndidaachita kuŵagwira pa dzanja kuti ndiŵatulutse m'dziko la Ejipito . Chifukwa iwo sadasunge chipangano changa chija , nanenso sindidaŵasamale " , akutero Ambuye .
58008010	" Nachi tsono chipangano chimene ndidzachita ndi fuko la Israele atapita masiku ameneŵa , " akutero Ambuye : " Ndidzaika Malamulo anga m'maganizo ao ndidzachita kuŵalemba m'mitima mwao . Choncho Ine ndidzakhala Mulungu wao , iwowo adzakhala anthu anga .
58008011	Sipadzafunikanso kuti wina aliyense aphunzitse mnzake , kapena kuti wina aliyense auze mbale wake kuti , ' Udziŵe Ambuye ' . Pakuti onse adzandidziŵa , kuyambira wamng'ono mpaka wamkulu .
58008012	Mwachifundo hdidzaŵakhululukira zochimwa zap , sindidzakumbukiranso machimo ao . "
58008013	Pakunena mau oti , " Chipangano chatsopano " , Mulungu akunena kuti chipangano choyamba nchotha ntchito . Paja chinthu chimene chayamba kutha ntchito nkumakalamba , ndiye kuti chili pafupi kuzimirira .
58009001	Chipangano choyamba chija chinali nawo malamulo okhudza chipembedzo , chinalinso ndi malo opembedzeramo omangidwa ndi anthu .
58009002	Anthu adaamanga chihema , ndipo m'chipinda chake choyamba munkakhala choikaponyale , tebulo , ndi mikate yoperekedwa kwa Mulungu . Chipinda chimenechi chinkatchedwa " Malo Opatulika . "
58009003	Paseri pa chochinga chachiŵiri panali chipinda chotchedwa " Malo Opatulika Kopambana " .
58009004	Chipindachi chinali ndi guwa lagolide lofukizirapo lubani . M'chipindamo munalinso bokosi lachipangano . Bokosi lonselo linali lokutidwa ndi golide . M'bokosimo munali kambiya kagolide m'mene munali mana uja , ndi ndodo ya Aroni , ija idaaphukayi . Munalinso miyala iŵiri ija yolembedwapo mau a chipangano .
58009005	Pamwamba pa bokosilo panali zithunzi za akerubi oonetsa ulemerero wa Mulungu . Mapiko ao adaaphimbira pa chivundikiro cha bokosilo chimene chinali malo okhululukirapo machiroo . Koma nkosatheka tsopano lino kufotokoza zonzezi tsatanetsatane .
58009006	Malinga ndi malongosoledwe ameneŵa , ansembe amaloŵa m'chipinda choyamba chija masiku onse pokagwira ntchito zao za chipembedzo .
58009007	Koma m'chipinda chachiŵiri chija ndi mkulu wa ansembe onse yekha amene amaloŵamo , nayenso ndi kamodzi kokha pa chaka , ndipo saloŵamo popanda kutenga magazi . Magaziwo ngokapereka kwa Mulungu chifukwa cha iye mwini , ndiponso chifukwa cha machimo ochita anthu mosazindikira bwino .
58009008	Mwa njira imeneyi Mzimu Woyera akuphunzitsa kuti njira yoloŵera m'Malo Opatulika Kopambana ndi yosatsekukabe pamene chipinda choyamba chija chilipobe .
58009009	Zimenezi nzofanizira chabe , ndipo zimaloza ku nthaŵi ino . Potsata malongosoledwe ameneŵa mphatso ndi nsembe zimene munthu amapereka sizingathe konse kuusandutsa wangwiro mtima wa wopembedzayo .
58009010	Zimangonena za zakudya , za zakumwa , ndi za miyambo yosiyanasiyana ya kasambidwe . Zonsezo ndi malamulo olinga pa zooneka ndi maso chabe , oikidwa kuti azingokhalapo mpaka nthaŵi imene Mulungu adzakonzenso zonse .
58009011	Koma Khristu wafika , ndipo ndiye Mkulu wa ansembe onse wa zokoma zimene zilikudza tsopano . Chihema chimene Iye amatumikiramo nchachikulu ndiponso changwiro kopambana . Nchosapangidwa ndi anthu , ndiye kuti si chapansipano .
58009012	Pamene Khristu adabzola chihemachi , nkukaloŵa kamodzi kokhako m'malo Opatulika Kopambana , sadaloŵemo ndi magazi a atonde ndi a anaang'ombe amphongo ai . Adaloŵamo ndi magazi akeake . Potero adatikonzera chipulumutso chosatha .
58009013	Magazi a atonde ndi a ng'ombe zamphongo , ndiponso phulusa la mwanawang'ombe wamkazi zimawazidwa pa anthu amene ali odetsedwa chifukwa chosasamala mwambo wachiyuda . Zimenezi zimaŵayeretsa pakuŵachotsa litsiro lam'thupi .
58009014	Nanji tsono magazi a Khristu , angathe kuchita zoposa . Mwa Mzimu wamuyaya Iye adadzipereka ngati nsembe yopanda chilema kwa Mulungu . Ndiye kuti magazi ake adzayeretsa mitima yathu pakuichotsera ntchito zosapindulitsa moyo , kuti tizitumikira Mulungu wamoyo .
58009015	Nchifukwa chake Khristu ndi Nkhoswe ya chipangano chatsopano , kuti amene Mulungu adaŵaitana , alandire madalitso osatha amene Mulunguyo adalonjeza . Izi zidatheka chifukwa cha imfa ya Khristu , imene imapulumutsa anthu ku zochimwa zozichita akali m'Chipangano choyamba chija .
58009016	Ngati munthu alemba Chipangano chosiyira ena chuma , pafunika kutsimikiza kuti wolemba chipanganocho ŵamwaliradi .
58009017	Paja chipangano chotere chilibe mphamvu , asanamwalire wochilemba . Chimakhala ndi mphamvu pokhapokha wochilembayo atamwalira .
58009018	Nchifukwa chake ngakhale Chipangano choyamba chija sichidachitike popanda kukhetsa magazi .
58009019	Poyamba Mose adaalengeza kwa Aisraele malamulo onse , motsata Malamulo amene Mulungu adaampatsa . Pambuyo pake adatenga magazi a anaang'ombe amphongo ndi madzi , nawaza pa buku la Malamulo ndi pa anthu onse . Adaachita zimenezi ndi kanthambi ka chitsamba cha hisope , ndiponso ndi ubweya wankhosa wofiira .
58009020	Pochita zimenezi adanenerera mau akuti , " Aŵa ndi magazi otsimikizira Chipangano chimene Mulungu walamula kuti mchisunge . "
58009021	Momwemonso Mose adawaza magazi pa chihema ndi pa ziŵiya zonse zogwirira ntchito pa chipembedzo .
58009022	Malinga ndi Malamulo a Mosewo pafupifupi zonse zimayeretsedwa ndi magazi , ndipo machimo sakhululukidwa popanda kukhetsa magazi .
58009023	Tsono padaafunika kuti zinthu zongofanizira zenizeni za Kumwamba , ziyeretsedwe ndi miyambo imeneyi . Koma kuti za Kumwamba zenizenizo ziyeretsedwe , padaafunika nsembe zina zoposa zimenezo .
58009024	Paja Khristu sadaloŵe m'malo opatulika omangidwa ndi anthu , malo ongofanizira malo enieni opatulika a Kumwamba . Iye adapita Kumwamba kwenikweniko , kuti tsopano aziwonekera pamaso pa Mulungu chifukwa cha ife .
58009025	Mkulu wa ansembe onse amaloŵa m'Malo Opatulika Kopambana chaka ndi chaka atatenga magazi amene sali ake . Koma Khristu sadaloŵe Kumwamba kuti azidzipereka nsembe kaŵirikaŵiri .
58009026	Zikadatero , akadayenera kumamva zoŵaŵa kaŵirikaŵiri chilengedwere cha dziko lapansi . Koma monga zilirimu , waoneka kamodzi kokha pakutha pake pa nthaŵi yotsiriza , kuti achotse uchimo pakudzipereka yekha nsembe .
58009027	Munthu aliyense amafa kamodzi kokha , pambuyo pake nkumaweruzidwa .
58009028	Momwemonso Khristu adaperekedwa nsembe kamodzi kokha , kuti asenze ndi kuchotsa machimo a anthu ambiri . Adzaonekanso kachiŵiri , osati kuti adzachotsenso uchimo ai , koma kuti adzapulumutse anthu amene akumuyembekeza .
58010001	Malamulo a Mose ndi chithunzi chabe cha madalitso amene alikudza , osati madalitso enieniwo . Ngakhale nsembe zimodzimodzi zimaperekedwa kosalekeza chaka ndi chaka , Malamulowo sangathe konse mwa nsembezo kuŵasandutsa angwiro anthu oyandikira pamenepo .
58010002	Anthu opembedza Mulungu aja akadayeretsedwa kwathunthu , sibwenzi mtima wao ukuŵatsutsabe , ndipo akadaleka kumapereka nsembe .
58010003	Koma monga zilirimu , nsembezo zimakumbutsa anthu za machimo ao chaka ndi chaka .
58010004	Magazi a ng'ombe zamphongo ndi a atonde sangathe konse kuchotsa machimo .
58010005	Nchifukwa chake pamene Khristu adadza pansi pano , adati , " Inu Mulungu simudafune nsembe kapena zopereka , koma thupi mudandikonzera .
58010006	Nsembe zoocha kwathunthu ndi nsembe zoperekera machimo , simudakondwere nazo .
58010007	Tsono ine ndidati , ' Inu Mulungu , ndabweratu kuti ndichite zimene mukufuna , paja zidalembedwa choncho ponena za Ine m'buku la Malamulo . ' "
58010008	Motero poyamba adati , " Nsembe kapena zopereka , nsembe zopsereza kwathunthu kapenanso nsembe zoperekera machimo , simudazifune ndipo simudakondwere nazo . " Zimenezi nzimene Malamulo adaanena kuti ziperekedwe .
58010009	Koma pambuyo pake adati , " Ndabweratu , kuti ndichite zimene mukufuna . " Motero Khristu adathetsa mphamvu za nsembe za mtundu woyamba zija , kuti m'malo mwake akhazikitse nsembe ya mtundu wachiŵiriyo .
58010010	Chifukwa chakuti Yesu Khristu adachita zimene Mulungu adaafuna kuti achite , ife tidayeretsedwa ndi nsembe ya thupi lake , limene Iye adapereka kamodzi kokhako .
58010011	Wansembe aliyense amaimirira tsiku ndi tsiku nkumatumikira , ndipo amapereka nsembe imodzimodzi mobwerezabwereza . Komabe nsembe zimenezi sizingathe konse kuchotsa machimo .
58010012	Koma Khristu adapereka nsembe imodzi yokha yochotsera machimo onse . Ndipo ataipereka , adakakhala ku dzanja lamanja la Mulungu .
58010013	Kumeneko akudikira tsono kuti Mulungu asandutse adani ake kukhala ngati chopondapo mapazi ake .
58010014	Mwa nsembe imodzi yomweyo wasandutsa angwiro kwamuyaya onse amene Iye akuŵayeretsa .
58010015	Mzimu Woyera nayenso amatitsimikizira zimenezi . Poyamba Iye akuti ,
58010016	" Nachi chipangano chimene ndidzachita nawo atapita masiku amenewo , akutero Ambuye : ndidzaika Malamulo anga m'mitima mwao , ndidzachita kuŵalemba m'maganizo ao . "
58010017	Pambuyo pake akutinso , " Sindidzaŵakumbukiranso konse machimo ao ndi zolakwa zao . "
58010018	Pamene Mulungu wakhululukira zonsezi , sipafunikanso nsembe yoperekera machimo .
58010019	Motero tsono , abale , timayembekeza mosakayika konse kuloŵa m'Malo Opatulika Kopambana chifukwa cha imfa ya Yesu .
58010020	Iye adatitsekulira njira yatsopano ndi yamoyo yobzola chochinga , chimene chili thupi lake .
58010021	Ndiponso tili ndi Wansembe wamkulu woyang'anira nyumba ya Mulungu .
58010022	Nchifukwa chake tsono , tiyeni tiyandikire kwa Mulungu ndi mtima woona , tili ndi chitsimikizo cha chikhulupiriro . Timuyandikire ndi mitima yoyeretsedwa , yopanda kalikonse koitsutsa , ndiponso ndi matupi osambitsidwa ndi madzi oyera .
58010023	Tilimbikire kuvomereza mosafookera zimene timaziyembekeza , pakuti Iye amene adatilonjeza zimenezi ngwokhulupirika .
58010024	Tizikumbukirana kuti tilimbikitsane kukondana ndi kuchita ntchito zabwino .
58010025	Tisamakhalakhala ku misonkhano yathu , monga adazoloŵera ena , koma ife tizilimbitsana mtima , makamaka poona kuti tsiku la Ambuye likuyandikira .
58010026	Pakuti tikamachimwirachimwira mwadala , kwina tikudziŵa choona , palibenso nsembe ina iliyonse ingaperekedwe chifukwa cha machimo athuwo .
58010027	Pamenepo chotitsalira si china ai , koma kumangodikira ndi mantha chiweruzo , ndiponso moto woopsa umene udzaononga otsutsana ndi Mulungu .
58010028	Munthu wophwanya Malamulo a Mose amaphedwa popanda nchifundo chomwe , malinga pakakhala mboni ziŵiri kapena zitatu .
58010029	Nanji tsono munthu wonyoza Mwana wa Mulungu , munthu woyesa chinthu chachabe magazi achipangano amene adamuyeretsa , munthu wonyoza Mzimu wotipatsa madalitso a Mulungu ! Chilango cha munthu wotere chidzakhala choopsa kopambana .
58010030	Paja tikumdziŵa kale amene adati , " Kulipsira nkwanga , ndidzakhaulitsa ndine . " Adatinso , " Arnbuye adzaweruza anthu ake . "
58010031	Kugwa m'manja mwa Mulungu wamoyo ndi chinthu choopsa .
58010032	Kumbukirani masiku akale aja mutangolandira kuŵala chatsopano . Pa nthaŵi imene ija mudaalimbana ndi mazunzo ambiri .
58010033	Mwina ankakunyozani ndi kukuchitani chipongwe , anthu akuwonerera . Mwinanso munkamva nawo zoŵaŵa amene ankasautsidwa motero .
58010034	Munkasaukira limodzi ndi amene adaaponyedwa m'ndende , ndipo mudalola mokondwa kuti alande chuma chanu , mutadziŵa kuti muli ndi chuma choposa ndi chosatha .
58010035	Tsono musataye kulimba mtima kwanu , pakuti kumabweretsa mphotho yaikulu .
58010036	Pafunikadi kupirira , kuti muchite zimene Mulungu akufuna , kuti motero mukalandire zimene adalonjeza .
58010037	Paja Malembo akuti , " Pangotsala kanthaŵi pang'ono chabe kuti Iye amene alikudza , afike . Sachedwa ai .
58010038	Wolungama wanga adzakhala ndi moyo pakukhulupirira . Koma akamachita mantha nkubwerera m'mbuyo , Ine sindikondwera naye . "
58010039	Ifetu sindife anthu oti nkumabwerera m'mbuyo ndi kutayika ai , ndife anthu okhulupirira , kuti tipulumuke .
58011001	Tikati kukhulupirira , ndiye kuti kusakayika konse pa zinthu zimene tikuziyembekeza , ndiponso kutsimikiza kuti zinthu zimene sitikuziwona zilipo ndithu .
58011002	Pokhala ndi chikhulupiriro , makolo anthu akale aja Mulungu adaonetsa kuti ankakondwera nawo .
58011003	Pokhala ndi chikhulupiriro timamvetsa kuti zonse zimene zilipo zidalengedwa ndi mau a Mulungu , mwakuti zinthu zoonekazi zidachokera ku zinthu zosaoneka .
58011004	Pokhala ndi chikhulupiriro , Abele adapereka kwa Mulungu nsembe yopambana ya Kaini , navomerezedwa kuti ngwolungama , chifukwa Mulungu mwiniwake adaamchitira umboni pakulandira zopereka zake . Mwakuti ngakhale iye adafa , koma chifukwa cha chikhulupiriro chakecho , akulankhulabe mpaka pano .
58011005	Pokhala ndi chikhulupiriro , Enoki adatengedwa kupita Kumwamba , osafa konse . Sadapezekenso , popeza kuti Mulungu adamtenga . Malembo amamchitira umbom ' kuti asanatengedwe , anali wokondweretsa Mulungu .
58011006	Ndipotu popanda chikhulupiriro nkosatheka kukondweretsa Mulungu . Paja aliyense wofuna kuyandikira kwa Mulungu , ayenera kukhulupirira kuti Mulunguyo alipodi , ndipo kuti amaŵapatsa mphotho anthu omufunafuna .
58011007	Pokhala ndi chikhulupiriro , Nowa adalandira machenjezo a Mulungu onena za zinthu zomwe mpaka nthaŵi imeneyo zinali zisanaoneke . Adamvera , napanga chombo kuti apulumutse onse a m'banja mwake . Potero adaŵatsutsa kuti ngolakwa anthu a dziko lapansi , nalandira chilungamo chimene Mulungu amapatsa anthu omkhulupirira .
58011008	Pokhala ndi chikhulupiriro , Abrahamu adamvera pamene Mulungu adamuitana kuti apite ku dziko lina limene adaamlonjeza kuti lidzakhala lake . Ngakhale sankadziŵa kumene ankapita , adapitabe .
58011009	Pokhala ndi chikhulupiriro chomwecho , ankakhala ngati mlendo m'dzikolo limene Mulungu adaamlonjeza . Ankakhala m'mahema pamodzi ndi Isaki ndi Yakobo , amene nawonso anali atalandira lonjezo lomwelo la Mulungu .
58011010	Monsemo Abrahamu ankadikira mzinda wa maziko okhazikika . Mzindawo , Mmisiri woganiziratu mamangidwe ake ndiponso woumanga , ndi Mulungu .
58011011	Pokhala ndi chikhulupiriro , Sara yemwe adalandira mphamvu zakutenga pathupi , ngakhale zaka zake zakubala mwana zinali zitapita kale . Zimenezi zidatheka chifukwa adaavomera kuti amene adazilonjezayo ngwokhulupirika .
58011012	Nchifukwa chake mwa munthu mmodzi , wotinso anali ngati wakufa , mudatuluka mibadwo yochuluka ngati nyenyezi , ndi yosaŵerengeka ngati mchenga wa pa gombe la nyanja .
58011013	Onseŵa adasunga chikhulupiriro chao mpaka kufa . Sadalandire zimene Mulungu adaaŵalonjeza , koma adangoziwonera chapatali ndi kuzikondwerera . Adaavomera kuti pansi pano analidi alendo osakhazikika .
58011014	Paja anthu olankhula motere , amaonekeratu kuti akufunafuna malo ao enieni okhazikikamo .
58011015	Akadakhala kuti ankaganizirako za kudziko kumene adaachokera , bwenzi atapeza danga lakuti abwerere kwakaleko .
58011016	Koma monga zilirimu tikuwona kuti ankafuna dziko lina , lokoma kopambana , ndiye kuti dziko la Kumwamba . Nchifukwa chake Mulungu sachita manyazi kutchedwa Mulungu wao , popeza kuti Iye adaŵakonzera mzinda .
58011017	Pokhala ndi chikhulupiriro , Abrahamu , pamene Mulungu adamuyesa , adapereka Isaki ngati nsembe . Ngakhale anali munthu woti Mulungu adaampatsa lonjezo , adakhala wokonzeka kupereka ngati nsembe mwana wake mmodzi yekhayo .
58011018	Za mwana ameneyu Mulungu anali atanena kuti , " Mwa Isaki udzakhala ndi zidzukulu . "
58011019	Abrahamu ankakhulupirira kuti Mulungu nkuukitsa munthu kwa akufa . Tsono tingathe kunena mofanizira kuti adamlandiranso Isakiyo ngati wouka kwa akufa .
58011020	Pokhala ndi chikhulupiriro , Isaki adapemphera ana ake , Yakobo ndi Esau , madalitso am'tsogolo .
58011021	Pokhala ndi chikhulupiriro , Yakobo pakufa , adadalitsa ana a Yosefe mmodzimmodzi . Pochita zimenezi anali atayedzamira pa ndodo yake , akupembedza Mulungu .
58011022	Pokhala ndi chikhulupiriro , Yosefe ali pafupi kutsirizika , adanenapo za kutuluka kwa Aisraele mu Ejipito , naŵauziratu za m'mene adaayenera kudzachitira ndi mafupa ake .
58011023	Pokhala ndi chikhulupiriro , atabadwa Mose , makolo ake adamubisa miyezi itatu , poona kuti mwana waoyo anali wokongola . Sadaope konse lamulo lamphamvu la mfumu .
58011024	Pokhala ndi chikhulupiriro , Mose atakula adakana kutchedwa mdzukulu wa Farao , mfumu ya ku Ejipito .
58011025	Iye adasankha kuzunzikira nawo limodzi ana a Mulungu , koposa kukondwerera zosangalatsa za uchimo kanthaŵi pang'ono .
58011026	Adaaona kuti kuzunzika chifukwa cha Wodzozedwa wa Mulungu kunali chuma chachikulu koposa chuma chonse cha ku Ejipito , pakuti maso ake anali ndithu pa mphotho yakutsogolo .
58011027	Pokhala ndi chikhulupiriro , Mose adachoka ku Ejipito , osaopa ukali wa mfumu , popeza kuti ankapirira ngati munthu woona Mulungu wosaonekayu .
58011028	Pokhala ndi chikhulupiriro , adachita nawo chikondwerero cha Paska , nalamula kuti anthu awaze magazi pa zitseko kuti mngelo woononga ana achisamba uja asakhudze ana achisamba a Aisraele .
58011029	Pokhala ndi chikhulupiriro , Aisraele adaoloka Nyanja Yofiira ngati pamtunda pouma . Koma Aejipito , kuti nawonso ayesere kuwoloka , adamizidwa .
58011030	Pokhala ndi chikhulupiriro , malinga a mzinda wa Yeriko adagwa , Aisraele ataŵazungulira masiku asanu ndi aŵiri .
58011031	Pokhala ndi chikhulupiriro , Rahabu , mkazi wadama uja , sadafe nawo limodzi anthu osamvera aja , pakuti adaaŵalandira bwino azondi aja kunyumba kwake .
58011032	Kodi ndinenenso chiyani tsopano ? Nthaŵi yachepa yoti ndinene za anthu enanso ambiri monga Gideoni , Balaki , Samisoni , Yefita , Davide , Samuele ndiponso aneneri .
58011033	Pokhala ndi chikhulupiriro anthu ameneŵa adagonjetsa maufumu , adakhazikitsa chilungamo , ndipo adalandira zimene Mulungu adaaŵalonjeza . Ena adapuya mikango pakamwa ,
58011034	ena adazimitsa moto waukali , ndipo ena adapulumuka , osaphedwa ndi lupanga . Anali ofooka , koma adalandira mphamvu . Adasanduka ngwazi pa nkhondo , nathamangitsa magulu a ankhondo a adani ao .
58011035	Akazi ena adalandiranso anthu ao amene adafa , ataŵaukitsa . Ena adazunzidwa koopsa mpaka kufa , osalola kuti aŵamasule , chifukwa chofuna kudzaukanso ndi moyo wabwino kopambana .
58011036	Ena , anthu adaŵaseka ndi kuŵakwapula . Adamangidwa ndi maunyolo naponyedwa m'ndende .
58011037	Ena adaŵapha pakuŵaponya miyala ; ena adaŵacheka pakati ; ndipo ena adaŵapha ndi lupanga . Ankayenda uku ndi uku atavala zikopa zankhosa kapena zambuzi , umphaŵi wokhawokha , anthu nkumaŵazunza ndi kuŵavutitsa .
58011038	Anthu ameneŵa , pansi pano sipadaŵayenere ! Ankangoyenda m'zipululu ndi m'mapiri namabisala m'mapanga ndi m'maenje apansi .
58011039	Anthu onseŵa , ngakhale adaaŵachitira umboni wokoma chifukwa cha chikhulupiriro chao , sadalandire zimene Mulungu adaalonjeza .
58011040	Ndiye kuti Mulungu anali ataganiziratu zotikonzera zabwino zopambana , kotero kuti sadafune kuti anthu onse aja asafikire ku ungwiro popanda ife .
58012001	Popeza kuti ponse pozungulira pali mboni zambirimbiri chotere , tiyeni tichotse kalikonse kotichedwetsa , makamaka tchimo limene limatikangamira , ndipo tithamange ndi khama mpikisano umene tayambawu .
58012002	Maso athu azipenyetsetsa Yesu amene ali woyambitsa chikhulupiriro chathu , ndiponso wochifikitsa pake penipeni . Chifukwa cha chimwemwe chimene chinkamudikira , Iyeyo adapirira zoŵaŵa zapamtanda . Adaŵanyoza manyazi a imfa yotere ndipo tsopano akukhala ku dzanja lamanja la mpando wachifumu wa Mu
58012003	Muziganiza za Iye amene adapirira udani waukulu chotere wochokera kwa anthu ochirnwa , kuti musafookere ndi kutaya mtima .
58012004	Polimbana ndi uchimo , simudafike mpaka pokhetsa magazi .
58012005	Mwaiŵala kodi mau olimbitsa mtima aja , amene Mulungu amakulankhulani ngati ana ake ? Mauwo ndi aŵa : " Mwana wanga , usanyozere malango a Ambuye , kapena kutaya mtima pamene Iwo akudzudzula .
58012006	Paja Ambuye amamlanga aliyense amene amamkonda , amakwapula mwana aliyense amene Iwo amamlandira . "
58012007	Muzipirira masautso kuti muphunzirepo makhalidwe oyenera . Mulungu amakutengani ngati ana ake m'zochita zake zonse . Kodi nkale lonse analipo mwana amene bambo wake sadamlange ?
58012008	Ngati Mulungu sakulangani inuyo , monga amachitira ndi ana ake onse , ndiye kuti sindinu ana enieni , koma am'chigololo .
58012009	Tinali nawo azibambo athu apansipano amene ankatilanga , ndipo tinkaŵalemekeza . Kwenikweni tsono tikadayenera kugonjera Mulungu , Atate a mizimu , kuti tikhale ndi moyo .
58012010	Azibambo athu apansipanowo ankatilanga pa kanthaŵi kochepa kokha , akazindikira kuti nkofunika . Koma Mulungu amatilanga kuti tipindulepo , ndipo tilandireko kuyera mtima kwake .
58012011	Pamene munthu akulandira chilango , kwa iye chilangocho chimaoneka ngati chinthu chomvetsa chisoni , ndi chosakondweretsa . Koma anthu amene adaleredwa mwa njira imeneyi , pambuyo pake amapata mtendere umene uli chipatso cha moyo wolungama .
58012012	Limbitsani tsono manja anu ofooka ndiponso maondo anu ogooka .
58012013	Muziyenda m'njira zoongoka , kuti miyendo yopunduka isagweduke , koma ichiritsidwe .
58012014	Yesetsani kukhala ndi mtendere ndi anthu onse , ndi kukhala oyera mtima , pakuti palibe ndi mmodzi yemwe amene adzaona Ambuye popanda kuyera mtimako .
58012015	Chenjerani kuti wina aliyense asabwerere m'mbuyo nkutaya madalitso a Mulungu . Chenjerani kuti wina aliyense asakhale ngati muzu woŵaŵa , umene umaphuka nkuvuta ena ambiri ndi ululu wake .
58012016	Chenjerani kuti wina aliyense asakhale wadama , kapena wonyoza zauzimu , monga Esau , amene adaagulitsa ukulu wake ndi chakudya cha kamodzi kokha .
58012017	Paja mukudziŵa kuti , pambuyo pake adaafuna kulandira madalitso a atate ake , koma zidakanika , chifukwa sadathenso kusintha maganizo , ngakhale adaalakalaka kutero molira misozi .
58012018	Inu simudachite monga Aisraele aja , amene adaafika ku chinthu chimene adaatha kuchikhudza , ndiye kuti ku Phiri la Sinai , lija linali loyaka moto , lamdima wa bii , la mphepo yamkuntho ;
58012019	limene panali kulira kwa lipenga , ndiponso kumveka kwa mau . Anthu atamva mauwo , adaapempha kuti asaŵamvenso konse ,
58012020	pakuti lidaaŵaopsa lamulo lija lakuti , " Ndi nyama yomwe ikangokhudza phirilo , iphedwe ndi miyala . "
58012021	Maonekedwe a zonsezo anali oopsa kwambiri , kotero kuti Mose yemwe adaati , " Ndikunjenjemera ndi mantha . "
58012022	Koma inu mwafika ku Phiri la Ziyoni , ndiponso ku mzinda wa Mulungu wamoyo , ndiye kuti Yerusalemu wa Kumwamba , m'mene muli angelo osaŵerengeka .
58012023	Mwafika kuchikondwerero kumene kwasonkhana ana oyamba a Mulungu , amene maina ao adalembedwa Kumwamba . Mwafika kwa Mulungu , mweruzi wa anthu onse , ndiponso kwa mizimu ya anthu olungama , amene Mulungu waŵasandutsa angwiro kwenikweni .
58012024	Mwafika kwa Yesu , Nkhoswe yokonza za chipangano chatsopano , ndiponso mwafika ku magazi okhetsedwa , amene akutilonjeza zinthu zabwino koposa m'mene magazi a Abele ankachitira .
58012025	Chenjerani tsono kuti musakane kumvera amene akulankhula nanu . Anthu amene adakana kumvera iye uja amene adaaŵachenjeza pansi pano , sadapulumuke ku chilango ai . Nanji tsono ifeyo , tidzapulumuka bwanji ngati timufulatira wotilankhula kuchokera Kumwambaku ?
58012026	Nthaŵi imeneyo mau a Mulungu adaagwedeza dziko , koma tsopano lino walonjeza ndi mau akuti , " Kamodzi kenanso ndidzagwedeza , osati dziko lokha ai , koma ndi thambo lomwe . "
58012027	Mau akuti " Kamodzi kenanso " akuwonetsa poyera kuti zolengedwa zonse zogwedezeka zidzachotsedwa , kuti zinthu zosagwedezeka zidzakhalitse .
58012028	Popeza kuti talandira ufumu wosagwedezeka , tizithokoza Mulungu , ndipo pakutero timpembedze moyenera , mwaulemu ndi mwamantha .
58012029	Paja Mulungu wathu ndi moto wopsereza .
58013001	Pitirizani kukondana monga abale .
58013002	Musanyozere kumalandira bwino alendo m'nyumba mwanu . Pali ena amene kale adaalandira bwino alendo , ndipo mosazindikira adaalandira angelo .
58013003	Muzikumbukira am'ndende , ngati kuti mukuzunzikira nawo limodzi m'ndendemo . Muzikumbukira ovutitsidwa , pakuti inunso muli ndi thupi .
58013004	Ukwati muziwulemekeza nonse , ndipo amuna ndi akazi ao azikhala okhulupirika , pakuti anthu adama ndi achigololo Mulungu adzaŵalanga .
58013005	Mtima wanu usakangamire pa ndalama , ndipo zimene muli nazo , mukhutire nazo . Paja Mulungu adati , " Sindidzakusiyani kapena kukutayani konse . "
58013006	Tiyeni tsono tilimbe mtima ndi kunena kuti , " Ambuye ndiwo Mthandizi wanga , sindidzachita mantha . Munfhu angandichite chiyani ? "
58013007	Muzikumbukira atsogoleri anu amene ankakulalikirani mau a Mulungu . Muzilingalira za moyo wao ndi m'mene adafera , ndipo muzitsanzira chikhulupiriro chao .
58013008	Yesu Khristu ndi yemweyo dzulo , lero ndi mpaka muyaya .
58013009	Musalole zophunzitsa zosiyanasiyana ndiponso zachilendo kuti zikusokeretseni . Choyenera kutilimbitsa mtima ndi kukoma mtima kwa Mulungu , osati malamulo onena za chakudya ai . Malamulo ameneŵa sadaŵapindulitsepo anthu amene ankaŵatsata .
58013010	Ife tili ndi guwa , ndipo ansembe otumikira m'chihema chachipembedzo cha Ayuda saloledwa kudyako zoperekedwa pamenepo .
58013011	Mkulu wa ansembe wachiyuda amaloŵa ndi magazi a nyama ku Malo Opatulika kuti magaziwo akhale nsembe yopepesera machimo . Koma nyama yeniyeniyo amaiwotchera kunja kwa misasa .
58013012	Chifukwa cha chimenechi , Yesu nayenso adafera kunja kwa mzinda , kuti pakutero ayeretse anthu ndi magazi ake .
58013013	Tiyeni tsono tipite kwa Iye kunja kwa misasa kuti tikanyozekere naye limodzi .
58013014	Paja ife tilibe mzinda wokhazikika pansi pano , tikufunafuna wina umene ulikudza .
58013015	Nchifukwa chake , kudzera mwa Yesu tiyeni tipereke kosalekeza mayamiko athu kwa Mulungu ngati nsembe . Ndiye kunena kuti tipereke ngati nsembe mau athu ovomereza dzina lake poyera .
58013016	Musanyozere kumachita zachifundo ndi kumathandizana , chifukwa nsembe zotere zimakondweretsa Mulungu .
58013017	Muzimvera atsogoleri anu ndi kuŵagonjera . Iwo sapumulira konse poyang'anira moyo wanu , pakuti adzayenera kufotokoza za ntchito yao pamaso pa Mulungu . Mukaŵamvera , adzagwira ntchito yaoyo mokondwa osati monyinyirika , kupanda kutero ndiye kuti kwa inuyo phindu palibe .
58013018	Muzitipempherera ifeyo , pakuti sitipeneka konse kuti tili ndi mtima wopanda kanthu koutsutsa , ndipo tatsimikiza kuchita zonse mwachilungamo .
58013019	Ndikukupemphani makamaka kuti mupemphere kuti Mulungu andibwezere kwa inu msanga .
58013020	Mulungu wopatsa mtendere , adaukitsa kwa akufa Ambuye athu Yesu , amene ndiye Mbusa wamkulu wa nkhosa , chifukwa cha imfa yake yotsimikizira Chipangano chamuyaya .
58013021	Mulunguyo akupatseni zabwino zonse zimene mukusoŵa kuti muzichita zimene Iye afuna . Ndipo mwa Yesu Khristu achite mwa ife zomkondweretsa , Khristuyo akhale ndi ulemerero mpaka muyaya . Amen .
58013022	Ndikukupemphani , inu abale anga , kuti muŵalandire bwino mau okulimbitsani mtimaŵa , pakuti ndangokulemberani mwachidule .
58013023	Ndikufuna kuti mudziŵe kuti Timoteo , mbale wathu , amtulutsa m'ndende . Akafika msanga , ndidzabwera naye kwanuko podzakuwonani .
58013024	Mutiperekereko moni kwa atsogoleri anu onse , ndi kwa anthu onse a Mulungu . Abale a ku Italiya akuti moni .
58013025	Mulungu akukomereni mtima nonse .
59001001	Ndine , Yakobo , mtumiki wa Mulungu ndi wa Ambuye Yesu Khristu . Ndikupereka moni kwa inu anthu a Mulungu , a mafuko khumi ndi aŵiri , obalalikana ku maiko osiyanasiyana .
59001002	Abale anga , muzikondwa ndithu mukamayesedwa ndi mavuto amitundumitundu .
59001003	Paja mukudziŵa kuti mukamayesedwa m'chikhulupiriro chanu , mumasanduka olimbika .
59001004	Koma kulimbika kumeneku kuzigwira ntchito yake kotheratu , kuti mukhale angwiro , opanda chilema ndi osapereŵera pa kanthu kalikonse .
59001005	Wina mwa inu akasoŵa nzeru , apemphe kwa Mulungu , ndipo adzalandira , pakuti Mulungu amapereka kwa onse mwaufulu ndi mosatonzera .
59001006	Koma wopemphayo apemphe mokhulupirira , ndi mosakayika konse . Paja munthu wokayikakayika ali ngati mafunde apanyanja , amene amavunduka ndi kuŵinduka ndi mphepo .
59001007	Munthu wotere asamaganiza kuti nkudzalandira kanthu kwa Ambuye ai ;
59001008	pakuti iyeyo ndi wa mitima iŵiri , ndi wosakhazikika pa zochita zake zonse .
59001009	Mbale woluluka anyadire pamene Mulungu amkweza .
59001010	Ndipo mbale wolemera nayenso anyadire pamene Mulungu amtsitsa , pakuti adzatha ngati duŵa la udzu .
59001011	Dzuŵa limatuluka nkutentha kwake , ndipo limaumitsa udzu . Duŵa la udzuwo limathothoka , kukongola kwake nkutha . Chomwechonso moyo wa wolemerayo udzazimirira ali pakati pa zochita zake .
59001012	Ngwodala munthu amene amalimbika pamene ayesedwa , pakuti atapambana , adzalandira moyo . Moyowo ndi mphotho imene Ambuye adalonjeza anthu oŵakonda .
59001013	Pamene munthu akuyesedwa ndi zinyengo , asanene kuti , " Mulungu akundiika m'chinyengo . " Paja Mulungu sangathe kuyesedwa ndi zinyengo , ndipo Iyeiyeyo saika munthu aliyense m'chinyengo .
59001014	Koma munthu aliyense amayesedwa ndi zinyengo pamene chilakolako cha mwiniwakeyo chimkopa ndi kumkola .
59001015	Pamenepo chilakolakocho chimachita ngati chatenga pathupi nkubala uchimo . Tsono uchimowo utakula msinkhu , umabala imfa .
59001016	Musamanyengedwa , abale anga okondedwa .
59001017	Mphatso iliyonse yabwino ndi yangwiro imachokera Kumwamba , kwa Atate a zounikira zonse zakuthambo . Iwo sasinthika konse , ndipo kuŵala kwao sikutsitirika mpang'ono pomwe .
59001018	Mwa kufuna kwake mwiniwakeyo , adatipatsa moyo kudzera mwa mau ake oona , kuti pakati pa zolengedwa zake zonse , ife tikhale ngati zipatso zoyamba zimene Iye wadzipatulira .
59001019	Abale anga okondedwa , gwiritsani mau aŵa : munthu aliyense azifulumira kumva , koma kulankhula asamafulumira , ndipo kukwiya asamafulumiranso .
59001020	Paja munthu wokwiya safikapo pa chilungamo chimene amafuna Mulungu .
59001021	Nchifukwa chake siyani chizoloŵezi chilichonse chonyansa , ndiponso kuipamtima kulikonse . Muŵalandire mofatsa mau amene Mulungu adabzala m'mitima mwanu , pakuti ndiwo angathe kukupulumutsani .
59001022	Musamadzinyenga pakungomva chabe mau a Mulungu , koma muzichita zimene mauwo anena .
59001023	Paja munthu amene amangomva chabe mau , osachita zimene wamvazo , ali ngati munthu woyang'anira nkhope yake yachibadwa m'galasi .
59001024	Tsono amati akadzipenya , amachokapo , posachedwa nkuiŵalako m'mene akuwonekera .
59001025	Malamulo a Mulungu ndi angwiro ndiponso opatsa anthu ufulu . Munthu amene amalandira Malamulowo nkumaŵatsata mosamala , amene samangomva mau nkuŵaiŵala , koma amaŵagwiritsa ntchito , ameneyo Mulungu adzamdalitsa pa zochita zake zonse .
59001026	Ngati wina akudziyesa woika mtima pa zopembedza Mulungu , koma nkukhala wosasunga pakamwa , chipembedzo chakecho nchopanda pake , ndipo amangodzinyenga .
59001027	Chipembedzo choona ndi changwiro pamaso pa Mulungu amene ali Atate , ndi ichi : kusamalira ana amasiye ndi akazi amasiye pa mavuto ao , ndiponso kudzisunga bwino , kuwopa kudetsedwa ndi zoipa za m'dziko lapansi .
59002001	Abale anga , popeza kuti mumakhulupirira Ambuye athu Yesu Khristu , Ambuye aulemerero , musamakondera .
59002002	Mwachitsanzo : munthu wina aloŵa mumsonkhano mwanu atavala mphete zagolide m'manja , alinso ndi zovala zokongola . Winanso nkuloŵa , koma ali mmphaŵi , nsanza zili wirawira .
59002003	Tsono inu pofuna kusamala kwambiri wovala zokongolayo , mumuuza kuti , " Khalani apa pabwinopa " , mmphaŵi uja nkumuuza kuti , " Iwe , kaimirire apo , kapena dzakhale pansi kumapazi kwangaku . "
59002004	Limenelotu ndi tsankho pakati pa inu nokhanokha , ndipo inuyo mwasanduka oweruza a maganizo oipa .
59002005	Mverani , abale anga okondedwa , kodi suja Mulungu adasankha ooneka amphaŵi m'maso mwa anthu , kuti akhale olemera pa chikhulupiriro , ndi kuti alandire madalitso amene Iye adalonjeza anthu omukonda ?
59002006	Koma inuyo mwakhala mukumnyoza mmphaŵiyo . Kodi si anthu olemera amene amakupsinjani ? Si anthu olemera kodi amene amakukokerani ku mabwalo amilandu ?
59002007	Kodi si omwewo amene amalichita chipongwe dzina lolemekezekali la Khristu , limene inu mumatchulidwa ?
59002008	Tsono mumachita bwino ngati mumatsatadi lamulo lachifumu lija limene limapezeka m'Malembo , lonena kuti , " Uzikonda mnzako monga momwe umadzikondera iwe wemwe . "
59002009	Koma mukamaonetsa kukondera , mukuchimwa , ndipo Malamulo a Mulungu akukutsutsani kuti ndinu opalamula .
59002010	Pajatu munthu wotsata Malamulo onse , akangophonyapo ngakhale pa mfundo imodzi yokha , ndiye kuti wachimwira Malamulo onsewo .
59002011	Pakuti Mulungu amene adanena kuti , " Usachite chigololo " , adanenanso kuti , " Usaphe " . Ngati inu chigololo simuchita , koma kupha mumapha , ndiye kutitu mwachimwira Malamulo onse .
59002012	Tsono muzilankhula ndi kuchita zinthu monga anthu oti Mulungu adzaŵaweruza potsata lamulo loŵapatsa ufulu .
59002013	Paja munthu woweruza mopanda chifundo , nayenso Mulungu adzamuweruza mopanda chifundo . Koma wochita chifundo alibe chifukwa choopera chiweruzo cha Mulungu .
59002014	Abale anga , pali phindu lanji , ngati munthu anena kuti , " Ndili ndi chikhulupiriro , " koma popanda chimene akuchitapo ? Kodi chikhulupiriro chotere chingampulumutse ?
59002015	Mwachitsanzo : mbale wina kapena mlongo ali ndi usiŵa , ndipo masiku onse alibe chakudya chokwanira .
59002016	Tsono wina mwa inu angoŵauza kuti . " Pitani ndi mtendere , mukafundidwe ndipo mukakhute " , koma osaŵapatsa zimene akusoŵazo , pamenepo phindu lake nchiyani ?
59002017	Choncho , chikhulupiriro pachokha , chopanda ntchito zake , nchakufa basi .
59002018	Koma kapena wina anganene kuti , " Inuyo muli ndi chikhulupiriro , ineyo ndili ndi ntchito zabwino . " Pamenepo ine nkumuyankha kuti , " Uyesetse kundiwonetsa chikhulupiriro chako chopanda ntchito zakecho , ine ndi ntchito zanga ndikuwonetsa chikhulupiriro changa . "
59002019	Inu mumakhulupirira kuti Mulungu ndi mmodzi yekha . Ai chabwino , mumakhoza , komatu ndi mizimu yoipa yomwe imakhulupirira zimenezi , imachitanso kunjenjemera .
59002020	Wopusawe , kodi ukufuna umboni wotsimikiza kuti chikhulupiriro chopanda ntchito zake nchachabe ?
59002021	Nanga Abrahamu , kholo lathu , suja adakhala wolungama pamaso pa Mulungu chifukwa cha ntchito yomwe adachita , muja adaapereka mwana wake Isaki pa guwa lansembe ?
59002022	Waona tsono kuti chikhulupiriro chake ndi zochita zake zidachitikira pamodzi . Zochita zake zidasandutsa chikhulupiriro chake kuti chifike pake penipeni .
59002023	Motero zidachitikadi zimene Malembo adaanena , kuti , " Abrahamu adakhulupirira Mulungu , nchifukwa chake Mulungu adamuwona kuti ngwolungama ; " mwakuti ankatchedwa bwenzi la Mulungu .
59002024	Mukuwonatu kuti zochita zake za munthu ndizo zimamsandutsa wolungama pamaso pa Mulungu , osati chikhulupiriro chokha .
59002025	Kodi suja zidaateronso ndi Rahabu , mkazi wadama uja ? Iye adaalandira azondi aja , nkuŵabweza kwao poŵadzeretsa njira ina , ndipo adapezeka kuti ngwolungama pamaso pa Mulungu chifukwa cha zimene adaachitazo .
59002026	Paja monga momwe thupi lopanda mzimu limakhala lakufa , moteronso chikhulupiriro chopanda ntchito zake nchakufa .
59003001	Abale anga , musachuluke ofuna kukhala aphunzitsi , chifukwa monga mudziŵa , aphunzitsife tidzaweruzidwa mouma koposa anthu ena onse .
59003002	Paja tonsefe timalakwa pa zinthu zambiri . Ngati alipo amene salakwa pakulankhula , ndiye kuti ndi wangwirodi ameneyo , mwakuti angathe kulamuliranso thupi lake lonse .
59003003	Timaika kachitsulo m'kamwa mwa kavalo kuti atimvere , ndipo tingathe kumaongolera thupi lake lonse .
59003004	Onaninso zombo . Ngakhale nzazikulu kwambiri , ndipo zimakankhidwa ndi mphepo yamphamvu , komabe tsigiro laling'onong'ono ndi limene limaziwongolera kulikonse kumene woyendetsa akufuna .
59003005	Chimodzimodzinso lilime : ndi kachiwalo kakang'ono , komabe limadzitama kuti nkuchita zazikulu . Tangoganizani kukula kwake kwa nkhalango imene ingayatsidwe ndi kalilaŵi kakang'ono ka moto .
59003006	Tsonotu lilime limatentha ngati moto . Chifukwa chokhala pakati pa ziwalo zathu limawanditsa zoipa m'thupi monse . Limaipitsa khalidwe lonse la munthu . Limayatsa moto moyo wathu wonse kuyambira pobadwa mpaka imfa ; ndipo moto wake ngwochokera ku Gehena .
59003007	Munthu angathe kuŵeta mtundu uliwonse wa nyama , wa mbalame , wa zokwaŵa , ndi wazam'nyanja , ndipo adaziŵetapodi .
59003008	Koma lilime palibe munthu amene angathe kuliŵeta . Ndi loipa , silidziŵa kupumula , ndipo ndi lodzaza ndi ululu wakupha .
59003009	Ndi lilime lomwelo timayamika Ambuye , amenenso ndi Atate , komanso ndi lilime lomwelo timatemberera anthu anzathu amene Mulungu adaŵalenga ofanafana naye .
59003010	Pakamwa pomwe pamatuluka mayamiko pomweponso pamatuluka matemberero . Abale anga , zoterezi siziyenera kumachitika .
59003011	Kodi kasupe amatulutsa madzi omweka ndi oŵaŵa pa dzenje limodzimodzi ?
59003012	Abale anga , kodi mkuyu ungathe kubala zipatso za olivi , kapena mpesa kubala nkhuyu ? Momwemonso kasupe wa madzi amchere sangathe kupereka madzi omweka .
59003013	Ndani mwa inu ali wanzeru ndi womvetsa zinthu ? Aonetse ndi makhalidwe ake abwino kuti nzeru zimaongoleradi zochita zake zofatsa .
59003014	Koma ngati muli ndi mtima wakaduka ndi wodzikonda , musamanyada ndi kutsutsana ndi choona pakunena mabodza .
59003015	Nzeru zotere si zochokera Kumwamba , koma ndi nzapansipano , ndi za anthu chabe , ndiponso nzochokera ku mizimu yoipa .
59003016	Pajatu pamene pali kaduka ndi kudzikonda , pomweponso pali chisokonezo ndi ntchito yoipa ya mtundu uliwonse .
59003017	Koma nzeru zochokera Kumwamba , poyamba nzangwiro , kuwonjeza apo nzamtendere , zofatsa ndi zomvera bwino . Ndi za chifundo chambiri , ndipo zipatso zake zabwino nzochuluka . Nzeruzo sizikondera kapena kuchita chiphamaso .
59003018	Ndipo chilungamo ndiye chipatso cha mbeu zimene anthu odzetsa mtendere amafesa mu mtendere .
59004001	Kodi nkhondo zimachokera kuti ? Kukangana pakati panu kumachokera kuti ? Kodi suja zimachokera ku zilakolako zanu zathupi , zimene zimachita nkhondo mwa inu ?
59004002	Mumalakalaka zinthu , koma zimakusoŵani , nchifukwa chake mumapha munthu . Mumasirira zinthu , koma simungathe kuzipeza , nchifukwa chake mumamenyana , nkumachita nkhondo . Mulibe zinthuzo chifukwa simupempha kwa Mulungu .
59004003	Ndipo ngakhale mupemphe , simulandira , chifukwa mumapempha molakwa . Zimene mumapempha , mumafuna kungozimwazira pa zokukondweretsani basi .
59004004	Inu anthu osakhulupirikanu , kodi simudziŵa kuti kuchita chibwenzi ndi zapansipano nkudana ndi Mulungu ? Choncho munthu wofuna kukhala bwenzi la zapansipano , ameneyo amadzisandutsa mdani wa Mulungu .
59004005	Kodi kapena mukuyesa kuti Malembo amanena pachabe kuti , " Mulungu amafunitsitsa mwansanje mzimu umene Iye adaika kuti uzikhala mwa ife ? "
59004006	Koma amatikomera mtima koposa . Nchifukwa chake Malembo akuti , " Mulungu amatsutsa odzikuza , koma odzichepetsa amaŵakomera mtima . "
59004007	Tsono muzigonjera Mulungu . Satana muzilimbana naye , ndipo adzakuthaŵani .
59004008	Yandikirani kwa Mulungu , ndipo Iye adzayandikira kwa inu . Muzisamba m'manja , inu anthu ochimwa . Chotsani maganizo onyenga m'mitima mwanu , inu anthu okayikakayika .
59004009	Zindikirani umphaŵi wanu , imvani chisoni , lirani misozi . Kuseka kwanu kusanduke kulira , ndipo chimwemwe chanu chisanduke chisoni .
59004010	Mudzichepetse pamaso pa Ambuye , ndipo adzakukwezani .
59004011	Abale , musamasinjirirana . Wosinjirira mbale wake kapena kumuweruza , akusinjirira ndi kuweruza Malamulo a Mulungu . Koma ukaweruza Malamulo a Mulungu , ndiye kuti sukuchita zimene Malamulowo akunena , ukudziyesa woweruza .
59004012	Mulungu yekha ndiye wopanga Malamulo ndiponso woweruza . Ndiyenso wotha kupulumutsa ndi kuwononga . Nanga iwe ndiwe yani kuti uziweruza mnzako ?
59004013	Onani tsono , inu amene mukuti , " Lero kapena maŵa tipita ku mzinda wakutiwakuti , ndipo tikachitako malonda chaka chimodzi kuti tikaphe ndalama , "
59004014	m'menemo inuyo zamaŵa simukuzidziŵa . Kodi moyo wanu ngwotani ? Pajatu inu muli ngati utsi chabe , umene umangooneka pa kanthaŵi , posachedwa nkuzimirira .
59004015	Kwenikweni muyenera kumanena kuti , " Ambuye akalola , tikala ndi moyo , tidzachita chakutichakuti . "
59004016	Koma monga zilirimu , mumanyada ndi kudzitama . Kunyada konse kotere nkoipa .
59004017	Munthu akadziŵa zabwino zimene ayenera kuchita , napanda kuzichita , ndiye kuti wachimwa .
59005001	Mverani tsono , inu anthu achumanu . Lirani ndi kufuula chifukwa cha zovuta zimene zikudzakugwerani .
59005002	Chuma chanu chaola , ndipo njenjete zadya zovala zanu .
59005003	Golide wanu ndi siliva zachita dzimbiri , ndipo dzimbirilo lidzakhala mboni yokutsutsani . Lidzaononga thupi lanu ngati moto . Mwadziwunjikira chuma pa masiku ano amene ali otsiriza .
59005004	Antchito okolola m'minda mwanu simudaŵalipire . Ndalama zamalipirozo zikulira mokutsutsani . Ndipo kufuula kwa okololawo kwamveka m'makutu a Chauta Mphambe .
59005005	Mwakhala mukuchita maphwando , ndipo mwalidyera dziko lino lapansi . Mwadzinenepetsa pa tsiku lopha anthu .
59005006	Mwamuweruza kuti ngwolakwa ndipo mwamupha munthu wolungama , iye osalimbalimba .
59005007	Tsono abale , khazikani mtima pansi mpaka Ambuye adzabwere . Onani m'mene amachitira mlimi . Amadikira kuti zipatso zokoma ziwoneke m'munda mwake . Amangoyembekeza mokhazika mtima kuti zilandire mvula yachizimalupsa ndi yachikokololansanu .
59005008	Inunso khazikani mtima . Limbani mtima , pakuti Ambuye ali pafupi kubwera .
59005009	Abale musamanenerana zoipa pakati panu , kuwopa kuti Mulungu angakuweruzeni . Onani , woweruza waima pa khomo .
59005010	Abale , kumbukirani chitsanzo cha aneneri amene adalankhula m'dzina la Ambuye . Iwo adamva zoŵaŵa , komabe adapirira .
59005011	Anthu amene timaŵatchula odala , ndi amene anali olimbika . Mudamva za kulimbika kwa Yobu , ndipo mudaona m'mene Ambuye adamchitira potsiriza , pakuti Ambuye ngachifundo ndi okoma mtima .
59005012	Koma koposa zonse abale anga , musamalumbira . Musalumbire potchula Kumwamba , kapena dziko lapansi , kapena china chilichonse . Pofuna kutsimikiza kanthu , muzingoti , " Inde " . Pofuna kukana kanthu , muzingoti , " Ai " . Muzitero , kuwopa kuti Mulungu angakuweruzeni kuti ndinu opalamula .
59005013	Kodi wina mwa inu ali m'mavuto ? Apemphere . Kodi wina wakondwa ? Aimbe nyimbo zotamanda Mulungu .
59005014	Kodi wina mwa inu akudwala ? Aitanitse akulu a mpingo . Iwowo adzampempherere ndi kumdzoza ndi mafuta m'dzina la Ambuye .
59005015	Akampempherera ndi chikhulupiriro , wodwalayo adzapulumuka , Ambuye adzamuutsa , ndipo ngati anali atachimwa , Ambuye adzamkhululukira machimowo .
59005016	Muziwululirana machimo anu , ndipo muzipemphererana kuti muchire . Pemphero la munthu wolungama limakhala lamphamvu , ndipo silipita pachabe .
59005017	Eliya anali munthu monga ife tomwe . Iye uja adaapemphera kolimba kuti mvula isagwe , ndipo mvula siidagwedi pa zaka zitatu ndi miyezi isanu ndi umodzi .
59005018	Atapempheranso , mvula idagwa , nthaka nkuyambanso kumeretsa mbeu zake .
59005019	Abale anga , wina mwa inu akasokera pa kusiya choona , mnzake nkumubweza ,
59005020	dziŵani kuti amene adzabweza munthu wochimwa ku njira yake yosokera , adzapulumutsa moyo wa munthuyo ku imfa , ndipo chifukwa cha iye machimo ochuluka adzakhululukidwa .
60001001	Ndine , Petro , mtumwi wa Yesu Khristu . Ndikulemba kalatayi kwa inu osankhidwa a Mulungu , amene muli obalalikira ku chilendo , ku maiko a ku Ponto , Galatiya , Kapadokiya , Asiya ndi Bitiniya .
60001002	Mulungu Atate adakusankhani , monga Iye adaziganiziratu kuyambira pa chiyambi , kuti Mzimu Woyera akuyeretseni ndipo kuti mumvere Yesu Khristu , ndi kutsukidwa ndi magazi ake . Mulungu akukomereni mtima ndi kukupatsani mtendere wonka nuchulukirachulukira .
60001003	Tiyamike Mulungu , Atate a Ambuye athu Yesu Khristu . Iye mwa chifundo chake chachikulu adatibadwitsanso pakuukitsa Yesu Khristu kwa akufa . Motero timakhulupirira molimba mtima
60001004	kuti tidzalandira ngati choloŵa zokoma zosaonongeka , zosaipitsidwa , ndi zosafota , zimene Mulungu akukusungirani Kumwamba .
60001005	Ndi mphamvu zake Mulungu akukusungani inunso omkhulupirira , kuti mudzalandire chipulumutso chimene Iye ali wokonzeka kuchiwonetsa pa nthaŵi yotsiriza .
60001006	Zimenezi zikukondweretseni , ngakhale tsopano mumve zoŵaŵa poyesedwa mosiyanasiyana pa kanthaŵi .
60001007	Monga golide , ngakhale ndi wotha kuwonongeka , amayesedwa ndi moto , momwemonso chikhulupiriro chanu , chimene nchoposa golide kutali , chimayesedwa , kuti chitsimikizike kuti nchenicheni . Apo ndiye mudzalandire chiyamiko , ulemerero ndi ulemu pamene Yesu Khristu adzaoneka .
60001008	Iyeyu simudamuwone , komabe mumamkonda . Ngakhale simukumuwona tsopano , mumamkhulupirira ndipo mumakondwera ndi chimwemwe chachikulu ndi chosaneneka .
60001009	Pakutero mukupata mphotho ya chikhulupiriro , ndiye kuti chipulumutso chanu .
60001010	Aneneri amene adaneneratu za mphotho yaulere imene mudzalandireyo , ankafunafuna mofufuzafufuza za chipulumutsochi .
60001011	Mzimu wa Khristu wokhala mwa iwo ankaneneratu za zoŵaŵa zimene Khristu adzamve , ndiponso za ulemerero umene adzakhale nawo pambuyo pake . Aneneriwo ankafunafuna kudziŵa kuti kodi zimenezi zidzachitika liti , ndiponso mwa njira yanji .
60001012	Mulungu adaŵaululira kuti ntchito yaoyi sankaigwira chifukwa cha eniakewo , koma chifukwa cha inu , pamene iwo ankanena zoonazi zimene mwamva tsopano . Olalika Uthenga Wabwino adakuuzani zoonazi mwa mphamvu ya Mzimu Woyera wotumidwa kuchokera Kumwamba . Angelo omwe amalakalaka kuwona nao zinthuzo .
60001013	Nchifukwa chake mtima wanu ukhale wokonzeka . Khalani tchelu . Khazikitsani chiyembekezo chanu kotheratu pa kukoma mtima kwa Mulungu pamene Yesu Khristu adzaoneke .
60001014	Muzikhala ngati ana omvera , osatsatanso zimene munkalakalaka pamene munali osadziŵa .
60001015	Koma monga Iye amene adakuitanani ali woyera mtima , inunso khalani oyera mtima m'makhalidwe anu onse .
60001016	Paja mau a Mulungu akuti , " Muzikhala oyera mtima popeza kuti Ineyo ndine woyera mtima . "
60001017	Mulungu alibe tsankho . Amaweruza aliyense molingana ndi zochita zake . Ngati mumutcha Atate pamene mukupemphera , mchitireni ulemu nthaŵi yonse muli alendo pansi pano .
60001018	Mukudziŵa bwino chimene adakuwombola nachoni ku khalidwe lanu lachabe limene mudalandira kwa makolo anu . Sadakuwomboleni ndi ndalama zotha kuwonongeka zija , siliva kapena golide ai ,
60001019	adakuwombolam ' ndi magazi amtengowapatali a Khristu amene adakhala ngati mwanawankhosa wopanda banga kapena chilema .
60001020	Iyeyo Mulungu adaamsankhiratu dziko lapansi lisanalengedwe , koma wamuwonetsa nthaŵi yotsiriza ino chifukwa cha inu .
60001021	Kudzera mwa Iye mumakhulupirira Mulungu amene adamuukitsa kwa akufa , namupatsa ulemerero . Ndipo choncho chikhulupiriro chanu ndi chiyembekezo chanu zili mwa Mulungu .
60001022	Mwayeretsa mitima yanu pakumvera choona , kotero kuti muzikondana ndi akhristu anzanu mosanyenga . Nchifukwa chake muzikondana ndi mtima wonse , mosafookera .
60001023	Pakuti mwa mwachita kubadwanso , moyo wake si wochokera m'mbeu yotha kuwonongeka , koma m'mbeu yosatha kuwonongeka . Mbeuyi ndi mau a Mulungu , mau amoyo ndi okhala mpakampaka .
60001024	Paja mau a Mulungu amanena kuti , " Anthu onse ali ngati udzu , ulemerero wao uli ngati duŵa lakuthengo . Udzu umauma , ndipo duŵa limathothoka ,
60001025	koma mau a Ambuye ngokhala mpaka muyaya . " Mau ameneŵa ndi Uthenga Wabwino umene walalikidwa kwa inu .
60002001	Nchifukwa chake tayani choipa chonse , kunyenga konse , chiphamaso , kaduka ndi masinjiriro onse .
60002002	Monga makanda obadwa chatsopano amalirira mkaka , inunso muzilakalaka mkaka weniweni wodyetsa mtima wanu , kuti ukukuzeni ndi kukufikitsani ku chipulumutso ,
60002003	popeza kuti mwachilaŵadi chifundo cha Ambuye .
60002004	Bwerani kwa Iye amene ali mwala wamoyo womwe anthu adaukana , koma Mulungu adausankha kuti ngwamtengowapatali .
60002005	Inunso mukhale ngati miyala yamoyo yoti Mulungu amangire nyumba yake . M'menemo muzitumikira ngati ansembe opatulika , pakupereka nsembe zochokera ku mtima , zokomera Mulungu kudzera mwa Yesu Khristu .
60002006	Paja m'Malembo mudalembedwa kuti . " Ndasankha mwala wamtengowapatali . Ndikuuika tsopano m'Ziyoni , ngati mwala wapangodya . Wokhulupirira Iye sadzachita manyazi . "
60002007	Tsono kwa inu okhulupirira , Iye ndi wamtengowapatali . Koma kwa osakhulupirira , ndi monga momwe mau a Mulungu anenera kuti , " Mwala womwe amisiri omanga nyumba adaukana , womwewo wasanduka mwala wapangodya . "
60002008	Mau a Mulungu akutinso , " Umenewu ndi mwala wokhumudwitsa anthu , ndi thanthwe loŵagwetsa . " Amakhumudwa popeza kuti amakana kumvera mau a Mulungu , ndipo anali oyeneradi kuti adzaone zotere .
60002009	Koma inu ndinu fuko losankhidwa , ansembe achifumu , mtundu wopatulika , anthu akeake a Mulungu . Adakusankhani kuti mukalalike ntchito zamphamvu za Iye amene adakuitanani kuti mutuluke mu mdima , mukaloŵe m'kuŵala kwake kodabwitsa .
60002010	Kale simunali anthu a Mulungu , koma tsopano ndinu anthu ake . Kale simudaalandira chifundo , koma tsopano mwachilandira .
60002011	Okondedwa anga , popeza kuti ndinu alendo pansi pano , ndikukupemphani kuti musagonjere zilakolako zathupi zimene zimachita nkhondo ndi mzimu wanu .
60002012	Samalani mayendedwe anu pakati pa akunja , kuti ngakhale azikusinjirirani kuti ndinu anthu ochita zoipa , komabe aziwona ntchito zanu zabwino . Apo adzalemekeza Mulungu pa tsiku limene Iye adzaŵayendere .
60002013	Chifukwa cha Ambuye , muzimvera akulu onse olandira ulamuliro . Ngati ndi mfumu yaikulu koposa ija , imvereni chifukwa ili ndi ulamuliro pa mafumu ena onse .
60002014	Ngati ndi nduna , zimvereni chifukwa zidachita kutumidwa ndi mfumu kuti zizilanga ochita zoipa ndi kuyamikira ochita zabwino .
60002015	Paja Mulungu amafuna kuti ndi zochita zanu zabwino muthetse kulankhula kosadziŵa kwa anthu opusa .
60002016	Inde muzikhala ngati mfulu , koma ufulu wanuwo usakhale ngati chinthu chophimbira zoipa . Koma khalani ngati atumiki a Mulungu .
60002017	Muzilemekeza anthu onse . Muzikonda akhristu anzanu . Khalani anthu oopa Mulungu . Mfumu yaikulu koposa ija muziipatsa ulemu .
60002018	Inu antchito , muzimvera ndi ulemu wonse anthu okulembani ntchito , osati okhawo amene ali abwino ndi ofatsa ai , koma ndi ovuta omwe .
60002019	Pajatu ndi chinthu chabwino ngati munthu , chifukwa chokumbukira Mulungu , apirira zoŵaŵa zosamuyenera .
60002020	Kodi pali chiyani choti nkukuyamikirani ngati mupirira pamene akumenyani chifukwa choti mwachimwa ? Koma mukapirira zoŵaŵa mutachita zabwino , apo mwachita chinthu chovomerezedwa ndi Mulungu .
60002021	Mkhalidwe wotere ndi umene Mulungu adakuitanirani . Paja Khristu nayenso adamva zoŵaŵa chifukwa cha inu , nakusiyirani chitsanzo kuti muzilondola mapazi ake .
60002022	Iye sadachitepo tchimo lililonse , ndipo sadanene bodza lililonse .
60002023	Pamene anthu ankamuchita chipongwe , Iye sadabwezere chipongwe . Pamene ankazunzika , Iye sadaopseze , koma adapereka zonse kwa Mulungu amene amaweruza molungama .
60002024	Khristu mwiniwake adasenza machimo athu m'thupi lake pa mtanda , kuti m'machimo tikhale ngati akufa , koma pakutsata chilungamo tikhale amoyo ndithu . Mudachiritsidwa ndi mabala ake .
60002025	Munali ngati nkhosa zosokera , koma tsopano mwabwerera kwa Mbusa amene ndi wokuyang'anirani .
60003001	Chimodzimodzinso inu azimai , muzimvera amuna anu , kuti ngati ena mwa iwo samvera mau a Mulungu , azikopeka ndi makhalidwe a akazi aonu . Sipadzafunikanso kunenerera mau ,
60003002	popeza kuti adzadziwonera okha makhalidwe anu aulemu ndi angwiro .
60003003	Kudzikongoletsa kwanu kusangokhala kwa maonekedwe akunja pakuluka tsitsi , ndi kuvala zamakaka zagolide ndi zovala zamtengowapatali .
60003004	Koma kudzikongoletsa kwanu kukhale kwa moyo wam'kati , kukongola kosatha kwa mtima wofatsa ndi wachete . Moyo wotere ngwamtengowapatali pamaso pa Mulungu .
60003005	Umu ndi m'mene kale lija azimai oyera mtima okhulupirira Mulungu ankadzikongoletsera , ndipo ankamvera amuna ao .
60003006	Sara yemwe ankamvera Abrahamu , ndi kumutcha " Mbuyanga . " Motero inu azimai , ndinu ana ake a Sarayo , ngati muchita bwino , osalola kuwopsedwa ndi kanthu kalikonse .
60003007	Inunso amuna , muzikhala moŵamvetsa bwino akazi anu . Muziŵachitira ulemu popeza kuti iwowo ndi mtundu wofookerapo , ndiponso ngolandira nanu pamodzi mphatso ya Mulungu , imene ili moyo wosatha . Muzitero , kuti pasakhale kanthu koletsa mapemphero anu .
60003008	Mau otsiriza ndi aŵa : nonse mukhale a mtima umodzi , ndi omverana chisoni . Muzikondana nawo abale . Mukhale a mtima wachifundo ndi odzichepetsa .
60003009	Anthu okuchitani choipa , osaŵabwezera choipa , okuchitani chipongwe osaŵabwezera chipongwe . Koma inu muziŵadalitsa , pakuti inuyo Mulungu adakuitanirani mkhalidwe wotere , kuti mulandire madalitso ake .
60003010	Paja mau a Mulungu akuti . " Yemwe afuna kukondwera ndi moyo , ndi kuwona masiku abwino , aletse lilime lake kulankhula zoipa , ndiponso milomo yake kunena mabodza .
60003011	Alewe zoipa , azichita zabwino . Afunefune mtendere ndi kuyesetsa kuupeza .
60003012	Paja Ambuye amaŵayang'anira bwino anthu olungama amatchera khutu ku mapemphero ao . Koma ochita zoipa saŵayang'ana bwino . "
60003013	Ndani angakuchiteni choipa ngati muchita changu pa zabwino ?
60003014	Koma ngakhale mumve zoŵaŵa chifukwa cha chilungamo , mudzakhala odala ndithu . Musachite mantha ndi anthu , kapena kuvutika mu mtima ,
60003015	koma muzilemekeza Khristu m'mitima mwanu ngati Mbuye wanu . Khalani okonzeka nthaŵi iliyonse kuŵayankha mofatsa ndi mwaulemu anthu okufunsani za zimene mumayembekeza .
60003016	Khalani ndi mtima wopanda kanthu koutsutsa , kotero kuti anthu ena akamasinjirira mayendedwe anu abwino pamene mukutsata Khristu , achite manyazi ndi chipongwe chao .
60003017	Nkwabwino kumva zoŵaŵa chifukwa chochita zabwino , ngati Mulungu wafuna choncho , koposa kumva zoŵaŵa chifukwa chochita zoipa .
60003018	Paja nayenso Khristu adafera machimo a anthu kamodzi kokha ; munthu wolungama kufa m'malo mwa anthu ochimwafe , kuti atifikitse kwa Mulungu . Pa za thupi adaphedwa , koma pa za mzimu adapatsidwa moyo .
60003019	Ndipo ali ngati mzimu choncho , adapita kukalalika kwa mizimu imene inali m'ndende .
60003020	Mizimuyi ndi ya anthu amene kale lija sadamvere pamene Mulungu adaadikira moleza mtima , pa nthaŵi imene Nowa ankapanga chombo . M'chombomo anthu oŵerengeka okha , asanu ndi atatu , adapulumuka ndi madzi .
60003021	Madziwo akufanizira ubatizo umene masiku ano umakupulumutsani chifukwa cha kuuka kwa Yesu Khristu . Kubatizidwa kumeneku si kuchotsedwa litsiro la m'thupi , koma kudzipereka kwa Mulungu ndi mtima woona , kudzera mwa Yesu Khristu
60003022	amene adapita Kumwamba , ndipo ali ku dzanja lamanja la Mulungu . Kumeneko angelo ndi maulamuliro ndi zimphamvu zimamvera Iye .
60004001	Tsono popeza kuti Khristu adamva zoŵaŵa m'thupi mwake , valani dzilimbe ndi maganizo omwewo , chifukwa munthu amene wamva zoŵaŵa m'thupi mwake , ndiye kuti walekana nawo machimo .
60004002	Choncho , pa nthaŵi yatsala yoti mukhale pansi pano , simudzatsatanso zilakolako za anthu , koma mudzatsata kufuna kwa Mulungu .
60004003	Paja kale mudakhala mukutaya nthaŵi yochuluka pakuchita zinthu zimene akunja amazikonda . Munkatsata zonyansa , zilakolako zoipa , kuledzera , dyera , maphokoso apamoŵa , ndi kupembedza mafano konyansa .
60004004	Anthu akunja amadabwa tsopano poona kuti mwaleka kuthamangira nao zoipitsitsa zimene iwo amachita mosadziletsa konse . Nchifukwa chake amalalata .
60004005	Koma iwo adzayenera kufotokoza okha mlandu wao kwa Mulungu amene ali wokonzeka kuweruza amoyo ndi akufa .
60004006	Nchifukwa chake Uthenga Wabwino udalalikidwa ndi kwa amene adafa omwe , kuti ngakhale adaweruzidwa m'thupi monga anthu , komabe mu mzimu akhale ndi moyo monga Mulungu .
60004007	Chimalizo cha zonse chayandikira . Nchifukwa chake khalani ochenjera ndi odziletsa , kuti muthe kupemphera .
60004008	Chachikulu nchakuti muzikondana mosafookera , popeza kuti chikondi chimaphimba machimo ochuluka .
60004009	Poyenderana , muzisamalirana bwino mosadandaula .
60004010	Aliyense mphatso imene adalandira kwa Mulungu azitumikira nayo anzake . Mukhale ngati akapitao ogwiritsa bwino ntchito mphatso zamitundumitundu zochokera kwa Mulungu .
60004011	Aliyense amene amalankhula , mau ake akhaledi mau ochokera kwa Mulungu . Aliyense amene amatumikira , atumikire ndi mphamvu zimene Mulungu ampatsa , kuti pa zonse Mulungu alemekezedwe mwa Yesu Khristu . Ulemerero ndi mphamvu ndi zake mpaka muyaya . Amen .
60004012	Inu okondedwa , musazizwe ndi chimoto cha masautso chimene chakugwerani kuti muyesedwe nacho . Musaganize kuti zimene zakuwonekeranizo nzachilendo .
60004013	Koma kondwerani popeza kuti mulikumva zoŵaŵa pamodzi ndi Khristu , kuti podzaoneka ulemerero wake , mudzasangalale kwakukulu .
60004014	Anthu akakuchitani chipongwe chifukwa cha dzina la Khristu , ndinu odala , chifukwa ndiye kuti Mzimu wa ulemerero , Mzimu wa Mulungu , wakhazikika pa inu .
60004015	Pakati panu pasakhale ndi mmodzi yemwe wogwa m'mavuto chifukwa choti wapha munthu , kapena waba , kapena wachita choipa , kapena waloŵerera za eniake .
60004016	Koma ngati mumva zoŵaŵa chifukwa chakuti ndinu akhristu , musachite manyazi , koma mulemekeze Mulungu chifukwa cha dzinalo .
60004017	Nthaŵi ndiye yafika yoti Mulungu ayambe kuweruza anthu ake . Tsono ngati chiweruzocho chiyambira pa ife , nanga podzafika pa osamvera Uthenga Wabwino wa Mulungu , ndiye kuti chidzakhala chotani ?
60004018	Paja mau a Mulungu akuti , " Ngati wolungama yemwe adzapulumuka movutikira , nanga munthu wochimwa , wonyozera za Mulungu , adzatani ? "
60004019	Nchifukwa chake anthu amene amamva zoŵaŵa monga Mulungu afunira , adzipereke m'manja mwa Mlengi wao wokhulupirika , ndi kumachitabe ntchito zabwino .
60005001	Tsopano ndili nawo mau akulu a mpingo amene ali pakati panu , ine mkulu mnzao . Ndinenso mboni ya zoŵaŵa za Khristu , ndipo ndikuyembekeza kudzalandira nao ulemerero umene uti udzaoneke .
60005002	Mau angawo ndi aŵa : ŵetani gulu la nkhosa za Mulungu zimene zili m'manja mwanu . Musaziyang'anire ngati kuti wina akuchita kukuumirizani , koma mofuna nokha , monga momwe afunira Mulungu . Musagwire ntchito yanuyo potsatira phindu lochititsa manyazi , koma ndi mtima wofunitsitsa kutumikira .
60005003	Musakhale ngati mafumu odzikuza potsogolera anthu amene muyenera kuŵayang'anira , koma onetsani chitsanzo chabwino kwa nkhosazo .
60005004	Ndipo pamene Mbusa wamkulu adzaonekera , mudzalandira mphotho yosafota yaulemerero .
60005005	Inunso anyamata , muzimvera akulu . Ndipo nonsenu , khalani okonzeka kutumikirana modzichepetsa . Paja mau a Mulungu akuti . " Mulungu amatsutsa odzikuza , koma amaŵakomera mtima anthu odzichepetsa . "
60005006	Nchifukwa chake mudzichepetse pamaso pa Mulungu wamphamvu , kuti pa nthaŵi yake adzakukwezeni .
60005007	Tulani pa Iye nkhaŵa zanu zonse , popeza kuti Iye ndiye amakusamalirani .
60005008	Khalani odziletsa , khalani maso . Mdani wanu Satana amakhala akuyenda uku ndi uku ngati mkango wobangula , kufunafuna woti amudye . ' Mulimbane naye mutakhazikika m'chikhulupiriro , podziŵa kuti akhristu anzanu pa dziko lonse lapansi nawonso alikumva zoŵaŵa zomwezi . 10 Koma mutamva zoŵaŵa pa kanthaŵi , Mulungu mwini amene nthaŵi zonse amakukomerani mtima , adzakukonzaninso , nadzakukhazikitsani pa maziko olimba . Ndiye amene adakuitanani , kuti pokhala limodzi ndi Khristu , mukalandire ulemerero wake wosatha . 11 Iye ndiye mwini mphamvu mpaka muyaya . Amen . 12 Kalatayi ndalembetsa Silivano mwachidule . Ndimamuwona kuti ndi mbale wokhulupirika . Ndafuna kukulimbitsani mtima , ndi kuchita umboni wakuti kukoma mtima kwenikweni kwa Mulungu nkumeneku . Chifukwa cha kukoma mtimako , limbikani . 13 Anzanu a mu mpingo wa ku Babiloni akuti moni . Marko , mwana wanga , nayenso akuti moni . 14 Mupatsane moni mwachikondi . Mtendere ukhale ndi inu nonse amene muli ake a Khristu .
60005009	
60005010	
60005011	
60005012	
60005013	
60005014	
61001001	Ndine , Simoni Petro , mtumiki ndi mtumwi wa Yesu Khristu . Ndikulemba kalatayi kwa anthu amene adalandira chikhulupiriro chomwe ifenso tidalandirako . Iwonso adachilandira chifukwa cha chilungamo cha Mulungu ndi Mpulumutsi wathu Yesu Khristu .
61001002	Mulungu akukomereni mtima ndi kukupatsani mtendere wochuluka , pakumdziŵa Iyeyo ndiponso Yesu Ambuye athu .
61001003	Mulungu mwa mphamvu zake adatipatsa zonse zotithandiza kukhala ndi moyo ndiponso opembedza , pakutidziŵitsa za Iyeyo amene adatiitana ku ulemerero ndi ubwino wake woposa .
61001004	Mwa ulemerero ndi ubwino wakewo adatipatsa madalitso aakulu ndi amtengowapatali amene Iye adatilonjeza . Adatero kuti mulandireko moyo wake wa Mulungu , mutapulumuka ku chivunde chimene chili pa dziko lapansi chifukwa cha zilakolako zoipa .
61001005	Tsono muyesetse kuchita khama kuwonjezera makhalidwe abwino pa chikhulupiriro chanu , ndi nzeru zoona pa makhalidwe anu abwinowo .
61001006	Muwonjezerepo kudziletsa pa nzeru zoonazo , kulimbika pa kudziletsa kwanu , ndiponso kupembedza Mulungu pa kulimbika kwanuko .
61001007	Pa kupembedzapo muwonjezerepo chifundo chachibale , ndipo pa chifundo chachibalecho muwonjezepo chikondi .
61001008	Ngati zonsezi zikhala mwa inu , nkumachuluka , simudzakhala olephera ndi opanda phindu pa nzeru zodziŵira Ambuye athu Yesu Khristu .
61001009	Paja munthu wopanda zimenezi ndiye kuti ngwakhungu , sangathe kuwona patali , ndipo waiŵala kuti adamtsuka machimo ake akale .
61001010	Nchifukwa chake abale , chitani changu koposa kale kutsimikiza kuti Mulungu adakuitanani ndipo adakusankhani . Mukatero simudzagwa konse .
61001011	Choncho adzakutsekulirani kwathunthu khomo loloŵera mu Ufumu wosatha wa Ambuye athu ndi Mpulumutsi wathu , Yesu Khristu .
61001012	Nchifukwa chake cholinga changa nchakuti ndizikukumbutsani zimenezi nthaŵi zonse , ngakhale mukuzidziŵa ndipo mumakhulupirira ndi mtima wonse choona chimene mudalandira .
61001013	Ndiyesa nkoyenera kuti , ndikadali mu msasa uno , nditsitsimutse mitima yanu pakukukumbutsani zimenezi .
61001014	Pakuti ndikudziŵa kuti nthaŵi yakutuluka mu msasa wanga uno yayandikira , monga andidziŵitsira Ambuye athu Yesu Khristu .
61001015	Ndipo ndidzayesetsa kukonza zoti nditachoka ine , muzidzatha kuzikumbukira zimenezi nthaŵi iliyonse .
61001016	Ife sitidatsate nthano zongopeka chabe , pamene tidakudziŵitsani za mphamvu zao ndi za kubweranso kwao kwa Ambuye athu Yesu Khristu . Koma tidachita kuuwona ndi maso athu ukulu wake .
61001017	Iye adalandira ulemu ndi ulemerero kwa Mulungu Atate , ndipo adamufikira mau ochokera kwa Atate aulemererowo akuti , " Uyu ndi Mwana wanga wokondedwa , amene ndimakondwera naye . "
61001018	Ndipo mau ameneŵa ifeifeyo tidaŵamva kuchokera kumwamba chifukwa tidaali naye pamodzi pa phiri loyera lija .
61001019	Motero tikudziŵa ndithu tsopano kuti mau aja a anereriŵa ngoona . Nkwabwino tsono kuti muŵayang'anitsitse ngati nyale yoŵala m'malo amdima , kufikira nthaŵi imene kudzayambe kucha , pamene nyenyezi yam'mamaŵa idzayambe kuŵala m'mitima mwanu .
61001020	Koma choyamba mumvetse kuti munthu payekha sangathe kumasulira mau a aneneri olembedwa m'Malembo .
61001021	Paja mau a aneneri sadadze konse ndi kufuna kwa munthu yekha , koma Mzimu Woyera adaŵalankhulitsa mau ochokera kwa Mulungu .
61002001	Komabe panali aneneri ena onama ngakhale pakati pa Aisraele omwe . Momwemonso pakati pa inu padzaoneka aphunzitsi onama . Iwowo adzaloŵetsa mwachinsinsi zophunzitsa zonama ndi zoononga , ngakhale kukana kumene Mbuye wao amene adaŵaombola , ndipo motero adzadziitanira chiwonongeko mwamsanga .
61002002	Ambiri adzatsata mkhalidwe wodzilekerera ndipo anthu adzanyoza njira ya choona chifukwa cha iwowo .
61002003	Chifukwa chokondetsa chuma , iwo adzayesa kupeza phindu pakukuuzani mau onyenga . Komatu chilango chao nchokonzeratu kale , ndipo chiwonongeko chao chikuŵadikira .
61002004	Pakuti Mulungu sadaŵalekerere angelo amene adachimwa aja , koma adaŵaponya m'ng'anjo yamoto , m'maenje amdima momwe ali omangidwa kudikira chiweruzo .
61002005	Mulungu sadaŵalekererenso anthu akale aja , koma adangosunga Nowa yekha , mlaliki wa chilungamo , pamodzi ndi anzake asanu ndi aŵiri , pamene adadzetsa chigumula pa dziko la anthu osasamala za Iye Mulunguyo .
61002006	Ndiponso Mulungu adaweruza mzinda wa Sodomu ndi wa Gomora naiwononga ndi moto , kuti chimenechi chikhale chitsanzo chochenjeza anthu amene adzakhale osasamala za Mulungu .
61002007	Koma adapulumutsa Loti munthu wolungama , amene ankavutika ndi makhalidwe odzilekerera a anthu ochimwa aja .
61002008	Munthu wolungama uja , pokhala pakati pao , analikumva ndi kuwona machitidwe ao oipa , ndipo tsiku ndi tsiku mtima wake wolungama unkavutikadi .
61002009	Ndiye kuti pamene anthu osamala za Mulungu akuyesedwa , Iye amadziŵa kuŵapulumutsa kwake . Koma amadziŵanso kusunga osalungama kuti alangidwe mpaka tsiku la chiweruzo .
61002010	Makamaka adzalanga anthu amene amatsata zilakolako zonyansa zathupi namanyoza ulamuliro . Aphunzitsi onyenga ndi odzikuza , osasamala munthu , saopa kuchita chipongwe aulemerero a Kumwamba .
61002011	Chonsecho ngakhale angelo , amene ali aakulu ndi amphamvu kuposa aphunzitsi onyengaŵa , sanyazitsa aulemererowo pamaso pa Ambuye .
61002012	Koma anthu aŵa ali ngati nyama chabe , zolengedwa zopanda nzeru , zobadwira kuti zizigwidwa ndi kumaphedwa . Amanyoza mwachipongwe zinthu zosazidziŵa . Ndipo monga nyama zija , iwo omwe adzaonongedwa ,
61002013	nadzalangidwa molingana ndi kuipa kwao . Chimene chimaŵakomera nkumangochita zokondweretsa thupi nthaŵi yamasana . Ali ngati mathotho ndi maŵanga onyansa , chifukwa podya nanu pamodzi amakondwera kuchita zonyenga .
61002014	Maso ao ndi adama , osafuna kuleka kuchimwa . Amanyengerera anthu a mtima wosakhazikika . Ali ndi mtima wozoloŵera kuumirira chuma . Anthu otembereredwa !
61002015	Adasiya njira yolungama , adasokera potsata njira ya Balamu , mwana wa Beori , amene ankafunitsa kupata mphotho pochita zosalungama .
61002016	Koma adadzudzulidwa chifukwa cha kulakwa kwakeko . Bulu , nyama yosalankhula , adalankhula ngati munthu , kuletsa zamisala za mneneriyo .
61002017	Aphunzitsi onyengaŵa ali ngati akasupe opanda madzi , ngati nkhungu yokankhidwa ndi mphepo yamkuntho . Mulungu adaŵasungira mdima wakuda wabii .
61002018	Iwowotu amalankhula mau odzitama auchitsiru , ndipo ndi zilakolako zonyansa zathupi amanyengerera anthu amene angopulumuka chatsopano pakati pa anzao oipa .
61002019	Amaŵalonjeza ufulu , chonsecho eniakewo ndi akapolo a chivunde . Pajatu munthu amasanduka kapolo wa chimene chamugonjetsa .
61002020	Chifukwatu ngati anthu apulumuka ku zodetsa za dziko lino lapansi , pakudziŵa Ambuye athu ndi Mpulumutsi wathu , Yesu Khristu , pambuyo pake nkugwidwanso ndi kugonjetsedwa ndi zoipa zomwezo , potsiriza adzakhala oipa koposa m'mene analiri poyamba .
61002021	Kukadakhala bwino kwa iwo akadakhala osadziŵa njira ya chilungamo , koposa kuileka atadziŵa lamulo loyera limene Mulungu adaŵapatsa .
61002022	Pakutero akutsimikiza kuti ngwoona mwambi uja wakuti , " Galu wabwerera ku masanzi ake , " ndi wina ujanso wakuti , " Nkhumba imene inasamba , yakunkhuliranso m'matope . "
61003001	Inu okondedwa , kalata ndikukulemberaniyi ndi yachiŵiri . M'makalata aŵiri onseŵa ndafuna kuutsa mitima yanu kuti mukhale ndi maganizo oona .
61003002	Kumbukirani mau amene aneneri oyera adanena kale , ndiponso lamulo la Ambuye ndi Mpulumutsi wathu limene atumwi adakupatsani .
61003003	Choyamba mumvetse izi : pa masiku otsiriza kudzafika anthu olalata , otsata zilakolako zao zoipa .
61003004	Azidzalalata nkumanena kuti , " Kodi suja Ambuye adalonjeza kuti adzabweranso ? Nanga ali kuti ? Lija nkale adamwalira makolo athu , koma zonse zili monga momwe Mulungu adazilengera poyamba paja . "
61003005	Apa akuiŵala dala kuti kalelo Mulungu atanena mau , zakuthambo zidalengedwa , ndipo dziko lapansi lidapangidwa ndi madzi kufumira m'madzi .
61003006	Ndipo ndi madzi okhaokhawo dziko lapansi la masiku amenewo lidamizidwa ndi kuwonongedwa .
61003007	Koma Mulungu ndi mau omwe aja adasunga zakuthambo ndi dziko lapansi la masiku ano kuti adzazitenthe ndi moto . Akuzisunga kufikira tsiku limene adzaweruza ndi kuwononga anthu onse osasamala za Iye .
61003008	Koma inu okondedwa , chinthu chimodzi musaiŵale , kuti pamaso pa Ambuye tsiku limodzi lili ngati zaka chikwi chimodzi , ndipo zaka chikwi chimodzi zili ngati tsiku limodzi .
61003009	Sikuti akuzengereza kuchita zimene adalonjeza , monga m'mene ena amaganizira , koma akukulezerani mtima . Safuna kuti ena aonongedwe , koma afuna kuti onse atembenuke mtima .
61003010	Koma tsiku la Ambuye lidzafika ngati mbala . Pa tsikulo zakumwamba zidzatha ndi phokoso loopsa . Zinthu zonse zidzayaka moto nkusungunuka , ndipo dziko lapansi ndi zonse zili m'menemo zidzapseratu .
61003011	Popeza kuti zonsezi zidzasungunuka motero , nanga simuyenera kukhala anthu angwiro m'makhalidwe anu ndiponso osamala za Mulungu ?
61003012	Muziyembekeza tsiku la Ambuye ndi kugwira ntchito zofulumizitsa kudza kwake . Pa tsikulo zakumwamba zidzayaka moto ndi kusungunuka , ndipo zinthu zonse nazonso zidzasungunukira m'motomo .
61003013	Koma potsata lonjezo la Mulungu , tikudikira kumwamba kwatsopano ndi dziko lapansi latsopano , m'mene chilungamo chizidzakhalamo .
61003014	Choncho inu okondedwa , popeza kuti mukudikira zimenezi , muzichita changu kuti Ambuye adzakupezeni muli opanda banga kapena chilema ndiponso muli pa mtendere ndi Ambuyewo .
61003015	Zindikirani kuti Ambuye athu akukulezerani mtima kuti mupulumuke . Paulo , mbale wathu wokondedwa uja , nayenso adakulemberani za zimenezi ndi nzeru zimene Mulungu adampatsa .
61003016	Paja amanena chimodzimodzi m'makalata ake onse polemba za zimenezi . M'makalatamo muli zina zapatali kuzimvetsa , ndipo anthu osaphunzira ndi a nzeru zosakhazikika amazipotoza , monga amapotozeranso Malembo ena . Pakutero akungodziwononga okha .
61003017	Tsono inu okondedwa , popeza kuti mwazidziŵiratu zimenezi , chenjerani kuti zolakwa za anthu ochimwa zingakusokeretseni ndipo mungagwedezeke kenaka nkugwa .
61003018	Koma mukule m'chifundo ndi m'nzeru za Yesu Khristu , Ambuye athu ndi Mpulumutsi wathu . Iye akhale ndi ulemerero tsopano ndi mpaka muyaya . Amen .
62001001	Tikukulemberani za Iye uja amene adaalipo kuyambira pa chiyambi , amene tidamumva ndipo tidamuwona ndi maso athu , amene tidampenya ndithu , ndipo tidamkhudza ndi manja athu : Iyeyo ndiye Mau opatsa moyo .
62001002	Moyowo udaoneka , ndipo ife tidauwona . Tikuuchitira umboni , ndipo tikukulalikirani za moyo wosatha , umene unali kwa Atate ndipo udatiwonekera .
62001003	Chimene tidachiwona ndi kuchimva , tikukulalikirani , kuti inunso mukhale a mtima umodzi ndi ife . Kuyanjana kwathu tikuyanjana ndi Atate , ndiponso ndi Mwana wao , Yesu Khristu .
62001004	Tikukulemberani zimenezi kuti chimwemwe chathu chikhale chathunthu .
62001005	Uthenga umene tidamva kwa Iye , ndipo timaulalika kwa inu , ndi wakuti Mulungu ndiye kuŵala , ndipo mwa Iye mulibe mdima konse .
62001006	Tikanena kuti timayanjana naye , pamene tikuyendabe mu mdima , tikunama , ndipo zochita zafhu nzosagwirizana ndi zoona .
62001007	Koma tikamayenda m'kuŵala , monga Iye ali m'kuŵala , pamenepo tikuyanjana tonsefe . Ndipo magazi a Yesu , Mwana wake , amatitsuka ndi kutichotsera tchimo lililonse .
62001008	Tikanena kuti tilibe tchimo , tikudzinyenga , ndipo mwa ife mulibe choona .
62001009	Koma tikamavomera kuti ndife ochimwa , Mulungu amene ali wokhulupirika ndi wolungama , adzatikhululukira machimo athuwo . Adzatiyeretsa ndi kutichotsera kusalungama kwafhu konse .
62001010	Tikanena kuti sitidachimwe , tikumuyesa wonama Mulungu , ndipo mau ake sali mwa ife .
62002001	Inu ana anga , ndikukulemberani zimenezi kuti musamachimwa . Komabe wina akachimwa , tili nayo Nkhoswe yotinenera kwa Atate , ndiye Yesu Khristu amene ali wolungama .
62002002	Iyeyo ndiye nsembe yopepesera machimo athu , ndipo osati athu okha , komanso a anthu a pa dziko lonse lapansi .
62002003	Pakutsata malamulo a Mulungu , ndi pamene tingatsimikize kuti timamdziŵa .
62002004	Munthu akamati , " Ine ndimadziŵa Mulungu " , koma chikhalirecho satsata malamulo ake , angonama ameneyo , ndipo mwa iye mulibe choona .
62002005	Koma munthu akamasunga mau a Mulungu , pamenepo chikondi cha Mulungu chafikadi pake penipeni mwa iyeyo . Chotitsimikizitsa kuti tili mwa Iye , ndi chimenechi .
62002006	Munthu akamati amakhala mwa Mulungu , zochita zake zizilingana ndi zimene Yesu ankachita .
62002007	Inu okondedwa , sindikukulemberani lamulo latsopano , koma lakale lomwe lija , limene mwakhala nalo kuyambira pa chiyambi . Lamulo lakalelo ndi mau amene mudaŵamva kale .
62002008	Komabe ndi lamulo latsopano limene ndikukulemberani . Zimene lamuloli likunena , zidachitikadi mwa Yesu , ndipo zikuchitikanso mwa inu . Pajatu mdima ulikutha , ndipo kuŵala kwenikweni kwayamba kale kuti ngwee .
62002009	Munthu akamati ali m'kuŵala , komabe nkumadana ndi mnzake , akali mu mdima ameneyo .
62002010	Koma munthu wokonda mnzake , amakhala m'kuŵala , ndipo mwa iye mulibe chokhumudwitsa .
62002011	Munthu wodana ndi mnzake , ali mu mdima , ndipo akuyenda mu mdima . Sadziŵa kumene akupita , chifukwa mdima wamudetsa m'maso .
62002012	Inu ana , ndikukulemberani popeza kuti Mulungu wakukhululukirani machimo anu chifukwa cha dzina la Khristu .
62002013	Inu atate , ndikukulemberani , chifukwa mumamdziŵa Iye amene alipo kuyambira pa chiyambi . Inu achinyamata , ndikukulemberani , chifukwa mwampambana Woipa uja .
62002014	Ndimakulemberani inu ana , chifukwa Atate mumaŵadziŵa . Ndimakulemberani inu atate , chifukwa mumamdziŵa Iye amene alipo kuyambira pa chiyambi . Ndimakulemberani inu achinyamata , chifukwa ndinu amphamvu , mau a Mulungu amakhala mwa inu , ndipo mwampambana Woipa uja .
62002015	Musamalikonde dziko lapansi kapena zinthu zapansipano . Munthu akamakonda dziko lapansi , chikondi chokonda Atate sichikhalamo mwa iye .
62002016	Paja zonse zapansipano , zilakolako zathupi , zinthu zimene maso amakhumbira , ndiponso kunyadira za moyo uno , zonsezi sizichokera kwa Atate , koma ku mkhalidwe woipa wa dziko lapansi .
62002017	Ndipotu dziko lapansi likupita , pamodzi ndi zake zonse zimene anthu amazilakalaka . Koma munthu wochita zimene Mulungu afuna , amakhalapo mpaka muyaya .
62002018	Ananu , ino ndi nthaŵi yotsiriza . Mudamva kuti kukubwera Woukira Khristu , ndipo tsopano aoneka kale ambiri oukira Khristu . Zimenezi zikutizindikiritsa kuti ino ndi nthaŵi yotsirizadi .
62002019	Anthuwo adachita kuchoka pakati pathu , komabe sanali a gulu lathu kwenikweni . Pakuti akadakhala a gulu lathu , bwenzi akali nafebe . Koma adatichokera , kuti aonekere poyera kuti panalibe ndi mmodzi yemwe mwa iwo amene anali wa gulu lathu .
62002020	Koma inuyo , mudadzozedwa ndi Woyera uja , ndipo nonse mukudziŵa .
62002021	Ndakulemberani , osati chifukwa chakuti simudziŵa choona , koma chifukwa chakuti mumachidziŵa , ndipo mukudziŵanso kuti bodza silichokera ku choona .
62002022	Wabodzayo ndani ? Kodi si amene amanena kuti Yesu si Mpulumutsi wolonjezedwa uja ? Wokana Atate ndi Mwana , ameneyo ndiye Woukira Khristu .
62002023	Aliyense wokana Mwana , alibenso Atate . Wovomereza Mwana , alinso ndi Atate .
62002024	Koma inu , zimene mudamva kuyambira pa chiyambi , zikhalebe m'mitima mwanu . Zimene mudamva kuyambira pa chiyambi zikakhalabe m'mitima mwanu , inunso mudzakhala mwa Mwana ndi mwa Atate .
62002025	Ndipo chimene adalonjeza nchimenechi : moyo wosatha .
62002026	Ndikukulemberani zimenezi kuti ndikuuzeni za iwo aja amene amafuna kukusokeretsani .
62002027	Koma inu , Khristu adakudzozani ndi Mzimu Woyera amene amakhala mwa inu , ndipo sipafunikanso wina woti akuphunzitseni . Mzimu Woyerayo , amene mudadzozedwa naye , amakuphunzitsani zonse . Zimene amakuphunzitsani nzoona , si zonama ai . Nchifukwa chake , monga momwe adakuphunzitsirani , khalani mwa Khristu .
62002028	Tsono ananu , khalani mwa Iye , kuti tikakhale olimba mtima Iye akadzaoneka , ndipo tisadzachite manyazi Iye akadzabweranso .
62002029	Ngati mukudziŵa kuti Khristu ndi wolungama , musapeneke konse kuti aliyense wochita chilungamo , ndi mwana wa Mulungu .
62003001	Onani kukula kwake kwa chikondi chimene Atate adatikonda nacho . Adatikonda kwambiri , kotero kuti timatchedwa ana a Mulungu . Ndipo ndifedi ana ake . Anthu odalira zapansipano satidziŵa ifeyo , chifukwa Iyeyonso sadamdziŵe .
62003002	Inu okondedwa , ndife ana a Mulungu tsopano . Mulungu sadatiwonetsebe chimene tidzakhale . Koma tikudziŵa kuti Iye akadzaoneka , tidzakhala ofanafana naye , pakuti tidzamuwona monga momwe aliri .
62003003	Munthu aliyense amene ali ndi chiyembekezo chimenechi pa Khristu , amadzisandutsa woyera monga momwe Khristuyo ali woyera .
62003004	Aliyense amene amachimwa , alinso ndi mlandu wa kuphwanya malamulo . Paja kuchimwa nkuphwanya malamulo kumene .
62003005	Mukudziŵa kuti Khristu adaoneka kuti adzachotse machimo , ndipo mwa Iye mulibe tchimo .
62003006	Munthu aliyense wokhala mwa Khristu , sachimwa . Aliyense amene amachimwa , sadamuwone ndipo sadamdziŵe .
62003007	Ana anga , wina aliyense asakusokeretseni . Munthu amene amachita chilungamo , ngwolungama monga Khristu ali wolungama .
62003008	Munthu amene amachimwa , ndi wa Satana , pakuti Satana ndi wochimwa kuyambira pa chiyambi . Mwana wa Mulungu adaoneka ndi cholinga chakuti aononge zochita za Satana .
62003009	Aliyense amene ali mwana wa Mulungu , sachimwirachimwira , popeza kuti umulungu wake wa Mulunguyo uli mwa iye . Sangathe kumachimwirachimwira , chifukwa ndi mwana wa Mulungu .
62003010	Kusiyana kwake pakati pa ana a Mulungu ndi ana a Satana kumaoneka motere : aliyense wosachita chilungamo , ndiponso wosakonda mnzake , sali mwana wa Mulungu .
62003011	Uthenga umene mudamva kuyambira pa chiyambi ndi wakuti tizikondana .
62003012	Tisakhale ngati Kaini amene anali wake wa Woipa uja , ndipo adapha mbale wake . Chomuphera chinali chiyani ? Chifukwa zochita zake zinali zoipa , koma za mbale wake zinali zolungama .
62003013	Motero musadabwe abale , anthu odalira zapansipano akamadana nanu .
62003014	Ife tikudziŵa kuti mu imfa tidatulukamo nkuloŵa m'moyo , popeza kuti timakonda anzathu . Munthu amene sakonda mnzake , akali mu imfa .
62003015	Aliyense wodana ndi mnzake , ndi wopha anthu . Ndipo mukudziŵa kuti aliyense wopha anthu , alibe moyo wosatha mumtima mwake .
62003016	Tazindikira chikondi tsopano pakuwona kuti Khristu adapereka moyo wake chifukwa cha ife . Choncho ifenso tiyenera kupereka moyo wathu chifukwa cha abale athu .
62003017	Koma munthu akakhala ndi chuma , ndipo aona mnzake ali wosoŵa , iye nkumuumira mtima namumana , kodi chikondi cha Mulungu chingakhalemo bwanji mumtima mwake ?
62003018	Ananu , chikondi chathu chisamangokhala cha nkhambakamwa chabe , koma chiziwoneka pa zochita zathu .
62003019	Apo tidzadziŵa kuti tili pa choona , ndipo tidzakhala okhazika mtima pamaso pa Mulungu
62003020	nthaŵi zonse pamene mtima wathu ukutitsutsa kuti ndife olakwa . Paja Mulungu ndi wamkulu kopambana mtima wathu , ndipo amadziŵa zonse .
62003021	Inu okondedwa , ngati mtima wathu sutitsutsa , titha kuima mopanda mantha pamaso pa Mulungu .
62003022	Ndipo chilichonse chimene timpempha , amatipatsa , chifukwa timatsata malamulo ake , ndipo timachita zomkondweretsa .
62003023	Chimene Mulungu amalamula nchakuti tizikhulupirira Mwana wake Yesu Khristu , ndipo kuti tizikondana monga Iye adatilamulira .
62003024	Munthu wotsata malamulo a Mulungu , amakhala mwa Mulungu , ndipo Mulungu amakhala mwa iye . Chifukwa cha Mzimu Woyera amene adatipatsa , timadziŵa kuti Mulungu amakhaladi mwa ife .
62004001	Inu okondedwa , musamakhulupirira maganizo aliwonse , koma muziŵayesa maganizowo kuti muwone ngati ndi ochokeradi kwa Mulungu . Paja aneneri ambiri onama awanda ponseponse .
62004002	Mungathe kuzindikira Mzimu wa Mulungu motere : aliyense wovomereza kuti Yesu Khristu adadzakhaladi munthu , ameneyo ndi wochokera kwa Mulungu .
62004003	Koma aliyense wosavomereza Yesu , ameneyo ndi wosachokera kwa Mulungu . Maganizo akewo ndi ochokera kwa Woukira Khristu , yemwe uja mudamva kuti akubwerayu ; ndipotu wafika kale m'dziko lapansi .
62004004	Koma inu , ana anga , ndinu ake a Mulungu , ndipo mwaŵapambana aneneri onamawo . Pakuti Iye amene ali mwa inu , ndi wopambana iye uja amene ali mwa anthu odalira zapansipano .
62004005	Aneneri onamawo ndi apansipano , nchifukwa chake zimene amalankhula nzapansipano , ndipo anthu odalira zapansipano amaŵamvera .
62004006	Koma ife ndife ake a Mulungu . Munthu wodziŵa Mulungu , amatimvera . Koma iye amene sali wake wa Mulungu , satimvera . Umu ndi m'mene timasiyanitsira pakati pa maganizo oona ndi maganizo onama .
62004007	Inu okondedwa , tizikondana , pakuti chikondi nchochokera kwa Mulungu . Aliyense amene ali ndi chikondi , ndi mwana wa Mulungu , ndipo amadziŵa Mulungu .
62004008	Koma munthu wopanda chikondi sadziŵa Mulungu , pakuti Mulungu ndiye chikondi chimene .
62004009	Mulungu adaonetsa chikondi chake kwa ife motere : Iye nkukhala ndi Mwana mmodzi yekha , koma adamtuma pansi pano , kuti mwa Iye tikhale ndi moyo .
62004010	Chikondi chenicheni ndi ichi , chakuti sindife tidakonda Mulungu ai , koma Mulungu ndiye adatikonda ifeyo , natuma Mwana wake kuti akhale nsembe yopepesera machimo athu .
62004011	Inu okondedwa , ngati Mulungu adatikonda kwambiri chotere , ifenso tiyenera kumakondana .
62004012	Palibe munthu amene adaona Mulungu . Koma tikamakondana , Mulungu amakhala mwa ife , ndipo chikondi chake chafika pake penipeni mwa ife .
62004013	Tikudziŵa kuti timakhala mwa Mulungu , ndipo Iyenso amakhala mwa ife , chifukwa adatipatsa Mzimu wake Woyera .
62004014	Ife taona , ndipo tikuchita umboni , kuti Atate adatuma Mwana wake kuti adzakhale Mpulumutsi wa anthu a pa dziko lonse lapansi .
62004015	Aliyense wovomereza kuti Yesu ndi Mwana wa Mulungu , Mulungu amakhala mwa iye , ndipo iye amakhala mwa Mulungu .
62004016	Motero ife timadziŵa ndipo timakhulupirira ndithu kuti Mulungu amatikonda . Mulungu ndiye chikondi , ndipo munthu wokhala ndi moyo wachikondi , amakhala mwa Mulungu , Mulungunso amakhala mwa iye .
62004017	Pamene chikondi chafikira pake penipeni mwa ife ndi apa pakuti moyo wathu pansi pano uli wonga moyo wa Khristu , kotero kuti tingathe kukhala olimba mtima pa tsiku la chiweruzo .
62004018	Munthu amene ali ndi chikondi , alibe mantha , pakuti chikondi changwiro chimatulutsira mantha kunja . Munthu akamachita mantha , ndiye kuti akuwopa chilango , ndipo chikondi sichidafike pake penipeni mwa iye .
62004019	Ife timakonda Mulungu chifukwa ndiye adayamba kutikonda .
62004020	Wina akamanena kuti , " Ndimakonda Mulungu " , komabe nkumadana ndi mbale wake , ndi wonama ameneyo . Pakuti munthu wosakonda mbale wake amene wamuwona , sangathe kukonda Mulungu amene sadamuwone .
62004021	Lamulo limene Iye adatipatsa ndi lakuti , wokonda Mulungu azikondanso mbale wake .
62005001	Munthu aliyense wokhulupirira kuti Yesu ndi Mpulumutsi wolonjezedwa uja , iyeyo ndi mwana wa Mulungu . Ndipo aliyense wokonda nakubala , amakonda ndi mwana wake yemwe .
62005002	Chodziŵira kuti timakonda ana a Mulungu nchakuti timakonda Mulungu ndi kutsata malamulo ake .
62005003	Paja kukonda Mulungu ndiye kuti kutsata malamulo ake , ndipo malamulo ake si olemetsa .
62005004	Chifukwa aliyense amene ali mwana wa Mulungu , amagonjetsa dziko lapansi . Chimene timagonjetsera dziko lapansilo ndi chikhulupiriro chathu .
62005005	Ndani amagonjetsa dziko lapansi ? Amaligonjetsa si wina ai , koma wokhulupirira kuti Yesu ndi Mwana wa Mulungu .
62005006	Yesu Khristu ndiye amene adabwera kudzera mwa madzi ndi mwa magazi . Sadabwere mwa madzi okha , koma mwa madzi ndi mwa magazi omwe . Ndipo Mzimu Woyera ndiye amene amachitirapo umboni , pakuti Mzimuyo ndiye choona .
62005007	Motero pali atatu aŵa ochitira umboni :
62005008	Mzimu Woyera , madzi ndi magazi , ndipo atatuŵa amavomerezana .
62005009	Timalandira umboni wa anthu , koma umboni wa Mulungu ndi wopambana umboni wa anthu . Umboniwo ndi umene Mulungu adachitira Mwana wake .
62005010	Amene amakhulupirira Mwana wa Mulungu , ali nawo umboniwo mumtima mwake . Amene sakhulupirira Mulungu , amayesa kuti Mulungu ndi wonama , chifukwa sakhulupirira umboni umene Mulungu adachitira Mwana wake .
62005011	Umboniwo tsono ndi wakuti Mulungu adatipatsa moyo wosatha , ndipo moyowo umapezeka mwa Mwana wake .
62005012	Amene ali ndi Mwanayo , ali nawo moyo . Amene sali ndi Mwana wa Mulungu , alibe moyo .
62005013	Inu amene mumakhulupirira dzina la Mwana wa Mulungu , ndakulemberani zimenezi kuti mudziŵe kuti muli ndi moyo wosatha .
62005014	Ndipo timalimba mtima pamaso pa Mulungu , popeza kuti amatimvera tikapempha kanthu kalikonse komukomera .
62005015	Ndipo ngati tikudziŵa kuti amatimvera tikapempha kanthu kalikonse , timadziŵanso kuti talandiradi zimene tampempha .
62005016	Wina akaona mbale wake akuchita tchimo losadzetsa imfa , apemphere , ndipo Mulungu adzampatsa moyo mbale wakeyo . Ndikunenatu za ochita tchimo losadzetsa imfa . Koma lilipo tchimo lina lodzetsa imfa , za tchimo limenelo sindikunena kuti apemphere ai .
62005017	Chinthu chilichonse chosalungama ndi tchimo , koma pali lina tchimo losadzetsa imfa .
62005018	Tikudziŵa kuti aliyense amene ali mwana wa Mulungu , sachimwirachimwira . Yesu , Mwana wa Mulungu , amamsunga , ndipo Woipa uja sangamkhudze .
62005019	Tikudziŵa kuti ndife ake a Mulungu , ndipo kuti onse odalira zapansipano ali m'manja mwa Woipa uja .
62005020	Tikudziŵa kuti Mwana wa Mulungu adafika , ndipo adatipatsa nzeru kuti timdziŵe Mulungu woona . Ndipo tili mwa Mulungu woonayo , chifukwa tili mwa Mwana wake Yesu Khristu . Iyeyo ndiye Mulungu woona ndiponso moyo wosatha .
62005021	Ana inu , dzisungeni bwino , osapembedza mafano .
63001001	Ine mkulune ndikulemba kalatayi kwa mai wosankhidwa ndi Mulungu , ndi kwa ana ake amene ndimaŵakonda kwenikweni . Ndipo sindine ndekha amene ndimakukondani , komanso onse odziŵa choona .
63001002	Timakukondani chifukwa cha choona chimene chimakhala mwa ife , ndipo chidzakhala nafe mpaka muyaya .
63001003	Mulungu Atate ndi Yesu Khristu , Mwana wa Atate , atikomere mtima ndi kutipatsa chifundo ndi mtendere m'choona ndi m'chikondi .
63001004	Ndidakondwera kwambiri kuti ndidapeza ana anu ena akuyenda motsata choona , monga Atate adatilamulira .
63001005	Ndiye tsopano ndikukupemphani mai : tizikondana . Pakutero sindikukulemberani lamulo latsopano ai , koma lomwe lija limene takhala nalo kuyambira pa chiyambi .
63001006	Chikondi chimene ndikunenachi nchakuti tikhale omvera malamulo a Mulungu . Lamulo limene ndikukulemberanilo , monga mudamva kuyambira pa chiyambi , ndi lakuti moyo wanu uzikhala wachikondi .
63001007	Paja pakuwoneka anthu ambiri onyenga pa dziko lapansi . Iwo savomereza kuti Yesu Khristu adadzakhaladi munthu . Munthu wosavomereza zimenezi ndi wonyenga , ndiponso woukira Khristu .
63001008	Chenjerani kuti mungataye chimene mwagwirira ntchito , koma yesetsani kuti mukalandire mphotho yathunthu .
63001009	Aliyense amene sasunga chiphunzitso cha Khristu , koma amaonjezerapo zina , alibe Mulungu . Koma amene amasunga chiphunzitsocho , ameneyo alinso ndi Atate ndi Mwana .
63001010	Wina aliyense akadza kwa inu osaphunzitsa zimenezi , musamlandire m'nyumba mwanu . Musampatse ndi moni womwe ,
63001011	pakuti wopatsa munthu wotere moni , akuvomereza zochita zake zoipa .
63001012	Ndili ndi zambiri zoti ndikuuzeni , koma sindifuna kuzilemba m'kalata . Ndikuyembekeza kubwera kwanuko kuti tidzakambirane pakamwa mpakamwa . Pamenepo chimwemwe chathu chidzakhala chathunthu .
63001013	Ana a mbale wanu wosankhidwa ndi Mulungu akuti moni .
64001001	Ine mkulune ndikulemba kalatayi kwa Gayo wokondedwa , amene ndimamkonda kwenikweni .
64001002	Wokondedwa , ndimapemphera kuti zako zonse zikuyendere bwino , ndipo kuti moyo wako wathupi ukhale wolimba , monga momwe uliri moyo wako wauzimu .
64001003	Ine ndidaakondwa kwambiri pamene abale ena adafika nkumafotokoza za moyo wako m'choona , ndiponso za m'mene umayendera motsata choona .
64001004	Palibe chondikondweretsa kwambiri koposa kumva kuti ana anga akuyenda m'choona .
64001005	Wokondedwa , umatsata chikhulupiriro chako pa zonse zimene umachitira abale , makamaka akakhala alendo .
64001006	Iwo adachitira umboni chikondi chako pamaso pa mpingo . Ndi bwinodi kuti uŵathandize mokondweretsa Mulungu kupitiriza ulendo wao .
64001007	Paja adaanyamuka ulendo wao chifukwa cha dzina la Khristu , osalandira thandizo kwa akunja .
64001008	Tsono ife tiyenera kumaŵathandiza anthu otere , kuti tigwirizane nawo pa ntchito yofalitsa choona .
64001009	Ndidalembera mpingo mau pang'ono , koma Diotrefe safuna kundimvera . Iye amafuna kukhala mtsogoleri .
64001010	Choncho ndikabwera , ndidzakumbutsa ntchito zimene amachita . Iye amandilalatira ndi mau oipa . Ndipo sachita zokhazi ai , komanso iyeiyeyo amakana kulandira abale , ndipo anthu ofuna kuŵalandira , iye amaŵaletsa , nkumaŵatulutsa mu mpingo .
64001011	Wokondedwa , usamatsanzire zoipa , koma zabwino . Aliyense wochita zabwino , ndi mwana wa Mulungu , koma wochita zoipa , sadaone Mulungu .
64001012	Demetrio anthu onse amamchitira umboni wabwino . Ngakhale choona chomwe chimamchitira umboni . Ifenso tikumchitira umboni , ndipo iweyo ukudziŵa kuti umboni wathu ndi woona .
64001013	Ndinali ndi zambiri zoti ndikuuze , koma sindingakonde kuzilemba m'kalata .
64001014	Ndikuyembekeza kudzakuwona posachedwa . Pamenepo tidzakambirana pakamwa mpakamwa .
64001015	Mtendere ukhale nawe . Abwenzi onse akuti moni . Uperekeko moni kwa abwenzi onse mmodzimmodzi
65001001	Ndine , Yuda , mtumiki wa Yesu Khristu , ndiponso mbale wa Yakobo . Ndikulemba kalatayi kwa inu amene Mulungu adakuitanani , amene Mulungu Atate athu amakukondani ndi kukusungani , kusungira Yesu Khristu .
65001002	Mulungu achulukitse chifundo chake , mtendere wake ndi chikondi chake kwa inu .
65001003	Inu okondedwa , ndinkafunitsitsa kukulemberam ' kalata , kuti ndikufotokozereni za chipulumutso chokhudza tonsefe . Ndiye mtima wanga udandikakamiza kuti ndikulembereni tsopano ndi kukupemphani kolimba , kuti mumenye ndithu nkhondo yotchinjiriza chikhulupiriro , chimene Mulungu adapatsa anthu ake kamodzi kokhako .
65001004	Paja anthu ena osasamala za Mulungu adaloŵa mobisika pakati panu . Iwo amapotoza kukoma mtima kwa Mulungu , ndi kukuyesa ufulu wochitira zonyansa . Amakana Yesu Khristu , amene Iye yekha ndiye Mbuye wathu ndi Mfumu yathu . Zakuti anthu ameneŵa adzalangidwa zidalembedwa kale lomwe .
65001005	Tsopano ndati ndikukumbutseni zina , ngakhale mudazidziŵa kale zonse . Paja Ambuye adaapulumutsa mtundu wa Aisraele ku dziko la Ejipito , koma pambuyo pake adaŵaononga onse amene sadakhulupirire .
65001006	Mukumbukire angelo amene sadakhutire ndi ulamuliro wao , koma adasiya malo amene Mulungu adaaŵapatsa . Mulungu adaŵamanga ndi maunyolo osatha , ndipo akuŵasunga m'malo amdima mpaka tsiku lalikulu lija pamene adzaŵaweruza .
65001007	Mukumbukirenso mizinda ya Sodomu ndi Gomora ija , ndi mizinda yoyandikana nayo . Anthu ake m'menemonso ankangochita dama , namachitanso zonyansa zotsutsana ndi umunthu . Mulungu adaaŵaika ngati chitsanzo pakuŵalanga ndi moto wosatha .
65001008	Komabe anthu ameneŵa akuchita chimodzimodzi . Potsata maloto ao , amaipitsa matupi ao , amakana ulamuliro wa Mulungu , ndipo amachita chipongwe aulemerero a Kumwamba .
65001009	Koma ngakhale Mikaele yemwe , mkulu wa angelo , pamene iye ankakangana ndi Satana ndi kutsutsana naye za mtembo wa Mose , sadafune kutchuliliza mwachipongwe kuti ndi wolakwa . Adangoti , " Ambuye akulange ! "
65001010	Koma anthu ameneŵa amachita chipongwe zinthu zimene sazidziŵa . Ndipo zinthu zimene amazidziŵa ndi nzeru zachibadwa , zonga za nyama , ndizo zimene zimaŵaononga .
65001011	Iwoŵa ali ndi tsoka , chifukwa adatsata njira ya Kaini . Monga adaachitira Balamu , iwonso adagwa m'cholakwa chifukwa chotsata phindu la ndalama . Adaonongeka chifukwa cha kuukira Mulungu , monga adaachitira Kora .
65001012	Ameneŵa ndiwo amaipitsa maphwando anu achikondi . Amadya nanu mochitisa manyazi , nangosamala za iwo okha . Ali ngati mitambo youluzika ndi mphepo , koma osadzetsa mvula . Ali ngati mitengo yosabala zipatso ngakhale pa nyengo yake , imene idaferatu ndipo anthu adaizula .
65001013	Ali ngati mafunde aukali apanyanja , amene amatulutsa thovu la zonyansa zao . Ali ngati nyenyezi zosokera , ndipo Mulungu akuŵasungira mdima wandiweyani mpaka muyaya .
65001014	Enoki , wa mbadwo wachisanu ndi chiŵiri kuyambira pa Adamu , adaalosa za anthu okhaokhaŵa pamene adati , " Onani , Ambuye akubwera ndi angelo ake osaŵerengeka ,
65001015	kuti adzaweruze anthu onse . Adzagamula kuti ngolakwa onse osasamala za Mulungu , chifukwa cha ntchito zao zonse zosalungama , zimene adachita mosaopa Mulungu . Adzaŵatsutsa chifukwa cha mau onse achipongwe amene iwo , anthu ochimwa ndi onyozera za Mulungu , adanyoza nawo Ambuye . "
65001016	Anthu ake ndi aŵa : ong'ung'udza , odandaula , ndi omangotsata zilakolako zao zoipa . Amalankhula zonyada , ndipo amangotamanda anthu moshashalika chifukwa chofuna kupezerapo phindu .
65001017	Koma inu okondedwa , muzikumbukira mau amene atumwi a Ambuye athu Yesu Khristu adaneneratu .
65001018	Paja adakuuzani kuti , " Pa masiku otsiriza kudzafika anthu onyoza , otsata zilakolako zao zoipa . "
65001019	Anthu ameneŵa ndi oyambitsa mipatuko . Amangotsata zapansipano , ndipo mumtima mwao alibe Mzimu Woyera .
65001020	Koma inu okondedwa , muzithandizana kuti uzikulirakulira moyo wanu , umene udakhazikika pa maziko a chikhulupiriro chanu changwiro . Muzipemphera ndi mphamvu za Mzimu Woyera .
65001021	Mudzisunge m'chikondi cha Mulungu podikira moyo wosatha , umene Ambuye athu Yesu Khristu adzakupatseni mwa chifundo chake .
65001022	Pali ena amene ali okayika , amenewo muziŵachitira chifundo .
65001023	Koma ena muŵapulumutse pakuŵalanditsa ku moto . Enanso muŵachitire chifundo , koma mwamantha , muzidana ngakhale ndi chovala chao chomwe choipitsidwa ndi machimo .
65001024	Akhale ndi ulemerero Iye amene angathe kukusungani kuti mungagwe m'machimo , amene angathenso kukufikitsani pamaso pa ulemerero wake , muli okondwa ndi opanda chilema konse .
65001025	Mulungu , amene Iye yekha ndiye Mpulumutsi wathu mwa Yesu Khristu Ambuye athu , akhale ndi ulemerero , ukulu , mphamvu ndi ulamuliro , isanayambe nthaŵi , tsopano , ndi mpaka muyaya . Amen .
66001001	Buku lino likufotokoza zimene Yesu Khristu adaulula . Mulungu adampatsa zimenezi kuti aonetse atumiki a Mulunguyo zomwe zikuyenera kudzachitika posachedwa . Khristu pofuna kudziŵitsa zinthuzo mtumiki wake Yohane , adachita kutuma mngelo wake kwa iye .
66001002	Yohaneyo wafotokoza zonse zimene adaziwona , ndipo wachitira umboni mau a Mulungu , ndiponso zonse zimene Yesu Khristu adanena .
66001003	Ngwodala munthu amene aŵerenga momveka mauŵa . Ngodalanso anthu amene amvera mau a m'buku limeneli loneneratu zam'tsogolo , ndi kutsata zimene zalembedwamo . Pakuti nthaŵi yoti zichitike zonsezi ili pafupi .
66001004	Ndine , Yohane , ndikulembera mipingo isanu ndi iŵiri ya ku Asiya . Akukomereni mtima ndi kukupatsani mtendere Mulungu amene alipo , amene analipo kale , amene alikudza . Ikukomereni mtima ndi kukupatsani mtendere mizimu isanu ndi iŵiri yokhala patsogolo pa mpando wachifumu wa Mulungu .
66001005	Akukomereninso mtima ndi kukupatsani mtendere Yesu Khristu , mboni yokhulupirika , amene ali woyambirira kulandira moyo waulemerero , amenenso ali Mfumu yolamula mafumu onse a pa dziko lapansi . Iyeyo amatikonda , ndipo ndi magazi ake adatimasula ku machimo athu .
66001006	Iye adatisandutsa mafumu , kuti tizitumikira Mulungu Atate ake modzipereka ngati mtundu wa ansembe . Motero Yesu Khristuyo alandire ulemerero ndi mphamvu zolamulira mpaka muyaya . Amen .
66001007	Mvetsetsani ! Akubwera pa mitambo ! Aliyense adzamuwona , amene adamubaya aja nawonso adzamuwona . Ndipo anthu a mitundu yonse pansi pano adzalira chifukwa cha Iye . Nzoonadi zimenezi . Ndithudi !
66001008	" Ine ndine Woyamba ndiponso Wotsiriza , " akutero Ambuye Mulungu , Mphambe , amene alipo , amene analipo kale , amene alikudza .
66001009	Ndine , Yohane , mbale wanu , ndipo ngati mnzanu wokhulupirira Yesu , ndili nanu limodzi mu ufumu wa Mulungu , komanso m'masautso ndi m'kupirira kosatepatepa . Ndidaponyedwa pa chilumba cha Patimosi , chifukwa cha kulalika mau a Mulungu ndi kuchitira Yesu umboni .
66001010	Pa tsiku la Ambuye ndidaagwidwa ndi Mzimu Woyera , nkumva kumbuyo kwanga liwu lamphamvu ngati kulira kwa lipenga .
66001011	Liwulo lidati , " Zimene ukuwonazi , uzilembe m'buku ndipo ulitumize kwa mipingo isanu ndi iŵiri iyi : wa ku Efeso , wa ku Smirina , wa ku Pergamo , wa ku Tiatira , wa ku Sardi , wa ku Filadelfiya ndi wa ku Laodikea . "
66001012	Nditacheuka kuti ndiwone akundilankhula ndani , ndidaona ndodo zoikapo nyale zisanu ndi ziŵiri zagolide .
66001013	Pakati pake pa ndodo za nyalezo ndidaona wina wooneka ngati mwana wa munthu . Anali atavala mkanjo wautali , atamangira lamba wagolide pa chifuwa .
66001014	Tsitsi lake linali loyera ngati thonje loyera kwambiri , ngati chipale chambee ; maso ake ngati malaŵi a moto ;
66001015	mapazi ake ali chezichezi ngati mkuŵa woyeretsedwa m'ng'anjo ya moto ; liwu lake ngati mkokomo wa madzi ochuluka .
66001016	M'dzanja lake lamanja adaanyamula nyenyezi zisanu ndi ziŵiri , ndipo m'kamwa mwake munali lupanga lakuthwa konsekonse lotulukira kunja . Nkhope yake inali yoŵala ngati dzuŵa lamasana .
66001017	Nditamuwona , ndidagwa kumapazi kwake ngati munthu wakufa . Koma Iye adandisanjika dzanja lake lamanja nati , " Usaope . Woyamba ndiponso Wotsiriza ndine .
66001018	Wamoyo uja ndine . Ndidaafa , koma tsopano ndili moyo mpaka muyaya . Imfa ndi Malo a anthu akufa makiyi ake ali ndi Ine .
66001019	Lemba tsono zimene waziwona , ndiye kuti zimene zikuchitika tsopano ndi zimene zidzachitike bwino lino .
66001020	Chinsinsi cha nyenyezi zisanu ndi ziŵiri zija zimene waziwona m'dzanja langa lamanja , ndi china chija cha ndodo za nyale zisanu ndi ziŵiri zagolide , tanthauzo lake ndi ili : Nyenyezi zisanu ndi ziŵiri zija ndi atsogoleri a mipingo isanu ndi iŵiri ; ndodo za nyale zisanu ndi ziŵiri zija ndi mipingo isanu ndi iŵiri imene . "
66002001	" Mtsogoleri wa mpingo wa ku Efeso umlembere kuti , Naŵa mau ochokera kwa uja wanyamula nyenyezi zisanu ndi ziŵiri m'dzanja lake lamanja , ndi kuyenda pakati pa ndodo za nyale zisanu ndi ziŵiri zagolide zija .
66002002	Akuti : Ntchito zanu zonse ndikuzidziŵa . Ndikudziŵa kuti mwakhala mukugwira ntchito kolimba , ndipo kuti muli ndi kupirira kosatepatepa . Ndikudziŵanso kuti anthu ochimwa simungaŵalekerere . Anthu amene amadzitcha atumwi , pamene sali atumwi konse , mwaŵayesa , ndipo mwaŵapeza kuti ngonama .
66002003	Ndinudi opirira kolimba , ndipo mwasauka kwambiri chifukwa cha Ine , osatopa .
66002004	Komatu pokudzudzulirani palipo : ndi apa pakuti mwasiya chikondi chimene munkandikonda nacho poyamba paja .
66002005	Kumbukirani tsono kuti munali okwera kwambiri musanagwe ; nchifukwa chake mutembenuke mtima , muzichitanso zija munkachita poyambazi . Mukapanda kutero , ndidzabwera nkudzachotsa ndodo ya nyale yanu pamalo pake .
66002006	Komabe chokomera chanu ndi ichi chakuti , mumadana ndi zochita za Anikolai , zimene inenso ndimadana nazo .
66002007	" Amene ali ndi makutu , amvetsetse zimene Mzimu Woyera akuuza mipingozi . " Amene adzapambane , ndidzampatsa mwai wodya zipatso za mtengo wopatsa moyo umene uli ku Paradizo la Mulungu Kumwamba . "
66002008	" Mtsogoleri wa mpingo wa ku Smirina umlembere kuti : Naŵa mau ochokera kwa Iye amene ali Woyamba ndiponso Wotsiriza , amene adaafa nkukhalanso moyo .
66002009	Akuti : Ndikudziŵa masautso anu ndiponso umphaŵi wanu , koma kwenikweni ndinu olemera . Ndikudziŵanso zomwe amakusinjirirani anthu amene amanama kuti ndi Ayuda , pamene sali Ayuda konse , koma ndi a mpingo wa Satana .
66002010	Musachite nazo mantha zoŵaŵa zimene mukukakumana nazo . Ndithu enanu Satana adzakuponyetsani m'ndende kuti akuyeseni , ndipo mudzazunzika pa masiku khumi . Khalani okhulupirika mpaka kufa , ndipo ndidzakupatsani moyo ngati mphotho yanu .
66002011	" Amene ali ndi makutu , amvetsetse zimene Mzimu Woyera akuuza mipingozi . " Amene adzapambane , siidzamkhudza imfa yachiŵiri . "
66002012	" Mtsogoleri wa mpingo wa ku Pergamo umlembere kuti : Naŵa mau ochokera kwa uja ali ndi lupanga lakuthwa konsekonse lija .
66002013	Akuti : Ndikudziŵako kumene inuyo mumakhala , ndiye kuti kumene kuli mpando wachifumu wa Satana . Inu ndinu okhulupirika kwa Ine , simudataye chikhulupiriro chanu , ngakhale pa nthaŵi ya Antipa , mboni yanga , munthu wanga wokhulupirika . Paja iye uja adamuphera kwanu komwe , kumene amakhala Satana .
66002014	Koma pali zinthu zingapo zoti ndikudzudzulireni . Kwanuko muli ndi anthu ena otsata chiphunzitso cha Balamu mneneri wonama uja . Iye uja adaaphunzitsa mfumu Balaki kukopa Aisraele kuti azidya za nsembe zoperekedwa kwa mafano , ndi kumachita chigololo .
66002015	Chimodzimodzi inuyo , muli nawonso anthu ena otsata chiphunzitso cha Anikolai .
66002016	Mutembenuke mtima tsono . Mukapanda kutero , ndidzabwera kwanuko posachedwa , ndipo ndidzakuthirani nkhondo ndi lupanga lotulukira m'kamwa mwanga lija .
66002017	" Amene ali ndi makutu , amvetsetse zimene Mzimu Woyera akuuza mipingozi . " Amene adzapambane , ndidzampatsako chakudya chobisika cha mana . Ndidzampatsanso mwala woyera wolembedwapo dzina latsopano , lodziŵa iye yekha , osati wina aliyense . "
66002018	" Mtsogoleri wa mpingo wa ku Tiatira umlembere kuti : Naŵa mau ochokera kwa Mwana wa Mulungu , uja ali ndi maso onyezimira ngati malaŵi a moto , ndi mapazi onga chitsulo choŵala .
66002019	Akuti : Ntchito zanu zonse ndikuzidziŵa . Ndikudziŵa chikondi chanu , kukhulupirika kwanu , kutumikira kwanu , ndi kupirira kwanu kosatepatepa . Ndikudziŵa kuti ntchito zanu zatsopano nzabwino koposa zoyamba zija .
66002020	Komatu pokudzudzulirani palipo : ndi apa pakuti mumamlekerera mkazi uja Yezebele , amene amadzitcha mneneri . Iye uja amanyenga atumiki anga nkumaŵaphunzitsa kuti azichita dama ndi kumadya zansembe zoperekedwa kwa mafano .
66002021	Ndidampatsa nthaŵi kuti atembenuke mtima , koma safuna kutembenuka ndi kuleka kusakhulupirika kwake .
66002022	Tsono ndidzamgwetsa m'matenda , ndipo ochita naye dama lakelo , ndidzaŵagwetsa m'masautso aakulu , akapanda kutembenuka mtima ndi kuleka zoipa zonse zimene ankachita naye .
66002023	Ana akenso ndidzaŵapha . Motero mipingo yonse idzazindikira kuti Ine ndine uja ndimadziŵa za m'mitima mwa anthu ndi za m'maganizo mwao . Aliyense mwa inu ndidzachita naye molingana ndi ntchito zake .
66002024	" Koma enanu a ku Tiatira simudatsate nao chiphunzitso choipachi , ndipo simudaphunzireko zimene iwo amati zinsinsi zozama za Satana . Kwa inu mau anga ndi akuti sindikuwonjezerani malamulo ena ,
66002025	koma inu , mungogwiritsa zimene mudaphunzira , mpaka Ine ndidzabwere .
66002026	Amene adzapambane ndi kuchita mpaka potsiriza zimene ndamlamula , ndidzampatsa ulamuliro pa mitundu yonse ya anthu .
66002027	Adzailamulira ndi ndodo yachitsulo , nadzaiphwanyaphwanya ngati mbiya . Ulamuliro umenewu ndi womwe Ine ndidaulandira kwa Atate .
66002028	Ndidzampatsanso Nthanda , nyenyezi yoŵala m'mamaŵa ija .
66002029	" Amene ali ndi makutu , amvetsetse zimene Mzimu Woyera akuuza mipingozi . "
66003001	Mtsogoleri wa mpingo wa ku Sardi umlembere kuti , Naŵa mau ochokera kwa amene amalamulira mizimu ya Mulungu isanu ndi iŵiri ija , ndi nyenyezi zisanu ndi ziŵiri zija zili m'manja mwakezi . Akuti : Ntchito zanu zonse ndikuzidziŵa . Ndikudziŵa kuti muli ndi mbiri yoti ndinu amoyo , chonsecho ndinu akufa .
66003002	Dzukani , ndi kulimbitsa zokutsalirani zimene zili pafupi kutha . Pakuti ndikuwona kuti ntchito zanu sizili zangwiro konse pamaso pa Mulungu wanga .
66003003	Tsono kumbukirani zimene mudaphunzira , ndi zimene mudamva . Muzisunge ndipo mutembenuke mtima . Mukapanda kudzuka , ndidzabwera mwadzidzidzi ngati mbala , mwakuti nthaŵi imene ndidzakupezeniyo simudzaidziŵa .
66003004	Koma alipo angapo pakati panu ku Sardi amene sadadetse zovala zao . Iwowo adzayenda nane pamodzi atavala zoyera , pakuti ndi oyeneradi .
66003005	Motero aliyense amene adzapambane , adzamuvekanso zovala zoyera . Dzina lake sindidzalifafaniza m'buku la amoyo , ndipo ndidzamchitira umboni pamaso pa Atate anga , ndi pamaso pa angelo ao .
66003006	" Amene ali ndi makutu , amvetsetse zimene Mzimu Woyera akuuza mipingozi . "
66003007	" Mtsogoleri wa mpingo wa ku Filadelfiya umlembere kuti , Naŵa mau ochokera kwa Iye amene ali woyera ndi woona , amene ali ndi kiyi yaulamuliro ya Mfumu Davide . Uja amene amati akatsekula , palibe wotinso nkutseka , ndipo akatseka , palibe wotinso nkutsekula .
66003008	Akuti : Ntchito zanu zonse ndikuzidziŵa . Ndakutsekulirani pa khomo , ndipo palibe amene angatsekepo . Ndikudziŵa kuti mphamvu zanu nzochepa , komabe mwasunga mau anga , ndipo simudandikane .
66003009	Alipo ena a mpingo wa Satana , amene sali Ayuda , koma amanama kuti ndi Ayuda . Iwoŵa ndidzaŵabweretsa kwa inu kuti adzadzigwetse kumapazi kwanu . Pamenepo adzadziŵa kuti ndimakukondani .
66003010	Popeza kuti mwasunga mau anga oti mupirire mosatepatepa , Inenso ndidzakusungani pa nthaŵi yamayeso imene ilikudza m'dziko lonse lapansi , kuti anthu onse okhalamo adzayesedwe .
66003011	Ndikubwera posachedwa . Gwiritsani chimene muli nacho , kuti wina angakulandeni mphotho yanu .
66003012	Amene adzapambane , ndidzamsandutsa mzati wokhazikika m'Nyumba ya Mulungu wanga . Sadzatulukamonso , ndipo pa iye ndidzalemba dzina la Mulungu wanga , ndi la mzinda wa Mulungu wanga . Mzindawo ndi Yerusalemu watsopano , wotsika Kumwamba kuchokera kwa Mulungu wanga . Pa iye ndidzalembanso dzina langa latsopano .
66003013	" Amene ali ndi makutu , amvetsetse zimene Mzimu Woyera akuuza mipingozi . "
66003014	" Mtsogoleri wa mpingo wa ku Laodikea umlembere kuti , Naŵa mau ochokera kwa Iye amene amatchedwa Amen uja , amene ali mboni yokhulupirika ndi yoona , ndiponso gwero la zolengedwa zonse za Mulungu .
66003015	Akuti : Ntchito zanu zonse ndikuzidziŵa . Sindinu ozizira , sindinunso otentha . Bwenzi zili bwino mukadakhala ozizira kapena otentha .
66003016	Koma popeza kuti ndinu ofunda chabe , osati otentha kapena ozizira , ndidzakusanzani .
66003017	Paja inu mumati , ' Ndife olemera , ndife achuma , sitisoŵa kanthu ; ' osadziŵa kuti ndinu ovutika , ochititsa chifundo , amphaŵi , akhungu ndi amaliseche .
66003018	Choncho ndikukulangizani kuti mugule kwa Ine golide woyeretsedwa ndi moto , kuti mukhale olemera . Mugulenso kwa Ine zovala zoyera , kuti muvale ndi kubisa maliseche anu ochititsa manyaziwo . Ndiponso mugule kwa Ine mankhwala a maso kuti mupenye .
66003019	Onse amene ndimaŵakonda , ndimaŵadzudzula ndi kuŵalanga motero . Tsono chitani khama , mutembenuke mtima .
66003020	Ndaima pakhomo pano , ndipo ndikugogoda . Wina akamva mau anga , nkutsekula chitseko , ndiloŵa , ndipo Ine ndi iye tidyera limodzi .
66003021	Amene adzapambane , ndidzamlola kukhala nane pamodzi pa mpando wanga wachifumu , monga momwe ndidachitira Ineyo : ndidapambana , ndipo ndikukhala pamodzi ndi Atate anga pa mpando wao wachifumu .
66003022	" Amene ali ndi makutu , amvetsetse zimene Mzimu Woyera akuuza mipingozi . "
66004001	Pambuyo pake nditayang'ana , ndidaona pakhomo potsekuka Kumwamba . Ndipo ndidamva wina akulankhula nane ndi liwu lomwe ndidaamva poyamba lija , limene linkamveka ngati kulira kwa lipenga . Adandiwuza kuti , " Bwera Kumwamba kuno , ndidzakuwonetse zimene ziyenera kuchitika bwino lino . "
66004002	Nthaŵi yomweyo ndidagwidwa ndi Mzimu Woyera . Kumwambako ndidaona mpando wachifumu , wina atakhalapo pampandopo .
66004003	Amene adaakhala pampandoyo , maonekedwe ake anali oŵala ngati miyala yoyera ndi yofiira , yonyezimira . Pozungulira mpando wachifumuwo panali utawaleza , maonekedwe ake ngati mwala woŵala , wobiriŵira .
66004004	Pozungulira mpando wachifumu pomwepo panali mipando inanso 24 yachifumu , ndipo pamipandopo padaakhala Akuluakulu 24 , atavala zovala zoyera , ali ndi zisoti zachifumu zagolide pamutu .
66004005	Mu mpando wachifumu munkatuluka mphezi , phokoso ndi mabingu . Patsogolo pake pa mpando womwewo pankayaka miyuni isanu ndi iŵiri , ndiye kuti mizimu ya Mulungu isanu ndi iŵiri .
66004006	Patsogolo pake panalinso ngati nyanja yagalasi yonyezimira . Pakatimpakati , pozungulira mpando wachifumu uja , panali Zamoyo zinai , zokhala ndi maso ponseponse , kutsogolo ndi kumbuyo komwe .
66004007	Chamoyo choyamba chinkaoneka ngati mkango , chachiŵiri ngati ng'ombe , chachitatu chinali ndi nkhope ya munthu , ndipo chachinai chinkaoneka ngati chiwombankhanga chouluka .
66004008	Chamoyo chilichonse chinali ndi mapiko asanu ndi limodzi , ndipo zinali ndi maso ponseponse ndi m'kati momwe . Usana ndi usiku zimaimba mosalekeza kuti , " Ngoyera , ngoyera , ngoyera Ambuye , Mulungu Mphambe , amene analipo , amene alipo , amene alikudza . "
66004009	Zamoyozo zimapereka ulemerero , ulemu ndi mayamiko kwa uja wokhala pa mpando wachifumuyu , amene ali ndi moyo wamuyaya .
66004010	Pamene zikuchitika zimenezi , Akuluakulu 24 aja amadzigwetsa pamaso pa wokhala pa mpando wachifumuyo , ndi kumpembedza wokhala ndi moyo wamuyayayo . Ndipo amaponya pansi zisoti zao zaufumu patsogolo pa mpando wachifumuwo ndi kunena kuti ,
66004011	" Inu Ambuye athu ndi Mulungu wathu , ndinu oyenera kulandira ulemerero , ulemu ndi mphamvu , pakuti ndinu mudalenga zinthu zonse . Mudafuna kuti zonsezo zikhalepo , ndipo zidalengedwa . "
66005001	Pambuyo pake ndidaona buku m'dzanja lamanja la wokhala pa mpando wachifumu uja . Bukulo linali lolembedwa m'kati ndi kumbuyo komwe , ndipo linali lomatidwa ndi zimatiro zisanu ndi ziŵiri .
66005002	Kenaka ndidaona mngelo wamphamvu akufunsa mokweza mau kuti , " Ndani ali woyenera kufutukula bukuli ndi kumatula zimatiro zake ? "
66005003	Koma panalibe ndi mmodzi yemwe Kumwamba , kapena pa dziko lapansi , kapena kunsi kwa dziko , wotha kufutukula bukulo kapena kuyang'anamo .
66005004	Motero ndidalira kwambiri poona kuti sadapezeke woyenera kufutukula bukulo kapena kuyang'anamo .
66005005	Apo mmodzi mwa Akuluakulu aja adandiwuza kuti , " Usalire , pakuti Mkango wa m'fuko la Yuda , chidzukulu cha mfumu Davide , wapambana , ndipo Iye angathe kufutukula bukulo ndi kumatula zimatiro zake zisanu ndi ziŵiri zija . "
66005006	Tsono ndidaona Mwanawankhosa ataimirira pakati pa mpando wachifumu uja ndi Zamoyo zinai zija ndiponso Akuluakulu 24 aja . Mwanawankhosayo ankaoneka ngati wophedwa , ndipo anali ndi nyanga zisanu ndi ziŵiri ndiponso maso asanu ndi aŵiri . Masowo ndi Mizimu isanu ndi iŵiri ija ya Mulungu yotumidwa m'dziko lonse lapansi .
66005007	Iyeyo adabwera nkulandira buku lija limene linali m'dzanja lamanja la wokhala pampando wachifumu uja .
66005008	Pamene adalilandira , Zamoyo zinai zija , pamodzi ndi Akuluakulu 24 aja , zidagwa pansi pamaso pa Mwanawankhosayo . Aliyense mwa Akuluakuluwo anali ndi zeze ndiponso mikhate yagolide yodzaza ndi lubani . Lubaniyo ndi mapemphero a anthu a Mulungu .
66005009	Ankaimbira Mwanawankhosa uja nyimbo yatsopano iyi yakuti : " Ndinu oyenera kulandira bukuli ndi kumatula zimatiro zake . Pakuti mudaaphedwa , ndipo ndi imfa yanu mudaombolera Mulungu anthu a fuko lililonse , a chilankhulo chilichonse , ndi a mtundu uliwonse .
66005010	Mudaŵasandutsa mtundu wachifumu ndi ansembe otumikira Mulungu wathu , ndipo adzakhala olamulira pa dziko lapansi . "
66005011	Pambuyo pake nditayang'ana ndidaona namtindi wa angelo zikwizikwi pozungulira mpando wachifumu uja , Zamoyo zinai zija ndi Akuluakulu aja .
66005012	Ndidamva angelowo akuimba mokweza mau kuti , " Mwanawankhosa amene adaaphedwayu , ngwoyenera kulandira mphamvu , chuma , nzeru , nyonga , ulemu , ulemerero ndi chiyamiko . "
66005013	Ndidamvanso mau a cholengedwa chilichonse chakuthambo , cha pa dziko lapansi , cha kunsi kwa dziko , ndiponso cham'nyanja . Zolengedwa zonsezo zinkaimba mau akuti , " Wokhala pa mpando wachifumu uja , ndiponso Mwanawankhosa , alandire chiyamiko , ulemu , ulemerero ndi nyonga mpaka muyaya . "
66005014	Apo Zamoyo zinai zija zidati , " Amen . " Ndipo Akuluakulu aja adadzigwetsa pansi moŵerama , napembedza .
66006001	Pambuyo pake ndidaona Mwanawankhosa uja akumatula chimodzi mwa zimatiro zisanu ndi ziŵiri zija . Ndipo ndidamva chimodzi mwa Zamoyo zinai zija chikunena ndi liwu lomveka ngati bingu kuti , " Bwera ! "
66006002	Nditayang'ana , ndidaona kavalo woyera . Wokwerapo wake anali ndi uta , ndipo adaapatsidwa chisoti chaufumu . Adatulukira ngati wogonjetsa kuchokera kumwamba , kuti akagonjetsenso ena pa dziko lapansi .
66006003	Kenaka Mwanawankhosa uja adamatula chimatiro chachiŵiri . Ndipo ndidamva Chamoyo chachiŵiri chija chikunena kuti , " Bwera ! "
66006004	Pamenepo kavalo wina , wofiira , adatulukira . Wokwerapo wake adaalandira mphamvu zothira nkhondo pa dziko lapansi , kuti anthu aziphana . Choncho adampatsa lupanga lalikulu .
66006005	Pambuyo pake Mwanawankhosa uja adamatula chimatiro chachitatu . Ndipo ndidamva Chamoyo chachitatu chija chikunena kuti , " Bwera ! " Nditayang'ana , ndidaona kavalo wakuda . Wokwerapo wake anali ndi sikelo m'manja .
66006006	Tsono ndidamva ngati liwu kuchokera pakati pa Zamoyo zinai zija . Lidati , " Nsengwa imodzi ya tirigu , mtengo wake ndi malipiro a tsiku limodzi . Ndipo nsengwa zitatu za barele , mtengo wake ndi womwewonso . Koma usaononge mitengo ya mafuta ndi ya mphesa . "
66006007	Kenaka Mwanawankhosa uja adamatula chimatiro chachinai . Ndipo ndidamva Chamoyo chachinai chija chikunena kuti , " Bwera ! "
66006008	Nditayang'ana , ndidaona kavalo wotuŵa . Wokwerapo wake dzina lake anali Imfa , ndipo Malo a anthu akufa ankamutsata pambuyo . Aŵiriwo adaalandira ulamuliro pa chimodzi mwa zigawo zinai za dziko lapansi , kuti aphe anthu ndi nkhondo , njala , nthenda , ndi zilombo zolusa .
66006009	Zitatha izi , Mwanawankhosa uja adamatula chimatiro chachisanu . Ndipo ndidaona kunsi kwa guwa lansembe mizimu ya anthu amene adaphedwa chifukwa cha kulalika mau a Mulungu , ndiponso chifukwa chochitira mauwo umboni wamphamvu .
66006010	Mizimuyo idafuula mokweza mau kuti , " Ambuye , Inu ndinu Mfumu yathu yoyera ndi yoona . Mudzaŵalekerera mpaka liti osaŵaimba mlandu ndi kuŵalanga anthu aja okhala pansi pano amene adatipha ? "
66006011	Apo aliyense adapatsidwa mkanjo woyera , ndipo adamva mau akuti , " Bapumulani pang'ono mpaka chitakwanira chiŵerengero chathunthu cha atumiki anzanu ndi abale anu , amene nawonso ayenera kuphedwa monga inu nomwe . "
66006012	Pambuyo pake Mwanawankhosa uja adamatula chimatiro chachisanu ndi chimodzi . Ndipo padachitika chivomezi champhamvu . Dzuŵa lidadzangoti bii ngati chiguduli chakuda , mwezi wathunthu nkungoti psuu ngati magazi .
66006013	Nyenyezi zakuthambo zidagwa pansi , ngati muja zimayoyokera nkhuyu zaziŵisi , rnkuyu ukamagwedezeka ndi mphepo yamkuntho .
66006014	Thambo lidachoka monga momwe imakulungidwira mphasa akamaiyalula . Ndipo phiri lililonse ndi chilumba chilichonse zidachotsedwa m'malo mwake .
66006015	Apo mafumu a dziko lapansi , atsogoleri a dziko , akulu a ankhondo , anthu olemera , anthu amphamvu , akapolo onse ndi mfulu zonse , onsewo adakabisala m'mapanga ndi m'matanthwe am'mapiri .
66006016	Iwowo ankafuulira mapiri ndi matanthwewo kuti , " Tigwereni ndi kutivundikira , kuti wokhala pa mpando wachifumu uja angatiwone , ndipo kuti tipulumuke ku chilango cha Mwanawankhosayo .
66006017	Lafikadi tsiku loopsa la mkwiyo wao , ndipo angathe kulimbapo ndani ? "
66007001	Pambuyo pake ndidaona angelo anai ataimirira pa mbali zinai za dziko lapansi . Anali atagwira mphepo zinai za dziko lapansi kuti ndi imodzi yomwe isaombe pa dziko , kapena pa nyanja , kapena pa mtengo uliwonse .
66007002	Kenaka ndidaona mngelo wina akukwera kuchokera kuvuma , ali ndi chidindo cha Mulungu wopatsa moyo . Mokweza mau adafuulira angelo anai aja amene Mulungu adaaŵapatsa mphamvu yoonongera dziko ndi nyanja .
66007003	Adaŵauza kuti , " Musaononge msanga dziko , kapena nyanja , kapenanso mitengo , tiyambe taŵalemba chizindikiro pa mphumi atumiki a Mulungu wathu . "
66007004	Tsono ndidamva chiŵerengero cha olembedwa chizindikiro aja . Chidakwanira zikwi 144 , ndipo olembedwa chizindikirowo anali a m'fuko lililonse la Aisraele .
66007005	Olembedwa chizindikiro : A m'fuko la Yuda anali zikwi khumi ndi ziŵiri . A m'fuko la Rubeni anali zikwi khumi ndi ziŵiri . A m'fuko la Gadi anali zikwi khumi ndi ziŵiri .
66007006	A m'fiiko la Asere anali zikwi khumi ndi ziŵiri . A m'fuko la Nafutali anali zikwi khumi ndi ziŵiri . A m'fuko la Manase anali zikwi khumi ndi ziŵiri .
66007007	A m'fuko la Simeoni anali zikwi khumi ndi ziŵiri . A m'fuko la Levi anali zikwi khumi ndi ziŵiri . A m'fuko la Isakara anali zikwi khumi ndi ziŵiri .
66007008	A m'fuko la Zebuloni anali zikwi khumi ndi ziŵiri . A m'fuko la Yosefe anali zikwi khumi ndi ziŵiri . A m'fuko la Benjamini anali zikwi khumi ndi ziŵiri .
66007009	Pambuyo pake nditayang'ana , ndidaona chinamtindi cha anthu osaŵerengeka . Anthuwo anali ochokera m'mitundu yonse ya anthu , ndi m'mafuko onse , ndipo anali a zilankhulo zonse . Adaimirira patsogolo pa mpando wachifumu uja ndi pamaso pa Mwanawankhosa uja ; anali atavala mikanjo yoyera , nthambi zakanjedza zili m'manja .
66007010	Ankafuula mokweza mau kuti , " Chipulumutso nchochokera kwa Mulungu wathu wokhala pa mpando wachifumu , ndiponso kwa Mwanawankhosa . "
66007011	Angelo onse adaimirira kuzungulira mpando wachifumu uja , kuzunguliranso Akuluakulu aja ndi Zamoyo zinai zija . Angelowo adadzigwetsa chafufumimba patsogolo pa mpando wachifumuwo , napembedza Mulungu .
66007012	Adati , " Amen ! Mulungu wathu alandire matamando , ulemerero , nzeru , chiyamiko , ulemu , mphamvu ndi nyonga mpaka muyaya . Amen . "
66007013	Pamenepo mmodzi mwa Akuluakulu aja adandifunsa kuti , " Kodi ovala mikanjo yoyeraŵa ndani , ndipo achokera kuti ? "
66007014	Ine ndidati , " Mbuyanga , mukudziŵa ndinu . " Ndipo iye adandiwuza kuti , " Ameneŵa ndi amene adapambana m'masautso aakulu aja . Adachapa mikanjo yao ndi kuiyeretsa m'magazi a Mwanawankhosa .
66007015	" Nchifukwa chake ali pamaso pa mpando wachifumu wa Mulungu , ndipo amampembedza m'Nyumba mwake usana ndi usiku . Wokhala pa mpando wachifumu uja adzakhala ngati hema lao loŵateteza .
66007016	Iwo sadzamvanso njala kapena ludzu . Sadzaombedwanso ndi dzuŵa kapena kusauka ndi kutentha .
66007017	Pakuti Mwanawankhosa uja amene ali pakatikati pa mpando wachifumu , adzakhala Mbusa wao , adzaŵatsogolera ku akasupe a madzi amoyo . Ndipo Mulungu adzaŵapukuta misozi yonse m'maso . "
66008001	Pomaliza Mwanawankhosa uja adamatula chimatiro chachisanu ndi chiŵiri . Pamenepo onse Kumwamba adangoti chete pa hafu la ora .
66008002	Kenaka ndidaona angelo asanu ndi aŵiri aja amene amaimirira pamaso pa Mulungu , akupatsidwa malipenga asanu ndi aŵiri .
66008003	Mngelo wina adabwera naimirira ku guwa lansembe ali ndi chofukizira chagolide . Adapatsidwa lubani wambiri kuti ampereke pamodzi ndi mapemphero a anthu a Mulungu pa guwa lagolide patsogolo pa mpando wachifumu uja .
66008004	Pamodzi ndi mapemphero a anthu a Mulunguwo , utsi wa lubaniyo udakwera pamaso pa Mulungu kuchokera m'manja mwa mngelo uja .
66008005	Pamenepo mngeloyo adatenga chofukiziracho nachidzaza ndi moto wochokera ku guwa lija . Adachiponya pa dziko lapansi , ndipo nthaŵi yomweyo padachitika mabingu , phokoso , mphezi ndi chivomezi .
66008006	Tsono angelo asanu ndi aŵiri amene anali ndi malipenga asanu ndi aŵiri aja adakonzeka kuti alize malipengawo .
66008007	Mngelo woyamba adaliza lipenga lake . Atatero , padadza matalala ndi moto zosanganizika ndi magazi . Zimenezi zidaponyedwa pa dziko lapansi , ndipo chimodzi mwa zigawo zitatu za dziko ndi za mitengo chidapsa . Pamenepo padapsanso udzu wonse wauŵisi .
66008008	Mngelo wachiŵiri adaliza lipenga lake . Atatero , chinthu chooneka ngati chiphiri choyaka moto chidaponyedwa m'nyanja .
66008009	Pomwepo chimodzi mwa zigawo zitatu za nyanja chidasanduka magazi , ndipo chimodzi mwa zigawo zitatu za zolengedwa zonse zamoyo zam'nyanjamo chidafa . Chimodzinso mwa zigawo zitatu za zombo chidaonongeka .
66008010	Mngelo wachitatu adaliza lipenga lake . Atatero chinyenyezi choyaka ngati muuni chidagwa kuchokera kufhambo . Chidagwera pa chimodzi mwa zigawo zitatu za mitsinje , ndi pa akasupe .
66008011	Chinyenyezicho dzina lake ndi " Kuŵaŵa " . Chimodzi mwa zigawo zitatu za madzi chidasanduka choŵaŵa , mwakuti anthu ambiri adafa nawo madziwo chifukwa cha kuŵaŵa kwakeko .
66008012	Mngelo wachinai adaliza lipenga lake . Atatero chimodzichimodzi mwa zigawo zitatuzitatu za dzuŵa , za mwezi ndi za nyenyezi chidamenyedwa . Zitachitika zimenezi , chimodzi mwa zigawo zitatu za zonsezo chidada . Panalibenso kuŵala pa chimodzi mwa zigawo zitatu za usana , ndi chimodzimodzinso usiku .
66008013	Pambuyo pake ndidayang'ana , ndipo ndidaona chiwombankhanga chikuuluka mu mlengalenga , ndipo ndidamva chikulira mokweza kuti , " Tsoka ! Tsoka ! Tsoka kwa anthu onse okhala pa dziko lapansi , angelo atatu otsala aja akangoliza malipenga ao . "
66009001	Pamenepo mngelo wachisanu adaliza lipenga lake . Atatero ndidaona nyenyezi itagwa pansi kuchokera ku thambo . Idapatsidwa kiyi ya dzenje lopita ku Chiphompho chakuya .
66009002	Nyenyeziyo idatsekula padzenjepo , ndipo padatuluka utsi wonga wam'ching'anjo . Dzuŵa ndi thambo zidada chifukwa cha utsi wotuluka m'dzenjewo .
66009003	Muutsimo mudatuluka dzombe kukaloŵa m'dziko lapansi , ndipo dzombelo lidapatsidwa mphamvu zoluma zonga za zinkhanira za pa dziko lapansi .
66009004	Dzombelo lidalamulidwa kuti lisaononge udzu wa pa dziko lapansi , kapena chomera chilichonse , kapena mtengo uliwonse . Lidaloledwa kungoononga anthu opanda chizindikiro cha Mulungu chija pamphumi pao .
66009005	Silidaloledwe kuŵapha , koma kungoŵazunza pa miyezi isanu . Kuŵaŵa kwake kwa mazunzowo kunkalingana ndi ululu wa chinkhanira chikaluma munthu .
66009006	Masiku amenewo anthuwo adzafunafuna imfa , koma osaipeza . Adzafunitsitsa kufa , koma imfa izidzaŵathaŵa .
66009007	Dzombelo linkaoneka ngati akavalo okonzekera nkhondo . Pamitu pake panali ngati zisoti zaufumu zagolide , nkhope zake ngati za anthu .
66009008	Tsitsi lake linali litalilitali ngati la azimai , mano ake ngati a mkango .
66009009	Pachifuwa pake panali mamba onga ngati malaya achitsulo apachifuwa . Kulira kwa mapiko ake kunali ngati kwa magareta ankhondo ambiri okokedwa ndi akavalo othamangira ku nkhondo .
66009010	Dzombelo lili ndi michira ngati zinkhanira , ndipo lili ndi mbola . Mphamvu yake ija yopwetekera anthu pa miyezi isanu inali kumichira kwake .
66009011	Mfumu yake inali mngelo wolamulira Chiphompho chija . Pa Chiyuda dzina lake ndi Abadoni , pa Chigriki ndi Apoliyoni ( tanthauzo lake ndiye kuti , " Woononga uja " . )
66009012	Tsoka loyamba lija lapita . Atsalabe masoka enanso aŵiri oyenera kubwera .
66009013	Mngelo wachisanu ndi chimodzi adaliza lipenga lake . Atatero ndidamva liwu lochokera ku ngodya zinai za guwa lagolide lija lokhala pamaso pa Mulungu .
66009014	Liwulo lidauza mngelo wachisanu ndi chimodzi wokhala ndi lipenga uja , kunena kuti , " Amasule angelo anai aja amene ali omangidwa pa mtsinje waukulu wa Yufurate . "
66009015	Adaŵamasuladi angelowo kuti akaphe chimodzi mwa zigawo zitatu za anthu onse . Angelowo Mulungu anali ataŵakonzera ora lake , tsiku lake , mwezi wake ndi chaka chake .
66009016	Ndidamva chiŵerengero cha ankhondo a pa akavalo aja , kuti chinali mamiliyoni 200 .
66009017	M'masomphenya momwemo , akavalowo ndidaŵaona motere : okwerapo ake adaavala malaya achitsulo apachifuwa a maonekedwe ofiira ngati moto , obiriŵira ngati utsi , ndi achikasu ngati miyala ya sulufure . Mitu ya akavalowo inali ngati ya mikango , ndipo m'kamwa mwao munkatuluka moto , utsi ndi sulufure .
66009018	Chimodzi mwa zigawo zitatu za anthu onse chidaphedwa ndi miliri itatu iyi : wa moto , wa utsi ndi wa sulufure , zimene zinkatuluka m'kamwa mwa akavalo aja .
66009019	Akavalowo mphamvu zao zinali m'kamwa ndi ku michira . Michira yaoyo inali ngati njoka , yokhala ndi mitu yopwetekera anthu .
66009020	Anthu ena onse otsala , amene sadaphedwe ndi miliri ija , sadatembenuke mtima kuti asiye ntchito za manja ao . Sadaleke kupembedza mizimu yoipa , ndi mafano agolide , asiliva , amkuŵa , ndi amtengo , amene sangathe kupenya , kapena kumva , kapena kuyenda .
66009021	Anthuwo sadatembenukenso kuti aleke kupha anzao , ufiti , dama ndi kuba .
66010001	Pambuyo pake ndidaona mngelo wina wamphamvu akutsika kuchokera Kumwamba . Adaavala mtambo , ndipo pozungulira mutu wake panali utawaleza . Nkhope yake inali ngati dzuŵa , miyendo yake ngati mizati yamoto .
66010002	M'manja mwake anali ndi kampukutu kofutukula . Ndi mwendo wa ku dzanja lamanja adaaponda pa nyanja , ndi wakumanzere adaaponda pa mtunda .
66010003	Tsono adaafuula mokweza ngati kubangula kwa mkango . Mngeloyo atangofuula choncho , mabingu asanu ndi aŵiri aja adagunda .
66010004	Mabinguwo atangogunda , ndidaati ndilembe . Koma ndidamva mau ochokera Kumwamba akuti , " Zisunge mu mtima zimene mabingu asanu ndi aŵiri aja anena . Usazilembe . "
66010005	Pamenepo mngelo amene ndidaaona ataponda pa nyanja ndi pa mtunda uja , adakweza dzanja lake lamanja kumwamba .
66010006	Atatero adalumbira m'dzina la Mulungu wokhala ndi moyo mpaka muyaya , amene adalenga thambo lakumwamba ndi zonse zokhala kumeneko , dziko lapansi ndi zonse zokhala m'menemo , ndiponso nyanja ndi zonse zokhala m'menemo . Mngeloyo kulumbira kwake adati , " Pasakhalenso zochedwa tsopano .
66010007	Pamene mngelo wachisanu ndi chiŵiri adzaliza lipenga lake , zachinsinsi zimene Mulungu adakonzeratu zidzachitika , monga momwe lye adaalonjezera kwa atumiki ake aja , aneneri . "
66010008	Pamenepo mau amene ndidaamva kuchokera Kumwamba adandilankhulanso , adati , " Pita , katenge kampukutu kofutukula kaja kamene kali m'manja mwa mngelo woponda pa nyanja ndi pa mtunda uja . "
66010009	Ndidapitadi kwa mngeloyo nkumupempha kuti andipatse kampukutuko . Iye adati , " Kwaya , idya . M'mimba mwako kaziŵaŵa , koma m'kamwa mwako kazizuna ngati uchi . "
66010010	Ndidalandira kampukutuko m'manja mwa mngelo uja , ndipo ndidadyadi . M'kamwamu kankazuna ngati uchi , koma nditakameza , m'mimbamu munkaŵaŵa .
66010011	Pamenepo adandiwuza kuti , " Uyenera kulengezanso za mitundu yambiri ya anthu , za zilankhulo zosiyanasiyana , ndi za mafumu ambiri . "
66011001	Pambuyo pake adandipatsa bango loyesera , longa ndodo , nandiwuza kuti , " Nyamuka , kayese Nyumba ya Mulungu ndi guwa lansembe , ndipo ukaŵerenge opembedza m'Nyumbamo .
66011002	Koma bwalo la kunja kwa Nyumbayo ulisiye , osaliyesa . Bwalo limeneli lidapatsidwa kwa anthu akunja , ndipo iwowo adzaupondereza Mzinda woyerawo pa miyezi 42 .
66011003	Ndidzatuma mboni zanga ziŵiri zovala chiguduli , kuwonetsa chisoni , kuti zidzalalike mau ochokera kwa Mulungu pa masiku 1260 . "
66011004	Mboni ziŵirizo ndi mitengo iŵiri ija ya olivi , ndi ndodo za nyale ziŵiri zija zimene zili pamaso pa Ambuye olamulira dziko lonse lapansi .
66011005	Wina aliyense akafuna kuzipweteka mbonizo , moto umatuluka kukamwa kwao nkuwononga adani aowo . Ndipo munthu aliyense wofuna kuzipweteka , adzayenera kuphedwa mwa njira yomweyo .
66011006	Mbonizo zili ndi mphamvu zomanga mvula kuti isagwe masiku amene iwo akulalika mau ochokera kwa Mulungu . Zili ndi mphamvu zosandutsira madzi kuti akhale magazi . Ndipo zili ndi mphamvu zodzetsera mliri uliwonse pa dziko lapansi , nthaŵi iliyonse imene zingafune .
66011007	Tsono mbonizo zikadzatsiriza umboni waowo , chilombo chotuluka m'Chiphompho chija chidzachita nazo nkhondo . Chidzazigonjetsa nkuzipha .
66011008	Mitembo yao idzakhala ili thasa pa mseu wa mu mzinda waukulu , kumene Ambuye ao adapachikidwa pa mtanda . Mokuluŵika mzindawo umatchedwa " Sodomu " mwina " Ejipito " .
66011009	Anthu a mitundu yonse , a mafuko onse ndiponso a zilankhulo zonse azidzayang'anitsitsa mitemboyo masiku atatu ndi hafu , akukana kuti iikidwe m'manda .
66011010	Ndipo anthu onse okhala pa dziko lapansi adzakondwera nazo zimenezi . Adzachita chikondwerero ndi kutumizirana mphatso , chifukwa aneneri aŵiriŵa ankaŵasautsa kwambiri anthu okhala pa dziko lapansiwo .
66011011	Koma atatha masiku atatu ndi hafu aja , mpweya wopatsa moyo , wochokera kwa Mulungu , udaloŵa mwa aneneriwo . Motero adaimirira , ndipo onse amene adaŵaona adagwidwa ndi mantha aakulu .
66011012	Aneneri aja adamva mau amphamvu ochokera Kumwamba oŵauza kuti , " Bwerani kuno . " Iwowo adapitadi Kumwamba mu mtambo , adani ao aja akuŵapenya .
66011013	Nthaŵi yomweyo kudachita chivomezi chachikulu , mwakuti chimodzi mwa zigawo khumi za mzinda chidagwa , ndipo anthu zikwi zisanu ndi ziŵiri adaphedwa ndi chivomezicho . Otsalawo adaopsedwa kwambiri nayamba kutamanda Mulungu wa Kumwamba .
66011014	Tsoka lachiŵiri lija lapita tsopano , koma lachitatu likubwera posachedwa .
66011015	Pambuyo pake mngelo wachisanu ndi chiŵiri adaliza lipenga lake . Atatero kumwamba kudamveka mau okweza . Mauwo adati , " Tsopano mphamvu zolamulira dziko lapansi zili m'manja mwa Ambuye athu ndi mwa Wodzozedwa wake uja , ndipo adzalamulira mpaka muyaya . "
66011016	Pamenepo Akuluakulu 24 aja okhala pa mipando yao yachifumu pamaso pa Mulungu , adadzigwetsa chafufumimba napembedza Mulungu .
66011017	Adati , " Ambuye Mulungu , Mphambe , Inu amene mulipo ndipo munaliponso kale , tikukuyamikani chifukwa mwaonetsa mphamvu yanu yaikulu , ndipo mwayamba kukhazikitsa ufumu wanu .
66011018	Anthu akunja adakalipa , koma yafika nthaŵi yoonetsa mkwiyo wanu , ndiye kuti nthaŵi yoweruza anthu akufa . Yafika nthaŵi yoti mupereke mphotho kwa atumiki anu , aneneri , ndi kwa anthu anu , ndiye kuti onse , ang'onoang'ono ndi akuluakulu , amene amaopa dzina lanu . Yafika nthaŵi yoti muŵaononge amene akuwononga dziko lapansi . "
66011019	Pamenepo mudatsekuka m'Nyumba  ya  Mulungu Kumwamba ,  ndipo bokosi    lachipangano   lidaoneka m'Nyumbamo .   Kenaka  kudachita mphezi ,  phokoso , mabingu ndi chivomezi , ndipo kudagwa matalala akuluakulu .
66012001	Pambuyo pake kudaoneka chizindikiro chachikulu kuthambo : mai atavala dzuŵa , mapazi ake ataponda pa mwezi , pamutu pake pali chisoti chaufumu cha nyenyezi khumi ndi ziŵiri .
66012002	Maiyo anali ndi pathupi , ndipo pa nthaŵi yochira adalira nako mokuwa kupweteka kwa kubala .
66012003	Kudaonekanso chizindikiro china kuthambo : chinjoka chachikulu , chofnra , cha mitu isanu ndi iŵiri ndi nyanga khumi ; pa mutu uliwonse chitavala chisoti chaufumu .
66012004	Ndi mchira wake chidakokolola chimodzi mwa zigawo zitatu za nyenyezi zakuthambo , nkuzigwetsa pa dziko lapansi . Chinjokacho chidadzaimirira pamaso pa mai uja amene anali pafupi kubala mwana , kuti akangobadwa mwanayo , chimudye .
66012005	Maiyo adabala mwana wamwamuna , woyenera kudzalamulira anthu a mitundu yonse ndi ndodo yachitsulo . Mwanayo adalandidwa kumanja kwa mai wake kupita naye kwa Mulungu ndi ku mpando wake wachifumu .
66012006	Apo mai uja adathaŵira ku chipululu . Kumeneko Mulungu adaakonzeratu malo ake , kuti akasamalidweko masiku 1260 .
66012007	Tsono kudabuka nkhondo Kumwamba , Mikaele ndi angelo ake kumenyana ndi chinjoka chija . Chinjokacho pamodzi ndi angelo ake chidatengana nawo ,
66012008	koma onsewo adagonjetsedwa , mwakuti adataya malo ao Kumwamba .
66012009	Chinjoka chachikulu chija chidagwetsedwa pansi . Ichocho ndiye njoka yakale ija yotchedwa " Mdyerekezi " ndiponso " Satana " , wonyenga anthu a pa dziko lonse lapansi . Chidagwetsedwa pa dziko lapansi pamodzi ndi angelo ake onse .
66012010	Pamenepo ndidamva mau amphamvu Kumwamba akunena kuti , " Tsopano Mulungu wathu watipulumutsa . Waonetsa mphamvu zake ndi ufumu wake . Tsopano Wodzozedwa uja waonetsa ulamuliro wake . Woneneza abale athu uja wagwetsedwa pansi , amangokhalira kuŵaneneza kwa Mulungu wathu usana ndi usiku .
66012011	Abale athuwo adamgonjetsa ndi magazi a Mwanawankhosa uja , ndiponso ndi mau amene iwo ankaŵachitira umboni . Iwo adadzipereka kotheratu , kotero kuti sadaope ngakhale kufa .
66012012	Choncho kondwerani inu , Dziko la Kumwamba , ndi onse okhalamo . Koma muli ndi tsoka , inu dziko lapansi ndi nyanja , pakuti Satana adatsikira kwa inu , ali wokalipa kwambiri , chifukwa wadziŵa kuti yangomutsalira nthaŵi pang'ono . "
66012013	Tsono chinjoka chija chitaona kuti chagwetsedwa pa dziko lapansi , chidayamba kumpirikitsa mai uja amene anali atabala mwana wamwamuna .
66012014	Koma maiyo adapatsidwa mapiko aŵiri a chiwombankhanga chachikulu kuti athaŵire ku malo ake aja akuchipululu . Kumeneko adzasamalidwa zaka zitatu ndi hafu , kuwopa kuti chinjoka chija chingamuwone .
66012015	Pamenepo chinjokacho chidalavulira mai uja madzi ochuluka ngati mtsinje , kuti amkokolole .
66012016	Koma dziko lapansi lidamthandiza maiyo : lidayasama nkuumeza mtsinje umene chinjoka chija chidaalavula .
66012017	Apo chinjokacho chidamupsera mtima kwambiri mai uja , nkungochokapo kuti chikayambane ndi ana ena onse a maiyo , ndiye kuti anthu otsata malamulo a Mulungu ndi kuchitira Yesu umboni . Motero chidakaimirira pambali pa nyanja .
66013001	Pambuyo pake ndidaona chilombo chikuvuuka m'nyanja . Chinali ndi nyanga khumi ndi mitu isanu ndi iŵiri . Pa nyanga iliyonse chidaavala chisoti chaufumu , ndipo pa mutu uliwonse panali dzina lonyoza Mulungu .
66013002	Chilombo chimene ndidaaonacho chinali ngati kambuku , mapazi ake ngati a chimbalangondo , kukamwa kwake ngati kwa mkango . Chinjoka chija chidaapatsa chilombocho mphamvu zake , mpando wake wachifumu , ndiponso ulamuliro waukulu .
66013003	Umodzi mwa mitu yake unkaoneka ngati uli ndi bala lofa nalo , koma balalo linali litapola . Pamenepo anthu onse ankachitsata chilombocho ali odabwa .
66013004	Adachipembedza chinjoka chija chifukwa chidaapatsa ulamuliro wake kwa chilombo chija . Nachonso chilombo chija adachipembedza nkumanena kuti , " Ndani angafanane ndi chilombochi ? Ndani angachite nacho nkhondo ? "
66013005	Chilombo chija chidaloledwa kulankhula mau onyada ndi onyoza Mulungu mwachipongwe . Ndipo chidapatsidwa mphamvu zolamulira pa miyezi 42 .
66013006	Tsono chidayamba kunena mau achipongwe onyoza Mulungu , dzina lake , malo ake okhalamo , ndi onse okhala Kumwamba .
66013007	Chidaloledwa kuŵathira nkhondo anthu a Mulungu ndi kuŵagonjetsa . Chidapatsidwanso mphamvu zolamulira anthu a fuko lililonse , mtundu uliwonse , ndi a chilankhulo chilichonse .
66013008	Onse okhala pa dziko lapansi adzachipembedza , ndiye kuti aliyense amene , chilengedwere dziko lapansi , dzina lake silidalembedwe m'buku la amoyo la Mwanawankhosa adaphedwa uja .
66013009	Ngati wina ali ndi makutu , amve .
66013010	Woyenera kutengedwa ku ukapolo , kuukapoloko akapitadi . Woyenera kuphedwa ku nkhondo , kunkhondoko akaphedwadi . Pamenepa ndiye pamene anthu a Mulungu ayenera kuwonetsa kupirira ndi kulimbika m'chikhulupiriro .
66013011	Kenaka ndidaona chilombo china chikutuluka pansi . Chinali ndi nyanga ziŵiri ngati mwanawankhosa , kulankhula kwake ngati kwa chinjoka .
66013012	Chinkalamulira pamaso pa chilombo choyamba chija ndi mphamvu zimene chilombo choyambacho chidaachipatsa . Chinkakakamiza dziko lapansi ndi onse okhalamo kuti azipembedza chilombo choyamba chija chimene bala lake lofa nalo lija linali litapola .
66013013	Chilombo chachiŵirichi chinkachita zozizwitsa kwambiri , mpaka kumadzetsa moto pa dziko lapansi kuchokera kumwamba , anthu akuwona .
66013014	Chinkanyenganso anthu okhala pa dziko lapansi ndi zozizwitsa zimene chidaaloledwa kuchita pamaso pa chilombo choyamba chija . Chinkauza anthu okhala pa dziko lapansiwo kuti apange fano lolemekezera chilombo chimene chidaavulazidwa ndi lupanga , koma nkukhalabe moyo .
66013015	Chidaaloledwa kuuzira mpweya wopatsa moyo mu fano la chilombo choyamba chija , kuti mpaka lizilankhula , ndi kuphetsa aliyense wosalipembedza .
66013016	Chinkakakamiza anthu onse , ang'onoang'ono ndi akuluakulu , olemera ndi osauka , mfulu ndi akapolo , kuti alembedwe chizindikiro pa dzanja lamanja kapena pa mphumi .
66013017	Chinkachita zimenezi kuti wina aliyense asaloledwe kugula kapena kugulitsa kanthu ngati alibe chizindikiro chimenechi , ndiye kuti dzina la chilombo choyamba chija , kapena nambala yotanthauza dzina lake .
66013018	Pano pafunika nzeru . Yemwe ali ndi nzeru atanthauze nambala ya chilomboyo , pakuti nambalayo ikutanthauza munthu . Nambala yake ndi 666 .
66014001	Pambuyo pake nditayang'ana , ndidaona Mwanawankhosa ataimirira pa Phiri la Ziyoni . Pamodzi ndi Iye panali anthu zikwi 144 , olembedwa dzina lake ndiponso dzina la Atate ake pamphumi pao .
66014002	Tsono ndidamva liwu lochokera kumwamba longa ngati mkokomo wa madzi ambiri , ndiponso ngati kugunda kwamphamvu kwa bingu . Liwu limene ndidaamvalo linkamveka ngati anthu akuimba azeze ao .
66014003	Anthu aja ankaimba nyimbo yatsopano pamaso pa mpando wachifumu uja ndi pamaso pa Zamoyo zinai zija , ndi Akuluakulu aja . Panalibe ndi mmodzi yemwe wotha kuiphunzira nyimboyo , kupatula anthu zikwi 144 aja amene anali ataomboledwa mu ukapolo wa dziko lapansi .
66014004	Ndi ameneŵa amene ankadzisunga angwiro osadziipitsa ndi akazi . Ndi ameneŵa amene amatsata Mwanawankhosa uja kulikonse kumene akupita . Ndiwo amene adaomboledwa pakati pa anthu ena onse , kuti akhale oyambirira kuperekedwa kwa Mulungu ndi kwa Mwanawankhosa uja .
66014005	Sadanenepo bodza konse . Alibe cholakwa .
66014006	Pambuyo pake ndidaona mngelo wina akuuluka mu mlengalenga . Anali ndi Uthenga Wabwino wamuyaya woti akalalike kwa anthu okhala pa dziko lapansi , kwa anthu a mtundu uliwonse , a fuko lililonse , ndi a chilankhulo chilichonse .
66014007	Mngeloyo adanena mokweza mau kuti , " Opani Mulungu ndi kumtamanda , pakuti yafika nthaŵi yoti aweruze anthu . Mumpembedze Iye amene adalenga thambo , dziko lapansi , nyanja , ndi akasupe a madzi . "
66014008	Padafika mngelo wina wachiŵiri wotsatana ndi woyamba uja . Adati , " Wagwa , wagwa Babiloni wotchuka uja , amene ankamwetsa anthu a mitundu yonse vinyo wa zilakolako zake zadama . "
66014009	Kenaka padafikanso mngelo wina wachitatu , wotsatana ndi aŵiri ena aja . Mokweza mau adati , " Aliyense wopembedza chilombo chija ndi fano lake , ndi kulembedwa chizindikiro pa mphumi kapena pa dzanja ,
66014010	nayenso adzamwako vinyo wa ukali wa Mulungu . Vinyo wake adzathiridwa , popanda kanthu kochepetsa mphamvu yake , m'chikho cha mkwiyo wa Mulungu . Munthuyo adzazunzidwa ndi moto ndi miyala yasulufure yoyaka . Zimenezi zidzachitikira pamaso pa angelo a Mulungu , ndi Mwanawankhosa uja .
66014011	Utsi wa moto woŵazunzawo umakwera kumwamba mpaka muyaya . Anthu amene adapembedza chilombo chija ndi fano lake , ndiponso amene adalembedwa chizindikiro cha dzina lake chija , sapeza mpumulo usana kapena usiku .
66014012	" Pamenepa mpofunika kuti anthu a Mulungu akhale opirira , amene amatsata malamulo ake ndipo ali ndi chikhulupiriro mwa Yesu . "
66014013	Pambuyo pake ndidamva mau ochokera Kumwamba . Adati , " Lemba kuti , Ngodala anthu akufa amene kuyambira tsopano mpaka m'tsogolo muno afa ali otumikira Ambuye . " Mzimu Woyera akuti , " Inde , ngodaladi . Akapumule ntchito zao zolemetsa , pakuti ntchito zaozo zimaŵatsata . "
66014014	Pambuyo pake nditayang'ana ndidaona mtambo woyera . Pamtambopo padaakhala wina ngati Mwana wa Munthu , kumutu atavala chisoti chaufumu chagolide , m'manjamu ali ndi chikwakwa chakuthwa .
66014015	Mngelo wina adatuluka m'Nyumba ya Mulungu nafuula ndi mau amphamvu kwa Uja wokhala pamtamboyu . Adati , " Gwiritsa ntchito chikwakwa chako , yambapo kudula dzinthu . Tsopano nyengo yamasika yafika , ndipo dzinthu dza pa dziko lapansi dzidacha kale . "
66014016	Pamenepo wokhala pamtambo uja adakayambadi ntchitoyo ndi chikwakwa chake , nadula dzinthu dzonse dza pa dziko lapansi .
66014017	Pambuyo pake mngelo wina adatuluka m'Nyumba ya Mulungu Kumwamba . Nayenso anali ndi chikwakwa chakuthwa .
66014018	Kenaka mngelo winanso , amene amalamulira moto , adatulukira kuchokera ku guwa lansembe . Adafuula ndi mau amphamvu kwa Uja wokhala ndi chikwakwa chakuthwa . Adati , " Gwiritsa ntchito chikwakwa chakocho , yambapo kudula mphesa za m'munda wamphesa wa pa dziko lapansi , pakuti mphesazo zidapsa kale . "
66014019	Pamenepo mngelo uja adakayambadi ntchitoyo ndi chikwakwa chake , nadula mphesa zonse za pa dziko lapansi , nkuziponya m'chopondera mphesa cha ukali woopsa wa Mulungu .
66014020	Mphesazo zidapondedwa m'chopondera mphesa kunja kwa mzinda . Ndipo m'chopondera mphesacho mudatuluka magazi nkumayenderera ngati mtsinje , kutalika kwake makilomita 300 , kuzama kwake ngati mita ndi theka .
66015001	Pambuyo pake ndidaona Kumwamba chizindikiro china chachikulu ndi chododometsa : angelo asanu ndi aŵiri okhala ndi miliri isanu ndi iŵiri . Miliriyo ndi yotsiriza , pakuti ukali wa Mulungu uthera pa imeneyi .
66015002	Kenaka ndidaona ngati nyanja ya galasi losanganiza ndi moto . Ndidaonanso anthu amene adapambana chilombo chija , fano lake lija , ndi nambala yotanthauza dzina lake . Anthuwo adaaimirira pamphepete pa nyanja yagalasi ija , m'manjamu ali ndi azeze oŵapatsa Mulungu .
66015003	Ankaimba nyimbo ya Mose , mtumiki wa Mulungu , ndi nyimbo ya Mwanawankhosa uja . Mau ake ankati , " Ambuye , Mulungu Mphambe , ntchito zanu nzazikulu ndi zododometsa . Inu , Mfumu ya anthu a mitundu yonse , njira zanu nzolungama ndi zoona .
66015004	Ambuye , ndani angapande kukuwopani ndi kutamanda dzina lanu ? Paja ndinu nokha oyera . Anthu a mitundu yonse adzabwera nkudzakupembedzani , popeza kuti ntchito zanu zolungama zaonekera poyera . "
66015005	Zitatha izi , ndidaona Kumwamba Malo Opatulika a m'katikati mwa Chihema cha Umboni atatsekuka .
66015006	Tsono mudatuluka angelo asanu ndi aŵiri aja okhala ndi miliri isanu ndi iŵiri , atavala nsalu zoyera zambee , nkumangira malamba agolide pa chifuwa .
66015007	Chimodzi mwa Zamoyo zinai zija chidapereka mikhate isanu ndi iŵiri yagolide kwa angelo asanu ndi aŵiri aja . Mikhateyo inali yodzaza ndi ukali wa Mulungu amene ali ndi moyo mpaka muyaya .
66015008	M'malo Opatulika aja mudaadzaza utsi wochokera ku ulemerero wa Mulungu ndi ku mphamvu zake . Motero panalibe ndi mmodzi yemwe wotha kuloŵa m'Malo Opatulikawo mpaka itatha miliri isanu ndi iŵiri ija imene anali nayo angelo asanu ndi aŵiri aja .
66016001	Pambuyo pake ndidamva mau amphamvu ochokera m'Malo Opatulika aja . Adauza angelo asanu ndi aŵiri aja kuti , " Pitani , kathireni pa dziko lapansi ukali wa Mulungu , umene uli m'mikhate isanu ndi iŵiri ija . "
66016002	Motero mngelo woyamba adakakhuthulira za mumkhate mwake pa dziko lapansi . Pamenepo zilonda zonyansa ndi zopweteka zidabuka pa anthu onse aja , amene adaalembedwa chizindikiro cha chilombo chija , napembedza fano lake .
66016003	Pambuyo pake mngelo wachiŵiri adakhuthulira za mumkhate mwake pa nyanja . Pomwepo madzi ake adasanduka magazi , magazi ake ngati a munthu wakufa . Ndipo zamoyo zonse za m'nyanjamo zidafa .
66016004	Kenaka mngelo wachitatu adakhuthulira za mumkhate mwake pa mitsinje , ndi pa akasupe a madzi . Pomwepo madziwo adasanduka magazi .
66016005	Tsono ndidamva mngelo wolamulira madzi uja akunena kuti , " Mwachita chilungamo m'mene mwaweruza motero , Inu Woyera uja , amene mulipo ndipo munalipo kale .
66016006	Pakuti iwo aja adakhetsa magazi a anthu a Mulungu , ndi a aneneri , nchifukwa chake mwaŵapatsa magazi kuti amwe . Zimenezi ndi zimene zikuŵayenera . "
66016007	Pamenepo ndidamva mau ochokera ku guwa lansembe . Adati , " Zoonadi Ambuye , Mulungu Mphambe , chiweruzo chanu chilichonse nchoona ndi cholungama . "
66016008	Pambuyo pake mngelo wachinai adakhuthulira za mumkhate mwake pa dzuŵa . Nthaŵi yomweyo lidaloledwa kupsereza anthu ndi moto wake .
66016009	Anthu adapserera nako kutentha koopsako , ndipo adayamba kunyoza dzina la Mulungu , amene ali ndi ulamuliro pa miliri imeneyi . Komabe iwo sadatembenuke mtima kuti azitamanda Mulungu .
66016010	Kenaka mngelo wachisanu adakhuthulira za mumkhate mwake pa mpando wachifumu wa chilombo chija . Nthaŵi yomweyo mdima udagwa ponse pamene panali ufumu wake . Anthu ankadziluma lilime chifukwa cha ululu umene ankaumva .
66016011	Adayamba kunyoza dzina la Mulungu wa Kumwamba chifukwa cha zoŵaŵa zao ndi zilonda zao . Komabe sadatembenuke mtima ndi kuleka zochita zao .
66016012	Pambuyo pake mngelo wachisanu ndi chimodzi adakhuthulira za mumkhate mwake pa mtsinje waukulu uja wa Yufurate . Pomwepo madzi ake adaphwa , kuti pakhale njira yodzera mafumu ochokera kuvuma .
66016013	Kenaka ndidaona mizimu yonyansa itatu , yonga achule , ikutuluka wina m'kamwa mwa chinjoka chija , wina m'kamwa mwa chilombo chija , wina m'kamwa mwa mneneri wonama uja .
66016014	Imeneyi ndi ija timati mizimu yoipa imene imachita zozizwitsa . Imapita ponseponse kwa mafumu a pa dziko lapansi kukaŵaitana kuti adzabwere ku nkhondo ya pa tsiku lalikulu lija la Mulungu Mphambe .
66016015	" Mvetsetsani ! Ndikubwera ngati mbala . Ngwodala munthu amene ali maso , nasunga zovala zake , kuwopa kuti angamayende osavala , ndipo anthu angaone maliseche ake . "
66016016	Pamenepo mizimu ija idasonkhanitsa mafumu aja ku malo amene pa Chihebri amatchedwa " Armagedoni . "
66016017	Pambuyo pake mngelo wachisanu ndi chiŵiri adakhuthulira za mumkhate mwake mu mlengalenga . Pomwepo kudamveka mau aakulu ochokera ku mpando wachifumu wa m'Nyumba ya Mulungu . Adati , " Kwatha ! "
66016018	Nthaŵi yomweyo kudachita mphezi , phokoso ndi mabingu . Kudachitanso chivomezi champhamvu . Chilengedwere cha anthu pa dziko lapansi sikudachitikeponso chivomezi chotero : chimenecho chinali choopsa zedi .
66016019	Mzinda waukulu uja udagaŵika patatu , ndipo mizinda ya m'maiko ena onse idagwa . Mulungu adakumbukira Babiloni wamkulu uja , ndipo adamumwetsa chikho cha vinyo wa mkwiyo wake waukali .
66016020	Zilumba zonse zidafafanizika , mapiri osaonekanso .
66016021	Matalala akuluakulu adagwa pa anthu kuchokera kumwamba . Lililonse kulemera kwake pafupi makilogaramu 45 . Ndipo anthu adanyoza Mulungu chifukwa cha mliri wa matalalawo , pakuti mliriwo unali woopsadi .
66017001	Pambuyo pake mmodzi mwa angelo asanu ndi aŵiri aja , amene anali ndi mikhate isanu ndi iŵiri ija , adadzalankhula nane . Adati , " Tiye kuno ndikakuwonetse m'mene akukaweruzidwira mkazi wadama wotchuka uja , amene akukhala pambali pa madzi ambiri .
66017002	Mafumu a pa dziko lapansi ankachita naye chigololo , ndipo anthu okhala pa dziko lapansi ankaledzera naye vinyo wa dama lakelo . "
66017003	Tsono mngelo uja adanditenga chamumzimu kupita nane ku chipululu . Kumeneko ndidaona mkazi atakhala pa chilombo chofiira . Pathupi ponse chilombocho chidaalembedwa maina onyozera Mulungu . Chinali ndi mitu isanu ndi iŵiri ndi nyanga khumi .
66017004	Mkaziyo adaavala zovala zofiirira ndi zamlangali , ndipo adaadzikongoletsa ndi golide , ndi ngale zamtengowapatali zamitundumitundu . M'manja mwake anali ndi chikho chagolide chodzaza ndi zonyansa , ndi zoipa za ntchito zake zadama .
66017005	Pamphumi pake padaalembedwa dzina lachinsinsi lakuti , " Babiloni wotchuka uja , manthu wa achiwerewere onse , ndi a zonyansa zonse za dziko lapansi . "
66017006	Ndipo ndidaona kuti mkaziyo anali ataledzera ndi magazi a anthu a Mulungu , ndi a anthu ophedwera umboni wa Yesu . Nditamuwona mkaziyo , ndidadabwa kwambiri .
66017007	Koma mngelo uja adandifunsa kuti , " Ukudabwiranji ? Ndikuululira chinsinsi chake cha mkazi ameneyu , ndi cha chilombo chimene iye wakwerapo , chokhala ndi mitu isanu ndi iŵiri ndi nyanga khumi .
66017008	Chilombo chimene unachiwona chija , kale chidaali chamoyo , koma tsopano sichilinso chamoyo . Chiyenera kutuluka kuchokera m'chiphompho chija kupita kukaonongedwa . Anthu onse okhala pa dziko lapansi , amene chilengedwere dziko lapansi maina ao sadalembedwe m'buku la amoyo , azidzadabwa poona chilombocho . Azidzadabwa poona kuti kale chidaali chamoyo koma tsopano sichilinso chamoyo , komabe m'tsogolo muno chidzaonekanso .
66017009	" Pano pafunika nzeru ndi kumvetsa bwino : Mitu isanu ndi iŵiri ija , ikufanizira mapiri asanu ndi aŵiri amene mkazi uja amakhalapo .
66017010	Ikufaniziranso mafuinu asanu ndi aŵiri . Mwa iwo , asanu adagwa , imodzi ikulamulirabe , imodzi inayo siinafikebe . Koma ikadzafika , idzayenera kungokhala kanthaŵi .
66017011	Tsono chilombo chija chimene kale chidaali chamoyo , koma tsopano si chamoyonso , chikufanizira mfumu yachisanu ndi chitatu ichocho , komabe ndi imodzi mwa mafumu asanu ndi aŵiri aja , ndipo ikupita kukaonongedwa .
66017012	" Nyanga khumi zimene unaona , zikufanizira mafumu khumi amene asanayambebe kulamulira . Koma adzalandira mphamvu zolamulira ngati mafumu pa ora limodzi , pamodzi ndi chilombo chija .
66017013	Mafumu khumi ameneŵa , cholinga chao ndi chimodzi , ndipo amapereka mphamvu zao ndi ulamuliro wao m'manja mwa chilombo chija .
66017014	Iwoŵa adzachita nkhondo ndi Mwanawankhosa uja . Koma Mwanawankhosayo adzaŵagonjetsa , pakuti ndi Mbuye wa ambuye onse , ndi Mfumu ya mafumu onse . Ndipo anthu ake oitanidwa , osankhidwa ndi okhulupirika , nawonso adzapambana pamodzi naye . "
66017015	Mngelo uja adandiwuzanso kuti , " Madzi unaona aja amene mkazi wadama uja wakhalapo , akufanizira mitundu ya anthu , makamu a anthu , mafuko a anthu ndiponso anthu a zilankhulo zosiyanasiyana .
66017016	Tsono nyanga khumi unaona zija , pamodzi ndi chilombo chija , zidzadana naye mkazi wadamayo . Zidzamlanda zake zonse ndi kumsiya maliseche . Zidzadyako mnofu wake , kenaka nkumuponya pa moto kuti apserere .
66017017	Zidzaterodi , pakuti Mulungu adazipatsa mtima wofuna kuchita zimene Iye adazikonzeratu . Zimenezi nzakuti zidzagwirizana pakupereka mphamvu zake zolamulira kwa chilombo chija , mpaka zitachitika zonse zimene Mulungu adanena .
66017018	" Mkazi unaona uja akufanizira mzinda waukulu uja wolamulira mafumu onse a pa dziko lapansi . "
66018001	Zitatha izi , ndidaona mngelo wina akutsika kuchokera Kumwamba . Anali ndi ulamuliro waukulu , ndipo pa dziko lonse lapansi padayera chifukwa cha kuŵala kwake .
66018002	Adafuula mokweza mau ndi kunena kuti , " Wagwa , wagwa Babiloni wotchuka uja ! Wasanduka malo okhalamo mizimu yoipa , malo othaŵiramo mizimu yonse yonyansa , malo othaŵiramo mbalame zonse zonyansa ndi zodedwa .
66018003	Pakuti adamwetsa anthu a mitundu yonse vinyo wa zilakolako zadama . Mafumu a pa dziko lonse lapansi adachita naye chigololo , ndipo anthu amalonda a pa dziko lonse lapansi ankalemererapo pa zolakalaka zake zodziwunjikira chuma . "
66018004	Pambuyo pake ndidamva mau ena ochokera Kumwamba . Adati , " Inu anthu anga , tulukanimo mumzindamo , kuti mungachimwire nawo pamodzi , miliri yao ingakugwereniko .
66018005	Paja machimo ake ndi ofika mpaka ku thambo , ndipo Mulungu wakhala akukumbukira ntchito zake zoipa .
66018006	Mumubwerezere monga momwe iye adakuchitirani . Mumchite zomwe iye adaŵachita ena zija , ndipo mumubwerezere moŵirikiza pa zimene iye adachita . M'chikho chimene iye ankamwetseramo ena , mumkonzeremo chakumwa moŵirikiza .
66018007	Monga momwe iye ankanyadira chuma ndi zosangalatsa , momwemonso mumsautse ndi kumliritsa . Iyeyo mumtima mwake amati , ' Ine pano , mfurnu ! Sindine mkazi wamasiye , sindidzaona konse zondiliritsa . '
66018008	Nchifukwa chake miliri yomugwera idzamufikira pa tsiku limodzi . Miliriyo ndi iyi : nthenda , chisoni , ndi njala . Ndipo adzamtentha ndi moto . Pakuti ndi amphamvu Ambuye Mulungu amene amuweruza . "
66018009	Mafumu a pa dziko lapansi amene ankachita naye chigololo ndi kudzisangalatsa naye , adzalira ndi kumva naye chisoni kwambiri , poona utsi uli phaphapha , mzindawo ulikupsa .
66018010	Iwo adzaima patali chifukwa cha kuwopsedwa ndi mazunzo ake . Ndipo adzanena kuti , " Uli ndi tsoka , uli ndi tsoka , iwe Babiloni , mzinda wotchuka , mzinda wamphamvu ! Pa ora limodzi lokha chilango chako chakugwera . "
66018011	Anthu amalonda a pa dziko lapansi adzalira ndi kumva naye chisoni kwambiri , pakuti palibenso wogula malonda ao .
66018012	Palibenso wogula malonda ao a golide , siliva , ndi ngale zamtengowapatali zamitundumitundu ; nsalu zoyera , zofiirira , zasilika ndi zamlangali ; mitengo yamitundumitundu yonunkhira ; zinthu zamitundumitundu zopangidwa ndi mnyanga wanjovu , ndiponso ndi mitengo yamtengowapatali ; zinthu zopangidwa ndi mkuŵa , chitsulo ndi mwala wokongola ;
66018013	zokometsera chakudya zamitundumitundu , mure , lubani ndi zofukiza zina , vinyo ndi mafuta , ufa wosalala ndi tirigu , ng'ombe ndi nkhosa , akavalo ndi ngolo , akapolo ndi akaidi .
66018014	Amalondawo adzamuuza kuti , " Zokoma zimene mtima wako unkalakalaka , zakuthera . Zachuma ndi zamakaka zako zonse zakutayikira , sudzazipezanso konse . "
66018015	Anthu ogulitsa zimenezi , amene adalemerera pa iye , adzaima patali chifukwa cha kuwopsedwa ndi mazunzo ake . Adzalira ndi kumva chisoni kwambiri ,
66018016	ndipo adzanena kuti , " Uli ndi tsoka , uli ndi tsoka mzinda wotchukawu . Unkavala nsalu zoyera , zofiirira ndi zamlangali . Unkadzikongoletsa ndi golide , ndiponso ndi ngale zamtengowapatali zamitundumitundu .
66018017	Koma pa ora limodzi lokha chuma chonsechi chaonongeka . " Onse oyendetsa zombo , onse oyenda pa nyanja , antchito apazombo , ndi onse oyendetsa malonda ao pa nyanja , adaima patali .
66018018	Poona utsi uli phaphapha , mzindawo ulikupsa , adafuula kuti , " Ndi mzinda uti udalinganapo ndi mzinda wotchukawu ? "
66018019	Adadzithira fumbi kumutu , akulira ndi kumva chisoni kwambiri . Ankafuula kuti , " Uli ndi tsoka , uli ndi tsoka mzinda wotchukawu , mzinda umene anthu onse okhala ndi zombo zapanyanja adalemera nacho chuma chake . Koma pa ora limodzi lokha wasanduka bwinja . "
66018020	Kondwerani inu , Dziko la Kumwamba , chifukwa cha kuwonongeka kwake . Kondwerani inu , anthu a Mulungu , inu atumwi , ndi inunso aneneri . Pakuti Mulungu pakuulanga mzindawo , wautsutsa kuti ndi wolakwa pa zimene udakuchitani .
66018021	Pambuyo pake mngelo wina wamphamvu adanyamula mwala , kukula kwake ngati chimphero . Adauponya m'nyanja nanena kuti , " Umu ndi m'mene Babiloni , mzinda wotchuka uja , udzaponyedwere pansi mwamphamvu , ndipo sudzapezekanso .
66018022	Mwa iwe simudzamvekanso konse liwu la oimba zeze , kapena la akatswiri a zoimbaimba , kapena la oliza chitoliro kapena lipenga . Mwa iwe simudzapezekanso konse mmisiri wa ntchito iliyonse . Mwa iwe simudzamvekanso konse liwu la kupera .
66018023	Mwa iwe simudzaonekanso konse kuŵala kwa nyale . Mwa iwe simudzamvekanso konse mau a mkwati wamwamuna kapena wamkazi . Amalonda anali anthu otchuka kwambiri aja a pa dziko lapansi . Unkanyenga anthu a mitundu yonse ndi maula ako . "
66018024	Mu mzinda umenewo mudapezeka magazi a aneneri , ndi a anthu a Mulungu , ndi a anthu onse amene adaphedwa pa dziko lapansi .
66019001	Pambuyo pake ndidamva ngati mau amphamvu a chinamtindi cha anthu Kumwamba . Mauwo ankati , " Aleluya ! Chipulumutso , ulemerero ndi mphamvu ndi zake za Mulungu wathu ,
66019002	pakuti chiweruzo chake chilichonse nchoona ndi cholungama . Iye waweruza mkazi wadama wotchuka uja amene ankaipitsa dziko lapansi ndi chigololo chake , wamlanga chifukwa cha kupha atumiki ake . "
66019003	Kachiŵiri mau aja adanenanso kuti , " Aleluya ! Utsi wa mzindawo udzakwera kumwamba mpaka muyaya . "
66019004	Akuluakulu 24 aja , pamodzi ndi Zamoyo zinai zija , adadzigwetsa pansi moŵerama , napembedza Mulungu amene amakhala pa mpando wachifumu . Adayankha kuti , " Amen , Aleluya ! "
66019005	Pambuyo pake ku mpando wachifumu uja kudachoka mau akuti , " Tamandani Mulungu wathu , inu nonse atumiki ake , inu nonse omuwopa , ang'onoang'ono ndi akuluakulu omwe . "
66019006	Pamenepo ndidamva ngati mau a chinamtindi cha anthu , ngati mkokomo wa madzi ambiri , ndiponso ngati kugunda kwamphamvu kwa bingu . Mauwo ankati , " Aleluya ! Paja Ambuye Mulungu wathu Mphambe akulamulira .
66019007	Tikondwere ndi kusangalala , ndi kumtamanda , pakuti nthaŵi ya ukwati wa Mwanawankhosa uja yafika , mkwati wake wamkazi waukonzekera ukwatiwo .
66019008	Iye waloledwa kuvala zovala za nsalu yabafuta , yoŵala , yoombedwa bwino . " ( Zovala zabafutazo zikutanthauza ntchito zabwino za anthu a Mulungu . )
66019009	Pamenepo mngelo uja adandiwuza kuti , " Lemba mau aŵa akuti , ' Ngodala anthu oitanidwa ku phwando la ukwati wa Mwanawankhosa uja ' . " Adandiwuzanso kuti , " Mau ameneŵa ndi mau oona a Mulungu . "
66019010	Apo ndidadzigwetsa ku mapazi ake kuti ndimpembedze . Koma iye adandiwuza kuti , " Zimenezo iyai . Ndine mtumiki chabe , ngati iwe wemwe , ndiponso ngati abale ako amene amachitira Yesu umboni . Iwe pembedza Mulungu . " Pajatu kuchitira Yesu umboni ndiye thima la uneneri .
66019011	Pambuyo pake ndidaona Kumwamba kutatsekuka , kavalo woyera nkuwoneka . Wokwerapo wake dzina lake ndi " Wokhulupirika " , ndiponso " Woona . " Poweruza , ndi pomenya nkhondo , amachita molungama .
66019012	Maso ake anali psuu ngati malaŵi a moto , ndipo pamutu pake panali zisoti zaufumu zambiri . Anali ndi dzina lolembedwa , lolidziŵa iye yekha , osati wina aliyense .
66019013	Chovala chake chinali choviika m'magazi , ndipo ankatchedwa , " Mau a Mulungu . "
66019014	Magulu a ankhondo a Kumwamba ankamutsatira atakwera akavalo oyera , ndipo iwowo atavala zabafuta , zoyera ndi zangwiro .
66019015	M'kamwa mwake munali lupanga lakuthwa lotulukira kunja , loti adzalangire mitundu ya anthu . Adzaŵalamulira ndi ndodo yachitsulo , ndipo m'chopondera mphesa adzaponda mphesa za vinyo wa mkwiyo waukali wa Mulungu Mphambe .
66019016	Pa mkanjo wake , ndi pantchafu pake padaalembedwa dzina loti , " Mfumu ya mafumu onse , ndi Mbuye wa ambuye onse . "
66019017	Kenaka ndidaona mngelo mmodzi ataimirira pa dzuŵa . Adafuula mokweza mau , nauza mbalame zonse zouluka mu mlengalenga kuti , " Dzasonkhaneni ku mgonero waukulu wa Mulungu .
66019018	Bwerani , mudzadye mnofu wa mafumu , wa akulu a ankhondo , wa anthu amphamvu , wa akavalo ndi wa okwerapo , mnofu wa anthu onse , mfulu ndi akapolo , ang'onoang'ono ndi akuluakulu . "
66019019	Pambuyo pake ndidaona chilombo chija pamodzi ndi mafumu a pa dziko lapansi , ndi magulu ao ankhondo . Adaasonkhana kuti amenyane nkhondo ndi wokwera pa kavalo uja , pamodzi ndi gulu lake la ankhondo .
66019020	Chilombocho chidagwidwa pamodzi ndi mneneri wonama uja amene anali atachita zozizwitsa pamaso pake . Zozizwitsazo , iye anali atanyenga nazo anthu amene adaalembedwa chizindikiro cha chilombo chija , ndiponso anthu amene anali atapembedza fano lake lija . Chilombo chija ndi mneneri wonama uja , onse aŵiri adaŵaponya m'nyanja yamoto yodzaza ndi miyala yoyaka ya sulufure .
66019021	Ena onse adaphedwa ndi lupanga lija lotuluka m'kamwa mwa wokwera pa kavalo uja . Ndipo mbalame zonse zidadya ndi kukhuta mnofu wa anthuwo .
66020001	Pambuyo pake ndidaona mngelo akutsika kuchokera Kumwamba . M'manja mwake anali ndi kiyi ya Chiphompho chija , ndiponso unyolo waukulu .
66020002	Adagwira Chinjoka chija , ndiye kuti njoka yakale ija yotchedwa Mdyerekezi ndiponso Satana , nachimanga zaka chikwi chimodzi .
66020003	Kenaka adachiponya m'Chiphompho muja , nachitsekera nkumatirira potsekerapo kuti chisadzanyengenso mitundu ya anthu mpaka zitatha zaka zija chikwi chimodzi . Zitatha zakazo ayenera kudzachimasulanso nthaŵi pang'ono .
66020004	Pambuyo pake ndidaona mipando yachifumu , ndipo okhala pamipandopo adapatsidwa mphamvu zoweruzira milandu . Ndidaonanso mizimu ya anthu amene adaŵadula pakhosi chifukwa cha kuchitira Yesu umboni , ndiponso chifukwa cha kulalika mau a Mulungu . Iwowo sadapembedze nao chilombo chija kapena fano lake lija , ndipo adakana kulembedwa chizindikiro chija pa mphumi kapena pa dzanja . Adakhalanso ndi moyo nkumalamulira pamodzi ndi Khristu zaka chikwi chimodzi .
66020005	( Akufa ena onse sadaukenso mpaka zitatha zaka zomwezo chikwi chimodzi . ) Kumeneku ndiye kuuka koyamba .
66020006	Ngodala anthu amene adzauke nao pa kuuka koyamba kumeneku . Ameneŵa ndiwo akeake a Mulungu . Imfa yachiŵiri ilibe mphamvu pa iwo , koma adzakhala ansembe a Mulungu ndi a Yesu Khristu , ndipo azidzalamulira pamodzi naye zaka chikwi chimodzi .
66020007	Zitapita zaka zija chikwi chimodzi , adzamtulutsa Satanayo m'ndende muja .
66020008	Pamenepo iyeyo adzapita nanyenga Gogi ndi Magogi . Imeneyi ndi mitundu ya anthu okhala ku mphepo zonse zinai . Satana adzaŵasonkhanitsa pamodzi kuti achite nkhondo . Kuchuluka kwao ndi ngati mchenga wakunyanja .
66020009	Adayenda pa dziko lonse lapansi , nazinga misasa ya anthu a Mulungu , ndi mzinda umene Mulungu amaukonda . Koma moto udatsika kuchokera Kumwamba nkudzaŵaononga .
66020010	Pamenepo Satana amene adaaŵanyenga uja , adaponyedwa m'nyanja yamoto yodzaza ndi miyala ya sulufure yoyaka , m'mene munali kale chilombo chija ndi mneneri wonama uja . M'menemo adzazunzidwa usana ndi usiku mpaka muyaya .
66020011	Pambuyo pake ndidaona mpando wachifumu woyera , waukulu , ndiponso amene amakhalapo . Dziko lapansi ndi thambo zidathaŵa pamaso pake , ndipo sizidapezekenso konse .
66020012	Ndidaonanso anthu akufa , akuluakulu ndi ang'onoang'ono omwe . Adaimirira patsogolo pa mpando wachifumu uja , ndipo mabuku adafutukulidwa . Adafutukula buku linanso , limene lili buku la amoyo . Tsono anthu akufawo adaweruzidwa poyang'anira ntchito zao monga momwe zidaalembedwera m'mabukumo .
66020013	Pamenepo nyanja idapereka onse amene adaferamo . Imfa ndi Malo a anthu akufa zidaperekanso akufa ake , ndipo aliyense adaweruzidwa potsata ntchito zake .
66020014	Kenaka Imfa ija ndi Malo a anthu akufa aja zidaponyedwa m'nyanja yamoto . Nyanja yamoto imeneyi ndiyo imfa yachiŵiri .
66020015	Aliyense wopezeka kuti dzina lake silidalembedwe m'buku la amoyo lija , adaponyedwa m'nyanja yamotoyo .
66021001	Pambuyo pake ndidaona thambo latsopano ndi dziko lapansi latsopano . Paja thambo loyamba lija ndi dziko lapansi loyamba lija zinali zitazimirira , ndipo nyanja panalibenso .
66021002	Tsono ndidaona Mzinda Woyera , Yerusalemu watsopano , ukutsika kuchokera Kumwamba kwa Mulungu . Unali wokonzeka ngati mkwati wamkazi wokonzekera mwamuna wake .
66021003	Ndidamva mau amphamvu ochokera ku mpando wachifumu uja . Mauwo adati , " Tsopano malo okhalamo Mulungu ali pakati pa anthu . Iye adzakhala nawo pamodzi , ndipo iwo adzakhala anthu akeake . Mulungu mwini adzakhala nawo , ndipo adzakhala Mulungu wao .
66021004	Iye adzaŵapukuta misozi yonse m'maso mwao . Sipadzakhalanso imfa , chisoni , kulira , kapena kumva zoŵaŵa . Zakale zonse zapitiratu . "
66021005	Pamenepo wokhala pampando wachifumu uja adati , " Tsopano ndisandutsa zonse kuti zikhale zatsopano . " Adanenanso kuti , " Lemba zimenezi , pakuti mau ameneŵa ndi oona ndi oyenera kuŵakhulupirira . "
66021006	Adandiwuzanso kuti , " Kwatha ! Alefa ndi Omega ndine . Ndiye kuti , Woyamba ndi Wotsiriza ndine . Aliyense womva ludzu , ndidzampatsa mwaulere madzi a pa kasupe wa madzi opatsa moyo .
66021007	Aliyense amene adzapambane , adzalandira zimenezi , ndipo Ine ndidzakhala Mulungu wake , iye adzakhala mwana wanga .
66021008	Koma anthu amantha , osakhulupirika , okonda zonyansa , opha anzao , ochita zadama , ochita zaufiti , opembedza mafano , ndi anthu onse onama , malo ao ndi m'nyanja yodzaza ndi moto ndi miyala ya sulufure woyaka . Imeneyi ndiyo imfa yachiŵiri . "
66021009	Pambuyo pake mmodzi mwa angelo asanu ndi aŵiri aja , amene anali ndi mikhate isanu ndi iŵiri yodzaza ndi miliri isanu ndi iŵiri yotsiriza ija , adadzalankhula nane . Adati , " Tiye kuno , ndikakuwonetse mkwati , mkazi wa Mwanawankhosa uja . "
66021010	Pamenepo mngelo uja adandinyamula chamumzimu nakanditula pa phiri lalikulu ndi lalitali . Adandiwonetsa Mzinda Woyera uja , Yerusalemu , ukutsika kuchokera Kumwamba kwa Mulungu .
66021011	Unkaŵala ndi ulemerero wa Mulungu . Kuŵala kwake kunali ngati kuŵala kwa mwala wamtengowapatali , ngati mwala wambee , wonyezimira ngati galasi .
66021012	Mzindawo unali ndi linga lalikulu ndi lalitali . Lingalo linali ndi zipata khumi ndi ziŵiri , pazipatapo panali angelo khumi ndi aŵiri , ndipo pa zitseko zake padaalembedwa maina a mafuko khumi ndi aŵiri a Aisraele .
66021013	Pa mbali zonse zinai za mzindawo panali zipata zitatuzitatu : kuvuma zitatu , kumwera zitatu , kumpoto zitatu , kuzambwe zitatu .
66021014	Linga la mzindawo lidaamangidwa pa maziko khumi ndi aŵiri , ndipo pamazikopo padaalembedwa maina a atumwi khumi ndi aŵiri a Mwanawankhosa uja .
66021015	Mngelo amene ankalankhula naneyo anali ndi ndodo yoyesera yagolide , yoti ayesere mzinda uja , zipata zake ndi linga lake .
66021016	Mzindawo unali wolingana ponseponse , m'litali mwake ndi m'mimba mwake munali chimodzimodzi . Mngelo uja adayesa chozungulira mzindawo ndi ndodo yake ija , napeza kuti kutalika kwake kunali makilomita 2,200 . M'litali mwake , m'mimba mwake ndi msinkhu wake , zonse zinali zolingana .
66021017	Kenaka adayesa linga la mzindawo , napeza kuti msinkhu wake unali mamita 65 . Mngeloyo ankayesa ndi muyeso womwe anthu amagwiritsa ntchito .
66021018	Linga la mzindawo linali la miyala yambee , ndipo mzinda weniweniwo unali wa golide wangwiro , woŵala ngati galasi .
66021019	Maziko aja omwe linga la mzindawo lidaamangidwapo , adaaŵakongoletsa ndi miyala yamitundumitundu yamtengowapatali . Maziko oyamba anali a mwala wambee ; achiŵiri anali a mwala wabuluu ngati thambo ; achitatu anali a mwala wotuŵira ; achinai anali a mwala wobiriŵira ;
66021020	achisanu anali a mwala mwina mofiira mwina mwabrauni ; achisanu ndi chimodzi anali a mwala wofiira ; achisanu ndi chiŵiri anali a mwala wachikasu ; achisanu ndi chitatu anali a mwala wobiriŵira modera ; achisanu ndi chinai anali a mwala wakadzira ; achikhumi anali a mwala wachisipu ; achikhumi ndi chimodzi anali a mwala wabuluu ngati changululu ; achikhumi ndi chiŵiri anali a mwala wofiirira ,
66021021	Zitseko za pa zipata khumi ndi ziŵiri zija zinali za miyala yamtengowapatali kwambiri . Chitseko chilichonse chinali cha mwala umodzi wa mtundu womwewo . Ndipo mseu wamumzindamo unali wa golide wangwiro , woonekera mpaka pansi , ngati galasi .
66021022	Sindidaonenso Nyumba ya Mulungu mumzindamo , pakuti Nyumba yake ndi Ambuye Mulungu , Mphambe , mwini wake , ndiponso Mwanawankhosa uja .
66021023	Palibe chifukwa choti dzuŵa kapena mwezi ziziŵala pamzindapo , pakuti ulemerero wa Mulungu ndiwo umaŵalapo , ndipo nyale yake ndi Mwanawankhosa uja .
66021024	Anthu a mitundu yonse adzayenda m'kuŵala kwake kwa mzindawo , ndipo mafiimu a pa dziko lonse lapansi adzabwera ndi ulemerero wao m'menemo .
66021025	Zitseko za pa zipata zake zidzakhala zosatseka tsiku lonse , chifukwa kumeneko kudzakhala kulibe usiku .
66021026	Ndipo m'menemo adzabwera ndi ulemerero wa anthu a mitundu yonse , pamodzi ndi chuma chao .
66021027	Koma simudzaloŵa kanthu kalikonse kosayera , kapena munthu aliyense wochita zonyansa , kapenanso wabodza . Okhawo amene maina ao adalembedwa m'buku la amoyo la Mwanawankhosa uja ndiwo adzaloŵemo .
66022001	Pambuyo pake mngelo uja adandiwonetsa mtsinje wa madzi opatsa moyo . Mtsinjewo madzi ake anali onyezimira ngati galasi , ndipo unkachokera ku mpando wachifumu wa Mulungu ndi wa Mwanawankhosa uja .
66022002	Unkayenda pakati pa mseu wamumzinda uja . Pa mbali zonse ziŵiri za mtsinje panali mtengo wopatsa moyo . Mtengowo umabala zipatso khumi ndi kaŵiri pa chaka , kamodzi mwezi uliwonse , ndipo masamba ake ndi ochiritsa anthu a mitundu yonse .
66022003	Mumzindamo simudzapezekanso kanthu kalikonse kotembereredwa ndi Mulungu . Mpando wachifumu wa Mulungu ndi wa Mwanawankhosa uja udzakhala m'menemo , ndipo atumiki ake adzampembedza .
66022004	Iwo azidzaona nkhope yake , ndipo dzina lake lidzakhala lolembedwa pamphumi pao .
66022005	Sikudzakhalanso usiku , ndipo sipadzafunikanso kuŵala kwa nyale kapena kuŵala kwa dzuŵa , pakuti Ambuye Mulungu adzakhala kuŵala kwake , ndipo iwo adzakhala mafumu olamulira mpaka muyaya .
66022006	Pambuyo pake mngelo uja adandiwuza kuti , " Mau aŵa ndi oona ndiponso oyenera kuŵakhulupirira . Ndipo Ambuye Mulungu amene amalankhulitsa aneneri , adatuma mngelo wao kuti aonetse atumiki ao zimene zidzachitike posachedwa . "
66022007	Yesu akuti , " Mvetsetsani , ndikubwera posachedwa . Ngwodala munthu amene amatsata mau a m'buku lino oneneratu zam'tsogolo . "
66022008	Ndine , Yohane , amene ndidamva ndi kuwona zimenezi . Ndipo nditazimva ndi kuziwona , ndidadzigwetsa ku mapazi a mngelo uja amene adandiwonetsa zimenezi . Ndidaati ndimpembedze ,
66022009	koma iye adandiwuza kuti , " Zimenezo iyai . Ndine mtumiki chabe , ngati iwe wemwe , ngati abale ako aneneri , ndiponso ngati onse otsata mau olembedwa m'buku lino . Iwe pembedza Mulungu . "
66022010	Adandiwuzanso kuti , " Usabise mau a m'buku lino oneneratu zam'tsogolo , pakuti nthaŵi yake ili pafupi .
66022011	Wochita zoipa apitirire kuchita zoipazo , ndipo wodetsedwa ndi zonyansa apitirire kudzidetsa ndi zonyansazo . Wochita zabwino apitirire kuchita zabwinozo , ndipo woyera mtima apitirire kukhala woyera mtima . "
66022012	Yesu akuti , " Mvetsetsani , ndikubwera posachedwa . Ndikubwera ndi mphotho zanga kuti ndidzapereke kwa aliyense molingana ndi zimene adachita .
66022013	Alefa ndi Omega ndine . Ndiye kuti Woyamba ndi Wotsiriza , Chiyambi ndi Chimalizo ndine . "
66022014	Ngodala amene amachapa mikanjo yao , kuti aloledwe kudya zipatso zamtengo wopatsa moyo , ndiponso kuloŵa mu mzinda kudzera pa zipata zija .
66022015	Koma ochita zautchisi , zaufiti , zadama , zopha anzao , zopembedza mafano , ndi okonda zabodza nkumazichita , adzakhala kunja kwa mzindawo .
66022016	" Ine , Yesu , ndatuma mngelo wanga kuti akufotokozereni zimenezi ndipo zithandize mipingo . Ine ndine chiphukira chotuluka mwa mfumu Davide , ndinenyezi yoŵala m'mamaŵa ! "
66022017	Mzimu Woyera ndi Mkwati wamkazi akuti , " Bwerani ! " Aliyense womva mauŵa , anenenso kuti , " Bwerani ! " Aliyense womva ludzu , abwere . Aliyense woŵafuna , aŵalandire mwaulere madziopatsa moyo .
66022018	Ine Yohane , ndikuchenjeza aliyense womva mau a m'buku lino oneneratu zam'tsogolo . Wina akadzaonjezerapo kanthu pa mau ameneŵa , Mulungu adzamuwonjezera miliri ija yalembedwa m'buku munoyi .
66022019	Ndipo wina akadzachotsapo kanthu pa mau a m'buku lino loneneratu zam'tsogolo , Mulungu adzamchotsera gawo lake la zipatso za mtengo wopatsa moyo uja , ndi malo ake omwe mu Mzinda Woyera uja , monga zalembedwera m'buku muno .
66022020	Amene akufotokoza zimenezi akuchidzukulu chake . Ndine Nthanda , nyeti , " Indedi , ndikubwera posachedwa . " Inde , bwerani , Ambuye Yesu .
66022021	Ambuye Yesu akukomereni mtima nonse .
