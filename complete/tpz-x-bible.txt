# language_name:        Vasui
# closest ISO 639-3:    tpz
# ISO_15924:            Latn
# year_short:           2004
# year_long:            
# vernacular_title:     SOE A TOßTOß
# english_title:        The New Testament in Vasui
# URL:                  http://pngscriptures.org/tpz/
# copyright_short:      © Wycliffe Bible Translators, Inc. 2004
# copyright_long:       SOE A TOßTOß<br>The New Testament in the Vasui (Tinputz) Language of Papua New Guinea<br>Nupela Testamen long tokples Vasui long Niugini<br>copyright © 2004 Wycliffe Bible Translators, Inc.<br>Language: Vasui (Tinputz) <br>Dialect (if applicable): Vasui<br>Language in English: Tinputz<br>Print publisher: Wycliffe Bible Translators<br>Electronic publisher: PNG Bible Translation Association<br>Translation by:<br>Wycliffe Bible Translators<br>This translation is made available to you under the terms of the Creative Commons Attribution-Noncommercial-No Derivative Works license. In addition, you have permission to port the text to different file formats, as long as you don't change any of the text or punctuation of the Bible.<br>Pictures included with Scriptures and other documents on this site are licensed just for use with those Scriptures and documents. For other uses, please contact the respective copyright owners.<br>You may share, copy, distribute, transmit, and extract portions or quotations from this work, provided that:<br>You include the above copyright information and that you make it clear that the work came from http://pngscriptures.org/.<br>You do not sell this work for a profit.<br>You do not make any derivative works that change any of the actual words or punctuation of the Scriptures.<br>Permissions beyond the scope of this license may be available if you contact us with your request. If you want to revise a translation, use a translation in an adaptation, or use a translation commercially, we will relay your request to the appropriate copyright owner.
# notes:                
40001001	Ivaßih o vahutët va pa kën sipun e Ieesuß Kristo . E Ieesuß a teß va po vuteß va pe Devit . Ke Devit eß a teß va po vuteß va pe Abraham .
40001002	Ke Abraham e taman e Aësak . Ke Aësak e taman e Jekop , Ke Jekop e taman voh e Judaß pe ra kën kea peß .
40001003	Ke Judaß e taman voh Perës , pen Sëraß . Ke sinëëre pon ivëh e Temaß . Ke Perës e taman e Hësron . Ke Hësron e taman e Rëm .
40001004	Ke Rëm voh e taman e Aminadëp . Ke Aminadëp e taman e Nason . Ke Nason e taman voh e Salmon .
40001005	Ke Salmon e taman e Boas . Ke sinan voh eah ivëh e Rehap . Ke Boas voh ivëh e taman e Obet . Ke sinan voh e Obet ivëh e Rut . Ke Obet voh e taman e Jësiß .
40001006	Ke Jësiß voh e taman e a teß sunön vëh e Devit . Ka teß sunön vëh e Devit voh e taman e Solomon . Ke sinan voh e Solomon e köövo moaan voh pe Uraëaß .
40001007	Ke Solomon e taman voh e Rëhoboam . Ke Rëhoboam voh e taman e Abaëiaß . Ke Abaëiaß voh e taman e Esaß .
40001008	Ke Esaß voh e taman e Jehosafat . Ke Jehosafat voh e taman Jehoram . Ke Jehoram voh e taman Usaëaß .
40001009	Ke Usaëaß voh e taman e Jotam . Ke Jotam e taman voh e Ehës . Ke Ehës voh e taman e Hesekaëaß .
40001010	Ke Hesekaëaß voh e taman e Manësaß . Ke Manësaß e taman voh e Emön . Ke Emön e taman voh e Josaëaß .
40001011	Ke Josaëaß voh e sipun ere Jehoiakin me ra ma vu kea peß . Manih po poen pamëh no a nap vëvënsun va Babiron to me a napan va Israël , kee teß va ne manih pa nap aun manih pa muhin va Babiron .
40001012	Taneo non po poen nee to teß ne paan a matop va Babiron , E Jehoiakin he teß non e taman e Siatiel . Ke Siatiel he teß non e sipun e Serubabël .
40001013	Ke Serubabël he teß non e taman e Abiut . Ke Abiut teß non e taman e Ilaëakim . Ke Ilaëakim teß non e taman e Esor .
40001014	Ke Esor he teß varuß non e taman e Sedok . Ke Sedok he teß non e taman e Ekim . Ke Ekim teß non e taman e Eriut .
40001015	Ke Eriut he teß non e taman e Eliesaß . Ke Eliesaß he teß non e taman e Matan . Ke Matan he teß non e taman e Jekop .
40001016	Ke Jekop he teß non e taman e Jeosëp manih pa poen pamëh ne Jeosëp to teß non e voe manot pe Mariaß . Ke Mariaß pamëh to tavus voh e sinan e Ieesuß vëh nee to popokaß ne sih poë e Kristo . A teß ne Sosoenën to vateß voh marën a voen hah a ma hat pa ma napan kurus .
40001017	Taneo non pe Abraham pareß nö ko öök non pe Devit , a pau pa napan va Israël to antoen ne o pöh havun me ro taanaß manih pa kën sipuiire . Pareß taneo non manih pe Devit ko öök non manuh pa ö no Babiron to matop non a napan va Israël , a pau pee to onöt avoeß e ne po pöh havun me ro taanaß manih pa kën sipuiire . Taneo hah non manih pa matop va Babiron pareß öök non manih pe Ieesuß Kristo , a pau pee kurus to onöt avoeß e ne po pöh havun me ro taanaß manih pa kën sipuiire .
40001018	Ivaßih a ö no vahutët va pa ö ne Ieesuß Kristo to koaß vavoh maß . E sinaneah , Mariaß , nee to vaheß voh rapoë pen e Jeosëp . Ivëhkëk , ee to hikta koroh vëtkin avoeß ne pon . Ke Mariaß nat en pa ö neß to han koaß en , no a Tuvuh Vasioß to vateß en pe koaß manih pa komaneah .
40001019	Ivëhkëk , e neseneah Jeosëp eß a teß no a taateß peß to totoopin keß hikta iu vapoet non e köövo peß Mariaß manih pa matëëra nap peo , pareß kehkeh koe aven e non peß .
40001020	E Jeosëp to koman avoeß e non pa ö neß se këh en pe Mariaß . Ka ankeroß pe Sosoenën tavus poan manih po tatarep , pareß soe ke poan pan , “ Jeosëp , eën a teß va po vuteß pe Devit , koe a naöp in a me e Mariaß , peß e köövo pën , parën pënton nom , e koaß vëh to teß non manih pa komaneah no a Tuvuh Vasioß to heß poan .
40001021	E Mariaß se vahuh a koaß oeteß pamëh , kën vëhnan eah e Ieesuß , suk ataeah , eß se kon hah këh a napan peß pa hat . ”
40001022	Ka ma moeh tah kurus poë varih se tanok marën a vamaaka a soe ne Sunön to soe tavus voh manih pa rivooro teß vanënën soe . O teß vanënën soe to soe voh pan , “ Pënton öm !
40001023	A pah köövo muriaknan se kiuk , Kën vëhnan eah , “ e Imanuel ” , to soe va non manih , “ Sosoenën to teß me e non pea . ”
40001024	Ke Jeosëp sun , ko me poß en pe köövo peß , vamanih pa ö no ankeroß pe Sunön to soe ke poan po tatarep .
40001025	Ivëhkëk , eß to hikta koroh vëtkin avoeß me non poan , keß öök non na manuh po poen ne Mariaß to vahuh e koaß oeteß pamëh . Ko vëhnan en peß e Ieesuß .
40002001	E Ieesuß to koaß voh manih pa koman a vöön vëh Bëtrëhëm . A vöön pamëh to teß non po komön o oeh va Jiutiaß . Manih po poen pamëh ne Hëërot to sunön non nën . Pareß matop non a muhin pamëh . Ko poen ne Mariaß to vahuh vahik en pe koaß Ieesuß , ka ma teß susunön taneß maß pa ö no potan to pepeah ke non maß , pare vos ee Jerusalëm , ko hi ee pa napan pan ,
40002002	“ E koaß sipoan pa napan va Israël teß non nih ? Emöm to ep maß a vesun to vëknöm non poan to paapa ke non maß manuh pa ö no a potan to pepeah ke non maß . Emöm to vatet maß a vesun pamëh marën a vataare a taateß ta manih peß . ”
40002003	E Hëërot to pënton a soe vaßih pareß pah koman vaßnaöp en , me a napan to teß ne Jerusalëm , ee me to pah koman vaßnaöp ee .
40002004	Ivëh ke Hëërot ununun en po teß ësës heß susunön me ro teß vavaasis varih to nat i ne o Vavaasis pe Mosës , pareß hi rapoë pan , “ E Kristo a teß vëh ne Sosoenën se vanö maß marën a kon hah a napan peß varih Israël se tavus rakah pa vöön poanheh ? ”
40002005	Kee piun poë pan , “ Manih Bëtrëhëm , pa muhin va Jiutiaß . A teß vanënën soe to soe voh pan ,
40002006	‘ Bëtrëhëm , manih pa muhin va Jiutiaß , Suk ataeah , amot manih pën no a pah teß sunön se tavus ,
40002007	Ivëh ke Hëërot vaoe aven en pa ma teß varih to taneß maß manuh pa ö no a potan to pepeah ke non maß , pan ee se nö maß manih peß . Keß hi aven rapoë po poen poanheh no a vesun pamëh to taneo tavus voh maß .
40002008	Murin in o siß ihoß pamëh ne Hëërot to vanö en pee manuh Bëtrëhëm , pareß soe ke rapoë pan , “ Eöm se nö paröm vaiu vavih rakah këh e koaß pamëh , paröm hah koe ke maß manih ko soe vanat a neoß , köß sih nö varuß , paröß vasunön eah . ”
40002009	A ma teß sunön poë varih to tënan vahik ee pa soe pe meh sunön pee , Hëërot , pare nö pet ee . Ee to ep hah ee pa vesun vëh nee to ep moaan voh ne maß . Keß vovoh nö ke non pee , pareß nö ko pah teß totoopin rakah e non manih pa iuun vëh ne koaß to teß non pen sinaneah Mariaß .
40002010	Ko poen nee to ep in a ö no a vesun to teß totoopin e non nën , ee to puh rakah ee po vaeö .
40002011	Ee to ho ee manuh koman iuun , pare taum ee pe koaß pen e sinaneah Mariaß . Pare vapeoß pasun ke poë , ko vatokon , pare kë a ëhnan e koaß , ko pureß a ma mon heß pee , ko heß ee peß . Ee to heß poë a gol me o tah a voavuh vih me o vanom a voavuh vih vëh o voen vapeah .
40002012	Ivëhkëk , e Sosoenën to tavus o teß poë varih manih po tatarep , pareß soe ke rapoë pan , ee se nat ne koe hah ke manuh pe Hëërot . Ivëh kee koe ke pa meh hanan to nö hah non manuh pa muhin pee .
40002013	Vasuksuk in o poen no o teß sunön to hah ee manuh pa muhin pee , ka ankeroß pe Sunön tavus e Jeosëp po tatarep , pareß soe ke poan pan , “ Jeosëp ! Sun ah ! Parën rusin me a poa tom sinan pën manuh Isip . Paröm teß nem nën , keß antoen rakah non a ö nöß se soe vanat hah oah a ö nën se hah maß . Suk ataeah , e Hëërot to vavaiu vah non e koaß pan eß se ip vamët poan . ”
40002014	Ke Jeosëp sun , ko pön me en pa poa tom sinan peß , kee nö ko vos ee manuh Isip .
40002015	Ee to teß ne nën keß antoen po poen ne sunön va Jiutiaß e Hëërot to mët . Keß a tah pamëh to vapuh rakah en pa soe ne Sunön to soe ke voh o teß vanënën soe pan , “ Eöß to vaoe nös e koaß peöß teß tavus këh maß a Isip . ”
40002016	E Hëërot to nat en pa ö no o teß sunön varih to taneß maß manuh pa ö no a potan to pepeah koe ke non maß to piuk in poë , ko kokoman peß pah hat oah rakah en po heve , keß taß en pa ma nap vëvënsun peß , kee nö ee manuh Bëtrëhëm , me pa ma siß vöön to teß vatët ne nën . Ee to nö pare ip vamët o koaß oeteß sosoneß , taneo non po teß o kon varuß ko öök ne po teß varih to teß me ne a ma pöök kirismas . Eß to nat e non peß to pöök kirismas voh non ka ma teß susunön soe ke poë a ö nee to ep a vesun . Ivëh , neß to taß suk a ma teß vëvënsun peß , pan ee se ip vamët a ma koaß oeteß sosoneß .
40002017	A tah pamëh to vapuh non a soe ne Sosoenën to soe ke voh a teß vanënën soe peß vëh e Jeremaëaß . E Jeremaëaß to soe voh pan .
40002018	“ Manih Remaß , no a napan to pënton a vakoei , a napan to pënton o vaokook vatamak . E Resel to okook non o pus koaß peß , ka napan hikta onöt ne a vatö o kokoman peß . Suk ataeah o pus koaß peß to mët vahik ee . ”
40002019	Vasuksuk , ne Hëërot to mët en . Ka ankeroß pe Sosoenën tavus e Jeosëp po tatarep manih Isip .
40002020	A ankeroß pe Sosoenën to soe ke Jeosëp pan , “ Jeosëp ! Sun ah ! Parën me hah a poa tom sinan pën , köm hah manuh Israël , suk ataeah , o teß varih to kehkeh ip vamët ne e koaß to mët vahik ee . ”
40002021	Ivëh ke Jeosëp sun , pareß me hah en pa poa tom sinan peß , kee hah ee manuh Israël .
40002022	Ivëhkëk , e Jeosëp to pënton hah a soe to soe non pan , e Akereas to kon a tasun pe tamaneah Hëërot , pareß tavus a teß apuh va Jiutiaß . Ivëh , ke Jeosëp to nanaöp non a nö hah manuh Jiutiaß . Ivëhkëk , e Sunön to tavus hahah kov en peß po tatarep , pareß soe ke poan a ö neß se nö hah en manuh pa muhin va Galiliß .
40002023	Eß to me hah en pa poa tom sinan peß , kee teß e ne Nasarët . Ee to teß ne nën marën a vapuh a soe voh po teß vanënën soe to soe non pan , “ A napan se popokaß amot ne poë , a to Nasarët . ”
40003001	Manih po poen pamëh ne Jon Tövapupui teß to tavus maß , pareß teß non pa moeh upin va Jiutiaß . Eß to taneo en pa vavaasis a napan varih to nö maß manih peß , pareß soe ke rapoë pan ,
40003002	“ Panih öm a ma taateß hat peöm , paröm vatet a taateß vih , suk ataeah , a Matop Vih va pa Vöön va Kin to öök vatët en maß ! ”
40003003	E Jon pamëh no a teß vanënën soe vëh eß Aisaëaß , to soe suk voh pan , “ Manih pa moeh upin no a pah teß to vavaoe non maß pan , ‘ Vamatop öm a hanan pe Sunön ,
40003004	Ko ohop ne Jon to ohop non nee to nok voh pa uvin këmol , pareß voh non o voh to tavi non a vuvuhuneah , pareß ënëën non sih o kokaß , ko kakaaktön non po hun tankekvö va muhin .
40003005	Eß to këh maß a moeh upin , pareß nö ko teß non pa muhin to teß non sinten a ruen Jödën , ka napan varih to nönö ne maß manih peß to tataneß ne maß manuh Jerusalëm me a ma ö kurus va Jiutiaß me manih pa muhin vëh neß to teß non .
40003006	Ee to nö maß , pare soe tavus a ma hat pee , ke Jon pupui raoe manih pa ruen Jödën .
40003007	E Jon to ep in o Jiuß varih to vavatet vakis ne sih a taateß pa kën sipun , me ro Sëdiusi to nö maß manih peß pan eß se pupui rapoë , ivëhkëk , ee to hikta soe tavus momoaan a ma hat pee . Ke Jon soe ke raoe pan , “ Eöm to teß rakah va e nem manih po kuruß to rurusin këh ne o suraß . Eteh to kömköm a neöm , köm rurusin këh e nem po heve pe Sosoenën neß to se vanö maß ?
40003008	Eöm se panih , paröm këh a ma taateß hat , ko vataare a panih manih pa taateß peöm .
40003009	Paröm nat nem soe vamanih pan , ‘ E Abraham e sipuura , ivëh , ke Sosoenën hikta se vakmis a rora a ma vuteß peß . ’ Eöß to soe vaman rakah keoß peöm , e Sosoenën to onöt e non pa vateß a ma vös varih , kee tarih ee a ma pus koaß pe Abraham .
40003010	A ipoaß pe Sosoenën to vamatop e non pa taka a ma aan in a ma naon kurus varih to hikta vovoaß ne a ma voaß vih , a ma naon poë varih se moes , ko vi ee po suraß , kee ës ee . Ke tövaneah pa rak taka en pee , pareß vi en pee po suraß kee ës ee . E Sosoenën se nok va ka neöm nën . ”
40003011	“ Eöß to pupui a noß neöm pa ruen to vëknöm e non peöm to panih em pa ma taateß hat peöm . Ivëhkëk , a teß vëh se suk a maß neoß , no o kikis peß to teß oah e non po teß kikis peöß . Eöß to hikta vih onöt noß a ihan këh eah o uris vëh pa poa suß peß . Eß se pupui a neöm pa Tuvuh Vasioß me o suraß .
40003012	Eß se nö maß , ko pitöß këh a kon hat manih pa kon vih peß . Pareß ununun a kon vih peß manih pa iuun vavahoß kon . Ko ës en pa kon hat manih po suraß ësës tamoaan . ”
40003013	Manih po poen pamëh ne Ieesuß to këh maß a muhin va Galiliß , pareß nö en manuh pa ruen Jödën . Eß to nö manuh pe Jon pareß iu non a ö ne Jon se pupui poan .
40003014	Ivëhkëk , e Jon to punöß poan teß panih o kokoman peß , pareß hi poan pan , “ Eß to vih non pa ö nën se pupui varoe a neoß . Vahvanih kën nö maß parën taß a neoß a pupui a oah ? ”
40003015	Ivëhkëk , e Ieesuß to piun a soe pe Jon pareß soe ke poan pan , “ Koe ah , parën nok vamanih pa ö nöß to sosoe va noß . Ea se keh nok va nën , ea se vapuh rakah ee pa tah ne Sosoenën to iu non na se nok . ” Ivëh , ke Jon vatet en pa soe pe Ieesuß , pareß pupui en peß .
40003016	E Jon to pupui vahik en pe Ieesuß , keß tatakin nö non , pareß ep in a akis to nö vakëh . Ka Tuvuh Vasioß pe Sosoenën kunah va maß manih pa panuh , ko atantön e non peß .
40003017	Ka to taneß maß manuh pa vöön va kin to soe va non manih pan , “ Ivaßih e koaß peöß nöß to iu oah vi noß eah ,
40004001	Manih po poen pamëh no a Tuvuh Vasioß to me en pe Ieesuß manuh pa moeh upin , pan e susun po oraß hat se punöß poan .
40004002	Manih pa ma poen poë varih ne Ieesuß to hikta ëën po 40 potan me o 40 poen . Ko vasuksuk neß to maë vörep en .
40004003	Ka teß va pa punöß o teß nö maß ko tavus en peß , pareß soe ke poan pan , “ Eën se keh teß nom pan eën e Koaß pe Sosoenën , kën taß a ma vös varih , kee panih , pare tarih varuß ee a ma muß . ”
40004004	Ivëhkëk , e Ieesuß to piun va in a soe pe susun po oraß hat pamëh manih pan , “ O Puk Vapenpen to soe ka rora sih pan , ‘ O muß to hikta onöt non a heß o toßtoß tamoaan manih pa napan , a ma soe varoe pe Sosoenën to antoen ne pa heß a ra o toßtoß pamëh . ’ ”
40004005	E Ieesuß to soe va in poan manih , ke susun po oraß hat me vos en peß manuh Jerusalëm , ko me peah en peß manuh pa ö noton in a Iuun Hinhin Apuh .
40004006	Pareß soe ke poan pan , “ Eën se nom teß nom pan eën e Koaß vamaman pe Sosoenën , kën surap taneß manih , parën vuß kunah eom na manuh po oeh . Suk o Puk Vapenpen to soe non pan , ‘ E Sosoenën se soe ke ro ankeroß peß , kee ut vavih rakah e ne pën . O ankeroß se öt ee pën pa ma koreere , ka hikta pah vös to onöt non a ruk a momah . ’
40004007	E Ieesuß to piun poan , pareß soe , “ O Puk Vapenpen to soe pet e non pan , ‘ Eën se nat nom pupunöß nom pa vöknah e Sunön pën e Sosoenën . ’ ”
40004008	E susun po oraß hat to me peah hahah kov en peß manuh pa tope a pah va kin vörep , pareß vataare vahik rakah en peß pa ma muhin kurus , me a ma moeh tah vihvih peß .
40004009	Pareß soe ke poan pan , “ Eën se keh vatokon , parën vapeoß pasun ko vasunön a neoß , a , eöß se heß vahik rakah eoß pën pa ma moeh tah kurus varih . ”
40004010	Ke Ieesuß piun varuß va in a soe pe susun po oraß hat pamëh vamanih pan , “ Susun po oraß hat , nö na , o Puk Vapenpen pe Sosoenën to soe non pan , ‘ Eën se vasunön varoe ko e Sunön Sosoenën pën . Parën vatet varoe ko o iu peß . ’ ”
40004011	Ivëh ke susun po oraß hat këh en pe Ieesuß , ko ankeroß pe Sosoenën nö maß , pare matop e ne peß .
40004012	E Ieesuß to pënton en pa soe va pa ö nee to vahoß ee pe Jon pa nohnoh , pareß hah en manuh pa muhin va Galiliß .
40004013	Eß to këh en pa vöön va Nasarët , pareß nö ko teß non manuh Kapaneam , a vöön pamëh no a napan to hikta teß ne o Jiuß to teß ne . Eß to teß vatët non pa sinten a tonon va Galiliß . Eß a ö muhin pee Sebulun pen Naptaliß .
40004014	E Ieesuß to nok a tah vaßih marën a vapuh a soe ne Sosoenën to to tavus voh manih pa rivon a teß vanënën soe peß , Aisaëaß ,
40004015	“ A muhin va Sebulun , me a teß muhin va Naptaliß , Manih Galiliß no a napan to hikta teß ne o Jiuß to teß ne nën .
40004016	A napan poë varih to teß ne sih pa popoen , ee se ep ee po maaka apuh . Ee to teß ne pa ö to parin a popoen , ivëhkëk , o maaka se vaëman en pee . ”
40004017	Manih po poen pamëh ne Ieesuß to teß avoeß e non manih Kapaneam pareß taneo en po vavaasis peß manih pa napan . Eß to soe ke rapoë pan , “ Eöm se panih a ma taateß hat peöm , paröm vatet a ma taateß vih , suk ataeah , a Matop Vih va pa Vöön va Kin to öök vatët en maß . ”
40004018	E Ieesuß to ëhë nö non pa sinten a tonon va Galiliß , pareß ep a poa tom kea , e Saëmon , nee to pokaß ne poë e Pitaß pen e kea peß Ëndruß . Eße pon to tatanaß iian ne sih pa kë pee manih pa tonon va Galiliß , ov in a vavoen .
40004019	Ke Ieesuß soe ke rapoë pan , “ Suk a maß neoß öm pom , köß sih vavaasis a neöm pa vaon a napan , kee hop maß manih pa Matop Vih pe Sosoenën . ”
40004020	Ka varuß rakah vakomanih ne ee pon to këh ee maß pa kë pee , pare vatet ee pe Ieesuß .
40004021	Eß to hë en pa meh siß ö , pareß taum en pa meh poa tom kea , e Jëmis pen kea peß Jon a poa koaß oeteß pe Sëbëdiß , eße to tok ne po paröß ke tamëëre . Pare vunvun hah ne a kë pee to tökrus , ke Ieesuß vaoe en na pee pon .
40004022	Ka varuß rakah vakomanih nee to këh ee maß pe tamëëre me o paröß , pare vatet ee pe Ieesuß .
40004023	E Ieesuß to vatvi vahik rakah en pa ma vöön varih to teß ne pa muhin va Galiliß . Pareß vavaasis non a ma napan manih koman a ma iuun hinhin soneß pee . Eß to vavaasis non a soe va pa Matop Vih pe Sosoenën manih pa ma napan . Pareß vavatoß hah nö non a ma napan varih to haraß ne a ma vu mët .
40004024	Manih Siriaß no a napan to vavahutët suk vaviß e ne pa ma tah ne Ieesuß to nonok non , ko teßteß kov e ne maß po teß to haraß ne a ma vu mët , me a ma vu kamis . O teß me varih no o oraß hat to öt ne rapoë , me ro teß mëtsioni me ro teß kokonoh . Ke Ieesuß vavatoß vahik rakah en pee .
40004025	A nap peo poë varih to taneß maß pa muhin va Galiliß , me manih pa teß muhin va Dekapolis , me manih Jerusalëm , me manih pa ma vöön to teß ne pa koman a muhin va Jiutiaß , me pa pap tonon vöh . Ee kurus to vatet ee pe Ieesuß .
40005001	E Ieesuß to ep in a nap peo rakah to teß vaßpeh me ne poë , pareß tok peah pa siß ö tope , pareß ihoß non ka ma vamomhë peß nö maß manih peß .
40005002	Keß taneo en pa vavaasis rapoë .
40005003	“ A napan varih to koman ne pan , ee to kökööt ne pa ma taateß pe Sosoenën . Ee se vaeö , suk ee a pap teß poë varih se hop manih pa Matop Vih va pa Vöön va Kin . ”
40005004	“ Ka napan varih to okook vatamak ne sih , ee se vaeö . Suk ataeah , e Sosoenën se vamö en pee . ”
40005005	“ Ka napan varih to vöknah ne a ma taateß pee , ee se vaeö . Suk ataeah , e Sosoenën se heß en pee po oeh . ”
40005006	“ A napan varih to mamaë ne a vatet a taateß totoopin , ee se vaeö rakah . Suk ataeah , e Sosoenën se makën vamhun en pee pataeah nee to iu ne . ”
40005007	“ Ka napan varih to ururuan ne sih o upöm teß , ee se vaeö . Suk ataeah , e Sosoenën se ururuan me en pee . ”
40005008	“ Vaeö rakah pa napan varih no a ma kokoman pee to vivihan , ee se ep ee pe Sosoenën . ”
40005009	“ Vaeö rakah pa napan varih to vavahik hah nö ne a ma vapus , me a ma vaheheve . Amot nee se tavus ee o pus koaß pe Sosoenën . ”
40005010	“ Vaeö rakah pa napan varih to tahinën suk a ma taateß totoopin pe Sosoenën nee to vavatet ne . Varuß vamanih , nee se vaneah avoes e ne pa Matop Vih va pa Vöön va Kin . ”
40005011	“ Vaeö rakah peöm varih , no a napan to vateen a neöm pa ma soe hat , ko ruk a neöm pa ma soe piuk , Eß a pah taateß hat ko pamëh to tanok moaan voh manih po teß vanënën soe varih to teß vovoh voh ka no neöm . Ivëh , köm se vaeö rakah , peß o voen vih peöm to anoeh e non maß peöm manuh pa vöön va kin . ”
40005012	
40005013	E Ieesuß to toto avoeß e non pareß soe pan , “ Eöm to teß va nem manih pa sö va po oeh . O tetehean pa sö se keh hik këh en peß , a hikta ö nöm se nok vah va in eah , keß tetehean hah . Keß vih non peöm se ru in na eah po oeh , paröm kom tötöön eah pa ma moeeneöm .
40005014	Eöm to teß va nem manih po maaka va po oeh . A pah vöön apuh to teß non maß pa tope pareß hikta antoen non a vakoaan .
40005015	A napan to hikta antoen ne a vëkrea o ram pare kupkup po kove . Ahik ! A napan to vëvëkrea ne sih o ram pare vahan manih pa ö hanhan peß , suk a ö neß se heß non o maaka manih pa napan kurus varih koman iuun .
40005016	Eß to teß akuk va kov e non manih pa taateß vih peöm , nöm se vataare a napan . Kee sih inan a ma taateß vih nöm to nonok nem pare kë a ëhnan e Tamëneöm vöh pa vöön va kin . ”
40005017	“ Eöm se nat nem koman nem pan eöß to nö voh maß marën a miröß o Vavaasis pe Mosës me a Soe po Teß Vanënën Soe . Ahik ! Eöß to hikta nö voh maß pa miröß , eöß to nö ro voh maß marën a vapuh a ma soe poë varih .
40005018	Eöß to soe vaman rakah keoß peöm , taneo non kuru pareß öök non po poen no a akis me o oeh se hik , ahik rakah ta siß pah ö kiun me ta siß ö vëknöm va po Vavaasis pe Mosës se ro . O Vavaasis pamëh se teß va kov e non manih ko antoen rakah manih po poen no o Vavaasis pamëh me a ma Soe po Teß Vanënën Soe se tavus vaman .
40005019	Ivëhkëk , ta pah teß se keh pënton varo o vavaasis vaßih , pareß vavaasis pet a ma upöm teß pa taateß vatösoe , a , eß to hikta antoen non a kon o ëhnan apuh manih pa Matop Vih va pa Vöön va Kin . Ivëhpëhkëk , a teß vëh to vavatet vakis non a taateß pënton soe , pareß vavaasis pet non a ma upöm teß pa taateß pamëh , eß se kon o ëhnan apuh manuh pa vöön va kin .
40005020	Eöß to soe vaman rakah keoß peöm . Eöm se keh hikta vavatet vavih nem o iu pe Sosoenën , me a taateß totoopin peöm se keh hikta teß oah non a taateß totoopin po Parësiß , me ro teß nat in o Vavaasis pe Mosës , a , eöm to hikta antoen nem a teß hop manih pa Matop Vih va pa Vöön va Kin . ”
40005021	E Ieesuß to toto avoeß e non pareß soe , “ Eöm to pënton voh em pa ma soe no a kën sipuura to sosoe voh ne . Ee to sosoe voh ne pan , ‘ Koe a ip vamët a meh teß . ’ Ta pah teß se keh ip vamët a meh teß , eß se sun en manih po vahutët . ”
40005022	“ Ivëhkëk , eöß to soe keoß peöm pan , a teß to heve non e kea peß , eß se sun en po vahutët . Me eteh to vapöpöötan e kea peß , eß me se sun en pa matëëro Vakum Teß Susunön po Jiuß . Me eteh se keh veveot a meh teß , eß se tahinën rakah en po suraß ësës tamoaan . ”
40005023	“ Ivëh , kën se kehkeh teß nom maß o heß pën manih pa pok vapenpen , pan eën se heß na e Sosoenën , parën koman antoen o vakihat peöm pom kea pën ,
40005024	eën se vahoß voh o heß pën manih pa sinten a pok vapenpen , ko hah voh manuh pe kea pën , köm vaöt koren vovoh voh maß , parën hah poß maß ko heß poß na e Sosoenën o heß pën . ”
40005025	“ Eteh se kehkeh vahoß a nom oah po vahutët , eën se vavih vëhöß hah eah , eß he meß e non pa vahoß a oah po vahutët . Eën tomeß varëërë nom , keß vahoß en pën pa koren e tökiiki soe . Keß heß en pën po pirisman . Kee nohnoh ee pën .
40005026	Eöß to soe vaman rakah keoß pën , eën to hikta onöt rakah nom a këh tavus ohoß maß a iuun nohnoh , keß antoen non a ö nën se voen vahik a moniß no e tökiiki soe to vateß ka oah . ”
40005027	“ Moaan voh ne eöm to pënton voh em pa soe to soe non pan , ‘ Eöm varih a nap vavaen , eöm se nat nem këh a ma köövo peöm , paröm nö manuh pa ma meh köövo ko koroh me raoe ,
40005028	Ivëhkëk , eöß to soe vaman rakah keoß peöm . Ta pah teß se keh ep ta pah köövo pareß manin vahat poan manih po kupu peß , eß to teß akuk va kov e non manih pa ö neß to koroh me en peß , eß me a teß pamëh to miröß en pa taateß va po vaen . ”
40005029	“ A papmatö vëh pa matömah se keh rëh a oah pa nok a taateß hat , të kon eah ko vi na . Eß to vih non pa ta pah ö va pa sioniumah se hikta teß non , peß to rëh e non pën pa nok a taateß hat . Eß to hat non pa ö no sioniumah se kamis manih po suraß ësëës tamoaan .
40005030	Ka papmatö pa koreomah se keh rëh a oah pa nok a taateß hat . Moes kurus eah ko vi na . Eß to vih non pa ta pah ö va pa sioniumah se hikta teß non , peß to rëh en pën pa nok a taateß hat . Eß to hat non pa ö no sioniumah se kamis manih po suraß ësëës tamoaan . ”
40005031	“ Moaan voh no a soe to soe non pan , ‘ E voe teh to koman non a veo e köövo peß , eß se heß momoaan voh o kiun to soe vanat non
40005032	Ivëhkëk , eöß to soe vaman rakah keoß peöm . E voe se keh veo akuk e köövo to hikta teßteßvaasiß non , ke köövo nö pareß me hah a meh voe , e köövo pamëh to kök pet me en pa taateß va po vaen . Ka hat pamëh ne voe moaan peß to nok tariuk ke poan . Ke voe teh to me hah e köövo vëh moaan voh ne voe peß to veo poan , eß me to nok en pa taateß rëhrëh . ”
40005033	“ Eöm to pënton voh em pa soe no a kën sipuura to sosoe voh ne pan , ‘ Eën se nat nom piuk parën soe vaman na manuh kin pe Sunön . Eën se keh nonok nom ta pah tah parën soe vaman na manuh pe Sunön ,
40005034	Eöß to soe rakah keoß peöm . Eöm se nat nem soe vaman na manuh pa ëhnan a vöön va kin marën a vakikis a soe peöm . Suk ataeah , a vöön pamëh eß a ö vöön pe Sosoenën .
40005035	Paröm koe a soe vaman manih po oeh , marën a vakikis a soe peöm , suk ataeah , o oeh eß a ö vavakom pe Sosoenën . Paröm nat nem soe vaman manuh Jerusalëm marën a vakikis a soe peöm . Suk ataeah , a vöön pamëh eß a vöön pe Sunön Sipoan .
40005036	Paröm nat nem soe vaman manih pa ma naineöm marën a vakikis a soe peöm . Suk ataeah , eën to hikta antoen nom a panih a uviumah keß tavus kakaare , keß eß se tavus vapö .
40005037	Eöm se soe varoe kuru , oman , pa ö neß se teß non o man . Ka hik , pa ö neß se teß non a hik . Eën se keh kon pet a soe , eß a soe ko pe susun po oraß hat ipamëh . ”
40005038	E Ieesuß to toto avoeß e non pareß soe pan , “ Eöm to pënton voh em pa soe nee to soe voh ka neöm pan , ‘ Ta pah teß se keh miröß a matan a meh teß , a , eß to vih non peöm se miröß varuß em pa teß mataneah . Ka ta pah teß se keh tös kök a riu rivon a meh teß , a , eöm se tös kök varuß em pa teß riurivoneah . ’
40005039	Eöß to soe vaman rakah keoß peöm . Koe a piun a hat no a meh teß to nok manih peöm . Ta pah teß se keh tapan a panömah , a , tarih , parën heß na a meh papan , keß tapan .
40005040	Ta pah teß se keh vahoß a oah manih po vahutët suk a ötop pën , kën se keh hikta onöt nom a piun a ötop pamëh , eën se heß eom peß po ohop vatonun pën . Parën vatok pet na po ohop voon pën , keß kon .
40005041	A pah teß vëvënsun se keh iu non a ö nën se teß a ma tah peß pa paeh a kiromitaß , a , eën se teß a ma tah peß pa poa kiromitaß .
40005042	Ta pah teß se keh hin a oah ta pah tah sën heß eah , a , eën se heß eom peß . Me ta teß se kehkeh ötop non manih pën , kën nat nom amun eah . ”
40005043	E Ieesuß to toto avoeß e non pareß soe pan , “ Moaan voh ne eöm to tënan voh em pa soe to soe non pan , ‘ Eöm se iu a ma poëëneöm , ’ ‘ paröm rës o teß varih to hat ka no neöm . ’
40005044	Ivëhkëk , kuru nöß to soe keoß peöm pan , ‘ Eöm se iu o teß varih to vakihat me a no neöm , paröm hin na o vaßaus manuh pe Sosoenën , keß ururuan o teß varih to hihinën a no neöm .
40005045	Eöm se keh vatet a ma taateß varih , eöm se tavus vamaman rakah em o pus koaß pe Sosoenën e Tamëneöm va pa vöön va kin . Pareß vavatvus non maß sih a potan , keß paapa non sih a napan varih to nonok ne a ma taateß vih , me o teß varih to nonok ne a ma taateß hat . Pareß soe ka uhön keß nus maß manih po teß varih to nonok ne a ma taateß totoopin , me ro teß varih to hikta teß totoopin ne manih po epep pe Sosoenën .
40005046	Eöm se keh iu varoe nem o teß varih to iu a no neöm , keteh se poß voen a neöm ? A nap kokon takis to nonok e ne pa pah taateß .
40005047	Ke eöm se keh vih varoe ke nem a kën kea peöm , eöm se poß vih oah vah va i ro upöm teß nih ? Suk ataeah , o teß varih to hikta nat ne sih pe Sosoenën to vih me ke ne pa ma kën kea pee .
40005048	Ka ma taateß peöm sih teß totoopin va ne manih pa ö no a taateß pe Tamëneöm vöh pa vöön va kin to teß totoopin va non . ’ ”
40006001	“ Matop nem , eöm se nat nem nok a ma taateß vaßaus peöm marën a ö no teß se ep . Eöm se keh nonok va nem nën , eöm to hikta onöt nem a kon o voen vih peöm , manih pe Tamëneöm vöh pa vöön va kin .
40006002	Eën se kehkeh heß nom ta tah pën manih po teß arus , koe a piu vovoh a suvin vamanih pa ö no teß möhmöh to nonok va ne sih manih pa ma koman iuun hinhin soneß me manih pa ma hanan . Ee a pap teß pikpiuk möhmöh poë varih to iu ne pan a napan se kë ne a ma ëhnëëre . Eöß to soe vaman rakah keoß peöm , a pap teß poë varih to kon vahik voh ee pa ma voen pee .
40006003	Eën se kehkeh vaßaus nom o teß arus , ka papkiruk nat non a nat pataeah no a papmatö pën to nonok non .
40006004	Ivëh , ka taateß vaßaus pën sih teß vakoaan non , eën tomeß teß va nom manih pa teß möhmöh . Ke Tamömah sih nat non a ma vaßaus pën a vakoaan , pareß piun ken pën pa ma vaßaus poë varih . ”
40006005	“ O poen nöm to hinhin nem , eöm se nat nem nonok va nem pa ö no teß mokoß rivoe to nonok va ne sih , ee to iu rakah ne a ö nee se sun ne koman a ma iuun hinhin soneß , me manih pa ma hanan . Pare hinhin ne pan a napan se inan ne pee o teß va pa hin . Pare ta ne rapoë . Keöß to soe rakah keoß peöm , a pap teß poë varih to kon vahik voh ee po voen pee .
40006006	“ Ivëhkëk , eöm se kehkeh hin nem , eöm se ho manih pa koman a ö teßteß peöm , paröm papanih maß o hopaß paröm hin na pe Tamëneöm vöh na to hikta epep no eah . Ke Tamëneöm pamëh to nat non pa inan a tah to tatanok vakoaan non .
40006007	“ Ko poen nöm se hin , eöm se nat nem soe ta ma moeh soe peo , vamanih po teß mokoß rivoe , ee to sosoe akuk rakah e ne pa tah to hikta teß non ta pusun eah . Ee to koman ne pan ee se nok ta ma soe peo ke Sosoenën sih pënton a ma hin pee .
40006008	Koe rakah a vatet a ma taateß pee . Eöm se kehkeh hin nem ta pah tah manih pe Tamëneöm , e Tamëneöm to nat momoaan vur en pataeah nöm to kökööt e nem .
40006009	O poen nöm se hin , eöm se soe vamanih pa hin peöm , ‘ Tamamöm eën to teß nom vöön va kin . Emöm to hin nem pan a ëhnöömah se teß vasioß tamoaan non .
40006010	A Matop Vih pën se nö maß . Kemöm sih vatet vavih o iu pën manih po oeh , vamanih pa ö nee to vavatet va ne sih manuh pa vöön va kin .
40006011	Heß a maß möm a taëën to onöt non a ma poen kurus .
40006012	Ihan anoe a ma hat pemöm , vamanih pa ö nemöm to ihan anoe va voh in a ma hat
40006013	Parën nat nom vaonöt a punöß , keß tavus manih pemöm ,
40006014	“ Oman rakah ! Eöm se keh ihan anoe a hat pa meh teß neß to nok manih peöm , ke Tamëneöm vöh pa vöön va kin me se ihan anoe en pa ma teß hat peöm .
40006015	Eöm se keh hikta ihan anoe a ma hat po upöm teß , e Tamëneöm me to hikta se ihan anoe non a ma teß hat peöm . ”
40006016	“ Eöm se keh vapenpen nem pa taëën , eöm se nat nem ep vatamak va nem po teß mokoß rivoe . Ee se ep vatamak ne pan a napan se ep ne rapoë to vapenpen ne pa taëën . Ivëh , köß soe rakah keoß peöm . Ee to kon vahik voh ee pa ma voen pee .
40006017	Ivëhkëk , eöm se keh vapenpen rakah nem pa taëën , huip a uvineöm ko pupui a matëëneöm .
40006018	Ivëh , ka napan sih ep ka no neöm pare koman ne pan eöm to hikta vapenpen nem pa taëën . E Tamëneöm vöh no a napan to hikta epep ne sih poë , eß varoe a paeh to ep non , eß ro ko to ep non pa tah vakoaan ko se piun ken peöm . ”
40006019	E Ieesuß to toto avoeß e non pareß soe pan , “ Eöm se nat nem ununun nem ta ma moeh tahkoek peöm manih po oeh vëh . Manih po oeh vëh no pui me o ratoß to mimiröß vi ne a ma moeh tah . A nap kakaveo to onöt rakah e ne pa kök a iuun peöm , ko kaveo vahik ee pa ma moeh tavahoß peöm .
40006020	Ivëhkëk , eöm se vatet a ma taateß vih manih po oeh , a ma taateß poë varih to ununun a tahkoek peöm manuh va pa vöön va kin . Suk ataeah , manuh va pa vöön va kin no o pui me o ratoß to hikta teß ne nën marën a miröß a ma moeh tahkoek peöm . Me a nap kakaveo to hikta teß ne nën marën a kök a iuun ko kaveo a ma moeh tahkoek peöm .
40006021	A ö poanheh no a ma moeh tahkoek peöm to pet ne , no o kupu peöm se pah pet vakis e ne na nën . ”
40006022	“ O matan to teß va non manih po ram va pa sionin . Ivëh , ka matömah se keh teß maaka non , eën se ep vavih e nom , ka sioniumah teß me e non po maaka .
40006023	Ivëhkëk , a matömah se keh hat , eën hikta se ep vavih nom , ka sioniumah teß me e non pa popoen . Ivëh , kën se matop nom , suk ataeah , eën se keh teß me nom pa popoen , eën se miröß suntan hah eo . ”
40006024	“ A hikta pah teß to onöt non a matop a kiu pa poa torara , eß se hat ke non pa paeh , pareß iu e non pa meh . Eß se pëpënton e non pa soe pa paeh , pareß heß tonun e non pa meh . Eöm to hikta onöt nem tavus a teß kikiu pa poa teß , e Sosoenën me a moniß . ”
40006025	Ke Ieesuß sosoe avoeß ke non pa ma vamomhë peß pan , “ Ivëh , köß soe ka neöm , eöm se nat nem koman vörep nem o toßtoß peöm , paröm soe vamanih pan , ‘ Ea se ëën nös ataeah , keß ea se kaak nös ataeah ? ’ Paröm nat nem koman vörep nem a sionineöm , paröm soe pan , ‘ Ea se rara ataeah ? ’ A taateß va pa vatet o iu pe Sunön ko teß vavih oah e non pa taateß va pa ëën vamhun . O toßtoß to apuh oah rakah e non pa sioniumah me eß to apuh oah e non pa tah ohop .
40006026	Ep këk öm po növan varih to nönö vah ne sih , ee to hikta nepnep taëën ne sih , ko osoes ne . Pare hikta ununun taëën ne sih pa ta ma iuun vavahoß taëën . Ivëhkëk , e Sosoenën to mamakën e non pee . Ke eöm varih o teß eöm to apuh oah e nem po növan .
40006027	Eöm se nat nem karë vörep suk nem a ma tah varih po oeh , ee to hikta se varë pet ne a pop peöm .
40006028	“ Vahvanih köm koman vörep nem a ohop peo ? Eöm se inan voh pa ö no a töpkaß to pupu va ne manih pa ma supui . Ee tötöpkaß vah va ne sih nih ? Ee to hikta kikiu vëhvaß ne sih pa vatëk hah rea .
40006029	Ivëhkëk , eöß to soe voh keoß peöm , moaan voh e Solomon to ohop non a ma ohop mamatan vavih peß , ivëhkëk , a matan vavih pa ma töpkaß varih to matan vavih oah e ne pa ma ohop pe Solomon .
40006030	E Sosoenën to vavatëk vavih e non po meon vëh . Ka sinup nee se puit ko vi ee po suraß . Ko meon to teß va non nën , e Sosoenën to rara non sih poan . Ivëh , köm se nat va nem manih pan , e Sosoenën to matop vavih oah e non peöm vamanih pa ö neß to matop va i non o meon . O siß vaman peöm to soneß vörep .
40006031	Eöm se nat nem koman va nem manih pan , ‘ Ea se ëën ataeah , para kaak ataeah , para ohop ataeah ? ’
40006032	Ahik , a napan varih to hikta teß me ne o vaman to kokoman vörep ne a ma tah poë varih . Ivëhkëk , e Tamëneöm va pa vöön va kin to nat e non pa ö nöm to kökööt nem a ma tah poë varih .
40006033	Ivëhkëk , a tah to apuh oah non pa ö nöm se iu nem a ma tah vih to heß vaeö non e Sosoenën e Sunön peöm . Paröm vatet a taateß totoopin peß . Keß se heß a neöm a ma tah nöm to kökööt nem manih pa matop vih peß .
40006034	Ivëh , köm se nat nem kokoman vörep nem ataeah se tavus sinup me pa ma papaeh poen . A ma poen poë varih to teß me ne a ma punis koman pee . ”
40007001	“ Eöm se nat nem kiiki a ma taateß hat pa meh teß . E Sosoenën me se hikta kiiki a ma teß taateß hat peöm .
40007002	E Sosoenën se kiiki me en pa ma taateß peöm , vamanih pa ö ne eöm to kiiki va i nem a ma teß taateß po upöm teß . A ma tah varih nöm to heßheß akuk nem sih o upöm teß , eß a ma tah poë varih ne Sosoenën se piun hah ken peöm .
40007003	“ Vahvanih kën kuteß vaviß nom a tapisik soneß vëh to teß non pa matan e kea pën , ivëhkëk , eën to hikta koman nom a tanaon apuh vëh to teß non pa matömah ?
40007004	Vahvanih , kën soe ke kea pën pan , ‘ Kea köß kan këh na a matömah pa tapisik vëh pa matömah . ’ Ivëhkëk vamomoaan nën se inan hah voh eo , eën to teß vanun e nom pa tanaon apuh vëh to teß non pa teß matömah .
40007005	Eën a teß mokoß rivon , kon momoaan a tanaon apuh vëh to teß non pa matömah . Ko vasuksuk poß nën se ep vamaaka nom , parën pah kan takin poß a tapisik soneß vëh to teß non pa matan e kea pën . A pusun in a soe vaßih to soe va non manih pan , ‘ Eën se ep momoaan voh pa hat pën , parën pah vatotoopin poß e kea pën . ’ ”
40007006	“ Koe a heß o këh a tah vapenpen to vaneah non pe Sosoenën . O këh tomeß tapiun maß pare ëën ee peöm . Paröm nat nem vi ke na o kuß a ma mök vihvih peöm . O kuß to meß kom tötöön i rapoë pa ma moeere . ”
40007007	E Ieesuß to vavaato avoeß e non pareß soe pan , “ Hin vakis rakah na manuh pe Sosoenën , keß sih heß a neöm ataeah ne eöm to kökööt nem . Me eöm se keh vavaiu vah nem e Sosoenën , eöm se taum em peß . Me eöm se keh tekteok o hopaß , ke Sosoenën se peret ken peöm .
40007008	Suk ataeah , o teß varih to hinhin vakis ne pe Sosoenën , ee se kon ee pa ma taneah nee to kökööt e ne . Ko teß varih to vaiu vah ne e Sosoenën , ee se taum ee peß . Ko teß varih to tekteok ne o hopaß , e Sosoenën se peret ken pee .
40007009	“ Eöm se poß nok vahvanih pa ö no ta pah koaß peöm se keh hin e tamaneah to muß , e tamaneah se kës heß en peß pa vös ? Ahik .
40007010	Keß e koaß se keh hin e tamaneah ta iian , e tamaneah se kës heß en peß pa kuruß ? Eß me ahik .
40007011	Eöm ro teß hat , eöm to heßheß nem sih a ma tah vihvih manih pa ma koaß peöm . Ivëh , köm se nat vavih va nem manih pan , e Tamëneöm to teß non manuh pa vöön va kin , eß se heß en maß pa ma tah vihvih manih po teß varih to hinhin ne poë . ”
40007012	“ A ma taateß ne eöm to iu nem pan o upöm teß se nok ka neöm , eß a ma taateß poë varih ne eöm se nok varuß ke raoe . Ivaßih a pusun rakah in o Vavaasis pe Mosës , me o Vavaasis po Teß Vanënën Soe . ”
40007013	E Ieesuß to vavaato avoeß e non pareß soe pan , “ Eöm se suk rakah a hanan kopih . Peß a hanan to nö non manuh pa vöön va pa kon kamis to parin a papanöß , pareß tö rakah pa suk , ivëh , ka nap peo vavatet ne a hanan pamëh . Ivëhkëk , a teß hanan vëh to koe ke non manih pa vöön va po toßtoß tamoaan , to parin soneß pareß kopih . Keß hivaß rakah e non pa napan pa suk , ivëh , ka siß nap keok akuk to vavatet ne a hanan pamëh . Ivëh , keöm se suk rakah a hanan pamëh . ”
40007014	
40007015	“ Eöm se vamatop vavih rakah nem po teß vanënën soe pikpiuk . Ee to nat vi ne a nok a ma to marën a vamanman a neöm . Pare teß va ne manih po këh poa to ohop maß o peos sipsip ko huk vatët maß po sipsip to not ta teß .
40007016	Eöm se inan koe raoe manih pa taateß hat nee to nonok ne . A taateß vih to hikta antoen non a taneß maß manih pa nap hat . Eß to teß akuk va kov e non manih , po noß voaën to hikta antoen non a pu taneß maß po komön o noß uris toßtoß , me o kakau to hikta antoen non a vaveoh taneß maß pa vu kensun .
40007017	Eß to ep va kov e non manih , o nöß vih to vovoaß non sih o voaß vih . Ko nöß hat to vovoaß non sih o voaß hat .
40007018	O naon vih to hikta onöt non a voaß o voaß hat . Ko naon hat hikta antoen non a voaß o voaß vih .
40007019	Ka naon kurus varih to hikta vovoaß vavih ne , no a napan se moes vi ko vi ee pee po suraß .
40007020	Eöm se inan koe i ro teß vanënën soe pikpiuk , manih pa ma taateß pee . ”
40007021	E Ieesuß to vavaato avoeß e non , pareß soe pan , “ Eß to hikta teß non pan o teß kurus to popokaß a no neoß pan , ‘ Sunön , Sunön , eën e Sunön pemöm ’ , se hop manih pa Matop Vih va pa Vöön va Kin . O teß varoe varih to vavatet ne a ma tah ne Tamön vöh pa vöön va kin to iu non se hop manih pa Matop Vih va pa Vöön va Kin .
40007022	Manih po poen ne Sosoenën se kiiki a ma taateß pa napan , a nap peo rakah se soe ka neoß pan , ‘ Sunön , Sunön , eën e Sunön pemöm . Emöm to nonok nem a ma kiu vanënën soe manih pa ëhnöömah . Manih pa ëhnöömah nemöm to veveo tavus nem o oraß hat , pamöm nonok nem a ma tah vatoksean . ’
40007023	Köß se soe vamaaka rakah keoß pee pan , ‘ Këh a na neoß öm , peöß to hikta nat noß peöm . Suk eöm o teß va pa nok vatëh a ma taateß hat . ’ ”
40007024	“ O teß varih to pënton ne a ma tah nöß to sosoe noß pare vatet , ee to teß va ne manih pa teß natnat to eok a iuun peß tonun a vös .
40007025	Ka uhön nus ka ruen unat ka ivat ip maß , pareß kö en pa iuun . Ivëhkëk a iuun to hikta vuß . Suk ataeah a teß natnat to eok a iuun peß tonun a vös .
40007026	Ivëhkëk o teß varih to pënton varo ne a soe nöß to vavaasis noß , pare hikta vatet , eße to teß va ne manih pa teß papön to eok a iuun peß pa tonun o kösan .
40007027	Ka uhön nus suntan maß , ka ruen unat maß ka ivat ip pet en maß , pareß kö en pa iuun . Ka iuun takök , pareß vuß vakëkëh rakah en manih po oeh . ”
40007028	E Ieesuß to sosoe vahik ko non a ma soe peß ka napan töhkak vahat rakah ee po vavaasis peß .
40007029	E Ieesuß to hikta vavaasis va non manih po teß nat in o Vavaasis pe Mosës . Ahik , eß to vavaasis va non manih pa teß to teß me non a tasun .
40008001	E Ieesuß to kunah taneß maß manuh pa tope , ka nap peo rakah vatet poë .
40008002	Ka pah teß to teß me non a mët töpaß nö maß manih pe Ieesuß . Pareß vatokon , ko soe ke poan pan , “ Sunön , eën se keh iu nom kën vatoß hah eom peöß . ”
40008003	Ke Ieesuß vaket en peß , pareß soe pan , “ Eöß to iu e noß . Voon ah . ” Ka varuß rakah vakomanih no a mët töpaß to hik këh en pa sionineah .
40008004	Ke Ieesuß vuhvuh poan pareß soe pan , “ Eën se nat nom vavatët ta meh teß a tah vaßih to tanok manih pa sioniumah . Ivëhkëk , eën se nö parën vataare varoe a sioniumah manuh pa teß ësës heß po Jiuß , köm ip ta vönaß paröm ës ke na e Sosoenën vamanih pa ö no Vavaasis pe Mosës to soe vavoh , ka tah pamëh se vataare non a napan a ö no mët pën to hik en , kën voon hah eom . ”
40008005	E Ieesuß to nö en manuh pa vöön va Kapaneam . Ko poen neß to vos nën ka pah teß susun pa 100 teß vëvënsun va Room nö en maß manih peß . Pareß hin poan o vaßaus , ko soe pan ,
40008006	“ Sunön a teß kikiu peöß to haraß non a kamis pareß koroh e non maß iuun . Eß to hikta onöt non a riu a sionineah . Me eß to haraß suntan e non po kamis . ”
40008007	Ke Ieesuß soe ken pe susun pa nap vëvënsun pan , “ Eöß se nö eoß nös paröß vatoß hah eoß peß . ”
40008008	Ivëhkëk , e susun pa nap vëvënsun to piun a soe pe Ieesuß , pareß soe pan , “ Sunön sipoan , eöß to hikta teß vih onöt noß a ö sën nö na pa iuun peöß . Eën se soe varoe ko maß ka teß kikiu peöß toß hah .
40008009	Suk ataeah , eöß me to teß noß paan in a teß vëh to vovoh ka non eoß pa heß a neoß a kiu . Eöß koman to teß me noß po teß vëvënsun to teß ne paan . Eöß se këh soe ke a teß pamëh , ‘ Nö ah , ’ keß nö en . Eöß se keh soe ke a teß pan , eß se nö maß , keß se nö en maß . Eöß se keh taß a teß kikiu peöß , ‘ Nok a kiu vaßih ’ , eß se pënton en pa soe peöß . Pareß nok en pa kiu pamëh . ”
40008010	E Ieesuß to pënton a soe vaßih , pareß pah kokoman vörep e non . Pareß soe ke ra napan varih to teß vaßpeh me ne poë pan , “ O pöh man rakah , eöß to soe ka neöm , manih pa muhin va Israël eöß to hikta ep noß ta pah teß no vaman peß to eh va non manih pa teß susun pa nap vëvënsun vëh .
40008011	Eöß to soe vaman rakah keoß peöm , a nap peo rakah to hikta teß ne ro Jiuß se taneß maß manuh pa ö no a potan to pepeah ke non maß . Me manih pa ö no a potan to kukunah koe ke non , ee se nö maß pare ihoß ko vaëën me Abraham , ke Aësak , ke Jekop , manih pa koman a Matop Vih va pa Vöön va Kin .
40008012	O Jiuß varih to koman vapiun ne pan ee se hop ee pa Matop Vih va pa Vöön va Kin , ivëhkëk , e Sosoenën se vateß en pee pa vöön popoen . Ka manih pa vöön pamëh no a napan se okook kov e ne , ko vakuskus rivon me e ne po kamis o apuh rakah .
40008013	E Ieesuß to soe ken pe susun pa nap vëvënsun pan , “ A teß kikiu pën se toß en , suk eën to vaman nom pan eß se toß hah en . ” Ka varuß vakomanih no a teß kikiu to toß en .
40008014	E Ieesuß to nö en manuh pa iuun pe Pitaß , pareß taum e köövo noan e Pitaß to koroh non . Eß to haraß non a hiinana .
40008015	E Ieesuß to vaket pa koreneah ka hiinana pamëh hik këh en peß , keß sun ko vamatop ken pe Ieesuß pa taëën .
40008016	Pa matan poen no a napan to teßteß kov e ne maß po teß öt po oraß manih pe Ieesuß . Ke Ieesuß taß o oraß , kee këh ee po teß . E Ieesuß to vavahik a ma vu mët varih to öt ne a napan .
40008017	E Ieesuß to nok a ma tah vatoksean poë varih , marën a vapuh a to to tavus taneß voh manih pa rivon a teß vanënën soe vëh , e Aisaëaß . Eß to soe voh pan , “ Eß to teß a ma kamis pea , pareß vahik en pa ma vu mët pea . ”
40008018	Manih Kapaneam e Ieesuß to ep a napan to parin a peo vörep to tönun töön ne poë , pareß soe ke ra ma vamomhë peß pan , “ Ea se pahan ee manuh pa pap tonon vöh . ”
40008019	Ivëhkëk , a pah teß vavaasis to nat non o Vavaasis pe Mosës to nö maß manih pe Ieesuß , pareß soe ke poan pan , “ Apuh , a ma vöön kurus nën to nönö nom , ne eöß se suk eoß pën . ”
40008020	Ke Ieesuß soe ke poan pan , “ O këh poa to teß me ne a ma koveß teßteß pee , ko növan teß me ne pa ma heß teßteß pee . Ivëhkëk , eöß e Koaß Teß pa Napan Kurus to hikta teß me noß ta ö ne eöß se koroh ko vanot . ”
40008021	Ka meh teß , eß e vamomhë koman pe Ieesuß to soe ke poan pan , “ Topoan , vaonöt ka neoß ah , köß nö paröß pe voh maß e tamön . ”
40008022	Ivëhkëk , e Ieesuß to piun poan pareß soe pan , “ Ahik , suk a maß neoß ah , parën koe o teß varih to hikta kon avoeß ne o toßtoß tamoaan , kee nö , pare pe o upöm teß mët pee . ”
40008023	E Ieesuß to tok po paröß me a ma vamomhë peß , kee nö ee .
40008024	Ka ivat ip maß , ka supa susurap hop e non manih po komön o paröß . Ivëhkëk , e Ieesuß a koroh varo .
40008025	Ka ma vamomhë nö , pare kunkuin poë , pare soe pan , “ Topoan , Topoan , hehe a ra ah , a siß ö hat , ko paröß rokoß me en pea . ”
40008026	E Ieesuß to piun rapoë pareß soe pan , “ Eöm nanaöp suk nem ataeah ? Eöm to teß me nem o vaman to parin a soneß . ” Ke Ieesuß sun , pareß taß a tuvuh me a supa , ka tuvuh tö en , ka supa hikta ririu hah non .
40008027	Ka ma vamomhë peß pah töhkak vahat ee , pare soe ee pan , “ A teß vëh , eß rakah eteh ? Ka tahiß me a tuvuh tënan ee pa soe peß ? ”
40008028	E Ieesuß to pahan pet en manuh pa pap tonon vöh , pareß takin en pa muhin pa napan va Gadaraß . Nën no a poa teß no oraß hat to teß ne manih pee , to nö ee maß pe Ieesuß . A poa teß poë varih to teßteß ne sih po vapeepe . Ee pon to vavaßnaöp ne sih a napan . Ka napan hikta onöt ne a suk a hanan to koe ke non po vapeepe pamëh .
40008029	Ee pon to nö maß manih pe Ieesuß , pare kokoeß vakis rakah ee maß pan , “ Koaß pe Sosoenën , eën se nok ataeah manih pemöm ? Eën to nö pöß maß pa vakmis a möm , ha ? O poen pën pa vakmis a möm to meß avoeß e non maß . ”
40008030	Ee to teß vatët ne pa ö no vasun kuß peo to ënëën ne .
40008031	Ko oraß hat hin vakis ee pe Ieesuß , pare soe maß pan , “ Eën se keh veo a möm , emöm se nö ko hop em po kuß varuh . ”
40008032	Ke Ieesuß soe ke rapoë . “ Nö öm . ” Ka ma oraß hat poë varih këh ee pa poa teß pare nö ko hop ee po kuß poë varih . Ko vasun kuß poë varih vavaveo kunah ee pa ö vaere , ko susurap ee na pa tonon , pare vuk , ko mët vahik ee .
40008033	Ka napan varih to matop ne sih po vasun kuß pamëh ep a tah vaßih , pare varurusin ee . Ee to vos manuh pa vöön apuh , pare vahutët ee pa ma taneah to tanok töön rapoë manih pa poa teß poë varih .
40008034	Ka napan kurus va pa vöön apuh pamëh nö ee pa ep këh e Ieesuß . Ee to ep ee peß , pare hin vakis poë , pan eß se këh tavus a muhin pee , pareß nö pa ta meh muhin .
40009001	E Ieesuß to peah en po paröß , pareß pahan hah en manuh pa pap tonon vöh . Ko vos en pa vöön koman peß vëh Kapaneam .
40009002	Ka ma pah teß teß ee maß pa teß tëtënkun to koroh non po pan peß . Ke Ieesuß inan o vaman pee , ivëh keß soe ke a teß tëtënkun pamëh pan , “ Koaß peöß , vatö o kokoman pën , peöß to ihan anoe eoß pa ma hat pën . ”
40009003	Ko teß vavaasis varih to nat ne sih o Vavaasis pe Mosës to pënton a soe pe Ieesuß , pare vavasoe aven e ne pan , “ A teß vëh toto va non manih toh ? Eß to sosoe oßoah e non pe Sosoenën . ”
40009004	E Ieesuß to nat vahik en pa ma kokoman pee , ivëh , keß soe ke rapoë pan , “ Suk ataeah , köm teß me nem o kokoman hat ?
40009005	Eß hikta teß hivaß non pa soe ke a teß tëtënkun vëh pan , ‘ A ma hat pën nöß to ihan anoe eoß ’ . Suk ataeah , o upöm teß to hikta antoen ne a inan vamanih pan a ma hat peß to hik ee . Ivëhkëk , eß to hivaß oah e non pa soe ke a teß tëtënkun pan , ‘ Eën se sun , ko nö eom ’ . Suk ataeah , a ma napan se ep ne , pan a teß pamëh to toß hah en .
40009006	Ivëhkëk , eöß se vamaaka ka neöm a pah tah , köm se vaman , ko nat ka neoß e Koaß Teß pa Napan Kurus to teß me noß pa tasun manih po oeh marën a ihan anoe a ma hat . Ivëh , köß taß eoß pa teß tëtënkun pamëh pan , ‘ Sun ah , parën kon o pan pën , ko nö eom manuh pa iuun pën . ’ ”
40009007	Ka varuß rakah vakomanih no a teß tëtënkun pamëh to sun , pareß kon o pan peß , ko nö en pa iuun peß .
40009008	Ka napan varih to ep ne pa tah ne Ieesuß to nok manih pa teß tëtënkun pamëh töhkak rakah ee . Pare naöp ko pah kë ee pa ëhnan e Sosoenën . Suk ataeah , e Sosoenën varoe kuru to heß o vu kikis vëh manih pa teß va po oeh keß nonok non a ma kiu to matan va ne manih .
40009009	E Ieesuß to këh a ö neß to teßteß non , pareß ep a pah teß kokon takis to ihoß non pa iuun kokon takis . A ëhnaneah e Matiu . Ke Ieesuß soe ke poan pan , “ Suk a maß neoß ah . ” Ke Matiu sun , pareß vatet en peß .
40009010	Po poen ne Ieesuß to ënëën non manih pa iuun pe Matiu , me a nap kokon takis , me ro teß no a ma taateß pee to hat , me a ma vamomhë peß ,
40009011	ko Parësiß ep e Ieesuß to ënëën vaßpeh me e non pa nap kokon takis , me ro teß no a ma taateß pee to hat , pare hi ee pa ma vamomhë pe Ieesuß pan , “ Vahvanih ke tövavaasis peöm ënëën vaßpeh me non pa nap kokon takis me ro teß no a ma taateß pee to hat ? ”
40009012	E Ieesuß to pënton a soe vaßih no Parësiß to ihi ne a ma vamomhë peß , pareß soe ke rapoë pan , “ O teß varih to hikta haraß ne a mët , eße to hikta nönö ne pa ep e röktaß . Ahik . A napan varoe varih to haraß ne a mët to nönö ne pe röktaß .
40009013	Eöm se nö paröm kokoman këh a pusun a soe vaßih to kiun non po Puk Vapenpen to soe non pan , ‘ Eöß to iu oah noß a taateß iu teß . Eß a taateß pamëh to apuh oah non a ö nöm to ip a vönaß , paröm ës ke na e Sosoenën . ’ Eöß to hikta nö voh maß pa vaßaus o teß varih to koman ne pan ee ro totoopin . Ahik . Eöß to nö voh maß pa vaßaus o teß varih to nat va ne manih pan ee ro teß hat . ”
40009014	Vasuksuk no a ma vamomhë pe Jon Tövapupui to nö maß manih pe Ieesuß , pare hi poë pan , “ Vahvanih , kemöm me ro Parësiß vavatet e nem pa taateß vapenpen pa ëën ? Ivëhkëk , a ma teß vamomhë pën to kök ee pa taateß pea , pare hikta vapenpen ne pa ëën a taëën . ”
40009015	Ke Ieesuß piun rapoë pareß heß a soe vapipinoß to vamaaka non a kiu peß pareß soe ke rapoë pan , “ Eß to vih pöß non pa ma teß pe voe tövaen vavoon se haraß vatamak ne ? Ahik . E voe tövaen vavoon se keh teß vaßpeh me non raoe , ee hikta se haraß vatamak ne . Suk ataeah , ee to vaeö me ne e voe tövaen vavoon . Ivëhkëk , a ma poen se tavus maß no upöm teß se me ke ee pe voe tövaen vavoon , keß këh en pa ma teß peß . Manih po poen pamëh eße se vapenpen ee pa taëën . Suk ataeah eße to tamak e ne poë . Ivëh , ka peah hah pe Ieesuß manuh kin to teß va i non manih pe voe tövaen to këh a ma vamomhë peß , kee vapenpen ne a taëën . ”
40009016	E Ieesuß to sosoe vapipinoß avoeß e non , pareß heß o meoh pöök soe vapipinoß to vamaaka non o vavaasis voon peß , pareß soe pan , “ A hikta pah teß to onöt non a kurus a ta rara voon pareß kunpip a töhkoß vëh to teß non po ohop vamoaan . Eß se keh nok va nën , pareß pupui vatëh non o ohop pamëh , eß se miröß oah rakah en po ohop , ka ta rara vëh to kunpip non a töhkoß tanunuß ka töhkoß pah tökrus vaßpuh oah en .
40009017	Me a hikta pah teß to isu o voaën voon manih po pëk vamoaan nee to kun po kap sipsip . Eß se keh isu en po voaën voon o voaën voon se kurus en po pëk vamoaan . Suk o pëk vamoaan to hikta onöt non a tëptot . Ivëh , ko pëk se tökrus en ko voaën takoß en . Ahik . Eöm se isu o voaën voon manih po pëk voon nee to kun po kap sipsip . ” Ivëh , ka se nat no öt vatös in o vavaasis moaan me o vavaasis voon pe Ieesuß .
40009018	E Ieesuß to vavaato avoeß me e non pa ma vamomhë pe Jon Tövapupui , ka pah teß to susun non pa iuun hinhin soneß nö maß , pareß vatokon manih pa matan e Ieesuß , pareß soe pan , “ Varuß rakah vakomanih ne koaß mon peöß to mët en . Köß iu noß a ö nën se nö , parën hariun eah pa koreomah , keß toß hah . ”
40009019	E Ieesuß me ra ma vamomhë peß to sun , pare nö me ee pe susun va pa iuun hinhin soneß manuh pa iuun peß .
40009020	Ee to teß avoeß e ne manih hanan , ka pah köövo to vavahuh voh non o eraß po pöh havun me ro pöök kirismas to huk vatët maß tonun e Ieesuß . Pareß hariun a ö noton in o ohop peß .
40009021	Suk eß to koman aven non manih po kokoman peß pan , “ Eöß se keh hariun akuk o ohop peß , ka mët vëh hik këh en peöß . ”
40009022	Ke Ieesuß tarih , pareß ep in e köövo pamëh , pareß soe ke poan pan , “ Vaeö rakah ah , koaß peöß . Eën to vaman nom neoß , ka mët pën hik këh en pën . ” Ka varuß rakah vakomanih no eraß to hikta nönö hah non maß , keß haraß vavih en .
40009023	E Ieesuß to nö , pareß tavus en manuh pa iuun pe susun pa iuun hinhin soneß , eß to ho pareß taum en pa napan to vaokook ne . Ko upöm nonok ne a ma taokook .
40009024	Ke Ieesuß soe ke rapoë pan , “ Sun öm , ko tavus , e koaß mon vëh to hikta mët . Eß to koroh varoe . ” Ivëhkëk , a napan varih to okook ne to vapikpiuk e ne peß , pare vavövöneß suntan ee peß .
40009025	E Ieesuß to veo tavus vahik en pa napan , pareß ho en manuh pa ö ne koaß to pet non , pareß öt a koreneah , keß toß hah en .
40009026	Ko vahutët va pa tah ne Ieesuß to nok nö vavah en manih pa koman a ö muhin pamëh .
40009027	Ke Ieesuß këh en pa iuun pamëh , pareß nönö non ka poa teß kehoß suk maß poë , pare taneo ee pa kokoeß suk na poë pan , “ Koaß supnaiß pe Devit uruan a möm ah . ”
40009028	E Ieesuß to nö , pareß ho en pa meh iuun . Ka poa teß kehoß poë varih vatet ho ee peß . Ke Ieesuß hi rapoë pan , “ Eöm kës to vaman rakah e nem peöß se kap hah eoß pa ma matëëneöm ? ” Kee soe , “ A , Topoan . ”
40009029	Ke Ieesuß vaket en pa poa matëëre , pareß soe ke rapoë pan , “ Eöm to vaman em pa ö nöß se nok vavih a neöm , ivëh , köm se ep vamaaka em . ”
40009030	Ka poa teß poë varih maaka matan ee . E Ieesuß to vuhvuh rakah en pee pan ee se nat ne hutët a tah vaßih to tanok manih pee pon pa ta meh teß .
40009031	Ivëhkëk , ee to këh e Ieesuß , pare taneo ee pa hutët a ma taneah ne Ieesuß to nok manih pa koman a siß ö muhin pamëh .
40009032	A poa teß poë varih to këkëh ko ne e Ieesuß ka napan teß ee maß pa meh teß no a oraß hat to vapapön non poan , keß hikta onöt non a to .
40009033	E Ieesuß to taß vakis rakah en pa oraß pan , eß se këh tavus a teß pamëh , keß vaato hah . Ka teß papön pamëh taneo hah en pa to . Ka napan pah vatötöhkak ee , pare vasoe ee pan , “ Ahik ta pah tah na to ep voh no to teß va non manih Israël . ”
40009034	Ivëhkëk , o Parësiß to soe pan , “ E susun po oraß hat to heß kikis non sih poan , keß veveo këh non a napan pa ma oraß hat . ”
40009035	Ke Ieesuß vavavih vah kov e non pa ma vöön apaßpuh me a ma siß vöön sosoneß , pareß vavaasis non a napan pa ma koman iuun hinhin sosoneß pee . Eß to vavaasis non raoe pa Soe Vih va pa Matop Vih pe Sosoenën . Me eß to vavatoß hah non a ma napan varih to teß me ne a ma vu mët me a ma vu kamis manih pa ma sioniire .
40009036	Eß to ep a napan to peo vörep , pareß pah uruan en pee , suk ataeah , a ma kokoman pee to nun , kee hikta nat ne peteh se vaßaus rapoë . Ee to teß va i ne manih po sipsip varih no a hikta teß to matop non rapoë .
40009037	Ke Ieesuß soe ke ra ma vamomhë peß pan , “ A napan o pöh peo to vamatop ne a vaman a neoß pa ö söm vaßaus raoe . Ivëhkëk , a hikta nap peo pa vatvus ke raoe a Soe Vih . Ee to teß va ne manih pa voaß to vamatop manih koman a rak , ka hikta nap kiu peo pa oes a voaß ,
40009038	Ivëh , köm se hinhin nem e Sosoenën , keß se vamatop a ma napan peo , kee vaman a neoß . Eöm se hinhin nem e Sosoenën , keß vanö maß a nap kiu peo manih pa rak . ”
40010001	E Ieesuß to vaoe ununun en pa havun me ra poa vamomhë peß , kee nö ee maß . Keß heß rapoë a tasun peß , marën a veo këh a napan po oraß hat , me a vavahik a ma vu kamis , me ma vu mët .
40010002	Ivaßih a ëhnëëra ma aposol pe Ieesuß . A teß a vamomoaan ivëh , e Saëmon a meh ëhnaneah e Pitaß , ke kea peß Ëndruß . Ke Jëmis pen kea peß Jon , ee a poa sunaiß Sëbëdiß .
40010003	Ke Filip pen Batromioß . Ke Tömas , ke Matiu vëh , a teß kokon takis . Ke Jëmis e sunaiß Apias , ke Tëdius .
40010004	Ke Saëmon , a teß vëh to taneß voh maß po kum nee to popokaß ne Sërat . Ke Jiutas Iskariot , to taneß maß Kariot , eß a teß pamëh se vikuh e Ieesuß manuh pa koreera napan varih to hat ov e ne poë .
40010005	E Ieesuß to haraß vanö a havun me ra poa vamomhë peß , pareß soe ke rapoë pan , “ Nat nem nö manuh pa napan to hikta teß ne pan ee ro Jiuß . Me pa ma vöön no napan va Samëriaß to teß ne .
40010006	Eöm se nö manuh pa napan va Israël , suk ee to teß va ne manih po sipsip to ro këh a teß to matop non rapoë .
40010007	Eöm se nö , ko vavaasis a tah vaßih , “ A Matop Vih va pa Vöön va Kin to vatët en maß . ”
40010008	Eöm se nö paröm vavatoß hah o teß varih to haraß ne a ma kamis , ko kunkuin hah o teß mët , kee toßtoß hah ee . Paröm vatoß hah o teß varih to teß me ne a mët töpaß manih pa sioniire , ko veo këh o teß po oraß hat . Eöß to heß akuk eoß peöm po kikis vaßih , köm se nö ko vaßaus akuk o upöm teß . Paröm nat nem hin raoe o voen .
40010009	“ Eöm se nat nem teß ta moniß vamanih pa gol , me a silvaß , me a kopaß manih pa ma kove peöm .
40010010	Ko poen nöm to nö , eöm se nat nem teß to kove , me to pöök ohop , me ta suß , me to toknon . Suk ataeah , a teß to kiu vakis non pa vaßaus a napan , a , a napan se heß ee peß pa taëën .
40010011	Pareß soe pet ke rapoë pan , “ Eöm se keh vos pa taß vöön apuh , me ta siß vöön soneß . Eöm se inan vavih peteh va pa vöön pamëh no a taateß peß to vih , pareß totoopin . Paröm teß vaßpeh me nem eah pa iuun peß , keß antoen po poen nöm se këh a vöön pamëh .
40010012	Eöm se keh ho pa ta pah iuun , eöm se soe ke ra napan va pa iuun pamëh pan , ‘ E Sosoenën se heß a neöm a taateß moomo . ’
40010013	Kee se keh kamöß ee peöm , këh maß o kokoman tö me a soe vih peöm , kee teß me ne . Ivëhkëk , ee se keh rës ee peöm manih pa iuun pee , kon hah këh raoe o kokoman tö me a soe vih peöm .
40010014	Ka manih pa ma meh vöön no a napan se keh hikta vaoe a neöm pa ma iuun pee , pare hikta pënton a ma soe peöm . A , këh maß a iuun me a vöön pamëh paröm susunuh o kusan vëh to teß non pa ma moeeneöm .
40010015	Eöß to soe vaman rakah keoß peöm . Manih po poen ne Sosoenën se kiiki a taateß hat pa napan varih po oeh , a napan va pa poa vöön varih Södom me Gomoraß neß se vakmis vasoneß en pee . Ivëhkëk a napan va pa vöön pamëh to koe ee pa pënton a soe peöm . Ivëh , ke Sosoenën se vakmis oah en pee . ”
40010016	“ Pënton öm , eöß to vanö va ka neöm manih po sipsip to teß ne topnin o këh poa . Ivëh , köm se nö , paröm teß vaßpeh me nem raoe , paröm vataare raoe a taateß totoopin me a taateß natsean po kuruß . Paröm vatet a taateß po növan varih o panuh , suk ee to hikta nat ne pa miröß a meh teß , ka taateß pee tö .
40010017	Ko matop vavih nem po teß se öt a neöm , pare vahoß ee peöm po vahutët , ko ip ee peöm pa ma koman iuun hinhin soneß pee .
40010018	Ee se öt ee peöm , köm sun em pa matëëro teß apaßpuh va pa kaman , me ro teß susunön , suk eöm to vaman , paröm vavatet a nem neoß . Köm soe tavus kem pee , me o teß varih to hikta teß ne pan ee ro Jiuß a Soe Vih pe Sosoenën .
40010019	Ee se öt ee peöm , pare vateß ee peöm po vahutët , köm nat nem nanaöp nem raoe pan eöm se soe ke raoe a soe taeah , me eöm se piun raoe pa soe taeah . Manih po poen pamëh , no a Tuvuh Vasioß pe Sosoenën se vataare en peöm pa soe taeah nöm se soe tavus ke raoe .
40010020	Eß to hikta teß non pan eöm koman ivarih se soe tavus a soe pamëh , ahik , a Tuvuh Vasioß pe Tamëneöm ivëh , se vatvus maß a soe manih pa ma kokoman peöm , köm vatvus pet ke raoe . ”
40010021	“ O teß se heß mët ee pa ma kea pee manih pa nap hat , kee ip vamët ee pee . Ka kën taman se nok va ee nën manih pa ma koaß pee . Ka ma koaß pee se hat ke ne pa ma tamëëre me ra ma sinëëre , pare ip vamët ee pee .
40010022	A napan kurus se rës ee peöm , suk eöm to vaman , paröm vavatet a nem neoß . Ivëhkëk , a napan varih to teß vakis ne pa teß a ma punis , pare öök na po poen no oeh se hik , e Sosoenën se hehe en pee .
40010023	Eöm se keh tahinën manih pa koman vöön pamëh , këh a vöön pamëh , paröm nö em pa ta meh vöön . Eöß to soe vaman rakah keoß peöm , eöm se meß avoeß e nem pa vahik a kiu peöm manih pa ma vöön va Israël , eöß e Koaß Teß Pa Napan Kurus he nö eoß maß . ”
40010024	“ E koaß va pa siku to hikta antoen non a teß oah e tövavaasis peß . Ka teß kikiu me to hikta antoen non a teß oah e susun peß .
40010025	E koaß va pa siku se keh iu non a ö no a taateß peß se vatoe me non e tövavaasis peß , eß to vih e non . Ka teß kikiu se keh iu non a ö no a taateß peß se vatoe me non e susun peß , eß to vih e non . Ivëh , ke eöß a teß to vovoh noß po vuteß se keh kon o ëhnan vëh Belsebu , a , o vuteß avoes peöß se kon ee pa ma ëhnan to teß hat oah e ne po ëhnan pamëh . ”
40010026	E Ieesuß to vavaato avoeß e non pareß soe pan , “ Eöm se koe a naöp o teß varih to kehkeh miröß a ne neöm . Suk ataeah , a ma kokoman vakoaan va pa miröß a neöm amot se teraß ee , ka napan nat vahik ee pee . ”
40010027	Ka soe nöß to sosoe aven ka noß neöm , amot nöm se soe tavus eah pa matëëra napan . Ka soe nöß to vavisvis ka noß neöm , amot nöm se sun , ko vatvus eah pa napan .
40010028	Eöm se nat nem nanaöp nem o teß varih se ip vamët a ma sionineöm , suk ee to hikta antoen ne a ip vamët a ma apeneöm . Eß to teß ro non a pah teß vëh e Sosoenën nöm se nanaöp nem eah , suk eß se miröß en pa ma apeneöm me a ma sionineöm manih po suraß ësës tamoaan . ”
40010029	“ Eöm to nat e nem po növan sosoneß to hikta voen vapeah ne . O voen pee to parin kunah , köm se voen em pa poa növan pa paeh a toeaß ro . Ivëhkëk , a hikta paeh va po siß növan poë varih se mët , e Tamëneöm vöh pa vöön va kin to koman e non pee .
40010030	Me eß to ëh vahik voh en pa ma paß uvin kurus neöm .
40010031	Ivëh , köm se nat nem nanaöp nem pataeah no a ma napan se nok amot manih peöm , suk eöm to teß oah rakah e nem po siß növan sosoneß . ”
40010032	E Ieesuß to vavaato avoeß e non pareß soe pan , “ Ta pah teß se keh vaman a no neoß , ko vatvus a ëhnaneoß manih pa matëëra ma napan , a , eöß me se vatvus eoß pa ëhnan a teß pamëh manih pa matan e Tamön vöh pa vöön va kin .
40010033	Ivëhkëk , a teß se keh vonih en pan eß to hikta nat a no neoß pa matëëra ma napan , a , eöß me se vonih eoß peß pan eöß to hikta nat noß peß manih pa matan e Tamön vöh pa vöön va kin . ”
40010034	E Ieesuß to vavaato avoeß e non pareß soe pan , “ Eöm se nat nem koman nem pan eöß to nö voh maß pa vahik a ma vapus va po oeh vëh . Me eöß to hikta nö voh maß pa vahik a ma vaato vasukaß , ahik , eöß to teß varoe maß o rapis rë .
40010035	Eöß to nö maß to vateeraß a taateß va pa vakihat . E koaß oeteß se rës en pe tamaneah , suk e tamaneah to vaman en peöß , ke koaß mon se rës en pe sinaneah , suk eß me to vaman en peöß .
40010036	O vuteß pe voe se tarih , pare vahat koman hah me e ne peß , suk e voe pamëh to vaman en peöß . ”
40010037	“ O teß varih to iu oah ne a ma tamëëre , me a ma sinëëre , pare hikta iu vi a ne neoß , ee to hikta onöt ne a tavus a ma vamomhë peöß . Ko teß varih to iu oah ne a ma koaß oeteß pee , me ra ma koaß mon pee , pare hikta iu vi a ne neoß , ee to hikta onöt ne a tavus a ma vamomhë peöß .
40010038	Me a teß vëh to hikta koman non a mët vaßpeh me a neoß pa kuruse , eß me to hikta onöt non a tavus a vamomhë peöß .
40010039	Ko teß varih se keh matop tamoaan ne o toßtoß pee , pare hikta vavatet a ne neoß , o toßtoß pee se ro amot ee . Ko teß varih se keh koman a ne neoß , pare mët suk a neoß , a , amot ee se kon ee po toßtoß tamoaan . ”
40010040	E Ieesuß to toto avoeß e non pareß soe pan , “ O teß varih to öt a neöm pare vih ka neöm , ee to öt me ee peöß . Me eteh to öt a neoß , eß to öt me en pe Sosoenën vëh to vanö voh a maß neoß .
40010041	E Sosoenën se heß vaeö en peteh to me a teß vanënën soe ko matop non poan pa iuun peß . Eß se heß en peß po vaeö to vatoe me non po vaeö no a teß vanënën soe to teß me non . Eën se keh me a teß no a taateß peß to totoopin manuh pa iuun pën , ko matop i nom eah , suk eß a teß to teß me non a taateß totoopin , e Sosoenën se heß vaeö en pën pa ö neß to heß vaeö va in a teß pamëh .
40010042	Eöß to soe vaman rakah keoß peöm , eteh to koman non a vaßaus a ma vamomhë peöß , me o upöm teß to vaman a no neoß , pareß heß raoe a ruiß tuvuh . A teß pamëh ne Sosoenën se heß en peß po voen vëh to hikta antoen non a hik . ”
40011001	E Ieesuß to soe vahik ken pa havun me ra poa vamomhë peß pa soe neß to vavaasis non rapoë . Pareß këh en pa ö neß to teß non , ko nö en pa ma vöön va pa muhin va Galiliß pa vavaasis me a vatvus a soe vih peß manih pa ma napan .
40011002	Manih po poen pamëh ne Jon Tövapupui to teß avoeß e non pa nohnoh , pareß tënan na a soe va pa ma kiu ne Ieesuß to nonok non , eß to vanö en pa ma pah vamomhë peß manuh pe Ieesuß . Kee hi poë pan .
40011003	“ Eën pöß kove vëh a teß to se voh nö maß , keß , emöm se anoeh nem ta meh teß eh ? ”
40011004	Ke Ieesuß piun a soe pee , pareß soe ke rapoë pan , “ Eöm pom se nö hah na manuh pe Jon , paröm soe vanat eah a ma taneah nöm to pënton , paröm ep in .
40011005	Eöm se soe vanat eah pan , ‘ O teß kekehoß to opoep hah ee . Me o teß varih o hathat ma moe to nö vavavih hah ee . Ko teß varih to teß me ne a mët töpaß , a ma sioniire to voon hah ee . Ko teß papön tenë , tëtënan vavih hah ee . Ko teß mët , toßtoß hah ee , ko teß arus pënton ee pa Soe Vih pe Sosoenën .
40011006	Ko teß varih to vaman a ne neoß , me pa ma tah nöß to nonok noß , ee se nat ne haraß vahat ne , ee se vaeö , suk e Sosoenën se tapui en pee . ’ ”
40011007	A ma vamomhë pe Jon Tövapupui to nönö hah ko ne , ke Ieesuß taneo en pa vahutët ke ra napan a ma taateß pe Jon . Pareß soe rapoë pan , “ Eöm nö voh nös pa moeh upin pa ep ataeah ? A mëto no a tuvuh to taata non , ha ?
40011008	Keß , eöm to nö voh nös ko ep in pa ta teß to ohop non o ohop matan vavih ih ? Ahik . A napan to ohop ne a ma ohop ep vavih to teß ne sih pa iuun pa teß sunön .
40011009	Keß , eöm nö poß voh nös pa ep in ataeah , eöm to nö pöß voh nös pa ep a teß vanënën soe , ha ? A , eöß to soe vaman rakah keoß peöm , a teß vanënën soe vëh e Jon , no a tasun peß to apuh oah e non pa ma teß tasun po upöm teß vanënën soe .
40011010	Ke Jon ko pamëh no a soe to takiun suk voh manih po Puk pe Sosoenën to soe non pan , “ Pënton ah , eöß se vanö nös a teß vëh se teß vovoh nös a soe peöß manem pën , pareß vamatop a hanan pën . ” “ Manih pa moeh upin no a pah teß to vavaoe no maß pan , ‘ Vamatop öm a hanan pe Sunön ,
40011011	“ Eöß to soe vaman rakah keoß peöm , e Jon Tövapupui no tasun peß to teß oah e non pa ma teß tasun po upöm teß manih po oeh . Ivëhkëk , a teß to teß va non manih pa siß koaß soneß manih pa Matop Vih va pa Vöön va Kin no a tasun peß to apuh oah e non pa teß tasun pe Jon .
40011012	“ Taneo non maß po poen ne Jon to vavatvus non a soe peß , pareß öök non maß manih kuru , a nap peo rakah to kehkeh hop ne manih pa Matop Vih va pa Vöön va Kin , vamanih pa napan to totoon ne o hopaß to hop manih pa Matop Vih va pa Vöön va Kin .
40011013	O Vavaasis po Teß Vanënën Soe , me o teß Vavaasis pe Mosës to vavatvus voh i ne a soe pe Sosoenën keß öök maß po poen ne sinan e Jon to vahuh poan .
40011014	Eöm se iu pënton nem a soe , eöm se pënton . O Puk pe Sosoenën to soe non pan a teß vanënën soe vëh e Elaëjaß se nö maß . O puk pamëh to hikta sosoe voh non pan e Elaëjaß koman ivëh se nö maß , ahik , eß to sosoe suk voh non e Jon vëh to nö voh en maß .
40011015	Eöm o teß varih to teß me nem a tenëneöm , eöm se pënton a soe vaßih !
40011016	“ Köß se poß vëknöm vah va in a taateß pa napan vakuru nih , eöß se nok ataeah to vëknöm non rapoë ? Ee to teß hutët e ne po siß koaß varih o pëpënton varo , to ihoß ne pa ma ö totoaan , pare vavaasis piu ne , ivëhkëk , o meoh upöm pee to hikta vaëhëh ne . Kee varek ke raoe , pare soe pan ,
40011017	‘ Emöm to piu kem peöm po piu , ivëhkëk , eöm to hikta pinoß . Kemöm vaëhëh kem peöm pa tah okook vatamak , ivëhkëk , eöm to hikta tamak to ook . ’ ”
40011018	E Ieesuß to toto avoeß e non , pareß soe pan , “ E Jon Tövapupui to nö voh maß , pareß hikta ënëën vörep non , ko hikta kakaak voaën non , vamanih po upöm teß . Ivëhkëk , o upöm teß to sosoe ne pan , ‘ A oraß hat to teß non manih peß . ’
40011019	Eöß e Koaß Teß Pa Napan Kurus to nö voh maß , paröß ënëën e noß , ko kakaak e noß . Ka napan soe ee pan , ‘ Ep këk öm pa teß vëh , eß a pah ënëën vörep , pareß kakaak voaën suntan . Ke eß e vamomhë pa nap kokon takis , me ra napan va pa nok a ma taateß hat . ’ Ivëhkëk , a napan to vavatet ne o nat vih pe Sosoenën , eße to vataare e ne pa taateß vih , eß o nat vih rakah , suk eße to vaman ne e Sosoenën . ”
40011020	E Ieesuß to vavaato avoeß e non , pareß soe vakis rakah ken pee pan , “ Varenan rakah pa napan va pa ma vöön apaßpuh varih nöß to nok a ma tah vatoksean peo nën . Suk ataeah , ee to hikta panih voh a ma kokoman pee , pare vahik a nok vatëh a ma taateß hat .
40011021	Varenan rakah peöm a napan va pa poa vöön varih Korasin , me Bëtsaëtaß . A ma tah vatoksean varih nöß to nok voh topniineöm se keh tanok voh pa napan va pa poa vöön varih Taëaß , me Saëdon , a , a napan poë varih se voh panih vahik voh ee pa ma taateß hat pee . Ee se voh ohop a ma ohop tatasi , pare vauh o ö to vataare non a ö nee to tamak ne a ma taateß hat pee . Ivëhkëk , ee hikta panih a ma taateß hat pee .
40011022	Eöß to soe vaman rakah keoß peöm , amot po poen ne Sosoenën se kiiki non a ma napan , a punis va Saëdon , me Taëaß hikta se teß apuh va non manih pa teß punis vëh nöm se taum , suk eöm to ep voh em pa ma vëknöm nöß to nonok voh noß topniineöm , ivëhkëk , eöm to hikta panih , ko vaman .
40011023	Ke eöm varih a napan va pa vöön vëh Kapaneam ! Eöm se nat nem koman nem pan , e Sosoenën se ta a no neöm , suk eöm to ep voh e nem peöß , ko pënton voh e nem peöß . Ivëhpëhkëk , eß se vi a neöm po suraß ësës tamoaan . Suk a ma tah vatoksean varih nöß to nok voh topniineöm se keh tanok voh manih Södom , a napan va pa vöön pamëh to hikta se nonok vatëh ne a ma taateß hat . Ka kuru vaßih no a vöön pamëh se teß non a vöön apuh rakah .
40011024	Ivëhkëk , eöß to soe keoß peöm , manih po poen no a napan se tavus manih po vahutët apuh pe Sosoenën , a punis vëh to tavus voh manih pa vöön vëh Södom , to hikta teß apuh va non manih pa teß punis vëh nöm se taum . ”
40011025	Manih po poen pamëh ne Ieesuß to soe pan , “ Tamön , eën e Sunön va pa vöön va kin me po oeh ! Eöß to vaeö rakah me nös oah , suk eën to koaan voh a ma tah varih manih pa nap natnat , me a nap natsean va po oeh . Ivëhkëk , eën to vataare eom peß po teß to teß va ne manih po siß koaß .
40011026	Tamön , a ta vaßih to tanok , to suk e non po iu me o manin koman pën . ”
40011027	E Ieesuß to hin vahik en , pareß tarih maß manih pa napan varih to pënton ne poë , pareß soe pan , “ E Tamön to heß voh en peöß pa ma moeh tah kurus . Ka hikta teß to nat non pe Koaß , e Taman varoe to nat non . Me a hikta teß to nat non pe Tamön , e Koaß varoe , me ro teß varih ne Koaß to iu vataare non raoe e Tamön , eße me to nat e ne pe Tamön . ”
40011028	“ Eöm varih a napan to kamis rakah nem sih pa teß a ma vu punis , eöm se nö maß peöß , köß sih heß a neöm o vanot .
40011029	Öt öm o vavaasis peöß , paröm kon o nat peöß , suk eöß a teß kamöß , paröß teß noß paan a Tuvuh Vasioß . Suk ataeah , eöß to vöknah noß sih o iu peöß , ko hikta se heß punis a noß neöm , köm taum em po vanot .
40011030	Ko vavaasis nöß to heß a neöm , eß o tö rakah pa kon , ka teen nöß to heß a neöm , nöm se teß , to parin are rakah . ”
40012001	Keß hikta teß rë non , vasuksuk in a ö ne Ieesuß to kömköm varuß non a napan va Kapaneam . Manih po pöh Poen Apaapo eß me a ma vamomhë peß to nönö vah ne pa koman a rak vëh nee to nep voh a kon . Ka ma vamomhë peß maë , pare kökök a ma voaß kon , ko ëën ee .
40012002	Ko Parësiß ep in a tah vaßih no vamomhë pe Ieesuß to nonok ne , pare soe va ee manih pan o vamomhë peß to nok ee pa hat , suk o vaman pee to soepip i non pa öt taëën koman o Poen Apaapo , pare soe ke Ieesuß pan , “ Ieesuß , a ma vamomhë pën to nonok e ne pa taateß vëh to vapenpen e non pa nok vamanih po Poen Apaapo . ”
40012003	Ke Ieesuß piun a soe pee pareß soe pan , “ Eöm hikta ëh pöß voh pa soe va pataeah ne Devit to nok voh me ra ma vamomhë peß to teß vaßpeh me ne poë manih pa ö nee to maë voh , ha ?
40012004	E Devit me ra ma vamomhë peß to ho voh pa koman a iuun vapenpen pe Sosoenën , pare ëën ee pa taëën vëh to supon non pa teß akuk se ëën . O teß ësës heß varoe to soe vaonöt ne pa ëën a taëën pamëh .
40012005	Me eöm to ëh pöß voh em pa soe to kiun non manih po Puk va po Vavaasis pe Mosës to soe non pan , manih po Poen Apaapo o teß ësës heß pee to teß ne koman Iuun Hinhin Apuh , ee me to kök ee pa taateß va po Poen Apaapo . Ivëhkëk , o teß ësës heß to hikta nok a hat pa ö nee to nonok ne a kiu pee .
40012006	Eöß to soe vaman rakah keoß peöm , a teß to teß non manih to apuh oah e non pa Iuun Hinhin Apuh .
40012007	O Puk Vapenpen to soe non pan , ‘ Eöß to iu oah noß a taateß iu teß . Eß a taateß pamëh to apuh oah non a ö nöm to ip a vönaß paröm ës ke na e Sosoenën . ’ Eöm to hikta nat vavih nem pa ö no a soe pamëh to soe va non . Eöm se keh nat vavih nem pa pusun in a soe pamëh , eöm hikta se kiiki nem a taateß pa ma vamomhë peöß , suk ee to hikta nok voh ta taateß hat .
40012008	Suk ataeah , eöß koman e Koaß Teß Pa Napan Kurus to Sunön ke noß po Poen Apaapo . ”
40012009	E Ieesuß to këh en pa rak vëh neß to teß non , pareß nö ko vos en vöön , pareß ho en pa siß iuun hinhin soneß va pa vöön pamëh .
40012010	Manih pa koman iuun hinhin soneß pamëh no a pah teß tënkun koren to teß non nën . Ko upöm teß to teß ne koman iuun , to kehkeh ep këh ne ta hanan nee se öt koe e Ieesuß , ivëh nee to hi suk poë pan , “ Eß vih kës e non pea pa vatoß hah ta pah teß to haraß non a mët po Poen Apaapo , keß ahik ? ”
40012011	Ke Ieesuß piun ko soe pan , “ Ta paeh va peöm se keh teß me non ta pah sipsip , ka sipsip pamëh vuß hop pa koman a koveß ruruvun po Poen Apaapo . E tövaneah antoen kës e non pa rëh peah hah a sipsip peß po poen pamëh , keß a hik ?
40012012	Eöß to soe vaman rakah keoß peöm , a teß to apuh oah e non pa sipsip ! Ivëh , ka taateß pea to vaonöt e non pea pa vaßaus a meh teß po Poen Apaapo . ”
40012013	Ke Ieesuß soe ken pa teß tënkun koren pamëh pan , “ Putot a koreomah . ” Ke voe pamëh putot en pa koreneah , keß totoopin , ko matan hah va en manih pa meh pap koren .
40012014	Ko Parësiß këh ee peß , pare tönun ee , ko vavaiu vah këh e ne ta hanan nee se ip vamët koe in e Ieesuß .
40012015	E Ieesuß to pënton en pa ö no Parësiß to iu ip vamët ne poë , pareß këh en pa vöön neß to teß non . Ka nap peo suk ee peß keß vavatoß en po teß kurus varih to haraß ne a ma vu mët .
40012016	Ke Ieesuß vuhvuh en pee , pan ee se nat ne vatvus vateeraß a ëhnaneah manih po upöm teß .
40012017	Eß to vatvus voh a soe pamëh marën a vapuh a soe ne Sosoenën to vatvus voh manih pa rivon a teß vanënën soe peß , Aisaëaß . Ka soe pamëh to soe suk non a ma taateß , me a kiu pe Ieesuß ,
40012018	“ Ivaßih a teß kikiu peöß , eöß to kon voh eah . Paröß iu suntan rakah e noß peß . Ko kokoman peöß vaeö rakah noß poan . Paröß vahoß a Tuvuh Vasioß peöß manih peß . Keß se soe vatvus a soe vih va pa taateß totoopin , me eß se kiiki a ma taateß pa napan kurus manih po oeh . Eß se kiiki vatoe a ma taateß pa napan varih to hikta teß ne pan ee ro Jiuß .
40012019	Ke eß koman to hikta nat non pa to vasukaß , pareß hikta kë koman hah non a ëhnaneah .
40012020	Me eß to hikta antoen non a miröß o upöm teß varih no vaman pee to hikta teß kikis non . Eß se kikiu vëhvaß non keß onöt pa ö neß se vöknah a taateß hat manih pa taateß vih .
40012021	Ka napan varih to hikta teß ne ro Jiuß se vaman poë , pare anoeh ne poë , se vaßaus rapoë . ”
40012022	Ka napan teß ee maß pa teß kehoß manih pe Ieesuß . A teß pamëh to hikta antoen non a ep a meh teß , pareß hikta onöt non a to . Suk ataeah a oraß hat to vapapön e non peß . Ke Ieesuß veo këh en peß pa oraß hat , ka teß papön pamëh toto hah en , pareß opoep hah en .
40012023	A napan kurus to töhkak , pare vaiihi koman e ne pan , “ E Koaß ko vëh eß e Koaß supnaiß pe Devit , ha ? ”
40012024	O Parësiß to pënton a soe vaßih pare soe pan , “ A teß vëh to veveo këh non a napan po oraß hat manih po kikis pe Belsebu , e susun pa ma oraß hat . ”
40012025	Ke Ieesuß nat en pa ma taneah no Parësiß to koman ne manih peß , ivëh neß to soe suk va i rapoë manih pan , “ A napan va pa pah muhin to teß ne paan a matop pa paeh susun se keh taki vakëh , ko nok o pöök vuteß , pare vapus koman hah , a , a muhin pamëh to hat rakah en . Eß to vatoe me e non pa napan va pa pah vöön apuh , keß o pöh vutom taman se keh taki vakëh , pare vapus koman hah , a vöön apuh pamëh , keß o vutom taman pamëh hikta onöt rakah ne a teß vakis .
40012026	Keß teß akuk va kov e non manih , pe susun po oraß hat se keh veo o oraß hat , ka nat ee po vakum pee se taki koman hah en . Ka matop peß se poß teß vaeh vah va non nih ?
40012027	Eöß se keh veveo e noß po oraß hat po kikis pe Belsebu , keteh poß to vavaßaus voh non a ma vamomhë peöm , kee veveo këh ne a napan po oraß hat ? Ivëh , ko vamomhë koman peöm to vataare ee pan a soe peöm to hikta teß man non .
40012028	Ivëhkëk , a Tuvuh Vasioß pe Sosoenën se keh vaßaus a non neoß , köß veveo këh noß a napan po oraß hat , eß to vataare e non pan a Matop Vih pe Sosoenën to teß topnin e non peöm . ”
40012029	E Ieesuß to toto avoeß e non , pareß soe suk e susun po oraß hat , pareß soe pan , “ Ta pah teß se kehkeh ho akuk manuh pa iuun pa teß söë , pareß kokon a ma tah peß , eß se këk nohnoh vavih momoaan a teß söë po uris , pareß pah kokon poß a ma tah kurus va pa koman iuun peß . ”
40012030	“ A teß to hikta teß non e vakamöß peöß , eß e tövakihat peöß . Ka teß to hikta vaßaus a no neoß pa ununun maß a napan manih pe Sosoenën , eß to veveo e non pa napan këh e Sosoenën .
40012031	Ivëh , nöß to soe suk va ka neöm manih pan , e Sosoenën se ihan anoe en pa ma taateß hat , me a ma soe viivi varih no a napan to nonok ne sih . Ivëhkëk , o teß varih to soe viivi a Tuvuh Vasioß ne Sosoenën hikta se ihan anoe non a hat pee .
40012032	Eteh to soe viivi a neoß e Koaß Teß Pa Napan Kurus , e Sosoenën se ihan anoe en pa hat pa teß pamëh . Ivëhkëk , a teß vëh to soe viivi a Tuvuh Vasioß , e Sosoenën hikta se a ihan anoe non a hat peß kuru me amot . ”
40012033	“ Ea se keh iu no a voaß vih , ea se matop vavih no o naon , ea se keh hikta matop vavih no o naon , eß se voaß vahat en , a napan to natnat koe ne sih o naon vih , keß o naon hat manih po voaß .
40012034	Eöm varih o Parësiß , eöm o hat rakah , paröm teß va e nem manih po kuruß hat . Eöm se poß soe vah va in ta soe vih nih ? O teß vihvih to teß me ne a ma kokoman vih manih pa ma komëëre . Ivëh , nee to vavatvus suk ne sih a ma soe vih . Ivëhkëk , o teß varih to teß vatëh me ne a ma kokoman hat a taateß hat to puh rakah non manih pa ma komëëre . Ivëh , nee to vavatvus suk ne sih a ma soe hat . Suk a rivon a teß to vavatvus non sih a ma taneah to teß ne manih pa komaneah . ”
40012035	
40012036	“ Eöß to soe rakah keoß peöm , manih po poen no a napan kurus se sun manih po vahutët pe Sosoenën , eß se uhioß vataare hah ken pea pa ma to pinpiun , na to tooto voh i no .
40012037	A soe koman pën nën to soe voh , eß ivëh se vahoß a oah po vahutët , ko vataare a oah eën a teß vih , keß , eën a teß hat . ”
40012038	Ivëhkëk , o teß vavaasis varih to nat i ne o Vavaasis pe Mosës , me a ma to Parësiß a pap teß varih to vavatet vakis ne sih a taateß pa kën sipun to nö maß manih pe Ieesuß , pare soe pan , “ Topoan emöm to iu ep nem oah se nok ta pah tah vatoksean to vataare a no möm pan eën a teß ne Sosoenën to vanö maß . ”
40012039	Ke Ieesuß piun a hi pee pareß soe pan , “ Eöm , a napan va kuru , eöm a napan o hat . Paröm heß tonun in e Sosoenën . Eöm to iu ep nem a tah vatoksean . Ivëhkëk , eöß hikta se vataare a noß neöm . Eöß se vataare varoe a neöm a tah vatoksean vëh to tavus voh manih pa teß vanënën soe vëh e Jonaß .
40012040	E Jonaß to teß voh o kukön potan me ro kukön poen manih pa koman a iian apuh . Eß to teß akuk va kov e non manih pa ö ne eöß e Koaß Teß pa Napan Kurus se teß noß po kukön potan me a kukön poen manih pa koman a koveß . ”
40012041	“ Ka manih po poen ne Sosoenën se vateß a napan po vahutët , a napan va Ninivëß se sun me a neöm a ma napan va kuru , pare vatvus a ma taateß hat peöm . Suk a napan va Ninivëß to tënan voh a soe ne Jonaß to vatvus voh , ko panih ee pa ma taateß hat pee . Ka kuru no a teß to teß apuh oah non e Jonaß to teß non topniineöm . Ivëhkëk , eöm to rës e nem pa pënton a soe peß , ko panih a ma taateß hat peöm .
40012042	Manih po poen va po vahutët ne Köövo Sunön va Saöt se sun vaßpeh me a neöm kurus , pareß vavatët vahik en pa ma taateß hat pa napan va kuru . Suk ataeah , e Köövo Sunön pamëh to taneß varo rakah en maß , pareß nö maß pa pënton o nat vih no a teß sunön vëh e Solomon to vavatvus non . Ivëhkëk , a pah teß to teß non manih kuru to teß apuh oah e non pe Solomon , nöm to pëpënton varo rakah e nem pa ma teß soe peß . ”
40012043	E Ieesuß to tooto avoeß e non pareß nok a soe vapipinoß to sosoe suk non a napan va Israël to teß va ne manih pa teß no a oraß hat to teß non manih peß , pareß soe pan , “ A oraß hat to teß non manih pa pah teß . Ka oraß hat pamëh se keh këh tavus a teß pamëh , eß se nö , ko nönö vah no maß pa moeh upin to vavaiu vah këh non ta ö vavanot . Ivëhkëk , eß to hikta taum ta ö to vih non neß se vanot . Ka oraß hat pamëh soe en pan , ‘ Eöß se nö hah eoß manuh pa iuun moaan voh peöß . ’ Ko poen neß to hah maß , eß to taum en pa iuun to teß upin avoeß e non , nee to veveo tavus voh a noß , keß maaka , pare vatotoopin a ma tah . Ivëh keß nö hah , ko me en maß pa meh tönim me a poa oraß hat to teß hat oah rakah e ne peß pa nok a taateß hat . Kee nö maß , ko ho ee pa koman iuun pamëh . Moaan voh no a taateß pa teß pamëh to teß hat vatam voh e non , ivëhkëk , kuru no a taateß peß to pah hat oah rakah en . Eß se vatoe me non pa napan nonok hat to teß ne manih po oeh kuru . ”
40012044	
40012045	
40012046	E Ieesuß to vavaato avoeß me e non pa napan ke sinaneah me ra ma kea peß , nö ee maß . Ee to sun e ne maß manuh mahën . Pare iu vaato me ne poë .
40012047	Ka pah teß nö , pareß soe ke Ieesuß pan , “ E sinömah , me ra kën kea pën to teß ne mahën , ee to iu vaato me ne oah . ”
40012048	Ivëhkëk , e Ieesuß to piun a soe pa teß pamëh pareß soe pan , “ Eteh e sinaneoß , me eteh e kea peöß ? ”
40012049	Eß to huh na a ma vamomhë peß pareß soe pan , “ Eöm ep e nem eh , o teß varih , eße to teß va ne manih pe sinaneoß , me a ma kea peöß .
40012050	A kën kea , me ra kën vamen , me e sinan vamaman peöß , ivarih , o teß to nonok ne a ma tah ne Tamön vöh pa vöön va kin to iu non sih . ”
40013001	Manih pa potan avoeß pamëh ne Ieesuß to këh tavus en maß pa iuun neß to teß non , pareß nö ko ihoß en sinten a tonon ko vavaasis en pa napan .
40013002	Ka napan o pöh peo to tönun maß pa havineah . Ivëh , keß peah en po paröß , pareß ihoß non nën . Ka napan teß ne sinten tonon .
40013003	Ke Ieesuß vahoß a ma tah peo pa soe peß manih pa soe vapipinoß , marën a vavaasis a napan . Eß to soe ke rapoë pan , “ A teß poßpoß kon to nö pa rak peß , pareß poßpoß a kon peß .
40013004	Eß to poßpoß nö non a kon , ka ma meh voaß kon vuß ee manih po vaßpet taan , ko növan nö maß , pare ëën vahik ee pee .
40013005	Ka ma upöm voaß vuß ee manih pa moeh vösvös , pare pisiß vëvëhöß ee maß , suk ataeah , o oeh to hikta teß ru non , ivëh , nee to pisiß ohoß suk maß .
40013006	Ivëhkëk , a potan to peah maß , pareß pa varak hah en pee , suk ee to hikta teß aan vakis ne .
40013007	Ka ma upöm voaß kon vuß ee manih po komön o noß uris toßtoß , ko uris toßtoß pu maß , ko kopös en pee , kee hikta pu vavih maß .
40013008	Ivëhkëk , a ma upöm voaß kon to vuß manih po oeh vih , pare pu vavih ee maß . Pare voaß vavih ee , ka ma upöm vu kon voaß ee po 30 voaß , ka ma meh vu kon voaß ee po 60 voaß , ka ma meh vun voaß ee po 100 voaß .
40013009	A teß to teß me non a tenaneah se pënton a soe peöß . ”
40013010	Ka ma vamomhë nö ee maß manih pe Ieesuß , pare hi poë pan , “ Eën vavaasis tamoaan suk nom sih a napan ataeah a ma soe pën manih pa soe vapipinoß ? ”
40013011	Ke Ieesuß piun a hi pa ma vamomhë peß , pareß soe ke rapoë pan , “ E Sosoenën to vaonöt voh ken peöm pa nat a pusun in a soe vakoaan va pa Matop Vih va pa Vöön va Kin . Ivëhkëk , o upöm teß to hikta onöt ne a nat vavih pa pusun in a soe vakoaan pamëh .
40013012	Ta pah teß se keh kon voh o nat , pareß maaka i non a soe pe Sosoenën , e Sosoenën se heß vaßpuh oah en peß po nat , keß maaka vavih en . Ivëhkëk , a teß se keh koaan o nat vëh ne Sosoenën to heß voh poan , e Sosoenën se öt hah këh en peß po nat pamëh . A napan se kuteß e ne pataeah nöß to nonok noß , ivëhkëk , ee to hikta antoen ne a ep in ta pah tah . Pare tënan e ne pa ma soe nöß to vavatvus noß , ivëhkëk , ee to pënton varo e ne , ko hikta nat vavih ne , pare hikta maaka i ne a pusun in a ma soe poë varih . Eß akuk kuru a pusun in a ö nöß to vavatvus suk ke noß a napan a ma soe peöß manih pa soe vapipinoß .
40013013	
40013014	Ivëh , kee ep ee pataeah no a teß vanënën soe vëh e Aisaëaß to sosoe suk voh non to tavus man en , eß to soe voh pan , “ Eöm se tënan em pa soe , ivëhkëk , eöm to hikta onöt nem a nat in a pusuneah , ko kuteß kov e nem
40013015	Suk ataeah , a ma kokoman pee to nun , kee papanih a ma tenëëre , Suk , ee tomeß nat in a tah nee to ep in pa ma matëëre , ko tënan a soe pa ma tenëëre . Ee to koman ne pan ee tomeß nat a pusun in a soe pamëh , ko tapiun hah ke maß manih peöß ,
40013016	E Ieesuß to vavaato avoeß me e non pa ma vamomhë peß , pareß soe pan , “ Vaeö rakah peöm o teß varih to ep in a ma tah nöß to nonok noß pa matëëneöm , paröm nat vamaaka a soe nöm to tënan pa tenëneöm .
40013017	Eöß to soe vaman rakah keoß peöm . O teß vanënën soe o peo rakah , me ra nap totoopin , ee to iu ep voh ne a ma tah nöm to ep in kuru . Ivëhkëk , ee to hikta ep voh . Pare iu tënan rakah ne a soe pamëh . Ivëhkëk , ee to hikta tënan voh a soe pamëh . ”
40013018	E Ieesuß to vavaato avoeß me e non pa ma vamomhë peß , pareß soe pan , “ Varuß vakomanih söm pënton vavih pa pusun in a soe vapipinoß va pa teß vëh to poßpoß a kon manih pa rak peß .
40013019	A ma voaß kon varih to vuß manih po vaßpet taan to teß va ne manih po teß varih to tënan ee pa soe va pa Matop Vih pe Sosoenën , ivëhkëk , ee to hikta maaka vavih ne pa pusun in a soe pamëh . Ke susun po oraß hat nö maß , pareß kon ke en pa soe vih vëh ne Sosoenën to poßpoß manih pa koman a teß pamëh .
40013020	Ka ma teß voaß kon varih to vuß manih pa moeh vösvös , ee to teß va ne manih pa teß to pënton en pa soe , pareß kon vëvëhöß rakah en peß , pareß vaeö e non peß .
40013021	Ivëhkëk , o vaman to hikta aan vakis manih pa komaneah . Ko poen no a napan to kehkeh vöknah ne a soe pe Sosoenën , ee to heß ee peß pa punis , ko hinën ee peß , ko vaman peß kuß vëhöß en .
40013022	Ka ma voaß kon varih to vuß manih po komön o noß uris toßtoß teß vah vapoß ne nih ? Ee to teß va ne manih po teß to pënton ee pa soe , ivëhkëk , o kokoman pee to puh suk rakah non a ma tah peo va po oeh vëh . Pare koman vaviß me e ne pa ununun vapeo a moniß . Eß a ma kokoman poë varih to kopös rakah ee pa soe pe Sosoenën . Ka soe pamëh hikta vovoaß non .
40013023	Ka ma teß voaß kon varih to vuß manih po oeh vih , to teß va e ne manih po teß to pënton ee pa soe , pare nat vavih ee pa pusuneah . Ka soe pe Sosoenën vuß manih po kokoman pa teß , pareß voaß pet en manih po toßtoß peß . Ka ma paeh to voaß ee po 100 voaß , ka ma meh to voaß ee po 60 voaß , ka ma meh to voaß ee po 30 voaß . ”
40013024	E Ieesuß to vavaato avoeß e non , pareß soe pan , “ A Matop Vih va pa Vöön va Kin to teß va e non manih pa teß to poßpoß a ma voaß kon manih pa koman a rak peß .
40013025	Ivëhkëk , pa popoen no a napan to koroh vahik ee , ka teß vëh to hat ov e non poan nö maß , pareß varapök pet en po meon hat manih pa koman a kiu kon , pareß hah en .
40013026	Po vasuksuk no a kon to pisiß ee maß . Pare pu ee ko kehkeh voaß poß ne , ka nap kiu taum ee po meon hat to pisiß en maß manih pa kon .
40013027	Ka nap kiu nö ee manuh pe tövaneah pa rak , pare soe ke poë pan , ‘ Topoan , emöm to koman nem pan eën to poßpoß vaviß voh a kon manih pa rak pën , ivëhkëk , o meon hat tavus taneß poß maß nih ? ’
40013028	Ke tövaneah pa rak soe ke rapoë pan , ‘ O teß varih to vakihat me a ne neoß ivarih to varapök po meon hat manih pa rak peöß . Ka nap kiu hi ee pe tövaneah pa rak pan . ‘ Eën iu e nom pa ö se möm pö o meon hat vëh pa koman kon pën ëh ? ’
40013029	Ivëhkëk , e tövaneah pa rak to soe ke rapoë pan , ‘ Ahik , eöm to meß pöpö nem o meon hat , paröm pö vaßpeh me em pa kon .
40013030	Eöm se koe a pö o meon , keß pu vaßpeh me en pa kon , keß onöt po poen na se moes a kon . Manih po poen va pa moes a kon , eöß se soe ka nap kiu peöß pan , vamomoaan nee se pö o meon hat , pare nohnoh a ma noh , kee sih vamatop ne pa ës . Ka pah moes poß a kon , para vahoß raoe manih pa iuun vavahoß taëën peöß . ”
40013031	E Ieesuß to vavaato avoeß me e non pa ma vamomhë peß , pareß soe ke rapoë pan , “ A Matop Vih va pa Vöön va Kin to teß va e non manih po voaß naon nee to pokaß ne o mastat no a teß to nep pa koman a rak peß .
40013032	O voaß mastat to hikta teß va non manih pa ma upöm voaß naon . Ahik , eß o siß voaß tah to parin soneß varo , ivëhkëk , eß se keh pu maß , eß to apuh oah en pa ma upöm nöß nepnep , eß se tavus rakah en o nöß apuh , ko növan nö maß , pare nok ee pa ma heß pee manih pa ma peananeah . ”
40013033	E Ieesuß to vavaato avoeß e non , pareß soe pan , “ A Matop Vih va pa Vöön va Kin to teß va e non manih po is no a köövo to ru manih pa tis praoaß , pareß rih ko is hovën o praoaß . Ko vasuksuk no praoaß to peah en maß . ”
40013034	E Ieesuß to vavatvus vaviß non a ma soe peß manih pa napan pa ma soe vapipinoß , eß to hikta soe vamaaka rakah ke ra napan ta pah soe , ahik , eß to vavatvus vaviß non a ma soe peß manih pa ma soe vapipinoß .
40013035	Eß a tah pamëh neß to nonok non marën a vapuh a soe no a teß vanënën soe to soe suk voh pan , “ Eöß se vavatvus vaviß ke noß peöm pa ma soe vakoaan peöß manih pa ma soe vapipinoß . Eöß se hutët a ma tah to vakoaan voh ne penai po poen no oeh to meß voh e non pa tavus , pareß öök non maß manih kuru . ”
40013036	E Ieesuß to këh en pa napan , pareß ho en koman iuun , ka ma vamomhë peß nö me ee peß , pare hi poë pan , “ Soe ka möm ah pa pusun in a soe vapipinoß va po meon hat vëh to pokoß manih pa rak . ”
40013037	E Ieesuß to piun a hi pee , pareß soe ke rapoë pan , “ A teß vëh to poßpoß a voaß vih manih pa koman a rak , eß eöß , e Koaß Teß pa Napan Kurus .
40013038	Ka rak , eß o oeh , ka voaß vihvih , eß a napan to teß ne manih pa Matop Vih pe Sosoenën . Ko meon hat , eß a napan to teß ne manih pa papan pe susun po oraß hat .
40013039	Ka teß vëh to vakihat me non e tövaneah pa kiu kon to poßpoß o meon hat , eß e susun po oraß hat . Ko poen oes a voaß poë varih , eß o poen no oeh vëh se hik . Ko teß kikiu , ee o ankeroß pe Sosoenën . ”
40013040	“ Ko meon nee se pö , pare ës po suraß , eß to vataare non a ö ne Sosoenën se nok amot va , po poen no oeh vëh se hik .
40013041	Eöß e Koaß Teß pa Napan Kurus se vanö maß o ankeroß peöß , kee nö , pare veo tavus o teß varih to taßtaß ne a napan , kee mimiröß ne a ma vaman pee , me o teß varih to nonok vatëh ne a ma taateß hat . Kee tavus këh a Matop Vih va pa Vöön va Kin .
40013042	O ankeroß se vi e na pee manuh po suraß ësës tamoaan . Manih po suraß pamëh no a napan se okook kov e ne , ko vakuskus rivon me ne po kamis o apuh rakah .
40013043	Ka nap totoopin se ëman va ee manih pa potan koman a Matop Vih pe Tamëëre . A teß to teß me non a tenaneah se a pënton a soe peöß . ”
40013044	“ A Matop Vih va pa Vöön va Kin to teß va e non manih pa pokis moniß no a teß to koaan manih pa koman a rak . Ka meh teß nönö vah non manih pa koman a rak , pareß taum en pa pokis moniß pamëh . Pareß koaan pet en . Eß to pah vaeö suntan rakah en , pareß nö ko vavoen vahik en pa ma moeh tah neß to vaneah non , pareß kon a moniß ko voen en pa rak pamëh . ”
40013045	E Ieesuß to vavaato avoeß e non , pareß soe pet en pan , “ A Matop Vih va pa Vöön va Kin to teß va i non manih pa teß öt ö to iu voen non ta ma kuri mamatan vavih .
40013046	Eß to taum en maß po kuri o pöh voen vapeah rakah , pareß nö ko vavoen vahik rakah en pa ma moeh tah peß . Pareß hah poß ko voen en po kuri pamëh . ”
40013047	E Ieesuß to vavaato avoeß e non , pareß soe pan , “ A Matop Vih va pa Vöön va Kin to teß va ennon manih pa kë nee to vöknah tahiß , pare vaon a ma vu iian .
40013048	A kë to puh ka nap tatanaß iian rëh takin ee pa kë sinten tahiß , pare ihoß , ko pitöß ee o iian , a ma teß o vihvih nee to vahoß po kove , ka ma teß o hat nee to vi ee na pee .
40013049	Eß to ep va i non nën po poen no oeh vëh se hik . O ankeroß pe Sosoenën se nö maß , pare pitöß taneß maß a nap vatösoe manih pa nap tëtënan soe .
40013050	O ankeroß pe Sosoenën se vi kunah en pa nap vatösoe manih po suraß ësës tamoaan . Manih po suraß pamëh no a nap vatösoe se okook kov e ne , ko vakuskus rivon me e ne po kamis o apuh rakah . ”
40013051	Ke Ieesuß hi en pa ma vamomhë peß pan , “ Eöm nat vavih kës e nem pa pusun in a soe vaßih ? ” Kee soe maß pan , “ A , emöm to nat kurus e nem pa ma soe poë varih . ”
40013052	Ke Ieesuß soe ke rapoë pan , “ O teß vavaasis varih to nat voh ne o Vavaasis pe Mosës ee to nat vahik voh ee pa pusun in a soe va pa Matop Vih va pa Vöön va Kin . Eß to teß akuk va kov e non manih pe tövaneah pa iuun to ho koman iuun , pareß teß tavus maß a ma tah voon me a ma teß tah vamoaan , pareß heß en po upöm teß . Ivëh , ke eöm a ma vamomhë peöß se nö , paröm vatvus ke ra napan a soe va po ururuan vih pe Sosoenën me a Soe Vih va pa Matop Vih va pa Vöön va Kin . ”
40013053	E Ieesuß to hutët vahik ke ra napan a ma soe vapipinoß poë varih , pareß këh en pa ö vëh neß to teß non .
40013054	Eß to hah en pa vöön vëh neß to apuh voh , pareß vavatvus non a soe pe Sosoenën manih pa napan koman a iuun hinhin soneß pee . Ka napan tënan a ma soe peß , pare pah töhkak vahat rakah ee , pare vaiihi koman e ne pan , “ A teß vëh kon taneß maß o nat me o kikis vëh nih , marën a nok a ma tah vatoksean ?
40013055	Eß e koaß poß pa teß ekeok toh , ke sinaneah e Mariaß , ka ma kea peß ivarih , e Jëmis , ke Jeosëp , ke Saëmon , ke Jiutas .
40013056	Ka kën vameneah teß vaßpeh me e ne pea manih , ka teß vëh se poß kon taneß maß o nat me o kikis vëh nih ? ”
40013057	Keß ivëh , a tah no a napan va pa vöön peß to heß tonun suk poë . Ivëhkëk , e Ieesuß to soe ke rapoë pan , “ A teß vanënën soe no a ma muhin kurus to ta e ne peß . Ivëhkëk , manih pa vöön koman peß , me manih pa kën poaneah , me manih pa tapaiuun koman peß , ee to hikta ta ne poë , pare heß tonun e ne peß . ”
40013058	Ivëh , neß to hikta nok suk voh ta ma tah vatoksean apuh nën . Suk ataeah , a napan to hikta vaman ne poë .
40014001	Manih po poen pamëh ne Ieesuß to teß avoeß e non manih Nasarët , e Hëërot he sunön non manih pa muhin va Galiliß . Eß to pënton a ma vahutët va pe Ieesuß ,
40014002	pareß soe ke ra nap kiu peß pan , “ E Jon kës kovëh to pupui non sih a napan pa ruen to sun taneß hah maß po vapeepe ? Ivëh , neß to teß suk me non o kikis va pa nok a ma tah vatoksean . ”
40014003	Moaan voh ne Hëërot to öt e Jon , pareß nohnoh poan po uris eh . Ko vahoß poan pa iuun nohnoh , suk e Hëëroteas e köövo pe kea soneß peß , Filip .
40014004	E Jon to soe ke Hëërot pan , “ Manih pa taateß pa kën sipuura , eß to hat rakah e non pa ö nën to he e köövo pe kea pën Filip , parën me . ”
40014005	E Hëërot to pënton a soe pe Jon , pareß kehkeh ip vamët e non peß , ivëhkëk eß to nanaöp non a napan , suk ee to vaman e ne e Jon a teß vanënën soe .
40014006	Manih po poen ne sinan e Hëërot to vahuh voh poan , ne Hëërot to nok a taëën va po poen pamëh , pareß vaoe na o upöm teß susunön kee nö maß pa vaeö me poë . Ke semon Hëëroteas pinoß vamanin rakah en pe Hëërot .
40014007	E Hëërot to vaeö suntan rakah , pareß soe ke semon Hëëroteas a soe kikis neß to hikta onöt non a kök hah . Eß to soe pan , “ E semon Hëëroteas se keh iu non tataeah , eöß se heß eoß peß . ”
40014008	Ke Hëëroteas soe ken pe semoneah pataeah neß se nö , pareß hin manih pe Hëërot . E semon Hëëroteas to nö pareß soe ke Hëërot pan , “ Heß a neoß o kahoß pe Jon Tövapupui se pet non pa peret . ”
40014009	E Hëërot to pënton a soe vaßih , pareß töhkak vahat rakah en , pareß tamak . Ivëhkëk , a hikta tah neß se nok hah , suk ataeah , eß to soe vu ken pe semon e Hëëroteas pa soe kikis , o upöm teß susunön neß to vaoe na he pënton i ne pa soe pamëh . Ivëh , ke Hëërot taß en pa nap vëvënsun peß , kee vatet ee pa soe pe semon e Hëëroteas .
40014010	E Hëërot to vanö en pa nap vëvënsun manuh pa iuun nohnoh , kee moes kurus ee maß po kahoß pe Jon .
40014011	Ee to teß ee maß po kahoß pe Jon to pet non pa peret , pare heß ee pe koaß sepeß pamëh , keß teß , ko heß en pe sinaneah .
40014012	Ka ma vamomhë pe Jon nö maß , pare teß ee pa sionin e Jon , ko pe ee peß , pare nö , ko hutët ke pe Ieesuß pa tah to tanok manih pe Jon .
40014013	E Ieesuß to pënton o vahutët va pa tah to tanok manih pe Jon , pareß tok vaßpeh me ra ma vamomhë peß po paröß , kee nö ee pa ö no a hikta teß to teß non . Ivëhkëk , a napan peo to pënton a soe va pa ö ne Ieesuß to nö en , pare këh ee pa vöön vëh nee to teß ne , ko vatet koe ee peß manih hanan .
40014014	E Ieesuß to tatakin këh ko non o paröß , pareß ep a nap peo rakah to anoeh ne . Pareß kamöß en pee , ko vavatoß en po teß varih to haraß ne a ma vu mët .
40014015	Pa matanpoen no a ma vamomhë pe Ieesuß to nö ee maß manih peß . Pare soe ke poë pan , “ Ahikta napan to teß ne manih pa muhin vaßih , keß vih non pea se vanö hah a napan varih , kee nö , pare voen koman ta ma taëën pee manih pa ma vöön to teß vatët ne . ”
40014016	Ke Ieesuß piun rapoë , pareß soe pan , “ Ee se nö suk ataeah , eöm koman se makën raoe . ”
40014017	Ka ma vamomhë pe Ieesuß soe ke poë pan , “ Ea to teß ro me no o tönim muß me ra poa iian . ”
40014018	Ke Ieesuß soe pan , “ Teß maß öm o tönim muß me ra poa iian poë varih . ”
40014019	Ke Ieesuß taß en pa napan , kee ihoß ee pa karas , keß kon o tönim muß me ra poa iian , pareß ta peah na kin , ko soe vavihvih ke na e Sosoenën pa taëën pamëh , pareß kökök a ma muß , ko ki ken pa ma vamomhë peß , kee makën poß ee pa napan .
40014020	A napan to ëën , pare mahun vahik rakah ee , ka ma vamomhë pe Ieesuß ununun o havun me ro pöök kove pa ma ö taëën varih no a napan to ëën këh .
40014021	A napan to peo onöt ne a 5,000 teß to ëën a taëën pamëh , ee to hikta ëh vaßpeh voh o köövo me ro koaß .
40014022	E Ieesuß to taß en pa ma vamomhë peß , kee vëvëhöß peah ee manih po paröß , pare vovoh pahan ee manuh pa pap tonon vöh . Ee to këh ee peß to vavanö hah non a napan pa ma vöön pee .
40014023	Eß to vanö vahik en pa napan , pareß ëp en pa siß ö tope pa hin . Eß to teß non nën ka muhin matanpoen en .
40014024	Manih po poen pamëh no paröß to vahuk këh en pa sinten a tonon . Ka supa töstös kov e non po paröß , suk a tuvuh to ipip koe ke non maß nën .
40014025	Topnin a 3 kirök me a 6 kirök pa pöstakah ne Ieesuß to nö maß manih pa ma vamomhë peß to tok ne po paröß . Eß to tet maß a tonon .
40014026	A ma vamomhë peß to ep i na poë to tetet nö non maß a tonon , pare rikrik rakah e ne po naöp . Pare pah tötö suntan e ne , suk ee to koman ne pan e Ieesuß a oraß .
40014027	Ivëhkëk , e Ieesuß to to vëvëhöß ken pee , pareß soe pan , “ Teß vaes nem , paröm koe a naöp , eöß akuk kuru . ”
40014028	Ke Pitaß soe ke Ieesuß pan , “ Sunön eß se keh teß non pan eën e Ieesuß , kën soe ka maß neoß , köß tet nös a tonon ko nö nös pën . ”
40014029	Ke Ieesuß soe ke maß e Pitaß pan , “ Maß ah , ” Ke Pitaß këh en po paröß , pareß tet en pa tonon ko nö en manuh pe Ieesuß .
40014030	Ivëhkëk , e Pitaß to ep a tuvuh me a supa pareß naöp en , ko taneo en pa rokoß , pareß kokoeß ke na e Ieesuß , ko soe pan , “ Hehe a neoß ah , Topoan ! ”
40014031	Varuß rakah vakomanih ne Ieesuß to öt a koreneah , pareß soe pan , “ Suk ataeah , kën koman vaponkiß nom ? O vaman pën to parin a soneß . ”
40014032	Vasuksuk ne Ieesuß pen Pitaß to peah ee manih po paröß , ka tuvuh hik en .
40014033	Ka ma vamomhë varih to tok vu ne po paröß vasunön e Ieesuß , pare soe pan , “ Oman , eën vamaman rakah e Koaß pe Sosoenën . ”
40014034	E Ieesuß me ra ma vamomhë peß to pahan ee pa tonon va Galiliß , pare takin ee pa ö muhin va Gënesaret .
40014035	Ka napan va pa muhin pamëh ep inan e Ieesuß , pare vanö ee pa soe vanat pa ma siß vöön to teß vatët ne nën . Kee teßteß ee maß po teß varih to haraß ne a ma vu mët manih pe Ieesuß .
40014036	Pare hin vakis rakah ee pe Ieesuß pan a napan varih to haraß ne a ma mët se hariun ro o ohop peß . Ka napan kurus varih to haraß ne a ma vu mët to hariun ro ohop peß , pare toß vahik rakah ee .
40015001	E Ieesuß to teß avoeß e non manih Gënesaret , ko Parësiß me ro teß vavaasis to nat i ne o Vavaasis pe Mosës taneß maß Jerusalëm , ee to nö maß pa ep in e Ieesuß , pare hi poë pan ,
40015002	“ Vahvanih ka ma vamomhë pën hikta vavatet ne o vavaasis no a kën sipuura to soe voh ka ra pan ea se vavatet no ? Ea se kehkeh ëën no , ea se pupui momoaan a ma koreera . ”
40015003	Ke Ieesuß piun varuß a soe pee , pareß soe pan , “ Vahvapoßnih köm vavatet vaviß nem o vavaasis peöm , paröm hikta vavatet nem a teß taateß pe Sosoenën ?
40015004	E Sosoenën to soe voh ka ra pan , “ Ta e tamömah pen e sinömah . Keteh se keh veveot e tamaneah pen e sinaneah , ea se ip vamët ee peß . ”
40015005	Ivëhkëk , eöm to vavaasis nem sih pan ta pah teß se keh soe ke tamaneah pen e sinaneah a ö neß to teß me e non a tah marën a vaßaus rapoë pon , ivëhkëk , eß to hikta heß raoe , suk eß se heß na e Sosoenën a tah pamëh .
40015006	Eöm o teß o pöh mokoß rivon , suk eöm to vavaasis nem a teß pamëh pan eß se nat non vaßaus e tamaneah pen e sinaneah . Paröm sosoe me nem pan eß to nonok non a ma tah ne Sosoenën to sosoe non . Manih po vavaasis pamëh eöm to vöknah rakah e nem pa soe pe Sosoenën , paröm kë vaviß rakah e nem pa taateß nöm to kon taneß maß pa kën sipun .
40015007	A soe pe Sosoenën to man rakah en , ne Aisaëaß a teß vanënën soe to vatvus suk voh a neöm o teß teßteß vapoßkan , pareß soe vamanih pan ,
40015008	“ A napan varih to kë varoe ne sih a ëhnan neoß pa rivoeere , ivëhkëk , manih pa ma kupu pee , ee to teß varo rakah këh e ne peöß .
40015009	Eße to vavaasis varoe ne sih a taateß po teß va po oeh vëh , pare pikpiuk ne sih pan , Pare vasunön a ne sih peöß po rivon varoe . ”
40015010	E Ieesuß to vaoe a napan , kee tönun ee maß manih peß , keß soe ke rapoë pan , “ Eöm kurus varih se pënton a soe peöß , paröm kokoman vavih .
40015011	A tah nën to öt pa koreomah , parën hikta pupui , parën ëën , eß to hikta miröß non o toßtoß pën , ahik , a tah nën to koman momoaan , parën to tavus eah manih pa rivomah , eß a tah pamëh to miröß e non po toßtoß pën . ”
40015012	O Parësiß to pënton a soe pe Ieesuß , pare heve ov e ne peß . Ka ma vamomhë peß nö maß pare hi poë pan , “ Eën hikta nat nom o Parësiß to heve ov e ne pën , suk a ma soe varih nën to vavatvus nom oh ? ”
40015013	E Ieesuß to piun a hi pa ma vamomhë peß pareß soe pan , “ E Tamön vöh pa vöön va kin to vaneah non pa rak , ka ma tah kurus varih to teß ne pa koman a rak , ne Tamön to hikta nep voh , eß koman se tai vaßpeh me en pee pa ma aan .
40015014	Eöm se koe a koman vatëh o heve po Parësiß , ee ro teß o kekehoß . Ta pah teß kehoß se keh meeme nö non a meh teß kehoß , ee vapöök pon se vuß hop ee manih pa koman a koveß . ”
40015015	Ke Pitaß hi e Ieesuß pan , “ Eën onöt e nom pa vamaaka ka möm a pusun in a soe vapipinoß vëh nën to soe ke ra napan ah ? ”
40015016	Ke Ieesuß soe , “ Eöm me to hikta nat vavih nem pa tah vëh to mimiröß non sih po toßtoß pa teß , ha ?
40015017	A ma moeh tah kurus varih na to ënëën no sih se kunah manih pa komaara , ka pepeak vi ee pee .
40015018	Ivëhkëk , a tah to teß non manih po kokoman pa teß , keß to tavus in poan , eß a tah ko pamëh to miröß en pa apen a teß
40015019	A ma taateß hat varih to tatavus taneß ne maß po kokoman pa teß , ee ivarih , ip vamët a meh teß , me e voe to nok a taateß rëhrëh . Me e köövo to nok a taateß teßteßvaasiß , me a ma meh taateß rëhrëh , me a taateß kaveo , me a taateß piuk , me a taateß va pa vasoe aven a meh teß .
40015020	Ee ivarih a ma taateß poë varih to vapö ne sih a apen a teß manih po epep pe Sosoenën . Ka manih pa ö no a teß to hikta pupui momoaan a koreneah , pareß ëën , a taateß pamëh to hikta vapö non a apen a teß .
40015021	E Ieesuß to këh en pa vöön va Gënesaret vëh neß to teß non , pareß nö en manuh pa ma vöön to teß ne pa muhin va Taëaß me Saëdon .
40015022	A pah köövo to hikta teß non pan eß a mu Jiuß , eß a köövo va Keenan to teß non sih pa muhin pamëh , eß to nö maß pe Ieesuß , pareß hin poan , pareß soe pan , “ Sunön , Koaß supnaiß pe Devit ururuan a neoß ah , a oraß hat to miröß voh e semoneoß , keß kamis voh en pa ma tamoaan . ”
40015023	Ivëhkëk , e Ieesuß to hikta piun avoeß non a hin pe köövo pamëh . Ka ma vamomhë peß nö maß , pare soe ke poë pan , “ Taß e köövo vëh , keß nö na . Eß to kokoeß suk avoeß nö e non maß pea . ”
40015024	Ke Ieesuß piun a ma vamomhë peß pareß soe pan , “ E Sosoenën to vanö voh a maß neoß , pan eöß se vaßaus a napan va Israël , suk ee to teß va ne manih po sipsip to nun . ”
40015025	Ke köövo pamëh hah en maß manih pe Ieesuß , pareß vatokon manih pa mataneah , pareß soe ke poan pan , “ Sunön vaßaus a neoß ah ! ”
40015026	Ke Ieesuß piun e köövo pareß soe pan , “ Eß to hikta matan vavih non pa kon a taëën po koaß , ko heß ro këh . ” E Ieesuß to soe vamanih , suk o Jiuß to koman ne pan o upöm teß to teß va e ne manih po këh .
40015027	Ke köövo va Keenan pamëh soe varuß ke Ieesuß pan , “ Oman Sunön , ivëhkëk , o këh to nat e ne pa ëën a ma ö kukuvun taëën , ëën këh pa kën poëëre to vußvuß taneß ne maß pa pok ënëën . ”
40015028	E Ieesuß to pënton a soe pe köövo pamëh , pareß soe va in poan manih pan , “ Köövo o vaman pën to parin apuh , eöß se nok eoß pataeah nën to iu nom . ” Ka varuß vakomanih ne semoneah to toß hah en .
40015029	E Ieesuß to këh en pa ö neß to teßteß non , pareß hëhë nö non pa sinten a tonon va Galiliß , pareß ep in a siß ö tope , pareß nö ko ihoß en nën .
40015030	Ka nap peo rakah nö ee maß manih pe Ieesuß , ee to nö vaßpeh me maß o teß hathat ma moe , me ro teß kekehoß , me ro teß tëtënkun , me ro teß varih to hikta antoen ne a to . Me ro upöm teß to haraß ne a ma vu kamis . Pare vahoß ee pee manih pa havin mon e Ieesuß . Ke Ieesuß vavatoß vahik rakah en pee .
40015031	A napan to ep in a nap hikta toto to vaato hah ee , ka nap tëtënkun to vihvih hah ee . Ko teß hathat ma moe nö vavavih hah ee , me o teß kekehoß to opoep hah ee , pare toksean rakah ee . Ko kë ee pa ëhnan e Sosoenën pee .
40015032	E Ieesuß to vaoe a ma vamomhë peß , kee nö maß manih peß , keß soe ke rapoë pan , “ Eöß to kamöß rakah e noß pa napan varih , suk ee to teß vaßpeh me a neoß po kukön poen . Pare hikta teß hah me ne ta ma taëën nee se ëën , suk a ma taëën pee to hik këh en pee . Köß rës e noß pa vanö maë hah raoe manuh pa ma vöön pee . Ee tomeß tötöspan ee po maë , ko sunë këh ee pa nö hah manuh hanan . ”
40015033	Ka ma vamomhë peß hi poë pan , “ Ea to teß varo rakah këh e no pa ma vöön apaßpuh , ka se poß kon maß ta taëën nih , para makën a nap peo varih ? ”
40015034	Ke Ieesuß hi poß en pa ma vamomhë peß pan , “ O tovih muß poß nöm to teß me nem ? ” Kee piun va ee manih pan , “ O tönim me ro pöök muß , me ra ma siß iian . ”
40015035	Ke Ieesuß taß en pa napan , kee ihoß ee manih po oeh .
40015036	Ke Ieesuß kon a tönim me ro pöök muß , me a ma siß iian , pareß ta peah na kin ko soe vavihvih ke na e Sosoenën . Pareß ki vakëkëh ke ra ma vamomhë peß , kee makën poß ee pa napan .
40015037	A napan kurus to ëën , pare mahun vahik rakah ee , ka ma vamomhë pe Ieesuß ununun o tönim me ro pöök kove pa ma ö taëën varih nee to mahun këh .
40015038	A kën voe to peo onöt ne a 4,000 teß , ee to hikta ëh vaßpeh me voh o köövo me ro koaß .
40015039	E Ieesuß to vanö vahik en pa napan , pareß peah en po paröß , ko taneß manih pa muhin va Dekapolis , ko pahan a tonon , ko vos en manuh pa muhin vëh ne to popokaß ne Magadan .
40016001	O Parësiß me ro Sëdiusi to nö maß , pare kehkeh punöß ne e Ieesuß , pare soe ke poë pan , “ Ieesuß , nok ah ta tah vatoksean va pa vöön va kin to vataare a no möm a ö nën to nonok nom a kiu pe Sosoenën . ”
40016002	Ivëhkëk , e Ieesuß to piun rapoë pareß soe pan , “ Pa matanpoen nöm to sosoe nem sih pan , a akis se keh kakaaroen , ka nat ee pa muhin se poen vavih en nös .
40016003	Pa pöstakah nöm se keh ep a muhin to popoen , pareß ep vasup non . A , eöm se nat em pa uhön se nus en nös . Eß to teß akuk va kov e non manih , peöm to inan vavih e nem sih po vëknöm va pa akis . Suk ataeah poß , köm hikta inan vavih nem pa pusun in a ma tah nöß to nonok noß kuru .
40016004	Eöm a napan va kuru , eöm ro hat rakah . Paröm heß tonun in e Sosoenën , eöm to kehkeh ep varoe nem ta tah vatoksean nöß se nok . Ivëhkëk , eöm hikta se ep nem ta tah vatoksean . O pöh tah vatoksean varoe ko vëh nöm se ep , ivëh , pa ö no a iian apuh to orom voh e Jonaß a teß vanënën soe . Eß to teß voh non manih pa koman a iian pamëh pa kukön potan me ra kukön poen , pareß teß toßtoß e non . ” E Ieesuß to soe vahik vakomanih , pareß këh en pee to sun ne , ko nö en .
40016005	E Ieesuß me ra ma vamomhë peß to taneß maß pa vöön ne to pokaß ne Magadan , pare pahan ee pa pap tonon vöh , ko vos ee pa vöön va Bëtsaëtaß . Ivëhkëk , ee to vanun ee pa teß maß ta taëën .
40016006	Ke Ieesuß soe ke rapoë pan , “ Ut vavih nem paröm matop vavih nem pa taateß hat po Parësiß me ro Sëdiusi . Ee tomeß vamahun a neöm po piuk vamanih po is na to hovën o praoaß . Eöm se nat nem kon a taateß piuk pee . ”
40016007	A ma vamomhë peß to kokoman këh ne a pusun in a soe vaßih , pare vaiihi e ne pan , “ Eß to sosoe pöß non a soe vaßih suk ea to hikta teß vu maß ta taëën . ”
40016008	Ke Ieesuß nat en pataeah ne to vaiihi suk ne , ivëh , keß hi en pee pan , “ O vaman peöm to parin a soneß varo , vahvanih köm vaiihi nem pan , ea to hikta teß me no ta taëën ?
40016009	Eöm hikta maaka avoeß nem eh ? Kokoman hah voh na öm po tönim muß varih na to makën voh o teß to peo oah e ne pa 5,000 teß . O tovih kove ivarih na to vapuh hah pa ma ö taëën ëën këh ?
40016010	Me eöm to vanun pöß voh em pa tönim me ro pöök muß varih na to makën voh a napan to peo oah e ne pa 4,000 teß . O tovih kove ivarih na to vapuh hah pa ma ö taëën ëën këh ?
40016011	Eöm hikta koman hah rakah ko nem eh ? Eöß to hikta koman voh noß a taëën , paröß sosoe noß a soe vaßih , ahik , eöß to kömköm voh a noß neöm pan , eöm se matop vavih nem po is po Parësiß me ro Sëdiusi .
40016012	Ka ma vamomhë peß nat poß ee pataeah neß to kömköm suk voh non rapoë , eß to hikta sosoe ke voh non rapoë , pan ee se ut vavih ne po is vëh , nee to hohovën ne sih a praoaß . Ahik , eß to kömköm voh non rapoë , pan ee se matop vavih ne po vavaasis hat po Parësiß me ro Sëdiusi .
40016013	E Ieesuß to nö en manuh pa vöön va Sisariaß Filipaë . Pareß hi en pa ma vamomhë peß pan , “ A napan popokaß ne sih e Koaß Teß pa Napan Kurus , eteh ? ”
40016014	Ka ma vamomhë peß piun a hi peß , pare soe pan , “ A ma pöh teß to popokaß a nom oah sih pan eën e Jon Tövapupui , ka ma meh popokaß a nom oah e Elaëjaß , ko upöm popokaß a nom oah e Jeremaëaß , keß , eën a pah teß va pa nap vanënën soe to toß hah maß . ”
40016015	Ke Ieesuß hi hah en pee pan , “ Ke eöm koman poß , eöm popokaß poß a nem neoß , eteh ? ”
40016016	Ke Saëmon a meh ëhnaneah e Pitaß to piun a hi pe Ieesuß , pareß soe pan , “ Eën e Kristo e Koaß Teß pe Sosoenën toßtoß tamoaan . ”
40016017	E Ieesuß to piun a soe pe Pitaß , pareß soe ke poan pan , “ Saëmon sunaiß Jonaß , e Sosoenën to tapui a oah . A hikta pah teß va po oeh vëh to vataare a oah a soe vaßih . E Tamön varoe ko vöh pa vöön va kin to vataare a oah a soe vaßih .
40016018	Ke eöß se soe vaman rakah keoß pën , eën e Pitaß . Ka pusun in a ëhnöömah to soe va non manih pan a vös . Köß se vasun o vakum vivihan peöß , manih pa tonun a vös pamëh . Ko kikis va pa mët hikta antoen non a vöknah o vakum vivihan pamëh .
40016019	Ke eöß se heß a oah oßo kiß va pa Matop Vih va pa Vöön va Kin . Ka tah nën to vaonöt manih po oeh , e Sosoenën me se vaonöt en maß peß manuh pa vöön va kin . Ka tah nën to hikta vaonöt manih po oeh , e Sosoenën se hikta vaonöt manuh pa vöön va kin . ”
40016020	E Ieesuß to vuhvuh vakis rakah en pa ma vamomhë peß pan ee se nat nee soe vanat tah meh teß , pan eß e Kristo , a Teß ne Sosoenën to vanö voh maß .
40016021	Taneo non po poen pamëh ne Ieesuß to soe ke ra ma vamomhë peß , pan eß se nö manuh Jerusalëm , pareß kon o kamis apuh rakah manih pa koreera nap susunön po Jiuß , me ro teß susunön ësës heß , me ro teß vavaasis varih to nat i ne o Vavaasis pe Mosës . Ee se ip vamët poë , ko vakön poen neß se sun taneß hah en manih po vapeepe .
40016022	Ke Pitaß me ke en pe Ieesuß , pareß siröß en peß pan , “ Eën se nat nom sosoe va nom manih , suk a ma tah kurus varih nën to sosoe nom se hikta tavus manih pën . ”
40016023	Ke Ieesuß tarih pareß piun a soe pe Pitaß , pareß soe pan , “ Susun po oraß hat , këh a na neoß ah ! Eën to hikta vavaßaus a nom neoß ! A soe pën to hikta teß non pan a soe pe Sosoenën , ahik , a soe pën , eß a soe pa teß . ”
40016024	Ke Ieesuß soe ke ra ma vamomhë peß pan , “ Ta pah teß se iu vatet a non neoß , eß se vöknah o iu koman peß , pareß teß a kuruse peß , pareß teß o kamis , ko vatet a maß neoß .
40016025	O teß varih to koman vakis ne a ma toßtoß pee , pare hikta vavatet a ne neoß , a , a ma toßtoß pee se ro akuk ee . Ivëhkëk , o teß varih to vavatet a ne neoß , pare mët suk a neoß , ee se kon ee po toßtoß tamoaan .
40016026	A napan se keh kon kurus a ma tah va po oeh , pare vanun ee po toßtoß tamoaan , a ma tah kurus poë varih se poß vaßaus vah va in o toßtoß pee nih ? Ahik rakah ! Ahik ta pah tah no a napan to onöt ne a voen hah o toßtoß pee .
40016027	Eöß e Koaß Teß pa Napan Kurus se nö me maß o maaka pe Sosoenën me ro ankeroß peß , paröß heß ra napan kurus o voen to onöt ro non a ma taneah nee to nonok ne .
40016028	Eöß to soe vaman rakah keoß peöm . A ma pöh teß to sun ne manih kuru , se meß avoeß e ne pa mët , ee heh ep ee peöß e Koaß Teß pa Napan Kurus se nö va maß manih pa Teß Sunön .
40017001	O tönim me o pöh poen to oah ee , ke Ieesuß , me e Pitaß , me ra poa tom kea e Jëmis pen Jon . Ee varoe to peah pa tope a pah vakin .
40017002	Ee to teß ne nën ka sionin e Ieesuß tarih , pareß matan ke en . Ka mataneah ëman va e non manih pa potan . Ko ohop tarih , pareß matan va e non manih po tëkrea .
40017003	Ke Mosës pen Elaëjaß tavus ee maß , pare vavaato me e ne pe Ieesuß . Ee to vaato vahik me ee peß ,
40017004	ke Pitaß soe ke Ieesuß pan , “ Eeh , Sunön , eß to vih non pea to teß no manih kuru , kën se nom iu nom , köß u eoß pa kukön tanu manih . A teß pën , me a teß pe Mosës , me a teß pe Elaëjaß . ”
40017005	E Pitaß to toto avoeß e non , ka unöh kakaare pöm en pee . Ka to taneß maß manuh pa koman a unöh to soe maß pan , “ Ivaßih e Koaß vamaman rakah peöß , eöß to iu vi rakah e noß peß , paröß vaeö noß eah , köm se tënan eah , paröm vatet a ma soe peß . ”
40017006	A kukön vamomhë pe Ieesuß to pënton a to , to tataneß non maß pa koman a unöh , ko rikrik rakah e ne po naöp , pare vuß ee manih po oeh .
40017007	Ivëhkëk , e Ieesuß to nö maß manih pee , pareß pöök rapoë , pareß soe ke rapoë pan , “ Sun öm ! Paröm koe a naöp . ”
40017008	A kukön vamomhë to taßkë maß , pare ep varoe ee pe Ieesuß to teß e non pehen , no ahikta meh teh to teß me non poan .
40017009	Ee to këh kunah hah ee maß pa tope pamëh , ke Ieesuß vuhvuh rapoë , pareß soe ke rapoë pan , “ Eöm se nat nem soe tavus a tah vaßih nöm to ep maß manuh kin pa tope , keß teß non , ko antoen rakah po poen ne eöß e Koaß Teß Pa Napan Kurus se sun taneß hah po vapeepe . ”
40017010	Ka kukön vamomhë peß hi poë pan , “ Suk ataeah ko teß vavaasis to nat i ne o Vavaasis pe Mosës sosoe ne pan e Elaëjaß se vovoh maß ? ”
40017011	Ke Ieesuß piun rapoë , pareß sosoe suk non e Jon Tövapupui , ko soe ke rapoë pan , “ A soe pee a man , e Elaëjaß to nö voh en maß , pareß vatotoopin vahik voh en pa ma moeh tah kurus .
40017012	Eß to nö voh en maß , ivëhkëk , a napan to hikta nat ne peß , eteh . Ee to vavatet vaviß e ne pa ma kokoman pee , pare nonok ne a ma vu taateß hat manih peß . A ma vu taateß poë varih se tavus pet ee manih peöß e Koaß Teß Pa Napan Kurus pö ne eöß se teß o kamis . ”
40017013	E Ieesuß to soe vahik vakomanih ka ma vamomhë peß nat poß ee peß to sosoe suk non e Jon Tövapupui .
40017014	E Ieesuß me ra kukön vamomhë peß to hah ee maß , pare tavus hah ee manih pa napan . Ka pah teß nö maß manih peß , pareß vapeoß pasun manih pa mataneah , pareß soe pan ,
40017015	“ Sunön , eën onöt e nom pa uruan e koaß oeteß peöß öh ? Parën vaßaus eah . A ma tamoaan no a mët hat vëh a kokonoh se öt sih poan , keß vuß en po oeh , ka ma meh poen neß se vuß en po suraß , me manih ruen .
40017016	Eöß to me maß eah manih pa ma vamomhë pën , kee hikta onöt ne a vatoß poë . ”
40017017	E Ieesuß to piun a soe peß , pareß soe pan , “ Eöm varih , eöm to hikta vaman avoeß rakah nem e Sosoenën se vatoß en po teß , eöm a nap hat . O tovih poen nöß se teß vaßpeh me a neöm , me o tovih poen nöß se teß a ma punis peöm ? Me maß öm e koaß pamëh manih . ”
40017018	E Ieesuß to siröß a oraß hat pamëh , pareß soe pan , “ Tavus këh mah e koaß . ” Ka oraß hat pamëh këh tavus poß en maß pe koaß , ka varuß vakomanih no a kokonoh to hik këh en peß , keß vih hah en .
40017019	E Ieesuß to teß non pehen , ka ma vamomhë peß nö ee maß manih peß , pare hi poë pan , “ Emöm hikta antoen nem a veo tavus a oraß hat pamëh suk ataeah ? ”
40017020	E Ieesuß to piun a soe pa ma vamomhë peß pareß soe pan , “ Eöm to hikta vaman nem a ö ne Sosoenën se vatoß hah e koaß pamëh . Ivëh , nöm to hikta onöt suk nem a veo tavus a oraß hat pamëh . Eöß to soe vaman rakah keoß peöm , o vaman peöm se keh teß va non manih po voaß naon soneß vëh o mastat . Eöm to antoen e nem pa taß a tope vëh , keß se sun taneß manih , pareß nö manuh . Eß se sun , pareß nö en . Ka hik poß ta pah tah nöm se teß toksean nem pa nok . ”
40017022	E Ieesuß me ra ma vamomhë peß to tönun hahah kov ee manih pa muhin va Galiliß , keß soe ke rapoë pan , “ Eöß e Koaß Teß Pa Napan Kurus no a teß se vikuh en peöß manih pa koreera nap hat .
40017023	Ee se ip vamët ee peöß , pare pe ee peöß , ko vakön poen ne eöß se sun taneß hah eoß maß po vapeepe . ” A ma vamomhë peß to pënton a soe vaßih , pare tamak rakah ee .
40017024	E Ieesuß me ra ma vamomhë peß to nö , pare vos ee manuh pa vöön va Kapaneam , ka napan varih to kokon ne sih a takis moniß va pa Iuun Hinhin Apuh nö ee maß manih pe Pitaß , pare hi poë pan , “ E tövavaasis peöm se heß kës en pa takis va pa Iuun Hinhin Apuh ?
40017025	Ke Pitaß piun en pee , pareß soe pan , “ A , ” ke Pitaß ho en koman iuun pareß hikta vaato avoeß non , ke Ieesuß hi en maß peß pan , “ Saëmon , eën koman va nom nih ? A nap susunön va po oeh vëh kokon ne a ma vu takis varih petereh ? Manih po pus koaß koman pee , keß manih po upöm teß ? ”
40017026	Ke Pitaß soe poß en , “ O upöm teß ivarih to tatakis ne sih . ”
40017027	Ke Ieesuß soe ke poß poan pan , “ Ea ro pus koaß pe Sosoenën hikta se voen no a takis , ivëhkëk , ea to hikta iu vaheve no a nap kokon takis , ivëh , kën se nö manuh pa tonon , parën araß maß . Ka iian vëh nën se rëh momoaan , nën se kap a rivoneah , parën ep a moniß to pet non nën . Parën teß a moniß pamëh parën heß a nap kokon takis . Ka moniß pamëh , eß a takis moniß pea poß . ”
40018001	E Ieesuß me ra ma vamomhë peß to teß avoeß e ne manih pa vöön va Kapaneam , ka ma vamomhë peß nö maß , pare hi poë pan , “ Eteh se teß non a tasun apuh oah manih pa Matop Vih va pa Vöön va Kin ? ”
40018002	Ke Ieesuß vaoe en na pa siß koaß soneß , keß nö en maß manih peß , keß vasun en peß manih po topnin in a ma vamomhë peß ,
40018003	pareß soe ke rapoë pan , “ Eöß to soe vamaman rakah keoß peöm , eöm se keh hikta panih a ma taateß hat peöm , paröm teß va nem manih pe koaß soneß vaßih , eöm to hikta antoen nem a ho manih pa Matop Vih va pa Vöön va Kin .
40018004	A teß vëh to apuh non manih pa Matop Vih va pa Vöön va Kin , ivëh a teß to vöknah non a taateß peß , pareß teß va non manih pe siß koaß vaßih , eß kuru a teß pamëh se teß o ëhnan apuh manuh pa vöön va kin .
40018005	Keteh to koman non a kamöß e koaß soneß to teß va non manih pe siß koaß vaßih , eß to kamöß me en peöß . ”
40018006	E Ieesuß to vavaato avoeß e non , pareß soe pan , “ Ta pah teß se keh koman non , pan eß se rëh ke o vaman po pus koaß varih to vaman voh ee peöß , kee kuß manih pa taateß hat , eß to vih rakah non pa vahan a vös apuh manih pa koßkoneah , ko vöknah eah manuh koman tahiß , keß mët këh a ö rih .
40018007	Varenan rakah pa napan varih po oeh vëh to nanansoe ne o upöm teß , kee nonok ne a ma taateß hat . Oman , a ma taateß hat poë varih se tavus ee . Ivëhkëk , varenan oah rakah pa teß vëh to vavatvus non a ma taateß hat poë varih .
40018008	A koreomah keß a momah se keh vakuß a oah manih pa taateß hat , moes kurus eah , ko vi na . Eß to vih oah non pö nën se teß ro me nom o pöh koren , me o pöh mon , kën si kon o toßtoß tamoaan . Peß to hat non pën se teß me nom o pöök koren me o pöök mon , ee tomeß me ke ee pën manuh po suraß ësës tamoaan .
40018009	Me a matömah se keh vakuß a oah manih pa taateß hat , të kon eah , parën vi na . Eß to vih non pën se teß me nom o pöh tök matan kën sih kon o toßtoß tamoaan . Peß to hat non pö nën se teß me nom o pöök matan , kee rëh ke ee pën manuh po suraß ësës tamoaan .
40018010	Matop vavih o siß koaß varih , pee to vaman voh ee peöß , paröm nat nem koman nem , pan ee ro siß tah pinpiun . Ahik , manuh pa vöön va kin no a ma ankeroß pee to teß tamoaan ne manih pa matan e Tamön .
40018012	E Ieesuß to vavaato avoeß e non , pareß soe pan , “ Eöm koman va po nem nih pa ö no a pah teß to teß me non a 100 sipsip ka paeh ro . E tövaneah se kës këh en pa 99 to teß ne pa ö tope ko ënëën ne a karas , pareß nö en pa vaiu këh a teß vëh to teß varo non ?
40018013	Eöß to soe vaman rakah keoß peöm , e tövaneah po sipsip se keh taum hah maß a teß vëh to ro non , eß se pah vaeö suntan rakah en . A ma tamoaan neß to haraß vaeö suk e non pa 99 varih to hikta ro voh . Ivëhkëk , eß se keh taum hah maß a teß vëh to ro voh , eß se pah vaeö suntan oah rakah kov en .
40018014	Eß to teß akuk va kov e non manih pe Tamëneöm vöh pa vöön va kin to hikta iu non ta paeh va po pus koaß varih po oeh vëh se ro , pare nö manuh po suraß ësës tamoaan .
40018015	“ E kea pën vëh to vatet a no neoß se keh nok vahat a oah , nö ah manuh peß , parën soe aven keah pan , ‘ Kea , a hat vaßih eß a hat koman pën nën to nok ka neoß . ’ Keß se keh pënton en pa soe pën , a , eën to vaßaus eah , keß tavus hah en e kea pën .
40018016	Ivëhkëk , eß se keh hikta pënton a soe pën , nö parën me maß ta meh poa teß , kee nö vaßpeh me maß oah köm sih teß nem a poa teß keß a kukön teß marën a vavaßaus a soe keß sih teß eh non .
40018017	Ka teß pamëh se keh hikta pënton raoe , soe ke ra nap susunön varih to vovoh ne po rotuß . Keß se keh hikta pënton a soe pee , ep va in eah manih pa teß kokon takis , keß a teß vëh to hikta vaman non e Sosoenën .
40018018	“ Eöß to soe vaman rakah keoß peöm , a ma tah kurus nöm to hikta vaonöt manih po oeh , e Sosoenën me to hikta se vaonöt non maß manuh pa vöön va kin . Ka ma tah kurus nöm to vaonöt manih po oeh , ne Sosoenën me se vaonöt en maß pee manuh pa vöön va kin .
40018019	“ Eöß to sosoe avoeß ke noß peöm pan , ta poa teß va po vaman se keh vapöh kokoman suk ta pah tah , pare hin suk , a , e Tamön vöh pa vöön va kin se heß en pee pon .
40018020	Eß se keh teß non ta poa teß , keß , a kukön teß to tönun pa pah ö , pare hin manih pa ëhnaneoß , a , eöß to teß e noß manih pa topniire . ”
40018021	Ke Pitaß huk vatët rakah en manih pe Ieesuß , pareß hi poan pan , “ Sunön , a tovih tëëm ne kea peöß se nok ka neoß a hat köß ihan anoe a hat peß , o tönim me ro pöök tëëm ëh ? ”
40018022	Ke Ieesuß to piun poan , pareß soe pan , “ Eöß to hikta soe a ö nën se ihan anoe a hat peß po tönim me o pöök tëëm , ahik , eöß to soe ka oah a ö nën se ihan anoe a hat peß pa 490 tëëm .
40018023	A Matop Vih va pa Vöön va Kin na se vëknöm va in eah manih pa teß sunön to hinhin hah non a ma moniß peß varih no a nap kikiu peß to ötop voh .
40018024	O poen no a teß sunön to taneo pa hin hah a ma moniß peß , ka napan me ee maß pa teß vëh to ötop voh a 10 milion kinaß manih peß .
40018025	Ivëhkëk , a teß pamëh to hikta teß me non ta moniß marën a piun hah a ötop peß manih pa teß sunön . Ivëh , ka teß sunön soe en pan , ‘ Eöß se vavoen a teß kikiu vëh me ra kën tom sinan peß me a ma moeh tah neß to vaneah non . Köß sih kon a moniß nën , to piun non a ötop peß . ’
40018026	Ivëhkëk , a teß kikiu pamëh to pënton a soe pa teß sunön peß , pareß nö ko vatokon manih pa havin a poa moneah , pareß soe ke poan pan , ‘ Sunön , ururuan voh a neoß ah , parën heß voh a neoß ta ma siß poen . Eöß se piun vahik eoß pa ma moniß varih nöß to ötop voh manih pën . ’
40018027	Ka teß sunön pa teß kikiu pamëh tamak poan , pareß koe en pa vavoen poan ko ihan anoe en pa ötop peß .
40018028	“ Ivëhkëk , a teß kikiu pamëh to tavus pareß taum a meh teß kikiu to ötop voh a teß moniß peß to onöt non a 10 kinaß . Eß to not poan pareß nom vakmis rakah en po ororom peß , pareß soe ke poan pan , ‘ Eën se piun vëvëhöß rakah a moniß peöß nën to ötop voh . ’
40018029	Ivëhkëk , a teß kikiu pamëh to vuß manih pa moneah , pareß soe ke poan pan , ‘ Kea , ururuan a neoß ah , parën heß a neoß ta ma meh siß poen , peöß se piun vahik eoß pa moniß vëh nöß to ötop voh manih pën . ’
40018030	Ivëhkëk , a teß kikiu vamomoaan vëh to hikta iu tamak non e meh peß . Eß to vateß poan po vahutët , pareß vahoß en peß pa nohnoh . Keß teß non nën , keß onöt rakah pa ö neß se piun hah a ötop peß .
40018031	Ko upöm teß kikiu to ep a tah vaßih to tanok , pare tamak ko heve rakah ee . Ee to nö hah ee manuh pe sunön pee , pare vavatët ee peß pa ma taneah to tanok manih pa meh poa teß kikiu pee .
40018032	Ivëh , ka teß sunön vaoe ho en na pa teß kikiu peß pamëh , pareß soe ke poan pan , ‘ Eën a teß a pah hat rakah , eën to ook voh ka neoß pan eöß se ihan anoe a ötop pën . Köß soe keoß pën pan eën se nat nom piun a ötop pën .
40018033	Vamomoaan nöß to ururuan voh eoß pën , vahvapoßnih kën hikta ururuan e meh siß teß pën ? ’
40018034	A teß sunön to pah heve suntan en , pareß vahoß en pa teß pamëh pa iuun nohnoh , keß teß non nën ko antoen rakah en pa ö neß se piun vahik a ötop peß . ”
40018035	Ke Ieesuß soe , “ A teß sunön vëh to nok en pa taateß to vatoe me e non pa taateß ne Tamön vöh pa vöön va kin se nok manih peöm pö nöm se keh hikta ihan anoe a ma hat pa ma kën kea peöm me ra ma kën vameneöm .
40019001	E Ieesuß to teß avoeß e non manih pa muhin va Galiliß , pareß vavaasis non a napan a ma soe peß . Eß to vavaasis vahik en pee , pareß pahan en pa ruen vëh nee to pokaß ne sih a Jödën , ko takin en manih pa muhin va Jiutiaß .
40019002	Ka nap peo rakah vatet ee peß nën , keß vavahik këh en pee pa ma mët nee to haraß ne .
40019003	Ko Parësiß nö ee maß manih peß , pare kehkeh punöß ne poë , pare hi poë pan , “ O Vavaasis pe Mosës soe vaonöt kës e non pe voe se kök o vaen , pareß veo e köövo peß manih po kokoman koman peß ? ”
40019004	Ke Ieesuß piun a hi pee pareß soe pan , “ Vahvapoßnih köm pupunöß e nem peöß ? Eöm to hikta ëh pöß voh a soe vëh to kiun non manih po Puk Vapenpen to soe non pan , ‘ Moaan rakah voh ne Sosoenën to nok o oeh me a ma moeh tah kurus , pareß pah nok poß a teß , a teß oeteß , me e köövo . ’ ”
40019005	“ Ivëh ne Sosoenën to soe suk vavoh manih pan , ‘ E voe se këh maß e sinaneah pen tamaneah , pareß teß vatös me e non pe köövo peß ,
40019006	“ Ivëh , ke ee pon to hikta se teß hah ne a pöök . Ahik . Ee to tavus ee o pöh sionin . E Sosoenën to vatös voh en pee pon , ka hikta pah teß to antoen non a ki vakëh hah raoe pon . ”
40019007	Ko Parësiß hi hah ee pe Ieesuß pan , “ Eß teß vahvapoß non nih , ke Mosës heß voh en pa soe to soe vaonöt e non pa teß se kiun o kiun marën a kök o vaen peß , pareß veo en pe köövo peß ? ”
40019008	Ke Ieesuß piun en pa hi pee , pareß soe ke rapoë pan , “ E Mosës to vaonöt suk voh ka neöm a taateß pamëh , suk eöm o teß o pöh vatösoe rakah . Paröm hikta iu tënan nem a soe pe Sosoenën . Ivëhkëk , moaan voh ne Sosoenën to nok voh a ma moeh tah kurus , pareß hikta nok voh a taateß va pa kiun o kiun va pa kök o vaen .
40019009	Ivëh , köß se soe vaman rakah keoß peöm . E voe se keh veo akuk e köövo to hikta teßteßvaasiß non , pareß me a meh köövo , a , e voe ko pamëh to nok en pa taateß rëhrëh . ”
40019010	O vamomhë to pënton a soe vaßih pare soe ke Ieesuß pan , “ Eß se keh teß va non nën , ataeah poß ne voe se veo suk pe köövo ? Keß vih non pa ö ne voe se nat non vaen . ”
40019011	Ke Ieesuß soe ke rapoë pan , “ O vavaasis va pa taateß hikta vaen , eß to hikta teß non pan a napan kurus ivarih se vatet . Ahik , e Sosoenën to heß ro a ma pah teß marën a vatet a taateß pamëh .
40019012	Eöm nat e nem eh ? Eß to teß non a ma vu teß to teß ne to hikta onöt ne a vaen . Ka ma paeh va po vu teß poë varih no a ma sinëëre to vahuh voh en pee no ma sioniire to hikta teß vih ne pa tataman koaß . Ko upöm to hikta onöt ne a tataman koaß , suk a ma meh to pe a sioniire . Ko upöm to koman voh a nok a kiu manih pa Matop Vih va pa Vöön va Kin , pare soepip ee rea pa vaen . A teß vëh to koman rakah non a ö neß se hikta vaen , eß se kon rakah o vavaasis va pa taateß hikta vaen . ”
40019013	Ka napan meeme ee maß po siß koaß sosoneß manih pe Ieesuß , pan eß se vahoß a koreneah manih pee , ko hin suk raoe . Ivëhkëk , a ma vamomhë peß to siröß ee pa napan poë varih .
40019014	Ivëhkëk , e Ieesuß to pënton , pareß soe ke rapoë pan , “ Eöm se koe a sunpip o siß koaß varih , paröm koe raoe , kee nö maß peöß . Suk ataeah , a Matop Vih va pa Vöön va Kin to teß suk non o teß to teß va ne manih po siß koaß varih . ”
40019015	E Ieesuß to vaket non po koaß , pareß tapui en pee , ko këh en pee , ko nö en .
40019016	Ka pah teß nö maß manih pe Ieesuß , pareß hi poan pan , “ Apuh , ataeah to vih non nöß se nok , paröß kon o toßtoß tamoaan ? ”
40019017	Ke Ieesuß piun poan , pareß soe pan , “ Vahvanih kën hi a neoß pan , ataeah to vih non ? E Sosoenën varoe ko a paeh to vih non . Ivëhkëk , eën se iu kon nom o toßtoß tamoaan , eën se vatet rakah a taateß pe Sosoenën . ”
40019018	Ka teꞌ pamëh hi en pe Ieesuꞌ pan , “ A taateꞌ poanheh ? ” Ke Ieesuꞌ piun , pareꞌ soe pan , “ Koe a ip vamët a meh teꞌ , koe a nok a taateꞌ rëhrëh , koe a kaveo , koe a piuk a meh teꞌ pën manih po vahutët ,
40019019	parën ta nom e tamömah pen e sinömah , ko iu a meh teꞌ vamanih pö nën to iu hah va ka nom . ”
40019020	A teß pamëh to soe hah en pan , “ A ma taateß kurus varih nöß to vavatet e noß sih , ka meh taeah poß nöß se nok ? ”
40019021	Ke Ieesuß soe ke poß poan pan , “ Eën se keh iu kon nom o toßtoß tamoaan , eën se nö , parën vavoen vahik a ma tah varih nën to vaneah nom , parën kon a moniß , ko vaßaus o teß arus . Eën se keh vatet rakah a ma taateß varih nöß to soe , parën suk a maß neoß . A , a ma tah kokoek pën nën se kon amot eom peß manuh pa vöön va kin .
40019022	Ka teß pamëh pënton a soe pe Ieesuß , pareß pah tamak suntan en , suk eß to vaneah non a ma tah to parin a peo vörep .
40019023	Ke Ieesuß soe ke ra ma vamomhë peß pan , eöß to soe vaman rakah keoß peöm , “ Eß to hivaß rakah ke non pa teß öt ö pa ho manih pa koman a Matop Vih va pa Vöön va Kin , suk o toßtoß peß to pet vaviß e non pa moniß . ”
40019024	Eöß se soe haha kuru , eß to teß tö rakah ke non pa këmol pa hop koe manih pa töhkoß vëh to teß non pa ni kunkun . Ivëhkëk , eß to hivaß oah rakah e non pa teß öt ö to kehkeh hop non manih pa Matop Vih pe Sosoenën . ”
40019025	Ka ma vamomhë peß pënton a soe vaßih , pare pah töhkak ee pare soe pan , “ Eß se keh teß va non nën , keteh se poß kon o toßtoß tamoaan ? ”
40019026	Ke Ieesuß ves rakah non manih pee , pareß soe ke rapoë pan , “ A ma tah varih no a napan to hikta onöt ne a nok , ivëhkëk , e Sosoenën to onöt e non pa nok a ma moeh tah kurus .
40019027	E Ieesuß to soe vamanih ke Pitaß piun poan , pareß soe pan , “ Ep ah ! Emöm se poß kon ataeah manih pa ö nemöm to këh voh maß a ma tah pemöm , pamöm suk maß oah ? ”
40019028	Ke Ieesuß piun poan pareß soe pan , “ Eöß to soe vaman rakah keoß peöm . O poen no oeh me akis vëh se tavus vavoon hah , eöß e Koaß Teß Pa Napan Kurus se kon o ëhnan apuh , paröß ihoß pa ö ihihoß peöß , peöß e Sunön . Ke eöm kurus varih to vatet voh a maß neoß , eöm se ihoß me em pa havun me ra poa ö ihihoß pa teß sunön . Paröm matop e nem po havun me ro pöök vuteß va Israël .
40019029	Ka napan varih to vatet voh a maß neoß , pare këh maß a ma iuun pee , me ra ma kën kea pee , me ra kën vameere , me a ma sinëëre , me ra ma tamëëre , me ra ma pus koaß pee , me ra ma tökiu pee . Ee se kon oah rakah ee pa ma tah varih nee to këh voh maß , pare kon me ee po toßtoß tamoaan .
40019030	Ivëhkëk , o teß varih to vovoh ne kuru manih po oeh , amot nee se vasuksuk varuß hah ne maß , ko teß varih to vasuksuk ne kuru , amot nee se vovoh varuß ne . ”
40020001	E Ieesuß to vavaato avoeß e non , pareß soe pan , “ A Matop Vih va pa Vöön va Kin to teß va non manih . Pa pöstakah rakah ne tövaneah pa tökiu voaën to nö pa kon ta ma teß se nö maß , pare kiu manih po tökiu peß .
40020002	E tövaneah po tökiu to vaonöt ke ra nap kiu a ö nee se kiu keß voen rapoë pa ma 1 kinaß pa pah potan . Pareß vanö en pee , kee nö ee pa kiu manuh po tökiu peß .
40020003	Pa pöstakah avoeß pamëh pa 9 kirök neß to hah en manuh pa ö totoaan , pareß taum o upöm teß to susun pinpiun vah ne nën .
40020004	Eß to soe ke rapoë pan , ‘ Eöm se nö manuh po tökiu voaën peöß , paröm kiu köß voen antoen eoß peöm pa ma kiu nöm to nok .
40020005	Ee to nö ee pa kiu . Pa 12 kirök me pa 3 kirök pa matanpoen ne tövaneah po tökiu voaën to nö hah en pa ep këh ta ma meh teß se nö maß ko kiu manih po tökiu peß .
40020006	A potan to vatët non pa 5 kirök neß to hah en manuh pa ö totoaan . Pareß taum o upöm teß to susun pinpiun avoeß vah e ne nën , pareß soe ke rapoë pan , ‘ Vahvanih köm susun pinpiun vah va nem manih pa potan avoes vëh ? ’
40020007	Kee soe ke poë pan , ‘ Suk ahikta teß to kon a möm temöm kiu manih peß . ’ Keß soe poß ke rapoë pan , ‘ A , eöm se nö manuh po tökiu voaën peöß , paröm kiu nën . ’
40020008	“ Pa 6 kirök pa matanpoen e tövaneah po tökiu voaën to soe ke susun pa nap kiu peß pan , ‘ Vaoe na a nap kiu kee nö maß kën voen raoe . Eën se taneo maß manuh pa nap kiu suksuk , parën vahik manih pa nap kiu vovoh . ’
40020009	Ko teß varih to taneo kiu pa 5 kirök pa matanpoen to nö maß , pare kon ee pa ma 1 kinaß pee .
40020010	Ko teß teß varih to kiu vovoh to nö maß pare koman ne pan ee se kon vaßpuh . Ivëhkëk , ahik , ee me to kon ee pa ma 1 kinaß .
40020011	Ee to kon vahik ee pa ma voen pee , pare taneo ee pa vaato vasukaß me tövaneah po tökiu .
40020012	Ee to soe ke poë pan , ‘ O teß varih to kiu suksuk , pare kiu ro a paeh aoaß , ee to kon ee po voen nemöm to kon . Emöm to kiu rakah em pa potan avoes , taneo non pa pöstakah , pareß öök non pa matanpoen , a potan to pa vakmis rakah en pemöm . Ivëhkëk , eën to voen va eom pee manih pa ö nën to voen va ka möm . ’
40020013	Ivëhkëk , e tövaneah po tökiu to piun a pah teß kikiu , pareß soe ke poan pan , ‘ Kea , eöß to hikta nok vahat a neöm , ea to vaonöt pöß vur ee pa 1 kinaß nöm se kiu suk ko kon , keß ataeah ?
40020014	Kon o voen pën , parën nö na vöön . O iu koman peöß köß voen eoß po teß varih to suk tavus maß pa kiu po vu voen vëh nöm to kon .
40020015	Eß kök kës e non pa taateß pö nöß to ki va in a moniß peöß manih po iu koman peöß , keß ataeah ? Eöß to kehkeh vataare noß a taateß vih peöß manih pa napan kurus , kën heheve suk poß nom ataeah ? ’
40020016	Ke Ieesuß soe pan , “ Eß to teß akuk va kov e non manih po teß varih to vöknah ne a ma taateß pee , amot ne Sosoenën se vahoß en pee manih po vovoh . Ko teß varih to kë koman hah a ne , amot ne Sosoenën se vahoß rakah en maß pee manuh po suksuk . ”
40020017	E Ieesuß to soe vahik a soe vapipinoß vaßih , pareß nönö avoeß nö e non manuh Jerusalëm , ko me en pa ma vamomhë peß . Ee to nönö nö ne , keß me ke en pa havun me ra poa vamomhë peß , pareß soe ke rapoë pan ,
40020018	“ Pënton öm pa tah söß soe ka neöm . Kuru na to nönö no Jerusalëm . Ka napan varih to hat ov a no neöß e Koaß Teß pa Napan Kurus se heß ee peöß manih pa koreero teß susunön ësës heß , me ro teß vavaasis to nat i ne o Vavaasis pe Mosës . Kee vahoß ee peöß po vahutët , pare vaonöt ee pa ip vamët a neoß .
40020019	Ee se heß a neoß manih pa koreero upöm teß to hikta teß ne pan ee ro Jiuß . Ko teß poë varih se kö a neoß , pare rëp a neoß po uris . Pare ni ee peöß pa kuruse . Ivëhkëk , po vakön poen ne eöß se sun taneß hah eoß maß po vapeepe . ”
40020020	E Ieesuß to soe vahik ke ra ma vamomhë peß a ma soe varih , ke köövo pe Sëbëdiß nö vaßpeh me en maß pa poa sunaißeah , pareß vatokon manih pa matan e Ieesuß , pareß hi poan a ö neß se heß a poa koaß peß ta tah .
40020021	Ke Ieesuß hi poan pan , “ Eën iu nom ataeah ? ” Ke köövo pe Sëbëdiß piun a hi peß , pareß soe pan , “ Soe vaman rakah ka neoß ah , amot nën se tavus a teß sunön va Israël , ka poa koaß peöß teß vaßpeh me a nom oah manih pa Matop Vih pën . A paeh se ihoß non manih pa papmatö pën , ka meh ihoß non manih pa papkiruk pën . ”
40020022	Ke Ieesuß pënton a hi pamëh , pareß tarih manih pe Jëmis pen Jon , ko soe ke rapoë pan , “ Eöm to hikta nat vavih nem pataeah nöm to ihi nem pom . Eöm antoen kës e nem pa kaak pa kap vëh nöß se kaak manih peß . Paröm antoen kës e nem pa teß o kamis vëh nöß se teß ? ” Kee soe ee pan , “ A , emöm to onöt e nem . ”
40020023	Ke Ieesuß piun rapoë , pareß soe pan , “ Oman , eöm to onöt e nem pa kaak taneß manih pa kap peöß . Ivëhkëk , eöß to hikta teß me noß to kikis marën a kon eteh se ihoß manih pa papmatö peöß me a papkiruk peöß . Ahik ! E Tamön koman se heß a poa ö ihihoß poë varih manih pe retereh neß to vamatop keon ke voh en pee .
40020024	A meh havun vamomhë to pënton a soe vaßih , pare pah heve ov e ne pa poa tom mahin .
40020025	Ivëhkëk , e Ieesuß to vaoe ununun en pa ma vamomhë peß , kee tönun ee maß manih peß , keß soe ke rapoë pan , “ Eöm nat e nem , po teß susunön va po teß varih to hikta teß ne ro Jiuß to hikta vaman ne e Sosoenën , pare matop vakis rakah e ne pa napan pee . Me o upöm teß apaßpuh pee to kikis rakah ov e ne pa napan pee se vavatet ne a ma soe pee .
40020026	Köß iu noß a taateß teßteß vasusunön se nat non teß non topniineöm . Ivëh , keteh to kehkeh tavus non a teß sunön manih peöm , eß se teß non a teß kikiu peöm kurus .
40020027	Keteh to kehkeh vovoh non manih peöm , eß se tavus a teß kikiu akuk manih peöm .
40020028	Eß to teß akuk va kov e non manih peöß e Koaß Teß pa Napan Kurus to hikta nö voh maß pan a napan se kiu vaßaus a ne neoß . Ahik , eöß to nö voh maß pa vaßaus raoe , me eöß se heß o toßtoß peöß manih pa ö ne eöß se mët marën a hehe a napan varih no a taateß hat to nohnoh non rapoë . ”
40020029	E Ieesuß me ra ma vamomhë peß to këh ee pa vöön va Jerikoß ka nap peo rakah suk ee maß peß .
40020030	A poa teß kehoß to ihoß ne sinten hanan to pënton a soe to soe non pan e Ieesuß to oßoah nö non . Ee to taneo ee pa kokoeß suk na poë pan , “ Koaß supnaiß pe Devit , ururuan a möm ah . ”
40020031	A napan to pënton rapoë pon to kokoeß suk nö ne maß , pare siröß rapoë pon ko soe pan , “ Vatotomin öm pom . ” Ivëhkëk , ee pon to pah kokoeß suntan avoeß suk nö e ne maß pan , “ Sunön Koaß supnaiß pe Devit , ururuan a möm ah . ”
40020032	E Ieesuß to sun en , pareß vaoe en na pee pon , pareß hi rapoë pan , “ Eöm iu nem ataeah ne eöß se nok manih peöm ? ”
40020033	Kee soe maß pan , “ Sunön , emöm to iu nem a ö nën se kap hah a ma matanmöm . ”
40020034	Ke Ieesuß tamak rakah en pee pon , pareß vaket pa poa matëëre , ka varuß rakah vakomanih , no a ma matëëre to takap hah ee , kee ep vavih hah ee . Pare vatet ee pe Ieesuß .
40021001	E Ieesuß me ra ma vamomhë peß to këh ee maß pa vöön va Jerikoß , pare öök vatët ee manih Jerusalëm . Ee to vos momoaan ee pa vöön nee to pokaß ne Bëtfes , a vöön pamëh to teß non Tope Öliv . Ee to teß ne nën , ke Ieesuß vanö vovoh en pa poa vamomhë peß .
40021002	Pareß soe ke rapoë pan , “ Nö na manuh pa vöön vöh na to ep no na . Eöm se nö nën , paröm taum a tönkiß nee to nohtöön poë po uris , keß sun vaßpeh me non e koaß peß . Paröm ihan raoe , ko me maß raoe manih peöß .
40021003	Ka ta pah teß se keh hi a neöm ta hi , köm soe ke eah pan , ‘ E Topoan to teß me non a kiu manih pee . ’ Eß se heß vëvëhöß hah en maß pee . ”
40021004	Eß a tah pamëh se tanok ko vapuh rakah a soe no a teß vanënën soe to soe voh . Eß to soe voh pan ,
40021005	“ Soe ke ra napan va Jerusalëm , ‘ E sunön peöm to nö en maß . Eß to nö va maß manih pa teß akuk to hikta teß me non to ëhnan , pareß tok maß pa tönkiß sekaß . ’ ”
40021006	A poa vamomhë peß to nö , pare taum va ee manih pö neß to soe va i rapoë .
40021007	Ee to me ee maß pa sinan tönkiß me e koaß peß , pare pan a ma ohop rë manih pa tonun a poa tönkiß , ke Ieesuß tok poß en .
40021008	Ka napan o pöh peo rakah to ihan a ma ohop rërë pee , pare panpan ee manih hanan . Ko upöm moes maß a ma pea naon , ko vahoß ee manih hanan .
40021009	Ka napan varih to vovoh nö ke ne e Ieesuß , me ro teß varih to suksuk nö ne maß poë . Ee to tataoa nö ne maß , pare sosoe va ne manih pan , “ Vaeö ke na e Kristo , e Koaß supnaiß pe Devit ! E Sosoenën to tapui a oah , suk eën to nö maß pa ëhnan e Sunön . Vaeö rakah , ko kë a ëhnan e Sosoenën . ”
40021010	E Ieesuß to vos manuh Jerusalëm ka napan töhkak , pare vaiihi e ne pan , “ A teß vëh eß rakah eteh ? ”
40021011	Ka napan varih to tataoa nö ne soe ke rapoë pan , “ A teß vaßih , eß e Ieesuß , ka muhin peß ivëh Galiliß , ka vöön peß ivëh Nasarët . Eß a teß vanënën soe pamëh ne Sosoenën to heß voh a ra . ’
40021012	E Ieesuß to vos manuh Jerusalëm , pareß ho koman Iuun Hinhin Apuh , pareß veo tavus en pa napan to vavavoen ne a ma tah pee , Eß to koep en pa ma pok po teß varih to papanih moniß ne . Pareß koep en pa ma ö ihihoß po teß varih to vavavoen ne o panuh .
40021013	E Ieesuß to soe ke rapoë pan . “ Manih po Puk Vapenpen no a teß vanënën soe e Aisaëaß to kiun voh to soe va non manih pan , ‘ A iuun peöß eß a iuun hinhin pa napan kurus . ’ Ivëhkëk , eöm to rih a iuun pe Sosoenën , paröm nok em peß “ A ö vavakoaan po teß kakaveo . ”
40021014	E Ieesuß to teß non koman Iuun Hinhin Apuh , ka nap kekehoß , me ro teß hathat ma moe nö ee maß manih peß , keß vavatoß hah en pee .
40021015	O teß susunön ësës heß , me ro teß vavaasis to nat i ne o Vavaasis pe Mosës to ep a ma tah vatoksean ne Ieesuß to nok nën , pare tënan pet ee po koaß to tataoa ne koman Iuun Hinhin Apuh , pare sosoe va ne manih pan , “ Kë a ëhnan e Ieesuß , eß e Kristo e koaß pe Devit . ” A ma taateß poë varih to vaheve rakah ee po teß susunön ësës heß , me ro teß vavaasis varih to nat ne sih o Vavaasis pe Mosës .
40021016	O teß susunön ësës heß , me ro teß vavaasis to nat i ne o Vavaasis pe Mosës to nö ee manuh pe Ieesuß , pare hi poë pan , “ Eën nat kës e nom pa tah no koaß varih to sosoe ne , ha ? ” Ke Ieesuß piun rapoë , pareß soe pan , “ A , eöß to pënton e noß , paröß nat e noß pa tah nee to sosoe ne . Ke eöm poß , eöm to hikta ëh pöß voh a soe to kiun non manih po puk pe Sosoenën to soe non pan , ‘ Eën koman to vavaasis voh o koaß sosoneß rakah , pa kë a ëhnöömah . ’ ”
40021017	Manih pa po poen pamëh ne Ieesuß to këh en po teß susunön ësës heß , me ro teß vavaasis to nat i ne o Vavaasis pe Mosës , pareß nö en manuh Bëtaniß .
40021018	A muhin to takah en , ke Ieesuß taneß hah maß manuh Bëtaniß , ko nönö hah nö non manuh Jerusalëm , pareß haraß en po maë .
40021019	Eß to ep a vu naon nee to pokaß ne o fik to sun non sinten hanan , pareß nö manuh pa vu naon pamëh , ivëhkëk , eß to hikta teß voaß non . A uvin varoe ko neah to teß non . Ke Ieesuß soe ke o naon pamëh pan , “ Eën hikta se vovoaß amot hah nom . ” Ka uvin o naon pamëh rak vëvëhöß rakah en .
40021020	Ka ma vamomhë ep a tah ne Ieesuß to nok , pare pah toksean rakah ee . Pare vaiihi e ne pan , “ Vahvanih ko naon vëh rak vëvëhöß vamanih , pa soe akuk pe Ieesuß ? ”
40021021	Ke Ieesuß piun a soe pee , pareß soe pan , “ Eöß to soe vaman rakah keoß peöm , eöm se keh teß rakah me nem o vaman , paröm hikta teß me nem ta ma kokoman peo . A , eöm to onöt e nem pa nok a taateß nöß to nok manih pa vu naon vëh , me a ma meh taneah nöm to onöt e nem pa nok . Eöm to onöt e nem pa taß a tope vëh pan , ‘ Sun ah parën vi kunah koman hah keo manuh koman tahiß . ’ Eß se pënton en pa soe peöm .
40021022	Eöm se keh teß rakah me nem o vaman , paröm hin manuh pe Sosoenën , eöm se kon em pataeah nöm to hinhin suk nem . ”
40021023	E Ieesuß to ho hah en manuh koman a Iuun Hinhin Apuh , pareß vavaasis non a napan nën . Ko teß susunön ësës heß , me ro teß susunön po Jiuß nö maß manih peß , pare hi poë pan , “ Soe ka möm ah . A tasun taeah nën to teß me nom parën nonok nom a ma kiu varih ? Eteh to heß a oah a tasun pamëh ? ”
40021024	Ke Ieesuß piun rapoë pareß soe pan , “ Eöß me se hi a neöm ta teß hi , eöm se keh piun em peöß , a , eöß me se soe keoß peöm peteh to heß a neoß a tasun , köß nonok noß a ma kiu varih .
40021025	Soe ka neoß öm , a tasun vëh pa pupui a napan ne Jon Tövapupui to heß voh , taneß maß pe Sosoenën , keß , eß taneß maß manih pa napan ah ? ” O teß susunön ësës heß , me ro teß vavaasis to nat i ne o Vavaasis pe Mosës , to vaiihi koman suk e ne pa hi pe Ieesuß , pare sosoe ne pan , “ Ea se keh soe pan a kiu ne Jon to nonok non to taneß maß manuh pe Sosoenën , keß soe en pan , ‘ Vahvapoßnih ka hikta vaman no e Jon ? ’
40021026	Ka se keh soe ee pan , ‘ Eß a kiu pa teß . ’ A , ea se nanaöp e no pa napan se ip ee pea , suk ee to vaman e ne pe Jon a teß vanënën soe . ”
40021027	Kee piun e Ieesuß , pare soe pan , “ Emöm to hikta nat nem . ” Ivëh , ke Ieesuß soe ke poß rapoë pan , “ Eöß me hikta se soe ka noß neöm peteh to heß a neoß a tasun vaßih köß nonok noß a ma kiu varih . ”
40021028	E Ieesuß to vavaato avoeß e non , pareß soe ke poß o teß susunön ësës heß , me ro teß susunön po Jiuß va Israël pan , “ Eöm koman va poß nem nih pa ö no a pah teß to teß me non a poa koaß oeteß peß . Ko pöh poen ne tamëëre to nö manuh pe koaß vamomoaan , pareß soe pan , ‘ Koaß peöß , kuru nöß to iu noß a ö nën se nö manuh po tökiu voaën peöß parën kiu maß . ’
40021029	Ke sunaißeah vaßsik en . Pareß teß non , ko panih o kokoman peß ko nö hah en pa kiu .
40021030	Vasuksuk ne tamëëre to nö en manuh pe meh sunaißeah , pareß soe ke poan pan , ‘ Koaß peöß , kuru nöß to iu noß a ö nën se nö parën kiu maß manuh po tökiu voaën peöß . ’ Ke sunaißeah manat en , ivëhkëk , eß to koe en , pareß hikta nö pa kiu . ”
40021031	Ke Ieesuß hi poß en pee pan , “ Eteh rakah pa poa koaß varih to pënton a soe pe tamëëre ? ” Kee piun a soe pe Ieesuß , pare soe pan , “ E koaß vamomoaan . ” Ke Ieesuß soe ke rapoë pan , “ A , eöß to soe vaman rakah keoß peöm . A nap kokon takis , me ra nap rëhrëh se vovoh ke peöm manuh pa Matop Vih va pa Vöön va Kin , suk ee to tamak a ma taateß hat pee , pare panih ee .
40021032	E Jon to nö voh maß pa vataare a neöm a taateß totoopin , köm hikta vaman voh eah . Ivëhkëk , a nap kokon takis me ra nap rëhrëh to tënan voh a soe pe Jon , pare vaman e peß . Eöm to pënton voh em po vavaasis pamëh , ivëhkëk , eöm to rës e nem pa panih a ma taateß hat peöm , paröm vaman . ”
40021033	E Ieesuß to vavaato avoeß me e non po teß susunön ësës heß , me ro teß susunön po Jiuß , pareß soe pan , “ Eöm se pënton vavih rakah nem po vahutët vaßih nöß se soe ka neöm . A pah teß to nep voh a rak voaën , pareß eean tavi poan . Pareß een a koveß marën a vahoß a ma voaß voaën nën , pareß kom ko hun tavus maß . Eß to eok en pa iuun no a teß se teß non , pareß ut non pa rak voaën pamëh . Pareß heß en po upöm teß , kee kiu moniß e ne manih peß , eß he nö varo en pa meh muhin .
40021034	Vasuksuk poß no a voaß to vamatop ee pa oes , ke tövaneah pa rak voaën vanö en maß pa ma teß kikiu peß manih po teß varih to matop ro ne pa rak voaën , pan ee se teß ke poë ta ma teß voaß voaën va pa rak peß .
40021035	Ivëhkëk , o teß varih to vaneah ro ne pa nep voaën to öt a ma teß kikiu pe tövaneah pa rak voaën , pare vakmis ee pee , ko ip vamët ee pa meh . Ka vakön teß kikiu nee to tösvös poë , keß mët en .
40021036	Ke tövaneah pa rak voaën vanö hah en po upöm teß kikiu peß to peo oah e ne pa ma teß varih neß to vanö moaan manuh po teß varih to matop ro ne a rak voaën . Ka napan varih to matop ro ne pa rak voaën nok va ee pee manih po teß varih to vovoh moaan maß .
40021037	E tövaneah pa rak voaën to koman en pa vanö maß e koaß koman peß . Eß to koman non pan a napan varih to matop ro ne pa rak voaën se ta e ne pe sunaißeah .
40021038	Ivëhkëk , a napan varih to matop ro ne pa rak voaën to ep i na e koaß peß to nö maß , pare soe va ee manih pan , ‘ Ivaßih e koaß peß . Ka rak voaën vaßih se vaneah amot e non peß . Ea se keh ip vamët eah , ko vaneah varuß e no pa rak voaën vaßih . ’
40021039	Ivëh , ka napan varih to matop ro ne a rak voaën öt e koaß pamëh , pare vi tavus këh ee peß pa rak , ko ip vamët ee peß .
40021040	“ Ke tövaneah pa rak voaën se poß nok vah va i ra napan varih nih to matop ro ne a rak peß pö neß se hah ma ? ”
40021041	Ko teß susunön ësës heß , me ro teß susunön po Jiuß soe ke Ieesuß pan , “ Eß se ip vamët vahik rakah en po teß hat poë varih . Pareß heß en pa rak voaën pamëh manih po upöm teß , kee matop ro ne . Ko poen nee se oes a voaën , ee se heß ee peß a ma teß voaß voaën va pa rak pamëh . ”
40021042	Ke Ieesuß soe ke rapoë pan , “ Eöm to hikta ëh pöß voh a soe vaßih to kiun non po Puk Vapenpen to soe suk voh non e Kristo , pareß soe non pan , ‘ A vös vaßih no a nap ekeok to vi tavus in , to tavus en a vös vamomoaan vëh to toon vakis non a iuun . E Sunön to nok a vös pamëh , keß tavus en o toon to toon vakis non a iuun ,
40021043	“ Ivëh , köß se soe rakah keoß peöm , e Sosoenën se kon këh en peöm pa Matop Vih peß , pareß heß en peß manih pa napan varih to tëtënan ne a ma soe peß , pare vavatet ne .
40021044	Ka teß to kuß , pareß vuß na pa tonun vös pamëh eß se takök vatam en . Ivëhkëk , a vös pamëh se keh vußtöön na ta teß . A teß pamëh se kakaaroe rakah en . ”
40021045	O teß susunön ësës heß , me ro Parësiß to pënton a soe vapipinoß ne Ieesuß to nonok non , pare nat ee pe Ieesuß to huh e non pee pa soe vapipinoß pamëh .
40021046	Eße to kehkeh öt e ne pe Ieesuß . Ivëhkëk , ee to nanaöp e ne pa napan , suk a napan to vaman e ne pe Ieesuß a teß vanënën soe .
40022001	E Ieesuß to vavaato avoeß me e non pa napan , pareß hutët hah ken pee po moeh vahutët pa soe vapipinoß , eß to soe ke rapoë pan ,
40022002	“ A Matop Vih va pa Vöön va Kin to teß va non manih pa teß sunön to vamatop o vaënëën va po vaen pe sunaißeah .
40022003	Eß to vamatop vahik en , pareß vanö en po vipuh manuh pa napan varih se nö maß manih pa taëën pamëh . Ko poen no a taëën to vamatop vahik en , keß vanö en pa nap kiu peß , kee nö ee ko vaoe ee maß po teß varih neß to vanö voh o vipuh manih pee . Ivëhkëk , ee to koe ee pa nö maß .
40022004	Vasuksuk neß to vanö en po upöm teß kikiu peß , pareß soe ke rapoë pan , “ Soe ke ro teß varih na to vanö voh o vipuh manih pee , pan , “ A taëën to vamatop vahik en . Emöm to ip em pa kaöß vusvus , ka ma moeh tah kurus vamatop vahik ee . Ke sunön peöß to iu non a ö söm nö maß pa taëën va po vaen pe sunaißeah . ” ’
40022005	Ivëhkëk , a napan to hikta nö maß . E tövaneah pa taëën to vanö voh o vipuh manih pa napan , kee pënton varo ee pa soe peß , pare vanönö ee pa nok a ma kiu pee . A paeh to nö en po tökiu peß . Ka meh nö en pa matop a sitoaß peß .
40022006	Ko upöm öt a ma teß kikiu pe tövaneah pa taëën , pare ip naon rapoë , kee mëtmët ee .
40022007	A teß sunön to pënton a tah vaßih to tanok manih pa nap kiu peß , pareß pah heve suntan en . Eß to vanö en pa nap vëvënsun peß , kee ip vahik rakah ee pa napan varih to ip a nap kiu peß , pare ës ee pa ma vöön pee .
40022008	“ Ivëh , ka teß sunön soe ke ra nap kiu peß pan , ‘ A taëën va po vaen pe koaß peöß to vamatop vahik en . Ivëhkëk , a napan varih nöß to vanö o vipuh peöß manih pee , ee to hikta vih onöt ne a nö maß pa taëën pamëh .
40022009	Ivëh , köß iu noß a ö nöm se nö manuh pa ma sinten hanan , paröm vaoe maß ere tereh nöm to ep . Paröm soe ke raoe kee nö maß pa taëën peöß . ’
40022010	Ka nap kiu pa teß sunön suk ee pa ma hanan . Pare meeme ee maß pere tereh nee to onöt ne a taum . O teß vihvih me ro teß o hathat , kee nö ee maß ka iuun no a taëën va po vaen to teß non puh rakah en pa napan .
40022011	“ Ka teß sunön ho en koman iuun pa ep pa napan varih to nö maß , pareß ep in a pah teß to teß non nën to hikta hop maß to ohop va pa taëën va po vaen .
40022012	Ka teß sunön pamëh soe ka teß pamëh pan , ‘ Kea , eën ho vah va maß nih manih ? Eën to hikta ohop nom o ohop va pa taëën va po vaen . ’ Ivëhkëk , a teß pamëh to hikta soe ta tah .
40022013	Ivëh , ka teß sunön soe ke ra nap kiu peß pan , ‘ Öt öm a teß vëh , paröm nohnoh a poa koreneah me a poa moneah , paröm vi tavus na eah manuh pa vöön popoen . Manih pa vöön popoen pamëh no a napan se vaokook kov e ne , pare vakuskus rivon kov e ne po kamis . ’
40022014	E Ieesuß to heß vahik a soe vapipinoß peß , pareß vamaaka en pa pusun in a soe pamëh , pareß soe ke ra napan pan , “ E Sosoenën to iu non sih a nap peo se nö maß manih pa iuun peß . Ivëhkëk , a ma siß pah teß ro to tënan o vipuh peß , ee o teß poë varih ne Sosoenën to pitöß koman voh en pee . ”
40022015	O Parësiß to këh ee pe Ieesuß to vavaasis non a napan , pare nok ee po kokoman va pa ö nee se punöß poë po vahutët , ko vahoß poë po vahutët suk a ma soe koman peß .
40022016	Ee to nö , pare vanö ee maß pa ma teß vamomhë koman pee , me ro teß varih to vavatet ne sih o kum pe Hëërot . Kee nö maß manih pe Ieesuß , pare soe pan , “ Apuh , emöm to nat e nem pën a teß sosoe man rakah . Pamöm nat e nem pën to vavaasis nom sih a napan a taateß pe Sosoenën . Parën hikta nat nom pa koman varoe ta pah teß , ko hikta nat nom pa soe ta pah soe manih pa teß hikto ëhnan , me a teß to teß me non o ëhnan .
40022017	Soe ka möm ah , eß vih kës e non pea pa heß a takis manih pe Sisaß , keß a hik ? ”
40022018	Ivëhkëk , e Ieesuß to nat momoaan en pa ma kokoman po teß poë varih to kehkeh punöß ne poë , ivëh , neß to soe suk va i ra poë manih pan , “ Eöm o teß o pöh pikpiuk rakah , eöm pupunöß suk a no neoß ataeah ?
40022019	Vataare suk voh a neoß öm ta pah moniß va pa moniß vëh nöm to tatakis nem sih . ” Kee vataare ee peß po pöh voaß moniß .
40022020	Ke Ieesuß hi en pee pan , “ A ëhnan me o kahoß peteh ivëh to teß non pa moniß vëh ? ”
40022021	Kee piun e Ieesuß , pare soe pan , “ Pe Sisaß . ” Ke Ieesuß soe ke poß rapoë pan , “ A tah to vaneah non pe Sisaß nöm se heß e Sisaß . Ka tah to vaneah non pe Sosoenën nöm se heß e Sosoenën . ”
40022022	Ee to pënton a soe pe Ieesuß , pare töhkak vahat rakah ee , ko këh ee peß , pare vanönö ee .
40022023	Manih po poen avoeß pamëh o Sëdiusi to nö maß manih pe Ieesuß . O Sëdiusi , ee o kum teß to hikta vaman ne pan , a nap mët se sun taneß hah ee manih po vapeepe , to hi poë a hi , pare soe pan ,
40022024	“ Apuh , e Mosës to soe voh ka ra pan , ‘ Ta pah teß se keh mët akuk eß hikta vatvus ta pah koaß manih pe köövo peß , ke kea peß me hah e köövo amop peß , pareß vatvus a koaß se kon a ëhnan e kea peß . ’
40022025	Eß to teß voh non a kën tom mahin , a tönim koaß me ra pöök . Ka teß apuh vaen en , pareß hikta vatvus ta koaß eß he mët en . Ivëh , ke kea peß me hah en pe köövo ne kea apuh peß to mët këh .
40022026	Ke vapöök kea peß mët pet en . Eß he hikta vatvus avoeß non ta koaß , ka vakön kea pee nok pet va en nën . Keße kurus rakah to mët vahik akuk rakah ee . Ee hikta vatvus ta pah koaß .
40022027	Ke köövo amop pamëh pah mët suk poß en pee kurus .
40022028	Ivëh , ka nat e no pa tönim me ra poa teß to vameeme petpet voh e ne pa pah köövo . Ko poen no a nap mët se sun taneß hah manih po vapeepe , eteh rakah poß se vaneah totoopin non pe köövo vëh , no a kën tom mahin varih to me voh ne ? ”
40022029	Ke Ieesuß piun rapoë , pareß soe pan , “ Eöm o teß o nun rakah to hikta nat vavih nem pataeah no Puk Vapenpen to sosoe non sih , paröm hikta nat vavih me nem po kikis pe Sosoenën .
40022030	O poen no a nap mët se sun taneß hah maß po vapeepe , a napan kurus hikta se vavaen hah ne . Suk ataeah , eße se teß va e ne manih po ankeroß manuh pa vöön va kin .
40022031	Eöm hikta ëh pöß voh a soe ne Sosoenën to sosoe voh ka non neöm pan , a nap mët se toßtoß hah , pare sun hah ee .
40022032	E Abraham , ke Aësak , ke Jekop to mët moaan rakah voh ee po poen ne Sosoenën to soe voh pan , ‘ Eöß e Sosoenën pe Abraham , me eöß e Sosoenën pe Aësak , Ke Sosoenën pamëh , eß hikta teß non pan eß e Sosoenën pa nap mët . Ahik . Eß e Sosoenën pa nap toßtoß . ”
40022033	A napan to pënton a soe vaßih , pare pah toksean rakah ee po vavaasis pe Ieesuß .
40022034	O Parësiß to pënton ee pa ö ne Ieesuß to sunpip rakah en po Sëdiusi pa ma soe peß . Ko Sëdiusi hikta onöt ne a soe ta tah , suk e Ieesuß to nok raoe , kee nun rakah ee . Ivëh , ko Parësiß tönun hah me ee pe Ieesuß ,
40022035	manih pee to teß non a pah teß to nat suntan rakah non o Vavaasis Pe Mosës . Ka to Parësiß pamëh to kehkeh punöß non e Ieesuß .
40022036	Pareß soe pan , “ Apuh , a taateß taeah to apuh oah non manih po Vavaasis pe Mosës ? ”
40022037	Ke Ieesuß piun poan , pareß soe pan , “ Eöm se iu rakah nem e Sunön Sosoenën peöm manih pa ma kupu peöm , me manih pa ma apeneöm ,
40022038	Ee ivarih , a ma taateß to apuh oah ne a ma meh taateß .
40022039	Ka vapöök taateß to vatoe e non pa ma taateß vamoaan to soe va ne manih pan , ‘ Eën se iu nom a meh teß vamanih pa ö nën to iu hah va ka nom . ’
40022040	A poa taateß poë varih , ee a pusun rakah kov in a ma Vavaasis kurus pe Mosës , me a ma Soe po Teß Vanënën Soe . ”
40022041	O Parësiß to teß tönun avoeß e ne , ke Ieesuß hi rapoë a hi vaßih ,
40022042	“ Eöm koman va nem nih pe Kristo , eß e koaß peteh ? ” Ko Parësiß piun poë , pare soe pan , “ E Kristo , eß e koaß pe Devit . ”
40022043	Ke Ieesuß hi hah en pee pan , “ Suk ataeah , ka Tuvuh Vasioß heß voh o kokoman manih pe Devit , keß pokaß en pa teß pamëh e Sunön peöß ? E Devit to soe vavoh manih komön a Puk Vaëhëh vamanih pan ,
40022044	‘ E Sosoenën to soe ke Devit pan , “ E Kristo e Sunön pën . ” ‘ Ke Sosoenën sosoe avoeß ke non pe Kristo pan , ’ “ Ihoß ah manih pa papmatö peöß , ko teß nom nën keß onöt po poen nöß se vahoß o teß varih to vakihat me a nom oah manih paan a matop pën . ’ ”
40022045	“ E Devit to popokaß non sih e Ieesuß Kristo e Sunön , ivëh , ke Kristo hikta teß varoe non pan eß e koaß pe Devit . Ahik ! Eß to teß me e non e Sunön peß . ”
40022046	Ahik rakah ta paeh va po Parësiß to piun a soe pe Ieesuß . Taneo rakah non po poen pamëh no a hikta pah teß nat to onöt non a hi hah e Ieesuß ta ma meh hi .
40023001	Vasuksuk ne Ieesuß to soe ke ra napan me ra ma vamomhë peß pan ,
40023002	“ O teß vavaasis varih to nat ne sih o Vavaasis pe Mosës , me ro Parësiß pare öt ne a tasun va pa vamaaka a pusun in o Vavaasis pe Mosës manih pa napan .
40023003	Ivëh , köm se tënan ko vatet em pa ma taneah nee to soe ka neöm . Ivëhkëk , eöm se nat nem vatet a ma taateß nee to nonok ne . Suk ataeah , eße to hikta vavatet ne a ma tah nee to vavaasis ne .
40023004	Ee to nok ka neöm a ma taateß kikis , pan eöm se vavatet nem . Ivëhkëk , eße koman to hikta iu ne a vaßaus a neöm pa vatet vavih a ma taateß poë varih .
40023005	“ A ma tah kurus nee to nonok ne pan a napan se ep . Pare nat ne rapoë ro teß vivihan . Ivëh , kee öt ne a ma siß voh no a ma pah ö soe pe Sosoenën to kiun ne , pare noh a ma voh poë varih manih pa ma naire , keß pa ma koreere . Pare ohop ne a ma ohop rë . Pare nok a ma ohop vihvih nee to hinhin me ne sih , ko uris rë nee to kun tonun po ohop pamëh .
40023006	Ka manih pa ma taëën apaßpuh nee to iu ihoß vovoh rakah ne pa ma ö ihihoß po teß susunön , me manuh koman a ma iuun hinhin soneß pee , nee to iu rakah ne a ihoß po matan .
40023007	Pare iu rakah ne pan a napan se ta ne rapoë pa ma ö totoaan , pare popokaß ne rapoë o teß apuh .
40023008	“ Ivëhkëk , eöm se nat nem koman nem pan a napan se popokaß a non neöm ‘ a Tövavaasis ’ , suk ataeah , e Sosoenën varoe ko a paeh a Tövavaasis peöm . Ke eöm kurus varih a kën tom kea .
40023009	Paröm nat nem pokaß ta pah teß va po oeh vëh ‘ e Tamön ’ , suk ataeah eöm to teß varoe me ko nem a pah Tamëneöm to teß non pa vöön va kin , ivëh e Sosoenën .
40023010	Paröm nat nem koman nem pan a napan se pokaß a non neöm ‘ o Sunön ’ , suk ataeah , a pah Sunön ro ko peöm , ivëh e Kristo .
40023011	Ka teß to apuh non manih peöm , eß a teß kikiu , eß to kiu non manih peöm .
40023012	Ka teß se keh kë koman hah a non , e Sosoenën se vöknah en peß . Ka teß se keh vöknah hah a non , e Sosoenën se kë en peß . ”
40023013	E Ieesuß to toto avoeß e non , pareß soe pan , “ Varenan rakah peöm varih o teß vavaasis to nat nem o Vavaasis pe Mosës , me eöm o Parësiß , eöm o teß o mokoß rivon rakah . Paröm pikpiuk , eöm rakah ko varih to susunpip nem a napan pa nö manuh pa Matop Vih va pa Vöön va Kin . O upöm teß to kehkeh nö ne nën köm sosoepip e nem pee . Suk eöm to hikta onöt nem a nö nën .
40023015	“ Varenan rakah peöm varih o teß vavaasis to nat nem o Vavaasis pe Mosës , me ro Parësiß , eöm o teß o pöh mokoß rivon , paröm pikpiuk . Eöm to vavatvi kov e nem sih po oeh me manih tahiß pan eöm se ep këh maß ta ma teß , kee suk a taateß hat peöm . O poen nöm to taum em po teß poë varih , eöm to vanun em pee . Ivëh , ke eöm kurus se nö em po suraß ësës tamoaan .
40023016	“ Varenan rakah peöm varih o teß vavaasis to nat nem o Vavaasis pe Mosës , me o Parësiß , eöm o kekehoß . Eöm to kehkeh vovoh ke nem sih a napan pa matop raoe , ivëhkëk , eöm to hikta onöt nem . Eöm me to sosoe nem sih pan , ta pah teß se keh nok a soe man peß manuh pa Iuun Hinhin Apuh pe Sosoenën marën a vakikis a soe peß , eöm se soe em pan , eß se vaörakuk en pa soe man peß . Ivëhkëk , ta pah teß se keh nok rakah a soe man peß pan a gol to pet non pa Iuun Hinhin Apuh pe Sosoenën , a , eöm se soe em pan , eß se vatet rakah a soe man peß . ”
40023017	E Ieesuß to toto avoeß e non , pareß soe pan , “ Eöm rakah varih to teß va nem manih pa ö no teß ponkiß komë to teß va ne sih , paröm teß pet va e nem manih po teß kekehoß . Ataeah to apuh non manih po epep pe Sosoenën , a gol , keß a Iuun Hinhin Apuh ? A gol to pet non sih manih pa Iuun Hinhin Apuh , pareß teß non a tah vivihan . Suk eß to pet non pa iuun pe Sosoenën .
40023018	Keteh to nok a soe man peß , pareß vakikis na a soe pamëh manuh pa pok vapenpen pe Sosoenën , köm soe kem peß pan , eß se vaörakuk en pa soe man peß . Ivëhkëk , eß se keh vakikis na a soe man pamëh manuh po heß to tok non pa pok vapenpen pe Sosoenën , a , köm soe kem peß pan , eß se vatet rakah a soe man peß .
40023019	Eöm o kekehoß , ataeah to apuh non po epep pe Sosoenën , o heß , keß a pok vapenpen ? O heß to tok non pa pok vapenpen , pareß teß non a tah vivihan .
40023020	Ivëh , ka teß to nok a soe man peß , pareß vakikis a soe man peß manuh pa pok vapenpen , eß to vakikis a soe pamëh manuh pa pok vapenpen me a ma tah to tok ne nën .
40023021	Ka teß to nok a soe man peß , pareß vakikis a soe man peß manuh pa Iuun Hinhin Apuh , eß to vakikis a soe pamëh manuh pa Iuun Hinhin Apuh me a ma tah to pet ne nën .
40023022	Ka teß to nok a soe man peß , pareß vakikis a soe man peß manuh pa vöön va kin , eß to vakikis a soe pamëh manuh pe Sosoenën me a ö ihoß peß .
40023023	“ Varenan rakah peöm o teß vavaasis to nat i ne o Vavaasis pe Mosës , me ro Parësiß , eöm o teß o pöh mokoß rivon , paröm pikpiuk . Eöm to kökök nö nem sih a ma tah na to hovën marën a vaninin vih a taëën , a ma tah poë varih nöm to nep , paröm ununun a havun ö tah , ko kon taneß a pah ö tah nën , ko heß na e Sosoenën . Ivëhkëk , eöm to vanun voh em pa ma meh taateß to teß apuh oah ne a taateß heßheß . A ma taateß apuh poë varih to teß ne manih komön o Vavaasis pe Mosës . Ee ivarih a ma taateß poë varih , a taateß va pa vaßaus a ma teß arus no a napan to kehkeh miröß ne rapoë , me a taateß ururuan , me a taateß va pa vaman e Sosoenën . Eöm se vavatet rakah nem a ma taateß poë varih , paröm heßheß nem na e Sosoenën a pah ö tah nöm to kon taneß manih koman a ma tah nöm to nepnep nem .
40023024	Eöm varih to iu matop nem sih a napan , ivëhkëk , eöm o kekehoß . Paröm vavatet vatëh nem a taateß heßheß , ko vanun em pa ma taateß apaßpuh . Ivëh , köm teß va e nem manih pa teß to kon taneß a kuvi manih po kaak peß . Ivëhkëk , eß to hikta ep pet non pa tampu to teß non po kaak , pareß kaak vaßpeh me en peß .
40023025	“ Varenan rakah peöm varih o teß vavaasis to nat i nem o Vavaasis pe Mosës , me ro Parësiß , eöm o teß o pöh mokoß rivon , paröm pikpiuk . Eöm to pupui vavoon varoe nem a tonun a ma kap me o peret . Ivëhkëk , manih pa komëneöm no a taateß hat , me a taateß kaveo to puh rakah e non .
40023026	Ke eöm varih o Parësiß , eöm o kekehoß , vamomoaan nöm se pupui vavoon a koman a ma kap , me a ma peret , kee teß voon ne , köm pah pupui vavoon poß a ma ö tonun . Eß to teß akuk va kov e non manih peöm . Eöm se panih momoaan a ma taateß hat peöm , paröm vovoh poß ke nem a napan .
40023027	“ Varenan rakah peöm o teß vavaasis to nat i nem o Vavaasis pe Mosës , me ro Parësiß , eöm o teß o pöh mokoß rivon , paröm pikpiuk . Eöm to teß va nem manih pa koveß teß mët , paröm ep vavih e nem manih mahën , ivëhkëk , manih pa komëneöm , a koveß teß mët to teß e non , köm kakaun a tonun a koveß pamëh po uh kakaare . Ivëh , ka manih tonun a koveß pamëh to parin a matan vavih rakah pa ep . Ivëhkëk , manih pa koman a koveß pamëh to puh rakah non pa ma soaß teß me a ma tah koa .
40023028	Eß to vatoe akuk va kov e non manih peöm no a napan to ep ka ne neöm ko koman ne pan , eöm o teß to nonok nem a ma taateß totoopin . Ivëhkëk , manih pa ma komëneöm to puh rakah ne pa ma piuk me a ma taateß hat .
40023029	“ Varenan rakah peöm o teß vavaasis to nat i nem o Vavaasis pe Mosës , me ro Parësiß , eöm o teß o pöh mokoß rivon rakah , paröm pikpiuk . Eöm to nok vavavih a ma koveß no teß vanënën soe to mët ko pe ne , paröm vatëk vavavih o koveß po teß varih to nonok ne a ma taateß totoopin to mët ko pe ne .
40023030	Paröm sosoe nem sih pan eöm se keh teß voh nem po poen voh pa kën sipun , eöm to hikta onöt nem a vaßaus raoe pa ip vamët o teß vanënën soe .
40023031	Ivëh , ka soe koman peöm ivëh to vataare en peöm ivarih o pus koaß po teß varih to ipip vamët voh ne po teß vanënën soe .
40023032	Ivëh , köm vapuh rakah em pa taateß hat voh pa kën sipuineöm .
40023033	“ Eöm to teß rakah va e nem manih po kuruß , eöm to hikta onöt nem a rusin këh e Sosoenën pö neß se vanö a neöm manuh po suraß ësës tamoaan .
40023034	Ivëh , köß se soe keoß peöm pa tah vaßih , eöß se vanö ka nös neöm o teß vanënën soe , me ro teß varih to teß me ne a ma kokoman vih , me ro tövavaasis . Ka ma pa paeh va pee nöm se ip vamët . Paröm ni em po upöm pee manih pa kuruse . Paröm öt o upöm pee , ko rëp raoe po uris koman a ma iuun hinhin soneß peöm . Ko nö vavah pa vaiu raoe pa ma vöön peöm marën a vakmis raoe .
40023035	Ivëh , ka hat va pa napan varih to ip vamët voh o teß vanënën soe , me ro teß varih to nonok ne a ma taateß totoopin , ne eöm varih se teen rakah . O teß varih ne sipuineöm to ip vamët voh to taneo non manih pe Ebel , a teß totoopin , pare ipip vamët voh ne sih o teß vih poë varih , ko hik non manih pa mët pe Sakarias sunaiß Berekiaß . E Sakarias , eß a teß ësës heß sunön po Jiuß nee to ip vamët voh poë manih topnin a iuun pe Sosoenën me a pok vapenpen peß . A taateß va pa ip vamët o teß ësës heß sunön po Jiuß , ne Sosoenën to vateß voh manih po teß to teß toßtoß ne kuru se kon kamis suk a ma teß poë varih .
40023036	Eöm me to nonok e nem pa taateß pamëh , ivëh , köß soe vaman rakah keoß peöm , e Sosoenën se vateen a neöm o Jiuß pa ma mët poë varih , pareß vakmis suk en peöm . ”
40023037	E Ieesuß to vavaato avoeß e non , pareß soe pan , “ Jerusalëm , Jerusalëm , eöm a ma nap susunön to töstösvös nem sih a ma teß vanënën soe ne Sosoenën to vanö nös manem peöm . A ma poen peo neöß to iu ununun noß sih a ma koaß pën , vamanih pa ö ne toaß sin to ununun va non sih a ma soneß peß manih pa paan a paknaneah . Ivëhkëk , eöm to hikta iu nem .
40023038	Pënton nem öm , eöß e Sunön to këh voh eoß pa vöön peöm me a Iuun Hinhin Apuh peöm .
40023039	Eöß to soe va keoß peöm manih pan , eöm hikta se ep hah a nem neoß manih po oeh vëh , keß onöt rakah pa ö söß hah va maß manih pe Sunön peöm , köm soe em pan , ‘ E Sosoenën se tapui a teß vëh to nö maß pa ëhnan e Sunön . ’ ”
40024001	E Ieesuß to këkëh ko non a sinten a Iuun Hinhin Apuh , ka ma vamomhë peß nö ee maß manih peß . Ko vataare poë a ma iuun va pa Iuun Hinhin Apuh .
40024002	Ivëhkëk , e Ieesuß to soe ke rapoë pan , “ Eöß to soe vaman rakah keoß peöm , a ma iuun kurus varuh na to ep no , ee kurus se tatakök ee . Ahikta pah vös to onöt non a tok pa tonun a meh . Ahik . Eße se taru kunah kurus ee maß . ”
40024003	Vasuksuk ne Ieesuß to ihoß non Tope Öliv , ka ma vamomhë varoe peß nö ee maß manih peß , pare hi poë pan , “ Soe ka möm ah o poen poanheh no a ma tah poë varih se tavus . Me o vëknöm taeoh nemöm se inan suk to tavus maß , pamöm nat poß o poen hah pën me o poen no oeh vëh se hik . ”
40024004	Ke Ieesuß piun rapoë , pareß soe pan , “ Matop vavih nem , ta pah teß tomeß piuk ka neöm . A nap peo rakah se nö maß , pare popokaß ne a ëhnaneoß , pare soe vamanih pan , ‘ Eöß ivëh e Kristo ’ , pare piuk ee pa napan .
40024005	
40024006	Eöm se tënan o vapus me o vahutët va po vapus , to nönö non maß . Ivëhkëk , eöm se koe a naöp . A ma tah kurus poë varih se tavus ee . Ivëhkëk , o poen no oeh se hik to meß e non pa tavus maß .
40024007	A napan va pa pah muhin se sun , pare vapus me ee pa napan va pa meh muhin . Ka matop vih pa pah teß sunön se sun , pareß vapus me en pa teß matop vih pa meh teß sunön . Ka manih pa ma meh muhin no o maë apuh se tavus , ka rikrik kö en .
40024008	A ma tah poë varih se tavus momoaan vamanih pa ö ne köövo to haraß o kamis va pa ö neß to kehkeh vahuh non . ”
40024009	“ O teß se öt a neöm , pare vakmis ee peöm ko ip vamët ee peöm . A ma muhin kurus se heve ov e ne peöm , suk eöm to vaman , paröm vatet a nem neoß .
40024010	Manih po poen pamëh , a nap peo rakah to vaman voh ee peöß se tarih , ko vikuh ee peöm pa nap hat .
40024011	Ko teß vanënën soe pikpiuk se tavus maß , pare piuk a ma nap peo rakah .
40024012	Ka napan heß tonun ee pa taateß vih vëh , a taateß iu teß , suk a taateß hat to pupu vaßpuh nö e non maß .
40024013	Ivëhkëk , o teß varih to teß vakis ne pa teß a ma punis , pare öök na po poen no o oeh se hik , e Sosoenën se hehe en pee .
40024014	Ka Soe Vih va pa Matop Vih Pe Sosoenën no a napan se vavaasis manih po oeh avoes , ka napan sih tenan voh , ko oeh pah hik poß en . ”
40024015	E Ieesuß to vavaato avoeß e non , pareß soe pan , “ Eöm se ep rakah em pa Tah A Pah Hat Rakah no a teß vanënën soe vëh e Dëniël to sosoe suk voh non . A Tah Hat pamëh to sun non pa iuun pe Sosoenën . Ka teß to ëhëh non a soe , eß se maaka vavih rakah non pa pusun in a soe pamëh .
40024016	Manih po poen no a Tah Hat pamëh se tavus maß ka napan varih to teß ne manih pa muhin va Jiutiaß , ee se rusin ee manuh pa moeh totope .
40024017	Ka ta pah teß se keh tok non pa tonun iuun peß , ka Tah Hat pamëh tavus eß to hikta onöt non a kunah taneß tonun iuun pa kokon tavus a ma tah peß to pet ne koman iuun , eß se rusin en .
40024018	Ka teß vëh to teß non pa rak peß , eß to hikta onöt non a tapiun vos hah iuun pa kon ohop rë peß .
40024019	Varenan rakah po köövo kikiuk me ro teß köövo varih to vasisiß ne o koaß pee manih po poen pamëh , suk ee to hikta onöt ne a rusin vëhöß .
40024020	Manih po Poen Apaapo me o poen no a tuvuh apuh rakah se tavus maß , eöm hikta onöt nem a rusin vëhöß këh a punis apuh pamëh , ivëh , köm se hinhin vakis nem manih pe Sosoenën , keß se vaßaus a neöm .
40024021	Manih po poen pamëh no a punis apuh rakah se tavus . Moaan voh po poen ne Sosoenën to nok voh o oeh , pareß nö non maß , ko tavus non manih kuru no a punis to matan va non manih to hikta tavus voh . Ka amot me no o vu punis pamëh to hikta onöt non a tavus hah .
40024022	Ke Sosoenën se keh hikta moes a ma poen va pa ma punis poë varih , a napan kurus se ro vahik voh ee . Ivëhkëk , e Sosoenën to koman non a napan varih to vaman ne e Ieesuß . Ivëh , neß to vakökööt suk voh pa ma poen poë varih .
40024023	“ Manih pa ma poen poë varih , no teß se keh soe ka neöm pan , ‘ Ep këk öm , e Ieesuß Kristo ivëh , keß , eß ivöh . ’ Eöm se koe a vaman raoe .
40024024	Suk ataeah , o Kristo vapikpiuk , me ro teß vanënën soe vapikpiuk se tavus maß , pare vatvus a ma kiu apaßpuh me a ma tah vatoksean . Ee to hikta onöt ne a nok a ma tah poë varih manih pa napan ne Sosoenën to soe a ö neß se kon hah raoe . Ee se piuk vahok ee pa napan .
40024025	Kuru , nöß to kömköm vovoh a noß neöm a tah pamëh he meß e non pa tanok .
40024026	“ Ivëh , ka napan se keh soe ka neöm pan , e Kristo to teß non manuh po meoh oeh , köm nat nem nö nën . Kee se keh soe ka neöm pan , eß to teß vakoaan non manuh , koe a vaman .
40024027	Eöß e Koaß Teß Pa Napan Kurus se nö maß , ka napan se ep a neoß . Eß se matan va non manih pa ö no a vakës to vavakës non manuh pa akis . Ka napan se ep a tah pamëh pa ma muhin kurus .
40024028	Manih pa ö poanheh no a tah koa to pët non , manih pa ö pamëh a ma növan ënëën tah koa to tötönun ne sih nën . ”
40024029	E Ieesuß to vavaato avoeß e non , pareß soe vamanih pan , “ O poen no a ma punis poë varih to hik ee , ka ma teß tah varih tanok pet , ‘ A potan se popoen , ka sivö hikta se paapa non . O vesun se vußvuß taneß ee maß akis . Ko kikis vöh akis se panih , ko takö ee . ’ ”
40024030	“ Manih po poen pamëh , eß se teß non o vëknöm se tavus manuh pa akis to vateeraß a no neoß e Koaß Teß Pa Napan Kurus se nö maß , ka napan kurus va po oeh se vaokook . Ee se ep a neoß e Koaß Teß Pa Napan Kurus se nö vaßpeh me maß a unöh manuh pa akis . Eöß se nö me maß o kikis apuh me o maaka .
40024031	A suvin se tanih , pareß kopös rakah en po oeh kurus , ke eöß se vanö maß o ankeroß peöß , kee ununun taneß maß a napan ne Sosoenën to soe a ö neß se kon hah raoe po taanaß ö noton in o oeh . ”
40024032	E Ieesuß to vavaato avoeß e non , pare soe pan , “ Eöm se kon taneß o vavaasis manih po naon vëh o fik . A ma pean se keh koos maß , pare pau vavoon hah maß , a , köm nat em po poen no a potan se pa , to taneo en .
40024033	Keß teß akuk va kov e non manih pan , o poen ne eöm se ep in a ma tah poë varih se tavus , eöm se nat em po poen hah peöß e Koaß Teß Pa Napan Kurus to öök vatët en maß manih po hopaß .
40024034	Eöß to soe vaman rakah keoß peöm . A ma napan va kuru to hikta se mët vahik ne , ka ma tah poë varih se tavus ee maß .
40024035	A akis me o oeh se hik ee , ivëhkëk , a soe peöß to hikta se hik non , eß se teß tamoaan e non . ”
40024036	“ Ivëh , ka hikta pah teß to nat non , po poen me a aoaß ne eöß to sosoe suk noß . O ankeroß va pa vöön va kin , me eöß e koaß pe Sosoenën , emöm to hikta nat nem po poen ne eöß se hah maß , e Tamön varoe to nat non .
40024037	A ma taateß varih to tanok voh manih po poen pe Noaß se tanok pet ee manih po poen ne eöß e Koaß Teß Pa Napan Kurus se hah maß .
40024038	O poen no a unat apuh to hikta tavus avoeß voh non maß , a napan to ënëën e ne ko kakaak e ne . Pare vavaen e ne , keß antoen rakah po poen ne Noaß to hop en po paröß me ra kën tom sinan peß .
40024039	Ee to posean voh ne pa ma taateß varih , pare hikta nat ne pataeah se tavus manih pee . Ee to teßteß pinpiun vah ne ka unat tavus maß ko kopös rapoë , kee mëtmët vahik ee . A ma taateß poë varih to se vatoe e non po poen ne eöß e Koaß Teß Pa Napan Kurus se nö maß .
40024040	Manih po poen pamëh no a poa teß to kikiu ne pa rak , ke Sosoenën se me en pa paeh , ko këh en pa meh .
40024041	A poa köövo se nonok praoaß , ke Sosoenën se me en pa paeh , ka meh neß to këh en .
40024042	Ivëh , köm se ut vavih nem ko teß vamatop nem , suk eöm to hikta nat nem po poen poanheh ne Sunön peöm Ieesuß Kristo se hah maß manih po oeh vëh .
40024043	Eöm se nat va nem manih pan , e tövaneah pa iuun se keh nat momoaan en po poen no a teß kakaveo se nö maß , eß hikta se vatö ke non a teß kakaveo a iuun , keß kök , pareß ho .
40024044	Ivëh , köm se teß vamatop nem pa ma poen kurus , suk eöß e Koaß Teß Pa Napan Kurus tomeß vöhnun a maß neöm . ”
40024045	E Ieesuß to vavaato avoeß e non , pareß soe pan , “ A teß kikiu to teß me pöß e non po kokoman vih , pareß matop vavih e non pa kiu peß ? E sunön koman peß se kon poan e susun po teß kikiu peß , pareß heßheß non raoe a taëën po poen ne sunön to vateß .
40024046	Amot no e sunön peß se hah maß , pareß këh taum a teß kikiu peß to teß avoeß va e non pa ö neß to soe va voh in poan , a , a teß sunön se heß poan o voen vih peß .
40024047	Eöß to soe vaman rakah keoß peöm , a teß sunön se vahoß en pa teß kikiu peß pa matop a ma tah kurus peß .
40024048	Ivëhkëk , ataeah poß se tavus pa ö no a teß kikiu se keh teß non a teß kikiu hat , pareß keh koman va non manih pan , ‘ E sunön peöß hikta se nö vëhöß hah no maß . ’
40024049	Ivëh , ka teß kikiu pamëh taneo en pa ip o upöm teß kikiu , pareß vavaëën me e non po teß kakaak vatëh .
40024050	A teß sunön peß se vöhnun maß poan po poen neß to hikta vamatop non , me a aoaß neß to hikta nat non .
40024051	Ka teß sunön se vakmis rakah en pa teß kikiu pamëh . Pareß veo en peß , keß nö ko teß vaßpeh me non pa nap mokoß rivon . Manuh nën no a napan se vaokook kov e ne , pare vakuskus rivon kov e ne po kamis .
40025001	E Ieesuß to vavaato avoeß e non , pareß soe pan , “ Po poen ne eöß e Koaß Teß Pa Napan Kurus se tavus maß , a Matop Vih va pa Vöön va Kin se matan va non manih po vahutët va pa havun köövo sepeß to kon a ma ram pee , pare öhön ee pe voe tövaen manuh hanan .
40025002	Ka manih pee , a havun köövo sepeß poë varih , no a tönim to papön , suk ee to kon a ma ram pee , ivëhkëk , ee to hikta teß vaßpeh me maß ta ma meh ö kompoß ov in a ma ram . Ka meh tönim to natsean , pare kon a ma ram pee , ko isu a ma puto kompoß , pare teß vaßpeh me ee maß pa ma teß ram pee .
40025003	
40025004	
40025005	Ivëhkëk , e voe tövaen to hikta nönö vëvëhöß non maß , ko köövo sesepeß poë varih mët rakah ee po mamaasoe , pare koroh varo rakah ee .
40025006	Pa topnin poen rakah no a napan to pënton a pah teß to soe vamanih , ‘ E voe tövaen to nö en maß . Sun öm , paröm öhön eah .
40025007	Ivëh , ka kën mon sesepeß poë varih sun , pare vamatop ee pa ma ram pee .
40025008	Ivëhkëk , a tönim sepeß papön varih to sun , pare soe ke ra tönim natsean pan , ‘ Heß a möm ta ma teß ö kompoß , kemöm vapnih a ma teß ram pemöm . A ma teß ram pemöm to muteß ee , suk o kompoß to kit en . ’
40025009	Ivëhkëk , a tönim köövo sepeß natsean varih to piun rapoë , pare soe pan , ‘ Ahik , o kompoß vaßih to hikta antoen a rora kurus . Eß to vih non peöm se nö , paröm voen maß ta ma teß ö kompoß koman peöm . ’
40025010	A tönim köövo sepeß varih to posean vure pa nö pa vavoen kompoß . Ke voe tövaen nö en maß . Ka tönim köövo sepeß natsean varih to teß vamatop ne sih , nö vaßpeh me ee peß manuh pa taëën va po vaen . Kee ho ee koman iuun , ko panih ee maß po hopaß .
40025011	Vasuksuk no a meh tönim köövo to hah maß , pare ep o hopaß to papanih en , pare tekteok ne o hopaß , pare sosoe ne pan , ‘ Sunön , Sunön , peret ka nös möm ah . ’
40025012	Ivëhkëk , e voe tövaen to soe maß pan , ‘ Eöß to soe vaman rakah keoß peöm , Eöß to hikta nat noß peöm . ’ ”
40025013	Ivëh , ke Ieesuß soe ke poß rapoë pan , “ Eöm se teß vamatop nem , suk ataeah , eöm to hikta nat nem po poen , me a aoaß poanheh ne eöß e Koaß Teß pa Napan Kurus se hah maß . ”
40025014	E Ieesuß to vavaato avoeß e non , pareß soe pan , “ A Matop Vih va pa Vöön va Kin to teß va e non manih pe torara to kehkeh nö non pa meh muhin , pareß vaoe na a ma teß kikiu peß , kee nö maß keß heß vakëkëh raoe a ma tah peß te matop ne .
40025015	Eß to heß suk na o nat pa ma paeh teß kikiu peß . Eß to heß en pa pah teß kikiu peß pa K5,000.00 , ka vapöök neß to heß a K2,000.00 , ka vakön pa K1,000.00 . Eß to heß vahik rapoë a moniß peß , pareß nö poß en pa meh muhin pa vavih .
40025016	Ka teß vëh to kon voh a K5,000.00 , to vakiu vëvëhöß rakah en pa K5,000.00 pamëh , pareß kon en pa meh K5,000.00 to tok maß .
40025017	Ka teß vëh to kon voh a K2,000.00 , to vakiu a K2,000.00 pamëh , pareß kon a meh K2,000.00 to tok maß .
40025018	Ivëhkëk , a teß vëh to kon a K1,000.00 , to teß a moniß pamëh , pareß en a koveß manih po oeh ko pe en pa moniß .
40025019	E torara pee to teß varë vahik en , pareß hah en maß , pareß hi en pa ma teß kikiu peß pa ö nee to nok vah va in a moniß peß .
40025020	Ka teß kikiu vëh to kon voh a K5,000.00 , to nö me en maß pa meh K5,000.00 . Pareß soe ke torara peß pan , ‘ Torara peöß , eën to vaman voh e nom peöß se matop vavih noß a K5,000.00 pën . Eöß to vakiu voh a moniß pën , paröß kon eoß pa meh K5,000.00 to tok maß . ’
40025021	Ke torara peß soe ke poan pan , ‘ Eën a teß kikiu vih rakah . Eën to nok voh a kiu vih rakah , parën matop voh nom a siß tah soneß . Ivëh , köß vaman e noß pën se matop e nom pa ma tah peo peöß . Nö mah , ko vaeö me a neoß . ’
40025022	Ka teß kikiu vëh to kon a K2,000.00 nö me en maß pa meh K2,000.00 . Pareß soe ke torara peß pan , ‘ Torara peöß , eën to vaman voh e nom peöß se matop vavih noß a K2,000.00 pën . Eöß to vakiu voh a moniß pën , paröß kon eoß pa meh K2,000.00 to tok maß . ’
40025023	Ke torara peß soe ke poan pan , ‘ Eën a teß kikiu vih rakah . Eën to nok voh a kiu vih rakah , parën matop voh nom a siß tah soneß . Ivëh , köß vaman e noß pën se matop e nom pa ma tah peo peöß . Nö mah , ko vaeö me a neoß . ’
40025024	Ka teß vëh to kon voh a K1,000.00 nö maß , pareß soe ke torara peß pan , ‘ Torara peöß , eöß to nat e noß pën no a taateß pën to parin a hivaß . A ma taëën nën to ënëën nom sih , ee a ma taëën nën to hikta nep voh . Parën osoes nom a voaß nën to hikta poßpoß voh .
40025025	Ivëh , nöß to nanaöp suk voh noß , paröß nö ko koaan eoß pa K1,000.00 pën manuh po oeh . Keß ivaßih a moniß pën . ’
40025026	Ke torara peß soe ke poan pan , ‘ Eën a teß hat rakah , parën karauh . Eën to soe ka neoß pan , eën to nat e nom peöß to enen noß sih a ma tah nöß to hikta nep voh . Me eöß to osoes noß a voaß nöß to hikta poßpoß voh .
40025027	Ivëh , kën hikta vahoß suk poß voh a moniß peöß ataeah pa benk , köß se hah maß , ko kon a moniß peöß me a teß to teß oah non . ’
40025028	Ke torara soe ke a meh teß kikiu pan , ‘ Öt këh a teß vëh a K1,000.00 , parën heß a teß vëh to teß me non a K10,000.00 .
40025029	O teß varih to vaneah ne a ma siß tah keok , eöß se heß oah eoß pee pa ö nee to öt va ne . Ivëhkëk , o teß varih to hikta vaneah ne a ma tah peo , eöß se kon këh eoß pee pa ma siß tah nee to vaneah ne . ’
40025030	Ke torara soe pan , ‘ Vi na öm a teß kikiu karauh vëh manuh pa vöön popoen . Manuh pa vöön pamëh no a napan se vaokook kov e ne , pare vakuskus rivon kov e ne po kamis . ’
40025031	E Ieesuß to vavaato avoeß e non , pareß soe pan , “ Eöß e Koaß Teß Pa Napan Kurus se hah me maß o kikis peöß manih po oeh vamanih pa teß Sunön me ro ankeroß peöß . Eöß se tavus a teß Sunön , paröß ihoß pa ö ihihoß pa teß sunön marën a kiiki a ma taateß pa napan .
40025032	Ka napan va po oeh kurus tönun maß manih peöß . Köß ki vakëh eoß pee po pöök kum . Keß matan va non manih pa teß mamatop sipsip to ki vakëh o sipsip me ro meemeß .
40025033	Eöß se vahoß o teß varih to nonok ne sih a ma taateß totoopin manih pa papmatö peöß . Ko teß varih to hikta vavatet voh ne a soe peöß pen Tamaneoß Sosoenën se nö ee manuh pa papkiruk peöß .
40025034	Ke eöß a teß Sunön se soe va eoß po teß varih to teß ne manih pa papmatö peöß to nonok ne sih a ma taateß totoopin pan , ‘ Nö maß öm , eöm varih ne Tamön to tapui voh en peöm . Nö maß öm , paröm teß nem manih pa Matop Vih ne Sosoenën to vamatop anoeh voh a neöm , taneo non maß po poen ne Sosoenën to soe ko oeh tavus . ’
40025035	Suk ataeah , eöß to maë , köm makën em peöß , ko manoe , köm heß em peöß pa ruen , köß kaak eoß . Paröß teß varo këh noß a vöön peöß , köm me em peöß pa ma iuun peöm .
40025036	Ko poen nöß to arus rara , köm rara em peöß , köß haraß a hiinana , köm matop e nem peöß , köß teß noß pa nohnoh , köm nönö e nem na pa ep a neoß . ’
40025037	Ko teß varih to nonok ne sih a ma taateß totoopin se soe ee pan , ‘ Sunön , o poen poanheh nemöm to ep ka oah to maë , pamöm makën a oah ? Me o poen poanheh nemöm to ep ka oah to manoe , pamöm heß oah a ruen kën kaak ?
40025038	O poen poanheh nemöm to ep ka oah to teß varo këh nom a vöön pën , pamöm vaoe a oah pa ma iuun pemöm ? Me o poen poanheh nemöm to ep ka oah to hikta teß me nom to rara , pamöm heß oah o rara kën rara ?
40025039	O poen poanheh nemöm to ep ka oah to haraß nom a hiinana , me eën to teß nom pa nohnoh , kemöm matop ka nom oah ? ’
40025040	Ke eöß a teß Sunön se piun rapoë , paröß soe ke rapoë pan , ‘ Eöß to soe vaman rakah keoß peöm , a ma moeh tah nöm to nok voh manih pa ma kea peöß varih , eöm to nok me em manih peöß . ’
40025041	“ Ke eöß a teß Sunön se soe vahik vakomanih , paröß soe ke poß o teß varih to teß ne manih pa papkiruk peöß to hikta nonok ne sih a ma taateß totoopin pan , ‘ Këh a na neoß öm . E Sosoenën to soe voh en peöm varih se kon kamis . Eöm se nö manuh po suraß vëh to hikta onöt non a muteß . A suraß pamëh to vamatop anoeh e non pe susun po oraß hat , me ro ankeroß peß .
40025042	Suk ataeah , eöß to haraß voh noß o maë , köm hikta makën a neoß . Ko manoe , köm hikta heß a neoß ta ruen , köß kaak .
40025043	Paröß teß varo këh noß a vöön peöß , köm hikta vaoe a neoß pa ma iuun peöm , ko hikta teß me noß to rara , köm hikta heß a neoß to rara . Paröß haraß noß a hiinana , me eöß to teß noß pa nohnoh , köm hikta nö maß pa ep a neoß . ’
40025044	“ Ka napan poë varih to antoen e ne pa piun a neoß pan , ‘ Sunön , o poen poanheh nemöm to ep voh ka nom oah to teß maë nom , parën teß manoe nom ? Me o poen poanheh nemöm to ep voh ka nom oah to teß varo këh nom a vöön pën ? Me o poen poanheh nemöm to ep ka oah to hikta teß me nom to rara , me eën to teß nom pa nohnoh ? Emöm ep voh nem a ma tah varih nih , pamöm hikta vaßaus a oah ? ’
40025045	Ke eöß a teß Sunön se piun va in a soe pee manih pan , ‘ Eöß to soe vaman rakah keoß peöm , a ma moeh tah kurus nöm to hikta nok voh manih pa ma teß peöß varih , eöm to hikta nok voh manih peöß . ’
40025046	“ O teß varih to vatösoe voh ne , eöß e Sunön se veo eoß pee , kee nö ee pa vöön va po kamis teßteß tamoaan . Ko teß varih to nonok ne sih a ma taateß totoopin , ne eöß e Sunön se me eoß pee manuh pa vöön va kin kee kon ee po toßtoß tamoaan . ”
40026001	E Ieesuß to vavaasis vahik a napan , pareß soe ke ra ma vamomhë peß pan ,
40026002	“ Eöm nat e nem eh ? O pöök poen to meß avoeß e ne , ka Taëën Apuh va po Pasovaß se tavus en . Manih pa Taëën Apuh pamëh ne eöß e Koaß Teß Pa Napan Kurus , nee se vahoß ee peöß pa koreera napan varih to hat ov a ne neoß , pare ni a neoß , ko vahan ee peöß pa kuruse . ”
40026003	Manih po poen pamëh no teß susunön ësës heß , me o teß apaßpuh po Jiuß to tönun manih pa iuun pa Teß Susun po Teß Ësës Heß , a ëhnaneah e Kaëfas .
40026004	Manih po ihoß pamëh , nee to nok o kokoman va pa ö nee se öt koe e Ieesuß , ko ip vamët poë .
40026005	Ivëhkëk , ee to soe pan , “ Ea se nat no nok a tah pamëh , ea se anoeh no ka Taëën Apuh va po Pasovaß oah voh . Eß to hat non pa ö no a napan se ep a tah vëh ko kunkuin to vapus . ”
40026006	E Ieesuß to teß non pa vöön nee to popokaß ne Bëtaniß . Eß to teß non pa iuun pe Saëmon vëh to teß me voh non a mët töpaß .
40026007	Eß to teß non koman iuun ka köövo nö maß manih peß . Eß to teß maß o puto vanom o pöh voen vapeah . Pareß koß o vanom pamëh manih pa pasun e Ieesuß pa ö neß to ënëën non .
40026008	A ma vamomhë peß to ep a tah to tanok manih pe Ieesuß , pare pah haraß vahat e ne , pare soe ee pan , “ Vahvanih ke köövo koß vakit akuk o vanom vëh ?
40026009	Ea se keh vavoen o vanom vëh , ea se kon a moniß a pah apuh . Ka moniß pamëh na se vaßaus o teß arus . ”
40026010	Ivëhkëk , e Ieesuß to nat en pataeah nee to sosoe suk ne , pareß soe ke rapoë pan , “ Suk ataeah , köm vatamak e köövo vëh , a tah neß to nok manih peöß to vih , pareß matan vavih .
40026011	A nap arus se teß tamoaan me e ne peöm . Ivëhkëk , eöß to hikta se teß tamoaan me a noß neöm .
40026012	E köövo vëh to koßkoß o vanom manih pa pasuneoß , eß to vamatop non a ö nöß se mët , kee pe ee peöß .
40026013	Eöß to soe vamaman rakah keoß peöm , manih po oeh avoes no a napan se keh vavatvus ne a Soe Vih pe Sosoenën . Ee se vavasoe suk vaviß e ne pa tah ne köövo vëh to nok manih peöß , ka napan sih koman hah ne poë . ”
40026014	Manih po poen pamëh no a paeh va pa havun me ra poa vamomhë pe Ieesuß to nö en manuh po teß susunön ësës heß , a ëhnaneah e Jiutas Iskariot .
40026015	E Jiutas to nö , pareß soe pan , “ Eöm se poß voen a neoß pataeah pa ö nöß seß heß a neöm e Ieesuß ? Kee heß ee peß po 30 voaß moniß silvaß .
40026016	Taneo non po poen pamëh ne Jiutas Iskariot to iu vah këh non ta hanan neß se vikuh vah va in e Ieesuß .
40026017	O poen vamomoaan in a Taëën Apuh va pa Taëën Hikto Is vëh , o Pasovaß to tavus en , ka a ma vamomhë nö ee manih pe Ieesuß , pare hi poë pan , “ Eën iu nöm a ö nemöm se vamatop a Taëën Apuh va po Pasovaß nih ? ”
40026018	Ke Ieesuß soe ken pee pa pah teß , pareß soe pan “ Eöm se nö na pa vöön va Jerusalëm , paröm nö manuh pa teß vëh , paröm soe keah pan , ‘ E Apuh to soe maß pan , o poen mët peß to öök vatët en , ke eß me ra ma vamomhë peß se ëën a Taëën Apuh va po Pasovaß manih pa iuun pën . ’ ”
40026019	O vamomhë to nok va ee manih pa ö ne Ieesuß to soe va i rapoë , pare vamatop ee pa taëën va pa Taëën Apuh va po Pasovaß nën .
40026020	A muhin to matanpoen en , ke Ieesuß ihoß , ko vaëën vaßpeh me ra ma vamomhë peß .
40026021	Ee to ënëën ne ke Ieesuß soe pan , “ Eöß to soe vaman rakah keoß peöm , a paeh koman va peöm varih o vamomhë peöß ivëh , se vikuh ka neoß . ”
40026022	A soe vaßih to vatamak rakah en pa ma vamomhë peß , kee taneo ee pa hi papaeh poë pan , “ Sunön , eöß pöß , ha ? ”
40026023	Ke Ieesuß piun rapoë , pareß soe pan , “ Eöm se keh ep a teß vëh to vahoß vaßpeh a koreneah me a teß koreneoß manih pa hun taëën vëh pa tis , eß ko a teß pamëh se vikuh ka neoß pa nap hat .
40026024	Eöß e Koaß Teß Pa Napan Kurus se mët eoß , vamanih pa ö no Puk Vapenpen to soe va non . Ivëhkëk , varenan rakah pa teß vëh to vikuh ka neoß po teß varih to hat ov a no neoß sih . Eß to vih non pa ö no e sinan a teß pamëh se hikta vahuh voh poan . ”
40026025	Ke Jiutas soe ke Ieesuß pan , “ Apuh , eöß pöß , ha ? ” Ke Ieesuß piun poan , pareß soe pan , “ Eß to teß va i non nën . ”
40026026	E Ieesuß me ra ma vamomhë peß to ënëën ne , keß kon a ö taëën , pareß hin na e Sosoenën , ko soe vavihvih ke na eah , pareß kök a ö taëën pamëh , ko ki vakëkëh ke ra ma vamomhë peß , pareß soe ke rapoë pan , “ Kon öm a ö taëën vëh , ko ëën . A ö taëën vaßih eß a sionineoß . ”
40026027	Pareß kon pet en na pa kap voaën , pareß soe vavihvih ke na e Sosoenën , pareß heß raoe , ko soe pan , “ Eöm kurus varih se kaak manih pa kap vaßih ,
40026028	eß vaßih o eraß peöß , o eraß pamëh to vataare non o vatompoan voon . O eraß pamëh se takoß marën a voen hah a neöm a ma napan kurus . Eß to vataare non a napan pan e Sosoenën se ihan anoe en pa ma hat pa nap peo , vamanih pa ö neß to soe vaman vavoh .
40026029	Eöß to soe vamaman rakah keoß peöm , eöß hikta se kaak hah noß o voaën vaßih keß onöt non po poen nöß se kaak vaßpeh me a neöm po voaën voon manuh pa Matop Vih Pe Tamön . ”
40026030	Kee nok ee po vaëhëh , ko no ee Tope Öliv .
40026031	E Ieesuß to soe ke ra ma vamomhë peß pan , “ Kuru po poen vëh , ne eöm kurus se rusin këh em peöß , suk ataeah , o Puk Vapenpen pe Sosoenën to soe non pan , ‘ E Sosoenën to se ip vamët en pa teß utut sipsip , ko sipsip se rusin vakëkëh ee . ’
40026032	Ivëhkëk , eöß se sun taneß hah po vapeepe , paröß vovoh keoß peöm manuh Galiliß . ”
40026033	Ke Pitaß piun a soe peß , pareß soe pan , “ O upöm vamomhë se keh ep ataeah to tavus manih pën , pare varurusin ee , suk o vaman pee to hikta teß kikis non . Ivëhkëk , eöß hikta onöt noß a rusin këh a oah . ”
40026034	Ke Ieesuß piun poan , pareß soe pan , “ Nös pa popoen e toaß oeteß se meß avoeß e non pa tötö , eën se kukön soe eom pan , eën to hikta nat nom peöß . ”
40026035	Ke Pitaß soe ke Ieesuß pan , “ Eöß hikta onöt rakah noß a soe vamanih pan , ‘ Eöß to hikta nat noß pën . ’ Eß to onöt e non pa napan se ip vamët ee peöß , köß mët vaßpeh me eoß pën . ” Ko upöm vamomhë soe kurus pet va ee nën .
40026036	E Ieesuß to nö vaßpeh me ra ma vamomhë peß pa ö muhin va Gëtsëmaniß . Pareß soe ke ra ma vamomhë peß pan , “ Ihoß nem manih . Köß nö , ko hin manuh pa ö vöh . ”
40026037	Ke Ieesuß me en pe Pitaß , pen a poa sunaiß Sëbëdiß , e Jëmis pen Jon , kee nö vaßpeh me ee peß . Eß to tamak vörep rakah en , ko haraß vapunis rakah e non .
40026038	Pareß soe ke rapoë pan , “ O kupu peöß to puh rakah non po tamak , köß haraß ke noß pan eöß se mët eoß . Teß nem manih , paröm hinhin vaßpeh me a no neoß . ”
40026039	Ke Ieesuß huk amot këh en pee . Pareß vahoß rakah en pa pasuneah po oeh , pareß hinhin va non manih pan , “ Tamön eß to vih non pën se nat nom heß a neoß o kamis vaßih . Ivëhkëk , Tamön eën se nat nom suk o iu peöß , ahik , eën se vatet varoe o iu koman pën . ”
40026040	Eß to taneß hah maß pa ö neß to hinhin non , pareß ep in a ma vamomhë peß to koroh , pareß soe ke Pitaß pan , “ Eöm hikta onöt rakah ko nem a ut vaßpeh me voh a neoß pa ta pah aoaß , ha ?
40026041	Ut nem , paröm hinhin nem , eöm tomeß kuß em pa ö no a punöß se tavus a neöm . O apen to iu e non pa vatet a ma taateß vih , ivëhkëk , o sionin to susunë e non pa vatet . ”
40026042	Eß to hah en , pareß vapöök hin va en manih pan , “ Tamön , eß to vih non pa ö söß vaniu këh eoß po kamis vaßih , keß , eöß se keh teß eoß po kamis pamëh . Köß iu noß ataeah nën to iu nom se tanok va en manih pa ö nën to iu va nom . ”
40026043	E Ieesuß to hah taneß maß pa hin , pareß nö en manuh pa ma vamomhë peß . Pareß taum raoe to koroh ne , suk ee to mët rakah ee po mamaasoe .
40026044	Eß to këh hah en pee , pareß hah ko vakön hin hahah kov en . Pa pah ta hin vëh neß to nonok moaan non .
40026045	Vasuksuk neß to hah en manuh pa ma vamomhë peß , pareß soe ke rapoë pan , “ Eöm koroh vavuriah avoeß e nem , ha ? Pënton öm ! O poen peöß to tavus en no a napan se heß ee peöß e Koaß Teß Pa Napan Kurus manih pa koreera nap hat .
40026046	Sun öm , ka nö ee . A teß vëh to vikuh a neoß to nö en maß pa öt a neoß . ”
40026047	E Ieesuß to vavaato avoeß me non pa ma vamomhë peß , ke Jiutas a paeh va pa havun me ra poa vamomhë peß öök en maß . Eß to nö vaßpeh me maß a nap peo rakah to teß me ne a ma rapis rë , me a ma tanaon . O teß susunön ësës heß , me a nap susunön po Jiuß to vanö maß rapoë .
40026048	Ke Jiutas a teß vëh to vikuh in e Ieesuß pa koreera nap hat , to heß maß o vëknöm manih pa napan pan , “ A teß vëh nöß se keh umaß eah , eß kuru a teß pamëh , söm öt eah . ”
40026049	Ka varuß vakomanih ne Jiutas to tavus manih pe Ieesuß , pareß soe ke poan pan , “ Poen avih , Apuh ! ” Pareß umaß en peß .
40026050	Ke Ieesuß soe ke poan pan , “ Kea , nok vëvëhöß a tah nën to nö maß pa nok manih peöß . ” Ka napan varih to nö me maß e Jiutas , öt poë , ko nohnoh ee peß .
40026051	Ka pah teß to teß vaßpeh me non e Ieesuß , eß e vamomhë koman peß to ep a tah to tanok manih pe Ieesuß , pareß rëh taneß o rapis rë pa ö pepet peß , ko moes kurus en pa tenan a teß kikiu pa Teß Susun po Teß Ësës Heß .
40026052	Ke Ieesuß soe ke vamomhë peß pan , “ Vahoß hah o rapis rë pën manih pa ö pepet peß . O teß varih to vavapus me ne o rapis rë , o rapis rë pamëh se miröß koman hah en pee .
40026053	Eöm to nat pöß e nem , eöß se keh hin e Tamön a ö neß se heß a maß neoß o pöh havun me ro pöök kum ankeroß vëvënsun , kee vaßaus a neoß , eß se heß en peöß .
40026054	Ivëhkëk , eöß se keh nok va nën , a soe to kiun non po Puk pe Sosoenën to hikta onöt non a tavus vaman . O Puk pe Sosoenën to soe non pan , a ma tah kurus rakah poë varih se tavus ee manih peöß . ”
40026055	Ke Ieesuß soe ke ra napan varih to nö maß pa öt poë pan , “ Eöm nö maß pa öt a neoß , paröm teß em maß pa ma rapis rëërë , me a ma tanaon ke pan , eöß a teß kakaveo toh ? A ma poen kurus nöß to teß tamoaan e noß koman a Iuun Hinhin Apuh , paröß vavaasis noß sih . Ivëhkëk , eöm hikta iu öt poß voh a nem neoß nën toh ?
40026056	Ivëh , ka ma tah poë varih tavus marën a vapuh a soe no a nap vanënën soe to kiun voh manih po Puk pe Sosoenën . ” Ko vamomhë pe Ieesuß varurusin këh ee peß .
40026057	O teß varih to öt e Ieesuß to me ee peß manuh pa iuun pa Teß Susun po Teß Ësës Heß vëh e Kaëfas . A iuun pamëh no o teß vavaasis to nat i ne o Vavaasis pe Mosës , me ra nap susunön po Jiuß to vatönun ne nën .
40026058	E Pitaß to suksuk amot nö e non maß pa napan to meeme nö ne e Ieesuß . Pareß ho en koman a eean vëh to tavi non a iuun pa Teß Susun po Teß Ësës Heß . Pareß ihoß vaßpeh me e non po teß utut , suk eß to kehkeh ep non pataeah se tavus manih peß Ieesuß .
40026059	Ko teß susunön ësës heß , me ro Kum Teß Susunön po Jiuß vaoe ee na pa ma meh teß , kee nö ee maß , pare vavaßaus ee pa vatvus maß a ma soe piuk ov in a ma tah ne Ieesuß to nok voh . Suk ee to kehkeh taum ne ta hanan nee se ip vamët koe vah va in poë .
40026060	Ka nap peo rakah nö maß , pare vapokaß ee peß pa ma piuk peo . Ivëhkëk , o Vakum Teß Susunön po Jiuß to hikta taum ta soe man to vih non nee se ip vamët suk poë . Ivëhkëk , a meh poa teß to nö maß ,
40026061	pare soe ee pan , “ A teß vëh to soe voh pan , ‘ Eöß se miröß eoß pa Iuun Hinhin Apuh pe Sosoenën , paröß eok hah eoß peß po kukön poen . ’ ”
40026062	Ka Teß Susun po Teß Ësës Heß sun , pareß soe pan , “ Eën hikta pinpiun suk nom a ma soe varih ataeah no a napan to popokaß a nom oah ? ”
40026063	Ivëhkëk , e Ieesuß to hikta tooto non , ka Teß Susun po Teß Ësës Heß hi hah en peß pan , “ Eöß to soe rakah ka oah pa ëhnan e Sosoenën toßtoß tamoaan , soe vaman rakah ka möm ah . Eën kov e Kristo Koaß pe Sosoenën , ëh ? ”
40026064	Ke Ieesuß piun poan , pareß soe pan , “ A ma soe varih , ee ma soe koman pën , ivëhkëk , eöß to soe vaman rakah keoß peöm , amot nöm se ep ka neoß e Koaß Te Pa Napan Kurus se ihoß noß pa papmatö pe Sosoenën a Kikis Vi , paröß kunah vaßpeh me maß a unöh vöh pa akis . ”
40026065	Ka Teß Susun po Teß Ësës Heß pënton a soe vaßih ne Ieesuß to soe , pareß töhkak rakah en , ko si en po ohop peß , pareß soe pan , “ A teß vaßih to sosoe oßoah e non pe Sosoenën . Ea hikta se vaiu hah no ta ma meh teß se vatvus maß ta ma meh soe , suk eöm to pënton koman e nem peß to sosoe oßoah e non pe Sosoenën . ”
40026066	Ka Teß Susun po Teß Ësës Heß hi en po Vakum Teß Susunön po Jiuß pan , “ Eöm koman poß nem pan , ea se nok va in a teß vëh nih ? ” Kee soe maß pan , “ Eß to vih non peß se mët rakah en . ”
40026067	Ka napan varih to teß ne nën teteo ee pa matan e Ieesuß , pare töstös ee peß , ko upöm tatapan poë ,
40026068	pare soe ke poë pan , “ Pokaß oon ka möm ah . Eën poß e Kristo toh ! Eteh rakah ivëh to tös a oah ? ”
40026069	Manih po poen avoeß pamëh ne Pitaß to ihoß non koman a eean pa ö pëpënton vahutët , ka pah köövo sepeß to kiu non nën , nö maß manih peß , pareß soe ke poan pan , “ Eën me poß kuru a meh teß to teß vaßpeh me voh nom e Ieesuß va Galiliß toh . ”
40026070	Ivëhkëk , e Pitaß to vonih , pareß soe pan , “ Eöß to hikta nat noß pataeah nën to vavaato suk nom . ”
40026071	Eß to këh en pa ö pëpënton vahutët , pareß nö en manuh po hopaß va pa eean . Ka meh köövo kikiu ep poan , pareß soe ke ra napan to sun vatët ne pan , “ A teß vëh to teß vaßpeh me voh e non pe Ieesuß va Nasarët . ”
40026072	Ke Pitaß soe hahah kov en pan , “ Eöß to soe vamaman rakah eoß , peöß to hikta nat rakah noß pa teß vëh . ”
40026073	Ka meh siß ö oah en ka napan varih to sun vatët ne nën to nö ee maß manih pe Pitaß , pare soe ke poë pan , “ Oman rakah , eën a meh va pee , a to pën to vataare e non pën a meh va pee . ”
40026074	Varuß vakomanih ne Pitaß to soe vakis rakah en pan , “ Eöß to hikta teß vaßpeh me voh noß eah , paröß hikta nat rakah noß pa teß vëh . Oman rakah , e Sosoenën se vakmis en peöß pa ö ne eöß se keh hikta sosoe noß , oman ! Ka varuß vakomanih no e toaß oeteß to tötö en .
40026075	Ke Pitaß koman hah poß en pa soe ne Ieesuß to soe ke voh poan pan , “ Vamomoaan in a ö no e toaß oeteß se meß avoeß e non pa tötö , eën se kukön soe eom pan , eën to hikta nat nom peöß . ” Eß to vamösru , ko tavus hah ken manih po hopaß va pa eean pamëh , pareß pah ook suntan rakah en .
40027001	Pa pöstakah rakah no teß susunön ësës heß , me ro teß susunön po Jiuß to vaonöt ee po kokoman va pa ip vamët e Ieesuß .
40027002	Ee to nohnoh poë , pare me ee peß , ko heß ee peß manuh pe susun pa kaman , vëh e Paëlat .
40027003	E Jiutas a teß vëh to vikuh in e Ieesuß manih pa napan varih to hat ov e ne poë , to ep en pa napan poë varih to soe ee pa ip vamët poë , pareß pah tamak suntan en pataeah neß to nok manih pe Ieesuß . Ivëh , keß teß hah en pa kukön havun voaß moniß silvaß varih no teß susunön ësës heß , me ro teß susunön po Jiuß to heß voh poë ,
40027004	pareß soe pan , “ Eöß to nok a hat , eöß to heß voh a neöm a teß vëh to hikta nok voh ta hat . ” Ko teß susunön poë varih piun poë , pare soe pan , “ Eß a tah pamëh to hikta teß non pan eß a tah pemöm , ahik , eß a tah koman pën . ”
40027005	E Jiutas to pënton vakomanih , pareß vi ho en na pa moniß manuh pa koman a Iuun Hinhin Apuh , pareß nö ko oot en .
40027006	Ko teß susunön ësës heß kon ee pa moniß pamëh , pare soe pan , “ A moniß vaßih eß a moniß to voen non o eraß pa teß ip , ka hikta se vahoß vaßpeh me no a moniß va pa Iuun Hinhin Apuh , suk ataeah , o Vavaasis pe Mosës to soepip e non pea pa öt o vu moniß poë varih . ”
40027007	Ivëh , kee vaonöt ee pa soe va pa ö nee se voen ta ö oeh pa nap nonok nöh , a ö oeh pamëh nee to voen suk a pe o teß va pa ma meh muhin to mët manih Jerusalëm .
40027008	Ivëh , nee to popokaß suk ne sih a ö oeh pamëh pan , “ O Oeh Va Po Eraß . ”
40027009	Ivëh , kataeah no a teß vanënën soe vëh e Jeremaëaß to sosoe suk voh non to tavus vaman en . Eß to soe voh pan , “ Ee to kon a kukön havun voaß moniß silvaß to voen non a teß pamëh
40027010	E sunön to soe ka neoß pan a moniß pamëh nee to voen voh a ö oeh pa nap nonok nöh . ”
40027011	E Ieesuß to nö , pareß sun en pa matan e susun pa kaman vëh , e Ponsius Paëlat . Keß hi poan pan , “ Eën ko a teß sunön po Jiuß , ha ? ” Ke Ieesuß soe ke poan pan , “ Eën koman to soe va eom nën . ”
40027012	O teß susunön ësës heß , me ra nap susunön to pokaß poë pa ma soe peo . Ivëhkëk , e Ieesuß to hikta piun ta soe .
40027013	Ke Paëlat hi hahah kov en peß pan , “ Eën hikta tënan nom pa ma soe varih no a napan to vavateen a nom oah , ha ? ”
40027014	Ke Ieesuß hikta piun ta pah soe pe Paëlat . Ivëh , ke Paëlat pah toksean rakah en .
40027015	Pa ma kirismas kurus pa Taëën Apuh va po Pasovaß , no a teß susun pa kaman se vatvus taneß maß a pah teß nohnoh no a napan koman to iu ne .
40027016	Manih po poen pamëh to teß non a pah teß to teß non pa nohnoh , no a napan to nat ne poë no a taateß peß to parin hat rakah . Ka ëhnaneah e Barabas .
40027017	Ivëh , ko poen pamëh no a napan to tönun maß manih pa teß susun vëh e Paëlat . Keß hi a napan , pareß soe pan , “ Eöm iu nem eteh nöß se vatvus këh nös eah pa nohnoh ? E Barabas , keß , e Ieesuß vëh nee to popokaß ne poë e Kristo ? ”
40027018	E Paëlat to soe vamanih , suk eß to nat e non pee to puhioß ne e Ieesuß , ivëh , nee to vahoß suk maß poë manih pa koreneah .
40027019	O poen ne Paëlat to ihoß non pa ö ihihoß pa teß susun pëpënton vahutët , ke köövo manot peß vanö ken maß peß pa soe to soe non pan , “ Koe a ip vamët a teß maneom , suk ataeah , eß a teß to hikta teß non pan eß a teß nonok hat . Pa poen pa popoen nöß to ep o tatarep , paröß haraß vahat rakah e noß . ”
40027020	O teß susunön ësës heß , me ro teß susunön pa napan to heß kokoman ee pa napan pan , ee se hin vakis na e Paëlat , keß vatvus këh maß e Barabas pa nohnoh , ko ip vamët varoe e Ieesuß .
40027021	Ke Paëlat hi rapoë pan , “ E Barabas pen e Ieesuß to teß ne manih , ke eöm iu nem eteh nöß se vanö hah nös manem peöm ? ” Ka napan soe pan , “ Emöm to iu nem e Barabas . ”
40027022	Ke Paëlat hi hah en pee pan , “ Keöß se nok poß ataeah manih pe Ieesuß vëh nee to popokaß ne poë e Kristo ? ” Ka napan piun e Paëlat , pare soe pan , “ Ni öm eah pa kuruse . ”
40027023	Ke Paëlat soe pan , “ Suk ataeah , a hat taeah neß to nok ? ” Ivëhkëk , a napan to taoa suntan rakah ee ko soe ke Paëlat pan , “ Ni öm eah pa kuruse . ”
40027024	E Paëlat to nat en pa napan to hikta antoen ne a tënan poë . A siß ö hat ko vapus tavus en . Ivëh , keß pupui en pa koreneah pa ruen , pa matëëra napan , pareß soe pan , “ A mët pa teß vëh , nöß hikta se teen noß , ahik , eöm koman se teen a mët pamëh . ”
40027025	Ka napan kurus poë varih soe maß pan , “ Emöm koman se teen a mët pa teß vaßih me ra ma koaß pemöm .
40027026	E Paëlat to vanö toßtoß hah en maß pe Barabas . Ivëhkëk , eß to heß en pe Ieesuß manih pa nap vëvënsun , pan ee se rëp poë po uris rëprëp teß , pare ni poë pa kuruse .
40027027	Ka nap vëvënsun pa teß susun vëh e Paëlat to me ho ee pe Ieesuß manuh pa koman iuun pa teß susun , ka nap vëvënsun tönun töön ee peß .
40027028	Ee to ihan këh ee peß po ohop peß , pareß ohop varuß poë po ohop rë ereraß vamanih pa teß sunön ,
40027029	pare nok o uvan po uris toßtoß , ko uvan poë , ko vaöt a papmatö peß po toknon , pare vatokon ke poë , ko kö poë , pare hinën poë , pare soe pan , “ Potan avih Sunön po Jiuß . ”
40027030	Ee to teteo poë , pare kon o toknon , ko navuh ee pa pasuneah .
40027031	Kee vahik kö poë , ko pureß hah këh ee peß po ohop rë vëh nee to ohop poë , pare ohop hah ee peß po ohop koman peß . Ko me ee peß manuh pa ö nee se ni poë pa kuruse .
40027032	A nap vëvënsun to këkëh tavus ne maß a vöön va Jerusalëm , pare akeh a teß va pa vöön va Saëriniß , ka muhin peß ivëh Afrikaß . A ëhnan a teß pamëh e Saëmon . Ee to toon poë pa teß vaßaus e Ieesuß pa kuruse .
40027033	Ee to tavus ee pa tope nee to pokaß ne a Gölgötaß . A pusun in o ëhnan pamëh to soe va non manih pan , “ A ö no a ma kahoß teß to pet ne . ”
40027034	Ee to tavus nën ka nap vëvënsun hovën ee po voaën pa ëtoß vatö kamis , pare kehkeh ne pan eß se kaak . Eß to punöß en , ivëhkëk , eß to koe en pa ëtoß pais pamëh .
40027035	A nap vëvënsun to ni ee peß pa kuruse , pare ki vakëkëh a ma ohop peß manih topniire , pa ö nee to vi a saatuß .
40027036	Ee to ihoß ne nën , pare ut ne poë to han non pa kuruse .
40027037	Pare kiun a soe vaßih nee to vahoß suk voh poë po vahutët , pare ni manih pasun a kuruse peß . A soe pamëh to soe va non manih pan , “ IVAßIH E IEESUß A TEß SUNÖN PO JIUß . ”
40027038	Manih pa havin e Ieesuß nee to ni a meh poa teß kakaveo , a paeh to han ke non pa papmatö peß , ka meh han ke non pa papkiruk .
40027039	A napan to vaoah ne , pare kökö ne e Ieesuß , ko vaviivi pasun ko vavövöneß poë ,
40027040	pare soe ee pan , “ Eën to soe voh pan , eën se kök a Iuun Hinhin Apuh va Jerusalëm , parën eok hah eöm peß po kukön poen ro , ha ? Hehe koman hah voh eo ah , parën këh kunah maß a kuruse mane , pö nën se keh teß nom e Koaß vamaman pe Sosoenën . ”
40027041	O teß susunön ësës heß , me ro teß vavaasis to nat i ne o Vavaasis pe Mosës , me o teß susunön po Jiuß . Ee me to vavövöneß e ne pe Ieesuß ,
40027042	pare sosoe ne pan , “ Eß to vavaßaus voh non o upöm teß , ivëhkëk , eß to hikta onöt non a vaßaus koman hah ea . ” Pare sosoe me ne pan , ‘ Eën se keh teß nom pan eën a Teß Sunön pa napan va Israël . Aeoh ! Këh kunah mah a kuruse , kemöm sih vaman poß a oah . ’
40027043	Eß to vaman non e Sosoenën , pareß sosoe non pan , eß e Koaß pe Sosoenën . Ke Sosoenën se keh iu non poan , eß se vaßaus en peß . ”
40027044	A poa teß kakaveo varih nee to ni sinten a teß kuruse pe Ieesuß . Ee me to vavövöneß e ne peß .
40027045	Pa topnin potan pa 12 kirök no a popoen to kopös en pa muhin avoes , pareß nö ko hik pa 3 kirök pa matanpoen .
40027046	Vatët non pa 3 kirök ne Ieesuß to kokoeß suntan rakah en , pareß soe pan , “ Eloi , Eloi , rama sapaktani . ” Eß to sosoe va non manih pan , “ Sosoenën peöß , Sosoenën peöß , eën varakah ka neoß toh ? ”
40027047	Ka napan to sun vatët ne manih pa ö ne Ieesuß to han non to pënton a ö neß to sosoe va non , pare soe pan , “ Eß to vavaoe non e Elaëjaß , pan eß se vaßaus poan ! ”
40027048	Ka pah teß vavaveo , pareß vahoß na a ta tah rö ötöt ruen manih po vinikaß , pareß vakapis poan po noton a tanaon , pareß heß e Ieesuß pan eß se kaak .
40027049	Ivëhkëk , o upöm to soe ke na poë pan , “ Anoeh voh nom ah , ka ep voh no , e Elaëjaß se pöß nö en maß pa vaßaus poan , keß ahik . ”
40027050	Ke Ieesuß pah tötö suntan en , ka apeneah këh en peß , keß mët en .
40027051	Ko rara vëh to han non manih pa koman a Iuun Hinhin Apuh tasi taneß maß manuh pasun , pareß öök en manih po kusin , pareß tavus en a poa tan . Ka rikrik ip manih po oeh , ko vös tatapon ee .
40027052	Ko oeh vëh pa ma vapeepe tatapon ee . Ke Ieesuß sun momoaan hah en , ka nap peo pe Sosoenën varih to mëtmët voh kon hah ee po toßtoß , ko sun hah këh ee pa ma koveß pee . Pare vos ee pa vöön apuh po Jiuß vëh Jerusalëm . Ka nap peo rakah ep ee pee .
40027053	
40027054	Ke susun pa nap vëvënsun , me ra nap vëvënsun varih to ut ne pe Ieesuß to ep a rikrik , me a ma meh tah varih to tanok , a mët pe Ieesuß , me a muhin to popoen en , ko vös tatapon ee , pare pah naöp suntan ee , ko soe ee pan , “ A teß vëh eß vamaman rakah e Koaß pe Sosoenën . ”
40027055	O köövo o pöh peo rakah to sun varo këh e ne maß pa kuruse , pare ut ne pataeah se tanok manih pe Ieesuß . O köövo poë varih to heß voh poë a ma taneah neß to kökööt non , ee to vatet taneß voh maß poë manuh pa muhin va Galiliß .
40027056	Manih topnin o köövo poë varih , a paeh va pee ivëh e Mariaß va pa vöön va Makdalaß , me e Mariaß sinan e Jëmis , pen kea peß Jeosëp . Ka meh köövo , eß e sinan a poa koaß pe Sëbëdiß .
40027057	Manih pa matanpoen pamëh no a pah teß öt ö to taneß maß pa vöön va Arimatiaß , a ëhnan a teß pamëh e Jeosëp . Eß me voh a meh vamomhë pe Ieesuß .
40027058	E Jeosëp to nö manuh pe Paëlat , pareß hin eah pan eß se teß a sionin e Ieesuß ko pe . Ke Paëlat taß a nap vëvënsun kee herep taneß a sionin e Ieesuß manih pa kuruse , ko heß ee pe Joesëp .
40027059	Moaan voh e Jeosëp to taß a nap kiu peß kee top voh a vös . A top pamëh eß o vapeepe koman peß . Ke Jeosëp me ra ma vamomhë peß teß ee pa sionin e Ieesuß , ko kupkup ee peß po rara voon kakaare . Pare teß a sionineah ko vahoß ee peß pa top pamëh . Ee to toon hah maß a meh vös , keß teß va non manih po ipapanih to sunpip non a matan a top vös pamëh ne Ieesuß to pet non , pare hah ee .
40027060	
40027061	Ka poa Mariaß , a teß Mariaß va Makdalaß , me a meh Mariaß e sinan Jëmis , pen Jeosëp to ihoß vatët ne po vapeepe , pare ut ne .
40027062	Ko meoh poen , eß o Poen Apaapo , no o teß susunön ësës heß , me ro Parësiß to nö ee manuh pe Paëlat ,
40027063	pare soe ke poë pan , “ Apuh , emöm to nat hah a soe no a teß pikpiuk vëh e Ieesuß to teß toßtoß voh non , pareß soe pan , ‘ O kukön poen se oah , köß toß hah eoß . ’
40027064	Ivëh , kën se soe vakis rakah ke ra nap vëvënsun varih to ut ne pa koveß , kee ut vavih ne keß öök po vakön poen . A ma vamomhë peß tomeß nö maß , pare teß aven ee pa sionin e Ieesuß , pare soe ke ra napan pan , eß to toß ko sun taneß hah en po vapeepe . Ee tomeß nok to piuk voon to hat oah e non po teß piuk vamoaan . O piuk vamoaan ivëh , ne Ieesuß to soe voh pan , eß e Kristo . ”
40027065	Ke Paëlat soe ke rapoë pan , “ Kon ta ma teß vëvënsun , kee nö ko ut ne po vapeepe . Eöm se nö , paröm nok a ma taneah nom to nat nem .
40027066	Ivëh , kee nö kurus ee manuh pa ö ne Ieesuß to pe non , pare nok vavavih rakah ee pa ma taneah to se sunpip non a nap kakaveo . Ee to vahoß ee po supon manih pa vös vëh to sunpip non a matan a koveß , pare vahoß ee pa nap vëvënsun varih to ut ne .
40028001	O Poen Apaapo to oah en , ka muhin takah en po poen vamomoaan in o meoh nënkikiu , ne Mariaß va Makdalaß , me e meh Mariaß vëh e sinan e Jëmis pen e Jeosëp , to nö ee pon pa ep pa ö ne Ieesuß to pe non .
40028002	Ka varuß rakah vakomanih no a rikrik to ip en . Ka ankeroß pe Sosoenën taneß maß pa vöön va kin , pareß nö ko vahuk en pa vös vëh to sunpip non a matan a top vëh ne Ieesuß to pet non , ko ihoß e non pa vös pamëh ,
40028003	pareß ëman va e non manih pa vakës pa kara , ko ohop peß kakaare va e non manih pa unöh kakaare .
40028004	Ka nap vëvënsun varih to ut ne pa koveß ep a ankeroß , pare töhkak , ko naöp rakah ee , pare teß ke ne pan a nap mët .
40028005	Ka ankeroß soe ke ra poa köövo pan , “ Koe a naöp . Eöß to nat e noß peöm to nö maß pa ep këh e Ieesuß vëh , nee to ni voh poë pa kuruse .
40028006	Eß to hikta pet non manih . Eß to sun taneß hah en po vapeepe vamanih pa ö neß to soe vavoh . Nö maß öm , paröm ep pa ö no a sionineah to pet voh non ,
40028007	paröm nö vëhöß na manuh pa ma vamomhë peß , ko soe ke raoe pan , ‘ E Ieesuß to sun taneß hah en po vapeepe . Eß se vovoh ken peöm manuh Galiliß . Ke eöm se nö , paröm ep eah nën . ’ ” A ankeroß to vavaato avoeß me e non pa poa köövo , pareß soe pan , “ Eöm se nat nem anoe a soe vëh nöß to heß a neöm kuru . ”
40028008	Ivëh , ka poa köövo poë varih këh vëvëhöß rakah ee po vapeepe . Ee to karë , pare vaeö suntan rakah ee , ko nö ee pa soe vanat a ma vamomhë pe Ieesuß pataeah to tavus vu .
40028009	A poa köövo to vavaveo nö ne manuh pa ep pa ma vamomhë pe Ieesuß . Ke Ieesuß akeh rapoë , pareß soe pan , “ Pöstakah rakah . ” Ka poa köövo huk vatët ee manih peß , ko vaket ee pa moneah , pare kë ee pa ëhnaneah .
40028010	Ke Ieesuß soe ke rapoë pan , “ Koe a naöp , ko nö , paröm soe ke ra ma vamomhë peöß . Kee nö manuh pa muhin va Galiliß , pare ep ka neoß nën . ”
40028011	A poa köövo to nönö avoeß nö e ne pa soe ke ra ma vamomhë pe Ieesuß , ka ma meh teß vëvënsun varih to ut ne pa koveß vos ee manuh Jerusalëm pa soe vanat o teß susunön ësës heß pataeah to tanok .
40028012	Ko teß susunön ësës heß tönun vaßpeh me ee po teß susunön po Jiuß , pare nok ee po kokoman vakoaan . Ee to voen a nap vëvënsun pa moniß a pah apuh rakah ,
40028013	pare soe ke rapoë pan , “ Soe vanat a napan a ö no a ma vamomhë pe Ieesuß to nö maß pa popoen , pare kaveo a sionineah , ko teß varo ee peß pa ö nöm to koroh varo .
40028014	A teß susun va pa kaman se keh pënton a ö no vamomhë pe Ieesuß to kaveo a sionin e Ieesuß pa ö nöm to koroh varo , emöm se vaato me em peß , ko vatotoopin em pa tah pamëh . Köm hikta se teß me nem ta punis . ”
40028015	Ivëh , ka nap vëvënsun öt ee pa moniß no teß susunön ësës heß , me ro teß susunön po Jiuß to voen rapoë , pare vatet ee pa soe pee . Ko vahutët pamëh no o Jiuß to nat avoeß e ne peß kuru .
40028016	A havun me a pah vamomhë to nö ee Galiliß . Ee to nö ee manuh pa tope vëh ne Ieesuß to soe ke voh rapoë pan ee se nö .
40028017	Pare ep ee e Ieesuß manuh pa tope , ko kë ee pa ëhnaneah . Ivëhkëk , o upöm pee to hikta vaman tiroëß ne pan eß e Ieesuß .
40028018	Ke Ieesuß huk vatët en maß manih pee , pareß soe ke rapoë pan , “ E Sosoenën to heß voh en peöß pa tasun apuh va pa matop a vöön va kin , me o oeh .
40028019	Ivëh , köm se nö , paröm vavaasis a napan pa ma ö kurus va po oeh . Kee tavus a ma vamomhë peöß , paröm pupui raoe pa ëhnan e Taman , me Koaß , me a Tuvuh Vasioß .
40028020	Eöm se vavaasis raoe pa vatet a ma taateß kurus nöß to vavaasis voh a neöm . Eöß to soe vamaman rakah ke eoß peöm , eöß se teß vaßpeh tamoaan me e noß peöm pa ma poen kurus , keß onöt rakah këk po poen no oeh vëh se hik . ”
41001001	Ivaßih a soe man pe Ieesuß Kristo , e koaß pe Sosoenën .
41001002	A soe man pamëh to taneo vavoh manih pa ö ne Aisaëaß a teß vanënën soe to kiun vavoh , pareß soe vamanih pan , “ Pënton ah , eöß se vanö nös a teß vëh se teß vovoh nös a soe peöß manem pën , pareß vamatop a hanan pën . ”
41001003	“ Manih pa moeh upin a pah teß to vavaoe no maß pan , ‘ Vamatop öm a hanan pe Sunön ,
41001004	E Jon Tövapupui to teß non pa moeh upin , pareß vavatvus non a soe pe Sosoenën , pan a ma napan se pënton , ko panih a ma taateß hat pee , pare pupui rea , ke Sosoenën se ihan anoe a ma hat pee .
41001005	A ma napan va pa muhin va Jiutiaß , me ra napan va Jerusalëm to nö kurus ee maß pa tënan a soe pe Jon , pare soe tavus ee pa ma hat pee , ke Jon pupui en pee manih pa ruen Jödën .
41001006	E Jon to ohop non o ohop nee to nok voh pa uvin këmol , pareß voh non o voh to tavi non a vuvuhuneah , pareß ënëën non sih o kokaß , pareß kakaak non o hun tankekvö va muhin .
41001007	E Jon to vavatvus non a ma soe peß manih pa napan , pareß soe pan , “ A teß vëh se suk a maß neoß , no o kikis peß to teß oah e non po teß kikis peöß . Eöß hikta vih onöt noß a vatokon , paröß ihan këh eah o uris vëh pa poa suß peß .
41001008	Eöß to pupui a noß neöm pa ruen , ivëhkëk eß se pupui a neöm pa Tuvuh Vasioß . ”
41001009	A ma siß poen to oah ee , ke Ieesuß këh maß a vöön va Nasarët manuh pa muhin va Galiliß , eß to nö maß ke Jon pupui poan manih pa ruen Jödën .
41001010	E Ieesuß to tatakin nö këh ko non maß a ruen , pareß ep in a akis to nö vakëh . Ka Tuvuh Vasioß kunah maß manih peß vamanih pa panuh .
41001011	Ka to taneß maß manuh pa vöön va kin pe Sosoenën , to soe va non manih pan , “ Eën e koaß rakah peöß , eöß to iu oah vi ka nom oah ,
41001012	Ka Tuvuh Vasioß vanö vëvëhöß en pe Ieesuß manuh pa moeh upin .
41001013	E Ieesuß to teß o 40 poen nën , ke susun po oraß hat punöß poan . Eß to teß vaßpeh me non o tah poa va pa moeh upin , ko ankeroß matop e ne peß .
41001014	E Ieesuß to öök pa muhin va Galiliß murin in a ö nee to vahoß ee pe Jon Tövapupui pa nohnoh nën , suk eß to rës e non pa taateß hat ne sunön va Galiliß to nonok non . Manih po poen pamëh ne Ieesuß to taneo en pa vavaasis a soe man pe Sosoenën manuh Galiliß .
41001015	E Ieesuß to soe ke ra napan pan , “ O poen vih ne Sosoenën to vateß voh to tavus en , a Matop Vih pe Sosoenën to öök vatët en maß , söm panih a ma kokoman peöm , paröm vaman a soe man peß . ”
41001016	E Ieesuß to hëhë nö non pa sinten tonon va Galiliß , pareß ep in e Saëmon , pen e kea peß Ëndruß to tatanaß iian ne pa kë pee , ee pon to tatanaß iian ne sih pa kë pee manih pa tonon va Galiliß , ov in a vavoen .
41001017	Ke Ieesuß soe ke rapoë pan , “ Suk a maß neoß öm pom , köß sih vavaasis a neöm pa vaon a napan , kee hop maß manih pa Matop Vih pe Sosoenën . ”
41001018	Ka varuß rakah vakomanih ne ee pon to këh ee maß pa kë pee , pare vatet ee pe Ieesuß .
41001019	Keß hë a sih ö hat , pareß ep in e Jëmis pen e kea peß Jon , a poa koaß oeteß pe Sëbëdiß to tok ne po paröß , pare vunvun hah ne a kë pee to tökrus .
41001020	Ke Ieesuß vaoe vëvëhöß rakah en na pee , kee këh ee maß pe tamëëre Sëbëdiß , me ra nap kiu peß to tok ne po paröß , ke Jëmis pen Jon vatet ee pe Ieesuß .
41001021	E Ieesuß me ra taanaß vamomhë peß to vos ee manuh Kapaneam . Po Poen Apaapo ne Ieesuß to ho en pa iuun hinhin soneß po Jiuß , pareß taneo en po vavaasis peß .
41001022	A napan to pënton a ma vavaasis pe Ieesuß , pare pah töhkak vahat ee . Eß to hikta teß va non manih po teß vavaasis to nat i ne o Vavaasis pe Mosës , ahik , eß to vavaasis me non o kikis .
41001023	Manih po poen pamëh a pah teß to teß non koman iuun hinhin soneß , no a pah oraß hat to teß non peß , eß to pah kokoeß suntan en pareß soe pan ,
41001024	“ Koe ka möm ah , ataeah nën to iu nom manih pemöm , Ieesuß va Nasarët , eën nö maß pa miröß a möm öh ? Eöß to nat e noß pën a Teß Vivihan pe Sosoenën . ”
41001025	E Ieesuß to siröß a oraß pamëh , ko soe pan , “ Vatotomin ah ! Parën këh tavus maß a teß manem . ”
41001026	Ka oraß hat pah kö suntan en pa teß pamëh , pareß pah kokoeß suntan en , ko këh tavus en peß .
41001027	Ka napan vatötöhkak rakah ee , pare taneo ee pa vaiihi koman hah pan , “ Ataeah rakah ivaßih ? Eß a ma vavaasis voon , to teß me non o kikis o pöh apuh rakah , eß se taß o oraß hat , kee tënan e pa soe peß . ”
41001028	Ivëh , ko vahutët va pa ma tah apaßpuh ne Ieesuß to nok voh nö vëhöß rakah en pa ma ö kurus va pa muhin va Galiliß .
41001029	O poen nee to këh tavus maß a iuun hinhin soneß po Jiuß , pare nö totoopin rakah ee manuh pa iuun pe Saëmon pen Ëndruß , e Jëmis pen Jon to nö vaßpeh me raoe .
41001030	E noan e Saëmon to koroh non tevan to haraß non a hiinana , ka napan soe vëvëhöß kee pe Ieesuß pe noan e Saëmon .
41001031	Ke Ieesuß öök en manuh peß , pareß öt en pa koreneah , ko kë vasun en peß , ka hiinana hik këh en peß , keß sun ko vamatop en pa taëën pee .
41001032	Pa matanpoen no a potan to kunah en , ka napan teßteß ee maß pa napan varih to haraß ne a ma mët , me ro teß varih no a ma oraß hat to teß hop ne manih pee .
41001033	Ka napan va pa vöön apuh pamëh tönun ee maß manih pa matan in a iuun pamëh .
41001034	Ke Ieesuß vavatoß hah en pa ma napan to teß me ne a ma vu mët , pareß veo vavah en po oraß hat , ko oraß hat poë varih nat e ne peß e Ieesuß , e koaß pe Sosoenën , ivëh keß soepip en po oraß pa vaato .
41001035	Pa pöstakah rakah ne Ieesuß to sun , pareß këh tavus en pa iuun , ko këh en pa vöön , ko nö en pa ö totomin no ahikta teß to teß non , pareß hinhin e non nën .
41001036	E Saëmon me ra ma upöm peß to nö ee pa vaiu poë .
41001037	Ee to taum poë , pare soe ke poë pan , “ A nap peo rakah to vavaiu vah ka nom oah . ”
41001038	Ke Ieesuß piun va in a soe pee manih pan , “ Koe voh öm , ka nö voh pa ta ma meh vöön vatët manih , eöß se vatvus pet a Soe Vih manih pee , suk ataeah , eß a tah ne eöß to nö suk voh maß . ”
41001039	Keß nö vavah en manih pa ma ö muhin va Galiliß , pareß vavaasis non a ma napan manih koman a ma iuun hinhin soneß , pareß veo këh en po teß po oraß hat .
41001040	Ka pah teß to teß me non a mët töpaß nö maß manih pe Ieesuß , pareß vatokon , ko ook marën e Ieesuß se vaßaus poan , pareß soe pan , “ Eën se keh iu nom kën vatoß hah eom peöß . ”
41001041	E Ieesuß to uruan vörep a teß pamëh , ko vaket poan , pareß soe pan , “ Eöß to iu e noß pa ö nën se voon hah . Voon ah . ”
41001042	Ka varuß rakah vakomanih no a mët töpaß to hik këh en peß , keß vih hah en .
41001043	Ke Ieesuß vuhvuh vakis poan , pareß soe pan , “ Matop nom ah . Eën se nat nom vavatët a tah vaßih to tanok pa sioniumah pa ta ma meh teß . Ivëhkëk , eën se nö totoopin na manuh po teß ësës heß , ko vataare a sioniumah me o heß pën . Ka teß ësës heß ës ke na e Sosoenën vamanih pa ö no Vavaasis pe Mosës to soe vavoh non . Ivëh , ka napan se nat ne a mët pën to hik en , kën voon hah eom . ”
41001044	
41001045	Ivëhkëk , a teß pamëh to këh e Ieesuß , pareß taneo en pa vahutët vavah a ö ne Ieesuß to vatoß hah poan manih pa ma ö kurus . Ivëh , ke Ieesuß hikta onöt rakah non a vos vavah pa ma vöön pa matëëra napan . Ivëh , keß teß e non pa ö totomin no ahikta teß to teß non , ka napan nönö e ne maß manih peß .
41002001	Ka ma siß poen oah ee , ke Ieesuß vos hah en maß manih Kapaneam , ka napan pënton a soe to soe non pan , e Ieesuß to teß non pa iuun kokoroh peß .
41002002	Ka nap peo tönun maß , ka koman iuun puh rakah en , ka hikta siß ö to teß akuk non , o matan hopaß me o puh rakah , manih po poen ne Ieesuß to vavaasis non raoe .
41002003	Ka taanaß teß , teß ee maß pa teß tëtënkun manih pe Ieesuß .
41002004	Suk ataeah , a napan to peo , ivëh , kee hikta antoen ne a teß ho a teß tëtënkun pamëh manuh pe Ieesuß . Ivëh , kee teß peah ee pa teß tëtënkun pamëh manuh pa tonun iuun vëh ne Ieesuß to teß non . Pare tai ee pa ma si vös in a tonun iuun pamëh , pare vöknah totoopin ee na pa teß pamëh to koroh non po pan peß manuh pe Ieesuß .
41002005	E Ieesuß to inan o vaman pee , ivëh , keß soe ke a teß tëtënkun pamëh pan , “ Koaß peöß , a ma hat pën nöß to ihan anoe eoß pee . ”
41002006	Ka ma teß vavaasis to nat i ne o Vavaasis pe Mosës to pët ihoß e ne nën , ka manih pa ma kokoman pee nee to koman aven e ne pan ,
41002007	“ Eß teß vah va non nih , ka teß vëh sosoe va non manih ? A teß vëh to sosoe oßoah e non pe Sosoenën , ahikta pah teß to onöt non a ihan anoe a hat pa meh teß . E Sosoenën varoe to antoen non a ihan anoe a ma hat po teß . ”
41002008	E Ieesuß to nat ohoß en na pa ma kokoman vakoaan pee , ivëh , keß soe ke raoe pan , “ Suk ataeah nöm to teß me nem a ma vu kokoman varih ?
41002009	Eß hikta teß hivaß non pa soe ke a teß tëtënkun pan , ‘ A ma hat pën nöß to ihan anoe ’ . Suk ataeah , o upöm teß hikta antoen ne a inan vamanih pan a ma hat peß to hik ee . Ivëhkëk , eß to hivaß oah e non pa soe ke a teß tëtënkun pan , ‘ Eën se sun , parën kon o pan pën , ko nö eom ’ . Suk ataeah , a ma napan se ep ne pan a teß pamëh to toß hah en .
41002010	Ivëhkëk , eöß se vamaaka ka neöm ta pah tah , köm se vaman , ko nat ka neoß e Koaß Teß Pa Napan Kurus to teß me noß pa tasun manih po oeh marën a ihan anoe a ma hat . ”
41002011	Ivëh , keß soe ke a teß tëtënkun pamëh pan , “ Eöß to soe ka oah , sun ah , parën kon o pan pën , ko nö eom manuh pa iuun pën . ”
41002012	Manih pa matëëra napan varih to ep ne , no a teß tëtënkun pamëh to sun vëvëhöß rakah en , pareß kon o pan peß ko nö en . Ka napan kurus varih to ep ne to pah töhkak vahat rakah ee . Ko kë ee pa ëhnan e Sosoenën , pare soe pan , “ Ea to hikta ep moaan voh no ta ma meh tah to matan va ne manih ! ”
41002013	E Ieesuß to këh en maß pa vöön va Kapaneam , pareß hëhë vah non pa sinten a tonon va Galiliß , ka nap peo nö ee maß manih peß , keß taneo en pa vavaasis raoe .
41002014	Ko poen neß to nönö nö non , pareß ep in a teß kokon takis to ihoß non pa iuun kokon takis . A ëhnaneah e Livaë , eß e koaß pe Apias . Ke Ieesuß soe ke poan pan , “ Suk a maß neoß ah . ” Keß sun , ko vatet en pe Ieesuß
41002015	O poen ne Ieesuß to ënëën non pa koman iuun pe Livaë , a nap kokon takis o pöh peo rakah , me ro upöm teß no a ma taateß pee to hat , eße to ënëën vaßpeh me ne Ieesuß me ra ma teß vamomhë peß . Ee a ma napan poë varih to vavatet tamoaan vah ne e Ieesuß .
41002016	O teß vavaasis to nat i ne o Vavaasis pe Mosës , eße o Parësiß , ee to ep in e Ieesuß , me ra napan no a ma taateß pee to hat to ënëën vaßpeh me ne e Ieesuß . Ivëh , kee hi a ma teß vamomhë peß pan , “ Eß teß vah va non nih ke Ieesuß ënëën vaßpeh me e non pa nap kokon takis , me ro teß no a ma taateß pee to hat ? ”
41002017	E Ieesuß to tënan a soe pe pareß piun a soe pee ko soe pan , “ O teß varih to hikta haraß ne a mët , eße to hikta onöt ne a nönö pa ep e röktaß . Ahik . A napan varoe varih to haraß ne a mët to nönö ne sih pa ep pe röktaß . Eöß to hikta nö voh maß pa vaßaus o teß varih to koman ne pan ee ro totoopin . Ahik . Eöß to nö voh maß pa vaßaus o teß varih to nat va ne manih pan ee ro teß hat . ”
41002018	O pöh poen no a ma vamomhë pe Jon Tövapupui , me ro Parësiß to vapenpen ne pa ëën . Ka ma pah to Parësiß me a ma pah teß vamomhë pe Jon Tövapupui to nö maß pe Ieesuß , ko hi poë pan , “ Vahvanih , ko teß vamomhë pe Jon Tövapupui me ro teß vamomhë po Parësiß vapenpen e ne pa ëën , ivëhkëk , o teß vamomhë pën to kök ee pa taateß pea , pare hikta vapenpen ne pa ëën a taëën , suk ataeah ? ”
41002019	Ke Ieesuß piun , ko soe ke raoe pan , “ Eß kës to vih e non pa ö no a ma teß pe voe tövaen vavoon se vapenpen e ne pa ëën ? Ahik rakah . E voe tövaen vavoon se keh teß vaßpeh me non raoe , eße hikta se vapenpen ne pa ëën . Suk ataeah , ee to vaeö me e ne pe voe tövaen vavoon .
41002020	Ivëhkëk , a ma poen se tavus maß no upöm teß se me ke ee pe voe tövaen vavoon keß këh en pa ma teß peß . Manih po poen pamëh eße se vapenpen ee pa taëën . Suk ataeah , eße to tamak e ne poë .
41002021	“ Ke Ieesuß heß a meh poa soe manih koman a soe vapipinoß , pareß soe pan , “ Manih po vavaasis vamoaan ea se nat no vahovën me no o vavaasis voon peöß . ” Pareß soe pet en pan , “ A teß to hikta onöt non a ö seß kon a ta rara voon marën a kun pip a töhkoß vëh to teß non po rara vamoaan . Eß se keh nok va nën , o rara voon se kurus vaßpuh en pa töhkoß va po rara vamoaan , suk o rara voon se soneß en . ”
41002022	Ke Ieesuß vavaato avoeß e non pareß soe pan , “ A hikta teß me se isu o voaën voon manih po pëk vamoaan nee to kun po kap sipsip . Eß se keh isu en po voaën voon o voaën voon se kurus en po pëk vamoaan . Suk o pëk vamoaan to hikta onöt non a tëptot . Ivëh , ko pëk se tökrus en , ko voaën takoß en . Ahik . Eöm se isu o voaën voon manih po pëk voon nee to kun po kap sipsip . ” Ivëh , ka se nat no öt vatös in o vavaasis vamoaan me o vavaasis voon pe Ieesuß .
41002023	Po pöh Poen Apaapo ne Ieesuß to nönö vah non manih pa koman a rak vëh nee to nep voh a kon . A ma vamomhë pe Ieesuß to nönö vaßpeh vah me e ne peß , ka ma vamomhë peß kökök a ma voaß kon pan ee se ëën .
41002024	Ivëh , ko Parësiß soe ke Ieesuß pan , “ Ep ah , a taateß pea to vapenpen e non pa nok vamanih po Poen Apaapo . Eöm nonok suk va nem manih ataeah ? ”
41002025	Ke Ieesuß piun raoe , pareß soe pan , “ Eöm kës to ëh voh em po vahutët va pa tah ne Devit to nok voh me ra ma vamomhë peß , pa ö nee to maë voh , ha ?
41002026	O poen neß to ho voh pa koman iuun vapenpen pe Sosoenën , e Abaëataß he teß non e susun po teß ësës heß , pareß ëën voh en pa taëën pamëh . E Devit to ëën a taëën pamëh no teß ësës heß varoe to ënëën ne , pareß heß me en pa ma vamomhë peß to teß me ne poë . A taëën pamëh nee to heß voh ee na pe Sosoenën . ”
41002027	Ke Ieesuß soe ke rapoë pan , “ E Sosoenën to hikta nok voh a napan marën a vaßaus o Poen Apaapo , ahik , eß to nok voh o Poen Apaapo marën a vaßaus a napan .
41002028	Ivëh , keöß koman e Koaß Teß Pa Napan Kurus to Sunön ke noß po Poen Apaapo . ”
41003001	E Ieesuß to ho hah en pa iuun hinhin soneß manuh pa ö no a pah teß tënkun koren to teß non nën .
41003002	A napan to ut vavih rakah e ne pe Ieesuß , pan eß se nok vavih a teß tënkun koren pamëh po Poen Apaapo , ivëh , kee se pokaß poë pa hat , ko vahoß poë po vahutët .
41003003	Ke Ieesuß soe ken pa teß vëh no koreneah to tënkun pan , “ Maß ah manih . ”
41003004	Ivëh , ke Ieesuß hi en pa napan pan , “ Ea se nok a taateß vih po Poen Apaapo , keß ea se nok a taateß hat ? Eß to vih pöß e non pea se vaßaus ro teß , kee teß vavih ne , keß ea se koe a vaßaus eah , keß mët en ? ” Ivëhkëk a napan to hikta soe ta soe .
41003005	E Ieesuß to kuteß i ra napan , ko pah heve en , ko tamak en pee , suk a ö nee to paraß vatö vaasis , pare kokoman pinpiun . E Ieesuß to taß a teß tënkun koren pamëh pan , “ Putot a koreomah . ” Keß putot en pa koreneah , keß totoopin , ko vih hah en .
41003006	Ko Parësiß këh ee pa iuun hinhin soneß , pare tönun ohoß me ee po teß kum teß pe Hëërot , kee vavaiu vah këh e ne ta hanan nee se ip vamët koe in e Ieesuß .
41003007	Ke Ieesuß me a ma vamomhë peß këh ee pa vöön nee to teß ne , ko nö ee manuh pa sinten a tonon va Galiliß , ka napan o pöh peo rakah to suk poë . A napan peo poë varih to taneß maß Galiliß , Jiutiaß , me manuh Jerusalëm , me ra napan va pa muhin va Itumiaß , me manuh pa pap Jödën vöh , me a ma napan va pa poa vöön varih Taëaß me Saëdon . A nap peo rakah to nö maß pa pënton e Ieesuß , suk eße to tënan a ma kiu neß to nonok non , no a hikta teß akuk to antoen non a nok , e Ieesuß varoe .
41003008	
41003009	Ke Ieesuß taß a ma vamomhë peß pan , eße se rëh vatët maß to paröß , keß se tok , suk a napan to peo tomaß tot vavah in poë .
41003010	E Ieesuß to vavatoß a nap peo , ko teß varih to teß me ne a ma mët iu hariun ne e Ieesuß . Ivëh , kee pipihih nö e ne maß pa napan , suk eße to iu hariun ne e Ieesuß pan a ma mët pee se hik .
41003011	Ka napan varih no oraß hat to teß hop ne pee , to ep i na e Ieesuß , pare pah vatokon ee manih pa mataneah , pare sosoe ne pan , “ Eën e Koaß pe Sosoenën . ”
41003012	Ke Ieesuß vuhvuh vakis rakah en po oraß hat pan , o oraß hat poë varih se nat ne vatvus vateeraß a ëhnaneah manih po upöm teß .
41003013	E Ieesuß to peah en manuh pa tope , pareß vaoe ununun koman en na pa ma teß neß to iu non . Ka ma teß poë varih nö ee maß manih peß .
41003014	Ke Ieesuß vateß en po havun teß me a pöök , pareß vëhnan raoe o aposol . E Ieesuß to soe ke raoe pan , “ Eöß to kon a neöm pan eöm se teß vaßpeh me a no neoß . Eöß se vanö a neöm , köm vatvus a soe manuh pa ma napan . ”
41003015	E Ieesuß to heß raoe a tasun peß , marën a nok a kiu va pa veo këh a napan po oraß hat .
41003016	Eße varih o havun teß me a pöök neß to vateß , e Saëmon vëh ne Ieesuß to vëhnan poan e Pitaß ,
41003017	ke Jëmis pen kea peß Jon , ee a poa sunaiß Sëbëdiß , e Ieesuß to vëhnan raoe pon e Poaanesis , a pusun in o ëhnan pamëh to teß va non manih pan , “ A poa koaß to toto va ne manih pa kara ” .
41003018	Ke Ëndruß , ke Filip , ke Batromioß , ke Matiu , ke Tömas , ke Jëmis e sunaiß Apias , ke Tëdius , ke Saëmon , a teß vëh to taneß voh maß po kum nee to popokaß ne o Sërat .
41003019	Ke Jiutas Iskariot , to taneß maß Kariot , eß a teß pamëh se vikuh e Ieesuß manuh pa koreera napan varih to hat ov e ne poë .
41003020	E Ieesuß to vos hah en Kapaneam , me ra ma vamomhë peß . A nap peo rakah to tönun haha kov ee maß , ke Ieesuß me ra ma vamomhë peß hikta onöt rakah ne a ëën , suk eße to posean ne pa vaßaus a napan .
41003021	Ka ma poan e Ieesuß nat in a tah vaßih , pare nö ee maß , pan eße se me poë , suk ataeah , a napan to sosoe ne pan , “ E Ieesuß to papön . ”
41003022	Ka ma teß vavaasis to nat i ne o Vavaasis pe Mosës , to taneß maß Jerusalëm to sosoe ne pan , “ Eß to teß me non e Belsebu , e susun po oraß hat , ivëh to heß kikis non poan , keß veveo këh non o teß po oraß hat . ”
41003023	Ke Ieesuß vaoe huk en maß pa napan varih to nat ne pa taateß , pareß vahutët ken pee pa ma soe vapipinoß . Eß to soe ke raoe pan , “ Eß teß vah va non nih ke susun po oraß hat antoen e non pa veo e susun po oraß hat ?
41003024	Ka ma napan to teß ne paan a matop pa paeh susun , eße se keh taki vakëh ko nok o pöök vuteß , pare vapus koman hah , a matop pamëh hikta onöt rakah non a teß vakis .
41003025	Keß teß pet me va e non manih po vutom taman varih to teß ne sih koman a paeh iuun . Eße se keh taki vakëh , pare vapus koman hah , o vutom taman poë varih to hikta se teß kikis ne .
41003026	Ivëh , ke susun po oraß hat se keh vakihat koman hah me a non , ko kum peß takök vakëkëh , kee hikta onöt ne a teß vaßpeh tamoaan , eße se hik rakah ee . ”
41003027	E Ieesuß to vavaato avoeß e non , pareß soe suk e susun po oraß hat , pareß soe pan , “ A pah teß to hikta onöt rakah non a ho akuk manuh pa iuun pa teß söë , pareß kokon a ma tah peß , ahik , eß se këk nohnoh vavih momoaan a teß söë po uris , pareß pah kokon poß a ma tah kurus va pa koman iuun peß .
41003028	Eöß se soe vaman rakah keoß peöm , e Sosoenën se ihan anoe a ma hat me a ma soe viivi kurus rakah varih no a napan to nonok ne .
41003029	Ivëhkëk , a teß se keh soe viivi a Tuvuh Vasioß , e Sosoenën to hikta se ihan anoe non a hat peß , suk ataeah , eß to nok en pa hat teßteß tamoaan . ”
41003030	E Ieesuß to soe va nën suk a ma teß varih to nat ne pa taateß , eße to sosoe ne pan , “ Eß to teß me non a oraß hat . ”
41003031	Ke sinan me a ma kea pe Ieesuß nö ee maß . Ee to sun ne maß mahën , pare vanö na a soe pan e Ieesuß se nö maß , eße to iu ep i ne poë .
41003032	A napan o pöh peo rakah to ihoß me ne e Ieesuß ka napan poë varih soe kee peß pan , “ E sinömah , me a ma kea pën , me a ma vameomah , to teß ne mahën , ee to iu ne maß oah . ”
41003033	Ke Ieesuß piun raoe , pareß soe pan , “ Eteh e sinaneoß , me eteh e kea peöß ? ”
41003034	Keß kukuteß en pa ma napan varih to ihoß tatavi ne poë , pareß soe pan , “ A ma napan varih , eße to teß va e ne manih pe sinaneoß , me a ma kea peöß .
41003035	A napan varih to nonok ne a ma tah ne Sosoenën to iu non sih , eße a ma kea peöß , me a ma vameneoß , me e sinan vamaman neoß . ”
41004001	E Ieesuß to taneo hah en pa vavaasis a ma napan manih sinten a tonon va Galiliß . Ka napan o pöh peo to tönun pa havin e Ieesuß . Ivëh , keß peah en po paröß , pareß ihoß non , ko paröß atan non pa tonon , ka napan teß ne manih sinten tonon .
41004002	Keß vavaasis e non pee pa ma tah peo manih koman a ma soe vapipinoß , pareß soe ke raoe pan ,
41004003	“ Pënton öm , a pah teß poßpoß kon to nö pa rak peß , pareß poßpoß a kon peß .
41004004	A teß pamëh to poßpoß nö non a kon , ka ma meh voaß kon vuß ee manih po vaßpet taan , ko növan nö maß , ko ëën vahik ee pee .
41004005	Ka ma meh voaß vuß ee manih pa moeh vösvös . Ka ma voaß kon pisiß vëvëhöß ee maß , peß o oeh to hikta teß ru non , ivëh , nee to pisiß ohoß suk maß .
41004006	Ivëh , ka potan peah maß , pareß pa varak hah en pee , suk ee to hikta teß aan vakis ne .
41004007	Ka ma meh voaß kon vuß manih po topnin o noß uris toßtoß , ka uris toßtoß pu maß , ko kopös en pee , kee hikta voaß .
41004008	Ka ma meh voaß kon vuß ee manih po oeh vih , pare pu vavih ee maß , ko voaß vavih ee , ka ma meh vu kon voaß ee po 30 voaß , ka ma meh vu kon voaß ee po 60 voaß , ka ma meh vun voaß ee po 100 voaß . ”
41004009	Ke Ieesuß soe ke rapoë pan , “ Eöm o teß varih to teß me nem a ma tenëneöm , eöm se pënton a soe vaßih . ”
41004010	E Ieesuß to teß non pehen , ko teß varih to tënan voh ne sih a ma soe peß to nö vaßpeh me ee maß pa havun me a poa vamomhë peß . Pare soe ke poë pan eß se vamaaka rapoë pa pusun in a soe vapipinoß pamëh .
41004011	Ke Ieesuß piun raoe , pareß soe ke rapoë pan , “ E Sosoenën to vataare voh en peöm pa pusun in a soe vakoaan va pa Matop Vih Peß . Ivëhkëk , a napan varih to teß tavus ne to pënton koe varoe ko ne sih a soe manih pa soe vapipinoß . Eß to vapuh e non , pa ö no a teß vanënën soe vëh e Aisaëaß to soe suk voh pan ,
41004012	‘ Ee se epep ne ko sih epep vatëh va kov e ne manih , ivëhkëk , ee hikta se nat i ne ta pah tah , ee se tëtënan ne ko sih tëtënan vatëh va kov e ne manih , ivëhkëk , ee hikta se maaka i ne a pusun in a soe pamëh . Ee se keh maaka i ne a pusun in a soe pamëh , ee se tarih ke na manuh pe Sosoenën , ke Sosoenën se ihan anoe en pa ma hat pee . ’ ”
41004013	Ke Ieesuß hi raoe pan , “ Eöm hikta nat rakah ko nem pa pusun in a soe vapipinoß vëh , ha ? Eöm se poß nat vah va in a pusun a ma meh soe vapipinoß varih nih ? Eöm to hikta nat nem , eöß se soe tavus keoß peöm pa pusun in a soe vapipinoß pamëh .
41004014	A teß vëh to poßpoß o voaß kon , eß to teß va non manih pa ö neß to poßpoß a soe pe Sosoenën manih pa komëëra napan .
41004015	A soe to vuß manih po vaßpet taan , eß to teß va non manih pa napan to tënan a soe , ko vasuksuk no e susun po oraß hat to vëvëhöß maß , ko kon ke en pa soe vëh ne Sosoenën to poßpoß manih pa komëëre .
41004016	Ka ma upöm teß to teß va e ne manih pa ma voaß kon to vuß manih po oeh vösvös . Eße to pënton ee pa soe , pare kon vëvëhöß ee , pare vaeö e ne peß .
41004017	Ivëhkëk , o vaman pee to hikta teß aan vakis non manih pa komëëre . Ko poen no a napan to kehkeh vöknah ne a soe pe Sosoenën , ee to heß ee pee pa punis , ko hinën ee pee , ko vaman pee kuß vëhöß en .
41004018	Ka ma upöm teß to teß va e ne manih po voaß kon to vuß topnin o noß uris toßtoß . A pap teß poë varih to pënton e ne sih pa soe pe Sosoenën .
41004019	Ivëhkëk , ee to koman vaviß e ne pa ma moeh tah va po oeh vëh , pare koman vaviß me e ne pa ununun vörep a moniß , ko teß e ne pa manin pet na a ma meh tah . Ka ma tah poë varih kupkup e ne pa soe pe Sosoenën manih pa ma kokoman pee . Ka soe pamëh hikta vovoaß non .
41004020	Ivëhkëk , a ma meh voaß kon to vuß manih po oeh vih , to teß va e ne manih po teß to pënton a soe pe Sosoenën , pare kon ko ötöön e ne . Ka soe pamëh to voaß pet manih po toßtoß pee . Ka ma paeh to voaß ee po 30 voaß , ka ma meh to voaß ee po 60 voaß , ka ma meh to voaß ee po 100 voaß . ”
41004021	Ke Ieesuß soe ken pa napan me ra ma vamomhë peß pa meh soe vapipinoß , pareß soe pan , “ A napan onöt kës e ne pa teß o ram , pare vahoß hop manih paan o kove , keß manih pa paan a tevan ? Ahik , ee se vahan rakah manuh mahën pa ö vavahan ram .
41004022	A ma tah kurus varih ne ea to kokoaan no , amot ne Sosoenën se vatvus en pee manih pa mahën . Ka ma tah kurus varih to kup ne , amot ne Sosoenën se pureß en , pareß vatvus vateeraß en pee .
41004023	Pënton öm , a teß to teß me non a tenaneah , eß se pënton a soe peöß , ko inan , pareß kokoman vatotoopin . ”
41004024	Ke Ieesuß soe ken pee pan , “ A ma soe varih nöm to pënton nem , ne eöm se kokoman vavih rakah nem . A ma tah varih nöm to heßheß akuk nem sih o upöm teß , eß a ma tah poë varih ne Sosoenën se piun oah hah ken peöm . Pareß vatok pet e na pa ma meh tah manih peöm .
41004025	A teß se keh kon voh o nat , pareß maaka i non a soe pe Sosoenën , e Sosoenën se heß vaßpuh oah en peß po nat , keß maaka vavih en . Ka teß se keh koaan o nat vëh ne Sosoenën to heß voh poan , e Sosoenën se öt hah këh en peß po nat pamëh . ”
41004026	Ke Ieesuß vavaato avoeß e non , pareß soe pan , “ A Matop Vih pe Sosoenën to teß va e non manih pa pah teß to varapök a ma voaß tah ënëën manih po oeh .
41004027	Ka teß pamëh koroh en pa popoen , ka pöstakah neß to sun , pareß nönö vah non , a ma voaß tah ënëën poë varih he pisiß ee maß . Ivëhkëk , eß to hikta nat non ee pisiß vah va maß nih .
41004028	O oeh koman to kikiu non , ko vapisiß en pa ma voaß tah ënëën , kee pu maß , pare voaß ee . Vamomoaan no uvineah to tavus , ko vasuksuk no korom to tavus maß , ko vahik ka ö ënëën tavus poß maß .
41004029	Ko poen no a voaß to manot ee , ke voe pamëh taneo en pa moes a voaß po rapis , suk ataeah , o poen va pa ëën a voaß to öök en . ”
41004030	Ke Ieesuß hi haha kov en pee pan , “ Ea se vëknöm vah va in a Matop Vih pe Sosoenën nih ? A soe vapipinoß taeah to vih non pea se soe pet na marën a vamaaka ro teß ?
41004031	Eß to teß va non manih po voaß naon nee to popokaß ne o mastat , eß o voaß tah to parin a soneß varo rakah , ka teß kon , pareß nep poan manih po oeh .
41004032	Ivëhkëk , a vu mastat to pupu tamoaan e non maß , pareß tavus en a vu tah apuh oah manih pa koman a rak , pareß teß me non a ma pean apaßpuh , ko növan va kin nö maß , pare ihihoß ne pa ma peananeah . ”
41004033	O poen ne Ieesuß to heßheß voh non sih a ma soe peß manih pa napan , eß to heßheß koe rakah non sih a ma soe peß manih pa ma soe vapipinoß . Ka ma soe vapipinoß poë varih se teß maaka onöt ne a ö no a napan se maaka ne a soe peß .
41004034	Eß hikta soe vamaaka ke ra napan ta pah soe . Ahik . Eß to vavatvus vaviß non a ma soe peß pa ma soe vapipinoß . Ko poen no a ma vamomhë peß se keh teß vaßpeh varoe me ne poë , eß to vamaaka ken pee pa pusun in a ma soe vapipinoß poë varih .
41004035	Manih pa potan avoeß pamëh pa matanpoen , ne Ieesuß to soe ke ra ma vamomhë peß pan , “ Ka pahan ee manuh pa pap tonon vöh Galiliß . ”
41004036	Kee këh ee maß pa nap peo , pare peah ee po paröß vëh ne Ieesuß to tok vovoh vu non . Ko vamomhë peah töön ee pe Ieesuß , kee nö vaßpeh ee . Ee to këh ee pa ma meh paröß nee to pët teß vu ne .
41004037	Ka ivat ip maß , ka supa susurap hop e non maß po komön o paröß , ka siß ö hat ka tahiß puh en po paröß .
41004038	E Ieesuß to teß non manih po kusin o paröß , pareß koroh non ko vahipös non pa ta vahipös , ka ma vamomhë peß kunkuin poë , pare soe pan , “ Apuh , eën hikta koman a rora noman ah ? A siß ö hat poß toh , ko paröß rokoß me en pea . ”
41004039	Ke Ieesuß sun , pareß taß a tuvuh me a supa pan , “ Moovi öm ! ” Kee moovi ee .
41004040	Ke Ieesuß soe ke ra ma vamomhë peß pan , “ Suk ataeah , köm nanaöp nem , eöm to hikta teß avoeß me nem to vaman manih peöß , ha ? ”
41004041	Kee pah töhkak vahat ee , pare vaiihi koman e ne pan , “ A teß rakah vëh eß eteh ? Ka tuvuh me a supa tënan rakah ee pa soe peß ? ”
41005001	E Ieesuß me ra ma vamomhë peß to pahan hah ee pa tonon va Galiliß , pare takin ee pa muhin va Gerasaß .
41005002	Eß to këkëh takin ko non maß o paröß , ka teß to teß me non a oraß hat taneß maß po vapeepe nö en maß pa ep peß .
41005003	A teß pamëh no a oraß hat to teß non manih peß , keß kokoroh non maß sih po vapeepe , ahik ta pah teß to onöt non a nohnoh poan po to uris eh .
41005004	A ma poen peo no a napan to nohnoh a poa moneah me a poa koreneah pa sen . Ivëhkëk , a ma tamoaan neß to kukurus këh a non pa sen pamëh . Eß to parin a eh , ka hikta teß to onöt non a ötöön poan .
41005005	Pa ma potan me a ma popoen neß to nönö vah non maß sih manuh po vapeepe , me manuh pa topnin in a ma totope . Eß to kokoeß suntan tamoaan vah e non , pareß viivi ruruvis koman hah a non sih po vös .
41005006	Eß to teß varo e non maß , pareß ep i na e Ieesuß . Ivëh , keß vaveo maß , ko vuß , pareß vatokon en manih pa matan e Ieesuß marën a kë a ëhnaneah .
41005007	Ivëhkëk , a oraß hat pamëh to kokoeß tavus ke maß pa rivon a teß pamëh , pareß soe maß pan , “ Ieesuß , eën e Koaß pe Sosoenën A Kikis Vi , eën se nok ataeah manih peöß ? Koe ka neoß ah ! Manih pa ëhnan e Sosoenën , eöß to hi nös oah pan , eën se nat nom vakmis a neoß . ”
41005008	A oraß hat to soe va nën , suk e Ieesuß to soe pan , “ Oraß hat , tavus këh mah a teß maneom . ”
41005009	Ke Ieesuß hi poan pan , “ A ëhnöömah eteh ? ” Ka oraß hat pamëh piun maß , pareß soe pan , “ A ëhnaneoß , ‘ a Nap Peo ’ , suk emöm to peo to teß hop nem pa teß vëh . ”
41005010	Ka oraß hat pamëh hin vakis en pe Ieesuß pan eß se nat non veo tavus raoe këh a muhin pamëh .
41005011	Manih pa poen pamëh no vasun kuß peo to ënëën vatët ne pa sinten a siß ö tope .
41005012	Ko oraß hat peo poë varih pah hin vakis ee pe Ieesuß pan , “ Vanö a möm ah manuh po kuß varuh , kemöm hop manuh pee . ”
41005013	Ke Ieesuß vaonöt rapoë , kee nö ee . Ee to tavus këh ee maß pa teß pamëh , pare hop ee po kuß . O vasun kuß to peo onöt ne o 2,000 . Kee vavaveo kunah ee pa ö vaere , ko susurap ee na pa tonon , pare vuk , ko mët vahik ee .
41005014	Ka napan varih to matop ne sih po vasun kuß pamëh varurusin ee , pare vahutët vavah ee pa ma tah to tanok manih pa vöön apuh me ra ma vöön sosoneß . Ka napan vanönö ee maß pa ep pa ma taneah to tanok .
41005015	A napan to nö maß manih pe Ieesuß , pare taum ee pa teß pamëh no oraß hat to teß voh ne manih peß to ihoß non , eß to rara hah en po rara , ko kokoman peß maaka hah en , ka napan varih pah vananaöp ee .
41005016	Ka napan varih to ep voh ne pa ma tah poë varih vahutët kee pee pataeah , to tavus voh manih pa teß pamëh , me ro oraß hat , me ro kuß .
41005017	Ivëh , kee taneo ee pa hin vakis e Ieesuß pan eß se këh tavus a muhin pee .
41005018	E Ieesuß to pepeah hah nö non manuh po paröß ka teß vëh no a oraß hat to teß voh non manih peß he nö maß , pareß hin vakis poan pan , “ Eöß to iu teß vaßpeh me a noß oah . ”
41005019	Ke Ieesuß hikta vaonöt ke poan , ivëhkëk , eß to soe ke poan pan , “ Nö hah na manuh vöön pa ma teß pën . Parën vatvus manih pee a ö ne Sunön to nök va vu ka oah , me o ururuan vëh neß to nok vu manih pën . ”
41005020	Ivëh , keß nö en pareß hutët poß en pa ma vahutët va pa ma tah ne Ieesuß to nok manih po toßtoß peß , manih pa ma vöön to teß ne pa muhin va Tekapolis , ka napan töhkak , ko puh rakah ee po kokoman .
41005021	E Ieesuß to tok pahan hahah kov en po paröß me ra ma vamomhë peß pa pap tonon vöh . Manuh pa pap tonon vöh , ee to takin , ka napan tönun vatët hahah kov ee maß manih peß .
41005022	Ivëh , ka pah teß sunön to matop non sih a iuun hinhin soneß po Jiuß nö en maß manih peß . A ëhnaneah e Jaërus , eß to ep in na e Ieesuß , pareß nö maß ko vatokon manih pa havin a moneah .
41005023	Ke Jaërus pah hin vakis rakah en pe Ieesuß , pareß soe pan , “ Sunön , a siß ö hat ke koaß mon peöß mët en , nö mah , parën hariun eah pa koreomah , keß sih toß hah , ko teß toßtoß non . ”
41005024	Ke Ieesuß nö vaßpeh me en pe Jaërus me ra ma vamomhë peß , ka nap peo rakah to suk raoe , pare vasusunpip nö e ne pe Ieesuß .
41005025	Ivëh , ka pah köövo to teß hop non pa napan poë varih , to vavahuh tamoaan non sih o eraß . Eß to teß me voh non a mët pamëh po havun me ro pöök kirismas .
41005026	O röktaß o pöh peo to vavakmis voh ne sih poë . E köövo pamëh to vahik akuk rakah en pa ma moniß peß manih pee . Ivëhkëk , a mët peß to apaßpuh vapiun nö e non , pareß hikta hikhik non .
41005027	Eß to pënton voh en pa ma vahutët va pe Ieesuß . Pareß soe aven koman en manih po kokoman peß pan , “ Eöß se keh hariun ro o ohop peß , eöß se toß hah eoß , ka mët peöß hik en . ” Ivëh , keß huk vatët maß pa tonuneah , ko hariun en po ohop peß ,
41005028	
41005029	ka varuß rakah vakomanih no a mët peß to hik en , keß hikta vavahuh hah non o eraß . Ka manih pa sionineah neß to haraß en pa ma kamis to hik këh ee peß .
41005030	Ke Ieesuß haraß en pa ma kikis peß to tavus këh ee peß , ivëh , keß tarih pareß hi ra napan pan , “ Eteh to hariun kuru o ohop peöß ? ”
41005031	Ka ma vamomhë peß piun poë , pare soe ke poë pan , “ Eën ep kov e nom pa napan to parin a peo , pare tönun töön rakah e ne pën , suk ataeah , kën hi pan , ‘ Eteh to hariun a neoß ? ’ ”
41005032	Ivëhkëk , e Ieesuß to vavaiu avoeß e non peteh ivëh , to hariun vu o ohop peß .
41005033	Ivëh , ke köövo pamëh nat e non pa tah to tanok vu manih peß , pareß nanaöp non ko rikrik e non , ivëh , keß nö maß ko vuß ko vatokon pa matan e Ieesuß , pareß vavatët vahik en pa ma moeh kokoman me a ö ne Ieesuß to vatoß hah va in poan .
41005034	Ke Ieesuß soe ke poß poan pan , “ Koaß peöß , eën to vaman a neoß , ka mët pën hik këh en pën . Eën se nö na me a taateß moomo , peß a mët pën to hik en . ”
41005035	E Ieesuß to vaato avoeß e non , ka ma teß va pa iuun pe Jaërus nö ee maß , pare soe ke poë pan , “ E semomah to mët en . Koe a vatëh vörep e Apuh . ”
41005036	Ivëhkëk , e Ieesuß to hikta iu pënton non a soe nee to sosoe ne . Ivëh , keß soe ke Jaërus pan , “ Eën se koe a naöp , parën vaman varoe a no neoß . ”
41005037	E Ieesuß to soepip en pa napan kurus , pareß taß varoe e Pitaß , pen e Jëmis , me e Jon , ke Jaërus , ee ra taanaß to nö vaßpeh me e Ieesuß manuh pa iuun pe Jaërus , me ahikta meh teß to nö vaßpeh me raoe .
41005038	Ee to tavus ee manuh pa iuun pe Jaërus , ke Ieesuß tënan a napan to vaokook suntan rakah e ne ,
41005039	suk e semon Jaërus to mët en . Ke Ieesuß ho en koman a iuun pe Jaërus , pareß hi a napan varih to vaokook ne pan , “ Eöm okook heheve suk nem ataeah ? E koaß vëh to hikta mët , eß to koroh varoe . ” E Ieesuß to soe vamanih , suk a ö neß se vatoß hah en nös pe koaß pamëh .
41005040	Ivëhkëk , a napan to vavövöneß suntan rakah ee pe Ieesuß , ke Ieesuß veo tavus en pee , pareß taß e taman e koaß pen e sinaneah me ra kukön vamomhë peß , kee ho ee manuh pa ö vavahoß teß mët ne koaß to pet non .
41005041	Ke Ieesuß öt a koreneah , pareß soe pan , “ Talita koum . ” A pusun a soe vaßih to soe non pan , “ Koaß mon soneß , eöß to soe ka oah , sun ah . ”
41005042	Varuß rakah vakomanih neß to sun en , ko taneo en pa nö vavah , e koaß pamëh to onöt non o havun me ro pöök kirismas . Ka ma teß varih to teß ne koman iuun to ep in a tah vaßih , pare pah vatötöhkak suntan ee .
41005043	Ke Ieesuß vuhvuh vakis rakah en po teß varih koman iuun pan , “ Eöm se nat nem vavatët a tah vaßih manih pa ta meh teß . ” Pareß soe ke ra poa manot pan , “ Heß öm eah ta taëën , keß ëën . ”
41006001	E Ieesuß to këh hah en pa vöön vëh Kapaneam , pareß hah en manuh pa vöön peß Nasaret , ka ma vamomhë peß to nö vaßpeh me ee peß .
41006002	Eß to taneo en pa vavaasis a napan a soe pe Sosoenën po Poen Apaapo manih pa iuun hinhin soneß po Jiuß . A nap peo rakah to pënton ne poë to vavaasis non , pare pah töhkak vahat ee . Pare soe vamanih pan , “ A teß vëh kon taneß maß a ma soe varih nih ? Me o nat vëh neß to kon taneß maß nih ? Eß nonok vah va in non a ma tah vatoksean nih ?
41006003	A teß vëh , eß a teß ekeok , eß e koaß pe Mariaß , pareß teß non e kea pe Jëmis , ke Jeosëp , ke Jiutas , ke Saëmon . A ma vameneah to teß vaßpeh me e ne pea manih . ” Keß ivëh , a tah no a napan va pa vöön peß to heß tonun suk poë .
41006004	Ke Ieesuß piun raoe , pareß soe ke rapoë pan , “ Manih pa ma ö kurus me pa vöön apuh no a napan to ta e ne po teß vanënën soe , ivëhkëk , manih pa vöön koman peß me manih pa ma poaneah , me manih pa tapaiuun peß , ee to hikta ta ne poë , ee to heß tonun e ne peß . ”
41006005	Ivëh , keß hikta onöt non a nok ta pah tah vatoksean apuh manih pa vöön pamëh , ee to hikta vaman ne poë . Ivëhkëk , eß to vatok varoe a koreneah pa ma pah teß varih to haraß ne a ma mët , ka ma mët pee hik këh en pee , kee toßtoß hah ee .
41006006	Eß to töhkak , suk a ma napan to hikta vaman ne poë . Ivëh , keß vavih vah en pa ma meh vöön pa vavaasis a napan pa soe pe Sosoenën .
41006007	E Ieesuß vaoe ununun en pa havun me ra poa vamomhë peß , pareß vanö pöpöök raoe pa ma vöön , pareß heß en pee pa tasun peß , marën a veo këh a napan po oraß hat .
41006008	Pareß soe ke rapoë pan , “ Eöm se nat nem teß vaßpeh ta ma meh tah manih pa nö peöm , eöm se nat nem teß ta taëën , me to kove , paröm nat nem teß to meoh ohop . Ivëhkëk , eöm se teß varoe o toknon me a suß peöm . Suk a napan se matop e ne peöm pa taëën me a ma meh ohop . ”
41006009	
41006010	Eß to soe vamatop avoeß ken pee pan , “ Eöm se keh ho pa ta pah iuun , eöm se teß nem nën pa iuun pamëh , keß antoen po poen nöm se këh a vöön pamëh .
41006011	Ka manih pa ma meh vöön no a napan se keh hikta vaoe a neöm pa ma iuun pee , pare hikta pënton a ma soe peöm . A , këh maß a iuun me a vöön pamëh , paröm susunuh o kusan vëh to teß non pa ma moeeneöm , paröm nö em pa meh vöön , ko nat nem vos amot koe hah maß nën . Eß a soe vanat va pa ö no a napan va pa vöön pamëh to hikta iu pënton ne a soe peöm . Ivëh , ke Sosoenën se vakmis raoe . ”
41006012	Ivëh , ko vamomhë peß nö ee pa vavaasis a napan pan , ee se panih a ma kokoman me a ma taateß hat pee .
41006013	Pare veo tavus o oraß hat këh a napan , pare hë o vanom manih pa napan varih to haraß ne a ma mët . Kee vih hah ee .
41006014	A teß sunön vëh e Hëërot to pënton en pa ma tah varih , suk ataeah , a ëhnan e Ieesuß to nö vavah en pa ma ö kurus . A ma paeh teß to soe vamanih pan , “ E Jon Tövapupui to sun taneß hah maß po vapeepe . Ivëh , neß to teß suk me non o kikis va pa nok a tah vatoksean . ”
41006015	Ka ma upöm teß soe ee pan , “ Eß a teß vanënën soe vëh e Elaëjaß . ” Ko upöm sosoe e ne pan , “ Eß a teß vanënën soe to teß va non manih pa ma teß vanënën soe vamoaan voh . ”
41006016	E Hëërot to pënton a tah vaßih , pareß soe pan , “ E Jon Tövapupui nöß to moes kurus voh eoß pa koßkoneah . Ivëhkëk , kuru neß to toß hah en maß . ”
41006017	E Hëërot koman voh to vanö a ma teß peß , kee öt e Jon , pare nohnoh poë po uris eh , ko vahoß poë pa iuun nohnoh . E Hëërot to nok vamanih , suk eß to me e töveneah , Hëëroteas , e köövo pe kea soneß peß , Filip .
41006018	Ivëh , ke Jon Tövapupui soe ke voh e Hëërot pan , “ Manih pa taateß pa kën sipuura , eën se nat nom me e köövo pe kea pën pa tëëm neß to teß toßtoß avoeß e non . ”
41006019	E Hëëroteas to poet voh , ko heve non e Jon Tövapupui , pareß iu ip vamët e non peß . Ivëhkëk , eß to hikta antoen non . Suk ataeah , e Hëërot to nanaöp e non pa ip vamët e Jon , suk eß to nat e non pe Jon a teß vih , no a taateß peß to totoopin rakah manih pa matan e Sosoenën , pareß vivihan . Ivëh , keß ut vavih e non peß . Ko poen neß to pënton a soe pe Jon , eß to pah kokoman vörep e non , pareß pah haraß vapunis rakah e non . Ivëhkëk , eß to pah iu rakah e non pa pënton a soe peß .
41006020	
41006021	Po vasuksuk ne Hëëroteas to taum en pa hanan va pa ip vamët koe e Jon Tövapupui manih pa ö ne Hëërot to kehkeh nok non a taëën apuh , suk o poen ne sinaneah to vahuh voh poan . A ma vu susunön va pa muhin va Galiliß , me ro teß varih to vovoh ne manih pa nap vëvënsun , me o teß varih to kiu ne pa kaman , ee ra ma teß poë varih ne Hëërot to vaoe raoe marën a vaeö me poë pa taëën peß .
41006022	Ke semon Hëëroteas nö maß , pareß pinoß vamanin en pe Hëërot , me ra ma napan varih to ënëën vaßpeh me ne poë . Ivëh , ke Hëërot soe ke koaß sepeß pamëh pan , “ Ataeah nën to iu nom . Eöß se heß eoß pën . ”
41006023	Ke Hëërot soe en pa soe vaman kikis peß manih pe koaß sepeß pamëh pan , “ Man rakah non pe Sosoenën , eöß se heß eoß pën pataeah nën to iu nom . Eën se keh iu nom a ö nöß se kök vakëh a muhin nöß to matop noß , paröß heß a oah ta ö , a , eöß se nok va eoß nën . ”
41006024	Ke koaß sepeß pamëh tavus , pareß hi en pe sinaneah pan , “ Eöß se hin ataeah manih pe Hëërot ? ” Ivëh , ke sinaneah Hëëroteas taum poß en pa hanan va pa ö ne se ip vamët koe in e Jon Tövapupui , pareß soe ke semoneah pan , “ A , eën se nö hah manuh pe Hëërot , parën soe va in eah manih pan , ‘ Eöß to iu noß o kahoß pe Jon Tövapupui neß se heß maß oah . ’ ”
41006025	Ke koaß sepeß pamëh vëvëhöß hah rakah en manuh pe Hëërot , pareß hin vakis rakah en pan , “ Eöß to iu noß a ö nën se heß ohoß a neoß o kahoß pe Jon Tövapupui se pet non pa peret . ”
41006026	Ke Hëërot pënton a soe vaßih ko pah toksean rakah en , pareß teß me e non po tamak . Ivëhkëk , a hikta tah neß se nok , suk ataeah , eß to soe vu ken pe semon Hëëroteas pa soe kikis , o upöm teß susunön neß to vaoe na he pënton i ne pa soe pamëh . Ivëh , neß hikta onöt suk non a kök hah a soe kikis neß to soe ke vu e koaß sepeß .
41006027	Ka teß sunön pamëh veo ohoß en pa teß vëvënsun peß , keß nö en pa iuun nohnoh , pareß moes kurus en maß po kahoß pe Jon .
41006028	Eß to teß maß o kahoß pe Jon to pet non pa peret , pareß heß en pe koaß sepeß pamëh , ke koaß sepeß pamëh teß , ko heß en pe sinaneah .
41006029	Ka ma vamomhë pe Jon Tövapupui pënton a ö ne Jon to mët en , pare nö maß , ko teß ee pa sionin e Jon , ko pe ee peß po vapeepe .
41006030	A ma aposol pe Ieesuß to hah ee maß , pare tönun vaßpeh hah me ee pe Ieesuß , pare vahutët ke poë a ma kiu me a ma soe nee to vavaasis ne maß a ma napan .
41006031	A nap peo rakah to nönö kov e ne maß , ko upöm vaahah e ne , ke Ieesuß me a ma vamomhë peß hikta antoen ne a ëën . Ivëh , ke Ieesuß soe ke rapoë pan , “ Ep öm , ka nö ee pa ta ö ne ea se teß varoe no , köm sih vanot , ko ëën ta taëën . ”
41006032	Keße varoe kuru to peah ee po paröß , pare nö ee pa ö no a hikta teß to teß non .
41006033	Ka ma napan ep i raoe to nönö ne , pare ep inan ohoß ee pee . Ivëh , kee taneß ee maß pa ma vöön , ko vavaveo vovoh , pare tavus momoaan kee pe Ieesuß , me a ma vamomhë peß .
41006034	E Ieesuß to tatakin këh ko non o paröß , pareß ep a napan peo rakah , ko pah uruan en pee , suk eße to teß va i ne manih po sipsip varih no ahikta teß to matop non rapoë . Ivëh , keß taneo en pa vavaasis raoe pa ma soe pe Sosoenën .
41006035	A siß ö hat ka muhin poen en , ka ma vamomhë peß nö ee manuh peß , pare soe ke poë pan , “ A moeh hikta teß ivëh .
41006036	Ivëh , ka se ep , ko vanö hah a ma napan varih , kee nö , pare voen ta ma taëën pa ma vöön to teß vatët ne manih , ko ëën . ”
41006037	Ke Ieesuß piun raoe , pareß soe pan , “ Eöm koman se makën raoe . ” Kee hi poë pan , “ Eën to iu pöß nom a ö nemöm se nö , ko voen maß ta ma taëën pa ta moniß to onöt va non manih po 200 voaß moniß , ha ? ”
41006038	Ke Ieesuß hi rapoë pan , “ O tovih muß ne eöm to öt nem ? Nö öm ko hi voh na a napan . ” Kee nö ko nat maß , pare hah maß ko soe ke poë pan , “ O tönim muß me a poa iian . ”
41006039	Ke Ieesuß soe ke ra ma vamomhë peß pan , “ Eöm se soe ke ra napan , kee ihoß pa ma kum manih pa karas . ”
41006040	Ka napan ihoß nö ee pa ma kum to antoen ne a ma 50 teß , ka ma meh pa ma 100 teß .
41006041	Ke Ieesuß kon o tönim muß me a poa iian , pareß ta peah na kin , ko soe vavihvih ken na pe Sosoenën . Eß to kökök a ma muß , pareß heß a ma vamomhë peß , pan ee se ki vakëkëh ke ra napan . Ka poa iian me neß to kök , pareß nok pet va en nën .
41006042	Ka napan kurus ëën , ko mahun vahik rakah ee .
41006043	Ko vamomhë pe Ieesuß ununun o havun me o pöök kove pa ma ö muß me a ma ö iian varih no a napan to ëën këh .
41006044	A napan varih to ëën a taëën pamëh to onöt voh ne o 5,000 teß oeteß .
41006045	Ke Ieesuß vëvëhöß vapeah en pa ma vamomhë peß manih po paröß , kee vovoh pahan këh ee peß manuh pa pap tonon va Bëtsaëtaß . E Ieesuß koman se vanö hah a ma napan manuh pa ma vöön pee .
41006046	E Ieesuß to vanö vahik en pa ma napan , pareß peah en manuh pa tope pa hin nën .
41006047	Pa matanpoen rakah no o paröß to atan non manih pa tonon , ke Ieesuß teß varoe e non maß pehen manuh sinten a tonon .
41006048	Ke Ieesuß ep in a ma vamomhë peß to me ohoaß o paröß , suk a tuvuh to ipip koe ke non maß nën . Pa pöstakah rakah topnin a 3 me 6 kirök , ne Ieesuß to nö maß manih pee . Eß to tet maß a tonon , ka siß ö hat keß oah en pee .
41006049	A ma vamomhë peß to ep i na poë to tetet nö non maß a tonon , pare pah tötö suntan e ne , suk eße to koman ne pan e Ieesuß a oraß .
41006050	Ee kurus rakah to ep in poë pare pah rikrik e ne po naöp . Ivëhkëk , e Ieesuß to vaato vëvëhöß me en pee , pareß soe ke raoe pan , “ Teß vaes nem , ko koe a naöp , eöß akuk kuru . ”
41006051	Ke Ieesuß peah en po paröß ko teß me e non pee , ka tuvuh hik en . Ka ma vamomhë peß pah töhkak ee , suk ataeah , ee to ep in a tuvuh to hik en me a ö nee to meß avoeß e ne pa nat vamaaka a ö ne Ieesuß to makën a napan po tönim muß me a poa iian . Suk , a ma kokoman pee to teß nun avoeß voh e ne .
41006052	
41006053	Ee to pahan ee pa tonon va Galiliß , pare takin ee pa muhin va Gënesaret , pare noh töön ee po paröß .
41006054	Ee to këkëh tavus ko ne maß o paröß , ka napan inan vëvëhöß rakah ee pe Ieesuß .
41006055	Ka napan va pa ma vöön kurus vëvëhöß ee maß pa pënton e Ieesuß , ko upöm teß teßteß ee maß po teß varih to koroh ne pa ma tevan to haraß ne a ma mët . Ka manih pa ma ö kurus ne Ieesuß to vos manih pa ma vöön apaßpuh , ka napan teßteß ne maß o teß varih to haraß ne a ma mët manuh pa ö totoaan , pare hinhin vakis ne poë pan a napan varih to haraß ne a ma mët se hariun ro o ohop peß . Ka napan kurus varih to haraß ne a ma vu mët to hariun ro ohop peß , pare toß vahik rakah ee .
41006056	
41007001	Ka ma upöm Parësiß , me ro teß vavaasis varih to nat i ne o Vavaasis pe Mosës , to taneß maß Jerusalëm , pare nö , ko tönun töön ee pe Ieesuß marën a vahutët me poë .
41007002	O Parësiß , me ro teß vavaasis to nat i ne o Vavaasis pe Mosës to ep a ma vamomhë pe Ieesuß to ënëën ne a taëën pee , a ma koreere he kukusan . Suk ataeah , eße to hikta pupui momoaan a ma koreere vamanih pa ö no a taateß pa kën sipun to soe va non .
41007003	O Parësiß , me ro teß vavaasis to nat i ne o Vavaasis pe Mosës , se keh hikta pupui momoaan a ma koreere , eße hikta antoen ne a ëën .
41007004	Me ee se keh hah taneß maß manuh po toaan , pare keh hikta pupui momoaan a ma tah varih , nee to teß taneß maß manuh po toaan , ee hikta onöt ne a ëën a ma tah poë varih . Ee me to vavatet ne sih , a ma upöm taateß to parin a peo , nee to kon taneß voh maß manuh pa kën sipuiire . Eße to pupui ne sih o kap , sospen , me ro peret , me a ma tah vavahoß taëën .
41007005	Ivëh , ko Parësiß me o teß vavaasis varih to nat i ne o Vavaasis pe Mosës , to hi ee pe Ieesuß pan , “ Eß teß vah va non nih , ko vamomhë pën hikta vavatet ne a taateß no a kën sipun to heß voh a ra ? Eße to ënëën me e ne pa ma koreere to kukusan . ”
41007006	Ke Ieesuß piun va in a soe pee manih pan , “ A teß vanënën soe vëh e Aisaëaß to nat voh e non peöm o teß teßteß vapoßkan , eß to vanënën vavoh in a soe to taneß non maß pe Sosoenën , to soe va non manih pan , “ A napan varih to kë varoe ne sih a ëhnan neoß po rivon , ivëhkëk , manih pa ma kupu pee ,
41007007	Eße to vavaasis varoe ne sih a taateß po teß va po oeh vëh , pare pikpiuk ne sih pan , Pare vasunön e ne sih peöß po rivon varoe . ”
41007008	Eöm to heß tonun voh em pa taateß vih pe Sosoenën , paröm vaman varoe ko nem a ma vavaasis po teß . ”
41007009	Ke Ieesuß soe pet en pan , “ Eöm to nat vavih rakah e nem pa taateß pënton varo a taateß pe Sosoenën . Ivëh , nöm to öt vakis suk nem o vavaasis koman peöm .
41007010	E Mosës to kon taneß voh a soe manuh pe Sosoenën , pareß soe pan , “ Ta e tamömah , pen e sinömah . Keteh se keh veveot e tamaneah pen e sinaneah , ea se ip vamët ee peß . ”
41007011	Ivëhkëk , eöm to vavaasis nem pan , ta pah teß se keh soe ke tamaneah pen e sinaneah pan , eß to teß me e non a tah marën a vaßaus raoe pon , ivëhkëk eß to hikta heß raoe , suk eß se heß na e Sosoenën a tah pamëh .
41007012	A , a teß pamëh to vamanman hah non e sinaneah pen e tamaneah , suk a ö neß to piuk raoe , pan eß se vaßaus raoe pon .
41007013	Ivëh , nöm vavatet suk nem sih a taateß nöm to kon taneß voh maß manuh pa kën sipuneöm , paröm vövöknah e nem sih pa soe pe Sosoenën . Me a ma meh taateß to teß ne nöm to nonok nem sih . ”
41007014	Ke Ieesuß vaoe en na pa napan , kee nö maß , ko tönun ee manih peß , keß soe ke rapoë pan , “ Eöm kurus se pënton a soe peöß , paröm kokoman vavih .
41007015	Ahik ta taëën se taneß manih mahën , pareß vapö a apen a teß . Ahik . A tah varoe to taneß maß po kokoman pa teß , ivëh , to vapö non a apen a teß . A ma tah to teß ne manih pa koman a teß , keß vavatvus non pa rivoneah , ee a ma tah poë varih to vapö e ne pa apen a teß .
41007017	E Ieesuß to këh en maß pa napan mahën , pareß ho en koman iuun , ka ma vamomhë peß hi ee peß pa pusun in a soe vapipinoß pamëh .
41007018	Ke Ieesuß hi varuß en pee pan , “ Eöm me to hikta nat rakah ko nem , ha ? A ma tah kurus varih to teß ne manih mahën se keh hop manih pa koman a teß , ee hikta onöt ne a vapö a apen a teß manih po epep pe Sosoenën .
41007019	Suk ataeah , eß to hikta teß hop non manih po kokoman peß , eß to nö varoe en manuh po kokea peß . Keß pepeak vi en peß . ” Manih pa soe vaßih ne Ieesuß to sosoe non pan , a ma taëën kurus to vih e ne pa ëën manih po epep pe Sosoenën .
41007020	E Ieesuß to vatom pet en na pa soe peß , pareß soe vamanih pan , “ A tah no a teß to koman non , pareß soe tavus taneß manih po kokoman peß . Eß kuru a tah pamëh to mimiröß non sih a apen a teß .
41007021	A ma tah to tavus taneß maß manih po kokoman pa teß , to rëh e ne peß manih po kokoman hat , ka ma taateß poë varih , ivarih , taateß rëhrëh , taateß manin , taateß va pa ip vamët a meh teß .
41007022	Taateß va pa miröß o vaen , taateß puhioß , taateß piuk , taateß peat , taateß möhmöh , soe vahat e Sosoenën , taateß vatösoe , me a taateß papön .
41007023	A ma taateß kurus varih to teß ne sih manih po kokoman pa teß . Pare tatavus ke ne maß sih manih pa rivoneah , eße to vapö e ne pa apen a teß manih po epep pe Sosoenën . ”
41007024	E Ieesuß to këh maß a muhin va Galiliß , pareß nö en manuh pa ma vöön to teß ne pa muhin va Taëaß me Saëdon . E Ieesuß to ho en iuun , pareß hikta iu non a ö no ta pah teß se nat in poan to teß non nën . Ivëhkëk , a napan to nat e ne pe Ieesuß to teß e non nën .
41007025	Ka pah köövo no a oraß hat to teß non sih manih pe semoneah , to pënton a soe va pe Ieesuß to teß non nën , pareß vëvëhöß rakah en maß manih peß , pareß vuß vatët en manih pa moneah .
41007026	E köövo pamëh to hikta teß non pan e köövo va Israël . E sinaneah to vahuh voh poan manih pa siß ö muhin va Fonisiaß , a siß ö muhin pamëh to teß non koman a muhin va Siriaß . Eß to hin vakis rakah en pan e Ieesuß se veo tavus këh e semoneah pa oraß hat pamëh .
41007027	Ivëh , ke Ieesuß piun e köövo pamëh , pareß soe vapipinoß va in poan manih pan , “ Eß to hikta vih non pa kon a taëën po koaß , ko heß ro këh . ” E Ieesuß to soe vamanih , suk o Jiuß to koman ne pan o upöm teß to teß va e ne manih po këh .
41007028	Ivëh , ke köövo pamëh nat en pa pusun a soe vapipinoß pe Ieesuß ko vaman en , pareß nat en peß to hikta teß non pan eß a mu Jiuß . Ivëhkëk , eß to nat e non pe Ieesuß se vaßaus en peß . Ivëh , keß soe vapipinoß varuß ke Ieesuß pareß soe pan , “ Apuh , a soe pën to paraß man . Ivëhkëk , o këh varih to teß ne paan a pok ënëën se ëën ee po kukuvun taëën , ëën këh po koaß to taru maß paan a pok ënëën . ”
41007029	Ke Ieesuß soe va in e köövo pamëh manih pan , “ Eën to vataare eom peöß po vaman pën , ivëh , kën se nö hah eom na manuh vöön me o vaeö , a oraß hat to këh tavus vur en pe semomah . ”
41007030	Eß to vos hah en manuh vöön , pareß ep en pe semoneah to koroh vatotomin e non tevan , pareß nat en pa oraß hat to këh tavus vur en peß , keß vih hah en .
41007031	E Ieesuß to taneß hah en maß manuh pa muhin va Taëaß me Saëdon , ko koe ken Dekapolis , pareß kunah en pa tonon va Galiliß .
41007032	Ka napan teß ke maß peß pa pah teß papön tenan , pareß toto vövößpë . Ee to hin vakis rakah e pe Ieesuß pan , eß se vahoß a koreneah manih pa teß pamëh .
41007033	Ee Ieesuß to me vakoaan ke këh en pe pa teß pamëh , pareß pöök a poa tenaneah pa poa kumis koreneah , pareß teo a ma kumis koreneah ko pöök en pa meaneah .
41007034	Ivëh , ke Ieesuß ta peah en na manuh kin , pareß pah vavuriah suntan rakah en , suk o kokoman peß to puh rakah en po tamak , keß soe pan , “ Ëpapëta . ” A soe pamëh to soe va non manih pan , “ Takap ah . ”
41007035	Ka varuß rakah vakomanih no a tenaneah to maaka en , keß pënton vavih rakah en , ka tah vëh to sunpip non sih a meaneah ro en . Keß taneo en pa vaato vavih hah .
41007036	Ke Ieesuß vuhvuh vakis rakah en pa napan , pan ee se nat ne vatvus a tah vaßih manih pa tah meh teß . Eß to vuhvuh raoe , ivëhkëk , ee to söë rakah ee , ko vatvus ee pa tah pamëh .
41007037	Ka napan varih to pënton a tah vaßih ne Ieesuß to nok pah töhkak vahat ee , pare soe ee pan , “ Vahvanih ke Ieesuß nok vavavih hah a ma teß varih ? Eß to nok vavavih hah o teß papön , kee tëtënan vavih hah ee pa to , me o teß pos rivoe , kee vavaato hah ee ! ”
41008001	Manih po poen pamëh no a napan to tönun ha kov e maß , ka manih po poen pamëh nee to hikta teß me ne ta taëën , ke Ieesuß vaoe ununun a ma vamomhë peß , pareß soe ke raoe pan ,
41008002	“ Eöß to uruan rakah e noß pa napan varih . Suk ataeah , eße to teß vaßpeh me a neoß po kukön poen , ka varuß rakah vakomanih no ahikta taëën to teß non , na se makën raoe .
41008003	Ivëh , köß se keh vanö maë hah eoß pee manuh pa ma vöön pee , eöß he hikta makën raoe , eße se tötöspan rakah ee po maë manih pa ö nee to nönö hah ne , suk ataeah , a ma upöm pee to taneß varo voh ee maß . ”
41008004	Ka ma vamomhë peß piun poë pare soe pan , “ Manih pa moeh upin vëh na se kon taneß maß a taëën nih , to antoen non a ö na se makën a nap peo varih ? ”
41008005	Ke Ieesuß piun a soe pee , pareß soe pan , “ O tovih muß ne eöm to teß me nem ? ” Kee soe ke poë pan , “ O tönim me ro pöök muß ro . ”
41008006	Ke Ieesuß soe ke ra napan , kee ihoß ee po oeh , keß kon o tönim me ro pöök muß poë varih , pareß soe vavihvih ke na e Sosoenën , pareß kökök en pa ma muß , pareß ki vakëkëh ken pa ma vamomhë peß , kee makën poß ee pa napan .
41008007	Ee to teß me ee maß pa ma siß iian sosoneß , ke Ieesuß tapui raoe , pareß soe vavih ke na e Sosoenën , pareß soe ke ra ma vamomhë peß , kee ki ke ra napan kurus a ma soneß iian poë varih .
41008008	Kee ëën ee , pare mahun vahik rakah ee , a napan to peo onöt ne a 4,000 teß .
41008009	A napan to ëën vahik ee , ko vamomhë peß ununun o tönim me o pöök kove manih pa ma ö taëën nee to ëën këh . Ke Ieesuß vanö hah en pee pa ma vöön pee .
41008010	Ka varuß vakomanih ne Ieesuß to peah hah en manuh po paröß , me ra ma vamomhë peß , kee nö ee manuh pa muhin va Dalmanuta .
41008011	Ko Parësiß nö ee maß manih pe Ieesuß , pare taneo ee pa vaato vasukaß me poë . Pare kehkeh punöß ne poë , ko hi ee peß pan , eß se nok a tah vatoksean va pa vöön va kin to vataare non , pan e Sosoenën to soe vaonöt ke non peß pa nok a kiu pamëh .
41008012	Eß to haraß rakah en pa punis manih pa tuvuh peß , pareß soe en pan , “ Vahvanih ka napan va kuru iu ep ne a tah vatoksean ? Eöß to soe vaman rakah keoß peöm . Eöß to hikta onöt rakah noß a nok hah ka neöm to meoh tah vatoksean . ”
41008013	E Ieesuß me ra ma vamomhë peß to këh ee pa napan , pare peah ee po paröß , ko taneo ee pa pahan hah pa pap tonon vöh , pa tonon va Galiliß .
41008014	Ko vamomhë peß vanun ee pa teß maß ta ma taëën , ee to teß varoe me ne a siß pah ö taëën to pet non po paröß .
41008015	Ke Ieesuß vakömköm va i raoe manih pa soe vapipinoß peß pan , “ Ut vavih nem , paröm matop vavih nem pa taateß hat po Parësiß me a taateß hat pe Hëërot . Ee tomeß vamahun a neöm pa ma piuk pee vamanih po is na to hovën a praoaß . Eöm se nat nem kon a taateß piuk pee . ”
41008016	Ko vamomhë peß taneo ee pa vaiihi koman pan , “ Eß to sosoe poß va non manih pan ea to hikta teß maß ta taëën . ” Ivëhkëk , ee to hikta nat vamaaka ne pa pusun in a soe vëh ne Ieesuß to sosoe suk non .
41008017	Ke Ieesuß nat en pataeah nee to vaiihi suk ne , ivëh , keß hi en pee pan , “ Eöm vaiihi suk nem ataeah , ea hikta teß vu maß ta taëën ëh ? Eöm hikta maaka avoeß nem eh ? A ma kupu peöm vösvös öh ? ” E Ieesuß to soe va nën , suk ee to anoe voh ee pa taëën vëh ne Ieesuß to makën voh o 4,000 teß .
41008018	E Ieesuß to ihi avoeß e non pee , pareß soe pan , “ Eöm to teß me e nem pa matëëneöm , paröm hikta ep nem ta tah , ha ? Me eöm to teß me e nem pa tenëneöm , paröm hikta pënton nem , ha ?
41008019	Vahvapoßnih po 5,000 teß varih nöß to makën voh raoe po tönim muß ? O tovih kove va pa ma ö taëën ëën këh to oah voh , nöm to ununun hah ? ” Ko vamomhë peß piun poë , pare soe pan , “ O havun me ro pöök . ”
41008020	Ke Ieesuß hi hahah kov en pee pan , “ Eöß kökök voh o tönim me ro pöök muß , paröß makën o 4,000 teß , köm ununun hah o tovih kove va pa ma ö taëën ëën këh varih to oah ne ? ” Ko vamomhë peß piun va in poë manih pan , “ O tönim me ro pöök kove . ”
41008021	Ke Ieesuß hi raoe pan , “ Eöm hikta ep inan avoeß nem eh ? ”
41008022	E Ieesuß me a ma vamomhë peß to nö , pare vos ee manuh Bëtsaëtaß , ka napan teß ee maß pa teß kehoß manih pe Ieesuß . Pare hin vakis ee peß , pan eß se vaket poan , keß toß hah .
41008023	E Ieesuß to öt a koreneah , pareß kees këh en peß pa vöön , pareß teo pip a mataneah , ko hi poan pan , “ Eën onöt e nom pa ep eh ? ”
41008024	Ka teß pamëh ta peah maß , pareß soe en , “ A , eöß to ep e noß pa napan , ivëhkëk , eße to matan ke ne pan , a naon to nönö vah ne . ”
41008025	Ke Ieesuß vaket hahah kov en manih pa mataneah , keß kap vaßpuh en pa mataneah , pareß ep vamaaka hah en pa moeh tah kurus .
41008026	Ke Ieesuß vanö hah en peß manuh iuun peß , pareß vuhvuh poan , pan eß se nat non vos manuh pa vöön apuh .
41008027	E Ieesuß me a ma vamomhë peß to këh e maß pa vöön va Bëtsaëtaß pare nö ee manuh pa ma siß vöön to teß vatët ne pa vöön apuh va Sisariaß Filipaë . Manih po poen nee to nönö ne , ke Ieesuß hi rapoë pan , “ A ma napan popokaß a no neoß , eteh ? ”
41008028	Kee soe ee pan , “ E Jon Tövapupui , ka ma upöm popokaß a nom oah e Elaëjaß , keß , eën a pah teß va pa nap vanënën soe to toß hah maß . ”
41008029	Keß hi pet en pee pan , “ Ke eöm koman poß , eöm popokaß poß a nem neoß , eteh ? ” Ke Pitaß piun poan , pareß soe pan , “ Eën e Kristo . ”
41008030	Ke Ieesuß vuhvuh vakis raoe pan , ee se nat ne soe ke ta meh teß . “ Eöß a teß ne Sosoenën to vateß voh . ”
41008031	E Ieesuß to taneo en pa vavaasis a ma vamomhë peß pareß soe pan , “ Eöß e Koaß Teß Pa Napan Kurus se kon o kamis apuh rakah manih pa koreera nap susunön po Jiuß , me ro teß susunön ësës heß , me ro teß vavaasis varih to nat i ne o Vavaasis pe Mosës . pare ip vamët ee peöß , ko vakön poen nöß se sun taneß hah eoß manih po vapeepe . ”
41008032	Eß to soe a soe vaßih , keß maaka rakah ke non pee . Ivëh , ke Pitaß me ke poan , pareß siröß en peß pan , “ Eën se nat nom sosoe va nom manih . ”
41008033	Ke Ieesuß tarih , pareß kukuteß o vamomhë peß , pareß siröß e Pitaß , ko soe pan , “ Susun po oraß hat , këh a na neoß ah ! A soe pën to hikta teß non pan a soe pe Sosoenën , ahik , a soe pën , eß a soe pa teß . ”
41008034	E Ieesuß to vaoe ununun en na pa napan me ra ma vamomhë peß kee tönun vatët rakah ee maß manih pa havineah . Keß soe ke rapoë pan , “ Ta pah teß se iu vatet a no neoß , eß se vöknah o iu koman peß , pareß teß a kuruse peß , pareß teß o kamis ko vatet a maß neoß .
41008035	Ta pah teß se keh matop tamoaan non o toßtoß peß , pareß hikta vatet a neoß , o toßtoß peß se ro amot en . Ka ta pah teß se keh koman a no neoß , pareß mët suk a neoß , me a Soe Vih peöß , a , amot eß se kon en po toßtoß tamoaan .
41008036	Ta pah teß se keh kon en pa ma tah kurus va po oeh vëh , pareß vanun en po toßtoß tamoaan peß , a ma tah poë varih se poß vaßaus vah va in o toßtoß peß nih ? Ahik rakah !
41008037	Ahik ta pah tah no a teß to onöt non a voen hah o toßtoß peß .
41008038	A napan va kuru to heß tonun ne pe Sosoenën , ko nonok e ne pa ma taateß hat . Ta pah teß se keh haraß vapoet a no neoß , me o vavaasis peöß , a , eöß me e Koaß Teß Pa Napan Kurus se haraß vapoet e noß peß po poen ne eöß se nö vaßpeh me maß o ankeroß vivihan pe Sosoenën , me o maaka pe Tamön . ”
41009001	Ke Ieesuß soe ke ra ma vamomhë peß pan , “ Eöß to soe vaman rakah keoß peöm , a ma pah teß to sun ne manih kuru , se meß avoeß e ne pa mët , ee heh ep ee pa Matop Vih pe Sosoenën se tavus me maß o kikis . ”
41009002	O tönim me o pöh poen to oah ee , ke Ieesuß me e Pitaß , me ra poa tom kea e Jëmis pen Jon . Ee varoe to peah pa tope a pah va kin . Ee varoe kuru to teß vaßpeh me ne e Ieesuß , ka sionin e Ieesuß tarih , ko matan ke en .
41009003	Ko ohop peß kakaare oah rakah en pa ö no a teß va po oeh to pupui o rara peß , keß teß va non .
41009004	Ke Elaëjaß , pen e Mosës tavus ee maß , pare vavaato me e ne pe Ieesuß .
41009005	Ke Pitaß soe ke Ieesuß pan , “ Eeh , Apuh , eß to vih rakah e non pea to teß no manih kuru , vaonöt ka möm ah , kemöm u a kukön tanu manih . A teß pën , ka teß pe Mosës , me a teß pe Elaëjaß . ”
41009006	E Pitaß me a meh poa vamomhë peß to pah naöp vörep ee , ivëh , ke Pitaß toksean en , pareß hikta maaka vavih vi non pa soe neß to soe .
41009007	Ka unöh pöm en pee , ka to taneß maß manih pa koman a unöh to soe va non manih pan , “ Eß ivaßih e Koaß peöß , ne eöß to iu oah vi noß eah sih , ivëh , köm sih pënton vavih a soe peß . ”
41009008	Ka varuß rakah vakomanih nee to vaveves vah ko ne , pare hikta ep hah ne ta meh teß . E Ieesuß varoe a paeh to teß vaßpeh me non raoe .
41009009	Ee to këh kunah hah ee maß pa tope pamëh , ke Ieesuß vuhvuh raoe , ko soe ke rapoë pan , “ A tah vaßih nöm to ep vu maß manuh pa tope , ne eöm se nat nem soe tavus ke ta meh teß , eß se teß non , ko onöt rakah po poen ne eöß e Koaß Teß Pa Napan Kurus se toß hah maß . ”
41009010	Ee to koaan vakis rakah e ne pa ma soe ne Ieesuß to soe ke raoe pa ma kokoman pee . Ivëhkëk , manih koman pee , nee to vaiihi koman hah a ne pan , “ A toß hah maß , soe non ataeah ? ”
41009011	Ke Pitaß , ke Jëmis pen kea peß Jon hi ee pe Ieesuß pan , “ Suk ataeah ko teß vavaasis to nat i ne o Vavaasis pe Mosës sosoe ne pan e Elaëjaß se vovoh maß ? ”
41009012	E Ieesuß to piun raoe , pareß sosoe suk non e Jon Tövapupui , ko soe ke rapoë pan , “ A soe pee a man , e Elaëjaß to vovoh voh en maß , pareß vatotoopin vahik voh en pa ma moeh tah kurus . Eß teß vah va poß non nih ko Puk Vapenpen soe va non manih pan , eöß e Koaß Teß Pa Napan Kurus to se teß o kamis , kee heß tonun a neoß , pare miröß a neoß , ko ip vamët ee peöß ?
41009013	Ivëh , köß se soe keoß peöm pan , a teß vëh no a napan to koman voh ne pan e Elaëjaß , eß to nö voh en maß . Ivëhkëk , a ma napan to vatet voh ee pa ma iu pee , pare nok a ma taateß hat manih peß , keß tavus va en manih pa ö no Puk Vapenpen to soe va non . ”
41009014	Ke Ieesuß me a kukön vamomhë tavus vatönun hah me ee maß po upöm pee , pare ep i ra napan peo rakah to tönun maß . O teß vavaasis to nat i ne o Vavaasis pe Mosës to vavaato vasukaß me ne a ma vamomhë pe Ieesuß .
41009015	A napan to ep in e Ieesuß to nö maß , pare pah töhkak vahat ee , pare nö vëhöß ee manuh pe Ieesuß pare vaöt koren me ee peß .
41009016	Ke Ieesuß hi en pa ma vamomhë peß pan , “ Ataeah ne eöm to vavaato vasukaß suk me nem o teß vavaasis poë varih ? ”
41009017	Ka pah teß to teß non topnin a napan poë varih piun maß a soe pe Ieesuß , pareß soe maß pan , “ Apuh , eöß to me vu maß e koaß oeteß peöß manih pa ma vamomhë pën , pan ee se veo këh poë pa oraß hat to teß non manih peß , keß hikta toto non .
41009018	A ma poen kurus rakah no a oraß hat sih öt sih poan ko vi en peß manih po oeh . Ko poe kakaare tatavus ke non maß manih pa rivoneah , keß vakuskus rivon e non . Ke eöß hin vu a ma vamomhë pën , pan ee se veo tavus a oraß hat pamëh , ivëhkëk , ee hikta onöt ne a veo poë . ”
41009019	Ke Ieesuß soe ke ra vamomhë peß pan , “ Eöm varih to hikta vaman avoeß rakah nem e Sosoenën se vatoß en po teß , O tovih poen ne eöß se teß vaßpeh tamoaan me a noß neöm ? A tovih poen ne eöß se teß a ma punis peöm ? Me maß öm e koaß manih peöß . ”
41009020	Kee me ee maß pe koaß pamëh manih pe Ieesuß , ka oraß hat pamëh ep in e Ieesuß , pareß pah kö suntan en pe koaß , ke koaß vuß en po oeh ko vakuku vah e non , ko poe tavus ke maß manih pa rivoneah .
41009021	Ke Ieesuß hi en pe tamaneah pan , “ E koaß haraß varë vi voh en pa mët vëh ëh ? ” Ke tamaneah piun va en manih pan , “ Eß to taneo rakah voh en pa ö neß to teß non a koaß .
41009022	A ma tamoaan rakah no a oraß hat pamëh to kehkeh ip vamët e non sih peß . Eß to viivi non sih poan po suraß me manih koman ruen . Ivëhkëk , eën se nom onöt nom a vatoß hah e koaß peöß , kën ururuan a möm , parën vaßaus eom pemöm . ”
41009023	Ke Ieesuß soe ke poan pan , “ Eën se koe a soe vamanih pan , ‘ Eën se nom onöt nom . ’ Suk ataeah , eöß to onöt rakah e noß pa nok va nën po teß varih to vaman a non neoß sih . ”
41009024	Ivëhkëk , e taman e koaß pamëh to hin vakis en maß pan , “ Eöß to vaman e noß pën . Ivëhkëk , o vaman peöß hikta teß apuh non , sën vaßaus a neoß ko vaman peöß sih apuh . ”
41009025	E Ieesuß to ep a napan to vavahuk nö e ne maß manih pee , ivëh , keß siröß a oraß hat pamëh to teß non sih pe koaß , pareß soe pan , “ Papön , eöß to taß a nös oah , këh tavus maß e koaß manem , parën nat nom hah hop manih peß . ”
41009026	Ka oraß hat pamëh kokoeß , pareß vi en na pe koaß manuh po oeh , ko këh tavus en pe koaß , ke koaß koroh ke non pan eß to mët en . Ka nap peo soe e pan , “ Eß to mët en . ”
41009027	Ivëh , ke Ieesuß öt pa koreneah ko kë vasun poan , keß sun en pareß toß hah en .
41009028	Vasuksuk poß ne Ieesuß to nö en manuh iuun , pareß teß aven e non , ka ma vamomhë varoe peß hi ee peß pan , “ Emöm hikta onöt suk nem a veo tavus a oraß hat pamëh ataeah ? ”
41009029	Ke Ieesuß piun raoe , pareß soe pan , “ A hin varoe kuru to onöt non a veo tavus o vu oraß hat to teß va ne manih . Ahikta meh tah to onöt non . ”
41009030	Ke Ieesuß me ra ma vamomhë peß këh ee pa vöön vëh neß to vatoß hah e koaß pamëh , pare teß ne topnin a muhin va Galiliß . Ke Ieesuß rës rakah e non pa ta pah teß se nat a ö neß to teß non .
41009031	Suk ataeah , eß to vavaasis non a ma vamomhë peß , pareß soe ke raoe pan , “ Eöß e Koaß Teß Pa Napan Kurus no a teß se vikuh en peöß manih pa koreera nap hat , kee sih ip vamët e peöß , ka kukön poen sih oah , köß toß hah , ko sun hah eoß . ”
41009032	Ivëhkëk , a ma vamomhë peß to hikta maaka i ne a pusun in a soe pamëh , ivëh , kee nanaöp e ne pa hi poë .
41009033	Kee vos hah ee manuh Kapaneam , pare ho e manuh iuun , ke Ieesuß hi en pa ma vamomhë peß pan , “ Ataeah nöm to vavaasoe vasukaß suk nö vu nem maß manuh hanan ? ”
41009034	Ivëhkëk , ee to hikta piun a hi pe Ieesuß , suk ataeah , ee to poet suk a ö nee to vavaato vasukaß nö vu ne maß manuh hanan suk eteh se teß non a tasun apuh oah manih pee .
41009035	Ivëh , ke Ieesuß ihoß en , pareß vaoe en na pa ma vamomhë peß , pareß soe ke raoe pan , “ Ta pah teß se keh iu non a tasun apuh oah manih pa matan e Sosoenën , eß a teß pamëh se vöknah hah ea , pareß kikiu va non manih pa teß to kiu akuk non pa napan . ”
41009036	Ke Ieesuß vaoe na a siß koaß soneß , pareß vasun poan manih pa topnin in a ma vamomhë peß , pareß vaket non peß , ko soe ke raoe pan , “ A teß vëh to koman non a ëhnaneoß , pareß kamöß non e koaß soneß to teß va non manih pe siß koaß vaßih , eß kuru to kamöß me e non peöß . Ka teß to kamöß a non neoß , eß to hikta kamöß varoe a non neoß , eß to kamöß me e non pe Tamön vëh to vanö voh a maß neoß . ”
41009037	
41009038	Ke Jon soe ken pe Ieesuß pan , “ Apuh , emöm to ep in a pah teß to veveo tavus non sih o oraß hat këh o teß manih pa ëhnöömah . Ivëh , kemöm soepip em peß , suk eß to hikta teß non po kum pea . ”
41009039	Ivëhkëk , e Ieesuß to soe ke raoe pan , “ Eöm se nat nem soepip in eah , eß se nonok e non pa tah vatoksean manih pa ëhnaneoß , me o kikis peöß . Suk ataeah , eß to hikta sosoe vahat non a ëhnaneoß .
41009040	A teß to hikta hat ka rora sih , eß kuru a teß pea .
41009041	Pënton vavih nem pa soe vaßih , se röß soe ka neöm , eteh se keh ep ka neöm , pareß heß a neöm a ruen kaak , suk eöm to vatös me a non neoß , e Kristo . A teß pamëh ne Sosoenën se heß en peß po voen vëh to hikta onöt non ahik . ”
41009042	“ Ivëhkëk , ta pah teß se keh koman non pan , eß se rëh ke o vaman pa ta siß pah koaß soneß , keß kuß manih pa taateß hat , eß to vih rakah non pa vahan a vös topoan manih pa koßkoneah , ko varokoß eah tahiß .
41009043	Ivëh , ka koreomah se keh vakuß a oah manih pa taateß hat , moes kurus eah ! Eß to vih oah non pa ö nën se teß ro me nom ö pöh koren , kën sih kon o toßtoß tamoaan . Peß to hat non pa ö nën to teß me nom o pöök koren , ee se rëh ke pën pa hat , kee vi ee na pën manuh po suraß ësës tamoaan . Manuh pa vöön pamëh no ves sosoneß to hikta onöt ne a mët , ka suraß pamëh to hikta mumuteß non sih .
41009045	Ka momah se keh vakuß a oah manih pa taateß hat , moes kurus eah ! Eß to vih oah non pa ö nën se teß me nom o pöh mon ro , kën sih kon o toßtoß tamoaan . Peß to hat non pa ö nën to teß me nom o pöök mon , ee se rëh ke pën pa hat , kee vi ee na pën manuh po suraß ësës tamoaan .
41009047	Ka matömah se keh vakuß a oah manih pa taateß hat , të kon eah , ko vi na ! Eß to vih non pa ö nën se teß me nom o pöh matan varoe , kën sih teß hop nom manih pa Matop pe Sosoenën . Eß to hat non pa ö nën se teß me nom o pöök tök matan , kee rëh ke pën pa hat , kee vi ee na pën manuh po suraß ësës tamoaan .
41009048	
41009049	Eöm se teß a ma punis , paröm sun vakis ko vaman e Sosoenën , köm sih tavus o teß totoopin manih pa matan e Sosoenën , vamanih pa gol ne to ës po suraß keß kakaare hah , pareß voon en .
41009050	Me eöm to teß va e nem manih pa sö tetehean , nee to sö a taëën keß ninin vih . Ivëhkëk , o tetehean va pa sö pamëh se keh hikta teß non , eß se vaninin vih vah va in taëën pamëh nih ? Eöm se teß rakah vako nem manih pa sö tetehean , a ma kokoman peöm se teß vatö ne , köm vakamöß me ra ma upöm peöm . ”
41010001	E Ieesuß me ra ma vamomhë peß to sun , pare këh ee pa muhin va Galiliß , pare pahan ee pa ruen vëh Jödën , ko tavus ee pa muhin va Jiutiaß . Ka nap peo tönun hahah kov ee maß manih peß . Keß vatet hahah kov en pa ma taateß peß . Eß to vavaasis hahah kov en pee pa soe pe Sosoenën .
41010002	Ko Parësiß nö ee maß manih pe Ieesuß , pare punöß poë pa ma soe , pare soe pan , “ Soe ka möm mah . O Vavaasis pe Mosës soe vaonöt kës e non pe voe se kök o vaen , pareß veo e köövo peß , ha ? ”
41010003	Ke Ieesuß piun vaßpeh me a hi , pareß soe pan , “ A taateß taeah ne Mosës to heß voh a neöm ? ”
41010004	Ko Parësiß soe ke Ieesuß pan , “ E Mosës to vaonöt voh en pa teß se kiun o kiun marën a kök o vaen peß , pareß veo en pe köövo peß . ”
41010005	Ivëhkëk , e Ieesuß to soe ke raoe pan , “ E Mosës to kiun voh ka neöm a taateß pamëh , suk ataeah , eöm o teß o pöh vatösoe rakah .
41010006	Ivëhkëk , manih pa taneo in a ma moeh tah , a soe to kiun non manih po Puk Vapenpen to soe non pan , “ E Sosoenën to nok voh a teß , a teß oeteß , me e köövo . ”
41010007	Ivëh , ne voe se këh suk maß e tamaneah pen e sinaneah , pareß teß vatös me e non pe köövo peß ,
41010008	“ Ivëh , kee pon to hikta se teß hah ne a pöök , Ahik . Ee to tavus ee o pöh sionin .
41010009	E Sosoenën to vatös voh en pee pon , ka hikta pah teß to onöt non a kök vakëh hah raoe pon . ”
41010010	Vasuksuk , nee to ho hah ee koman iuun , ko vamomhë peß hi hah ee peß pa pusun in a tah pamëh .
41010011	Ke Ieesuß soe ke raoe pan , “ Ta pah teß se keh veo e köövo peß , pareß me a meh köövo , a teß pamëh to nok rakah en pa taateß rëhrëh , eß to vöknah e non pe köövo vamomoaan peß manih pa matan e Sosoenën .
41010012	Manih pa paeh a taateß pamëh , ne köövo se keh veo e voe peß , pareß me a meh voe , e köövo pamëh to nok rakah me en pa taateß teßteßvaasiß .
41010013	Ka napan meeme ee maß po koaß sosoneß manih pe Ieesuß , pan eß se vaket , ko tapui raoe . Ivëhkëk , o vamomhë peß to siröß ee pa napan poë varih .
41010014	Ivëhkëk , e Ieesuß to ep in a taateß pamëh , pareß heve en , pareß soe ke ra ma vamomhë peß pan , “ Koe raoe , kee nö maß manih peöß , paröm koe a sunpip raoe . Suk ataeah , a Matop Vih pe Sosoenën to teß suk non o teß to teß va ne manih po siß koaß varih .
41010015	Eöß to soe vamaman rakah keoß peöm , ta pah teß se keh hikta kon a Matop Vih pe Sosoenën vamanih po siß koaß sosoneß varih , eß to hikta onöt rakah non a hop pa Matop Vih pamëh . ”
41010016	E Ieesuß to pëtpët o siß koaß , pareß vaket non po koaß , ko tapui en pee .
41010017	Ke Ieesuß me ra ma vamomhë peß taneo hahah kov ee pa suk a hanan , ka pah teß vavaveo maß manih peß , pareß vatokon en manih pa matan eah , ka teß pamëh hi poan , pareß soe pan , “ Apuh vih , eöß se nok ataeah , paröß kon o toßtoß tamoaan ? ”
41010018	Ke Ieesuß hi poan pan , “ Vahvanih kën pokaß a neoß a vih ? Ahikta pah teß vih . E Sosoenën varoe a paeh a vih .
41010019	Ke Ieesuß soe ke poan pan , “ Eën to nat e non pa ma taateß ne Sosoenën to heß voh e Mosës , ‘ Koe a ip vamët a meh teß , koe a nok a taateß rëhrëh , koe a piuk marën a öt akuk a tah pa meh teß ,
41010020	Ka teß pamëh soe ke Ieesuß pan , “ Apuh , taneo voh non maß po poen ne eöß to teß voh noß a koaß ko öök non kuru , eöß to vavatet kurus voh e noß pa ma taateß varih . ”
41010021	E Ieesuß to ves rakah non manih pa mataneah , pareß pah iu rakah e non peß , pareß soe pan , “ A pah tah ro ne eën to kökööt avoeß nom ivëh , eën se nö , parën vavoen vahik rakah a ma tah kurus pën , parën kon a moniß ko heß o teß varih o arus . Ivëh , kën sih teß amot me nom a ma tah kokoek manuh pa vöön va kin , parën vatet poß a maß neoß . ”
41010022	A teß pamëh to pënton a soe vaßih ko pah ep vahat en , pareß pah nö me en po tamak , suk ataeah , eß to vaneah non a ma tah to parin a peo .
41010023	E Ieesuß to kukuteß a ma vamomhë peß , pareß soe ke raoe pan , “ Eß to hivaß rakah ke non po teß öt ö pa hop manih pa Matop Vih pe Sosoenën . ”
41010024	Ko vamomhë pe Ieesuß pah töhkak vahat rakah ee pa soe pe Ieesuß , ivëh , ke Ieesuß soe ke raoe pan , “ Pus koaß peöß , a teß se kehkeh hop non manih pa Matop Vih pe Sosoenën , eß to hivaß rakah ke non peß .
41010025	Eß to teß tö rakah ke non pa këmol pa hop koe manih pa töhkoß in a ni kunkun . Ivëhkëk , eß to hivaß oah rakah e non pa teß öt ö to kehkeh hop non manih pa Matop Vih pe Sosoenën . ”
41010026	A ma soe varih no a ma vamomhë to pënton , pare pah töhkak vahat ee , pare vaiihi koman hah e ne pan , “ Eß se keh teß va non nën , keteh se poß kon o toßtoß tamoaan ? ”
41010027	E Ieesuß to ves rakah non manih pee , pareß soe ke raoe pan , “ A ma tah varih no a napan to hikta onöt ne a nok , Ivëhkëk , e Sosoenën onöt e non pa nok a ma moeh tah kurus . ”
41010028	Ke Pitaß soe ke Ieesuß pan , “ Ep ah ! Emöm to këh kurus voh em maß pa ma tah pemöm , pamöm vatet em maß pën . ”
41010029	Ke Ieesuß soe ke raoe pan , ‘ Eöß to soe vamaman rakah keoß peöm . A napan varih to koman voh a maß neoß , me a soe vih peöß , pare këh maß a ma iuun pee , me a ma kea pee , me a ma vameere , me a ma tamëëre , me a ma sinëëre , me a ma rak pee ,
41010030	ee se kon oah ee pa ma 100 tah va pa ma tah nee to këh maß . Ko poen nee se teß avoeß ne manih po oeh , ee se kon ee pa ma iuun peo , me ra ma kea peo , me ra ma sinan peo , me a ma vamen peo , me a ma pus koaß peo , me a ma rak peo , me ee se kon ee o toßtoß tamoaan .
41010031	Ivëhkëk , o teß varih to vovoh ne kuru manih po oeh , amot nee se vasuksuk varuß hah ne maß , ko teß varih to vasuksuk ne kuru , amot nee se vovoh varuß ne . ”
41010032	Ko poen nee to suksuk nö ne a hanan to nö non manuh Jerusalëm , ke Ieesuß vëhöß vovoh ken pee , ka ma vamomhë peß pah naöp suntan ee . Ka napan me varih to suksuk nö ne raoe vananaöp pet ee , pare koman ne pan , ta pah tah hat se tavus raoe manuh Jerusalëm . Ke Ieesuß me ke en pa havun me ra poa vamomhë peß , pareß soe vanat en pee pataeah se tavus manih peß manuh Jerusalëm .
41010033	E Ieesuß to soe ke ra ma vamomhë peß pan , “ Pënton vavih nem , ea to ëpëp nö e no manuh Jerusalëm , ka pah teß se heß en peöß e Koaß Teß Pa Napan Kurus manih pa koreero teß susunön ësës heß , me ro teß vavaasis to nat i ne o Vavaasis pe Mosës . Kee se vahoß ee peöß po vahutët , pare vaonöt ee pa ip vamët a neoß . Ee se heß a neoß manih pa koreera napan varih to hikta teß ne pan ee ro Jiuß .
41010034	Ee se kö a neoß , pare teteo a neoß , ko rëp a neoß , pare ip vamët a neoß , köß mët eoß . Ko kukön poen sih oah , köß toß hah , paröß sun taneß hah eoß maß po vapeepe . ”
41010035	A poa sunaiß Sëbëdiß e Jëmis pen e Jon to nö maß manih pe Ieesuß , pare soe pan , “ Apuh , emöm to iu nem a siß pah tah , ne eën se nok manih pemöm . ”
41010036	Ke Ieesuß hi raoe pan , “ Eöm iu nem ataeah ne eöß se nok manih peöm pom ? ”
41010037	Ke Jëmis pen kea peß Jon soe kee pe Ieesuß pan , “ Amot ne eën se kon a tasun apuh , kemöm iu nem ta paeh pemöm se ihoß non manih pa papmatö pën ka meh ihoß non pa papkiruk pën . ”
41010038	Ivëhkëk , e Ieesuß to piun a soe pee pareß soe pan , “ Eöm to hikta nat vavih nem pataeah nöm to ihi a no neoß pom . Eöm antoen kës e nem pa kaak pa kap vëh nöß se kaak manih peß ? Paröm onöt kës e nem pa teß o kamis vëh ne eöß se teß ? Keß eöm onöt e nem pa mët vamanih pa ö ne eöß se mët vah ava manih pa kuruse ha ? ”
41010039	Ke Jëmis pen e Jon piun ee pa soe pe Ieesuß , pare soe pan , “ Emöm to antoen e nem poß pa nok a ma tah varih nën to sosoe nom . ” Ke Ieesuß soe varuß ke raoe pon a soe vapipinoß , pareß soe pan , “ Oman rakah ! A kap vaßih ne eöß se kaak manih peß , ne eöm se kaak me em . Eöm me to onöt e nem pa mët vamanih pa ö ne eöß se mët vah ava manih pa kuruse . ”
41010040	“ Ivëhkëk , eöß to hikta teß me noß to kikis marën a kon eteh se ihoß manih pa papmatö peöß , me a papkiruk peöß . Ahik ! E Sosoenën koman se heß a poa ö ihihoß poë varih manih pe retereh neß to vamatop keon ke voh en pee . ”
41010041	A meh havun vamomhë to pënton a soe vaßih , pare pah heve ov ee pe Jëmis pen e Jon .
41010042	Ivëh , ke Ieesuß vaoe ununun en pa ma vamomhë peß , kee tönun ee maß manih peß , keß soe ke raoe pan , “ Eöm nat e nem po teß varih to hikta teß ne pan ee ro Jiuß , ee to matop vakis rakah e ne pa napan pee . Me o upöm teß apaßpuh pee to kikis rakah ov e ne pa napan pee se vavatet ne a ma soe pee .
41010043	Ivëhkëk , a taateß teßteß vasusunön to hikta se teß non topnineöm . Ivëh , keteh to kehkeh tavus non a teß sunön manih peöm eß se teß non a teß kikiu peöm kurus .
41010044	Ka teß se keh vovoh ka no neöm , eß se teß rakah ko non a teß to kiu akuk non manih pa napan kurus .
41010045	Suk ataeah , eöß E Koaß Teß Pa Napan Kurus ne Sosoenën to hikta vanö voh maß marën a napan se kiu vaßaus a ne neöß . Ahik . eöß to nö voh maß pa vaßaus raoe , me eöß se heß o toßtoß peöß manih pa ö ne eöß se mët marën a hehe a napan varih no a taateß hat to nohnoh non rapoë . ”
41010046	E Ieesuß me ra ma vamomhë peß to vos ee manuh pa vöön va Jerikoß . Pare oßoah nö e ne pa vöön pamëh , ka nap peo rakah nö vaßpeh me ee pee . Ke Batimeus eß a teß kehoß , eß e koaß pe Timeus , eß to ihoß non sinten hanan , pareß hinhin moniß non sih a ma napan .
41010047	Eß to pënton a napan to sosoe ne a ö ne Ieesuß va Nasarët to nönö non maß pareß taneo en pa hin vakis na pan , “ Ieesuß Koaß supnaiß pe Devit , ururuan a neoß ah . ”
41010048	Ka ma napan siröß poë , pare soe pan , “ Vatotomin ah . ” Ivëhkëk , eß to pah kokoeß vakis oah en na pan , “ Koaß supnaiß pe Devit , ururuan a neoß ah . ”
41010049	Ke Ieesuß sun en , pareß soe pan , “ Vaoe na öm eah , keß nö maß manih peöß . ” Kee vaoe ee na pe Batimeus a teß kehoß , pare soe ke poë pan , “ Sun ah , parën vaeö , pe Ieesuß to vaoe en maß pën . ”
41010050	Ke Batimeus vi en po o hop vatonun peß , pareß sun vëvëhöß rakah en , pareß vaveo en manuh pe Ieesuß , ke Ieesuß hi poan pan ,
41010051	“ Eën iu nom ataeah ne eöß se nok manih pën ? ” Ka teß kehoß pamëh soe pan , “ Apuh , eöß to iu opoep hah noß . ”
41010052	Ke Ieesuß soe ke poan pan , “ Eën se nö hah na manuh pa vöön pën , o vaman pën to vatoß hah en pën . ” Ka varuß rakah vakomanih no a mataneah to takap hah en , keß ep vavih hah en , ko vatet en pe Ieesuß manih hanan .
41011001	E Ieesuß me ra ma vamomhë peß to vatët ee pa tavus manuh Jerusalëm , pa vöön va Bëtfes me Bëtaniß , pare vatët ee sinten a Tope Öliv . Ke Ieesuß vanö vovoh en pa poa vamomhë peß . Kee vos e Bëtfes .
41011002	E Ieesuß to vanö me raoe a soe to teß va non manih pan , “ Eöm se nö manuh pa vöön to teß vatët non manih . Eöm se tavus pa vöön pamëh , paröm ep ohoß em pa tönkiß sekaß to nohtöön non , no ahikta pah teß to tok avoeß non manih peß . Paröm ihan eah , ko me maß eah manih peöß .
41011003	Ka ta pah teß se keh hi a neöm pan , ‘ Eöm nok suk vamanih ataeah ? ’ Köm soe keah pan , ‘ E Topoan to iu non poan . Eß se vanö ohoß hah en maß peß . ’ ”
41011004	Ka poa vamomhë peß nö ee , pare taum e pa tönkiß sekaß to nohtöön non manih po hopaß in a iuun , pare ihan ee peß .
41011005	Ka ma teß varih to sun vatët ne pa sinten a iuun pamëh hi raoe pan , “ Öm ihihan suk nem a tönkiß sekaß vëh ataeah ? ”
41011006	Kee piun va ee manih pa ö ne Ieesuß to soe va vu ke raoe pon , ka ma teß varih to vaneah ne pa tönkiß vaonöt ke pee pon pa me a tönkiß .
41011007	Ka poa vamomhë pe Ieesuß me e maß pa tönkiß sekaß manih pe Ieesuß , pare pan e pa tonun a tönkiß pa rara , ke Ieesuß peah en pa tönkiß , kee nö me ee peß .
41011008	Ka napan o pöh peo rakah to ihan a ma ohop rërë pee , pare panpan ee manih hanan . Ko upöm moes maß a ma pea naon , pare vahoß ee manih hanan .
41011009	Ka napan varih to vovoh nö ke ne e Ieesuß , me ro teß varih to suksuk nö ne maß poë , ee to tataoa nö ne maß , pare sosoe ne pan , “ Vaeö ke na e Sosoenën ! E Sosoenën se tapui a oah suk eën to nö maß pa ëhnan e Sunön !
41011010	E Sosoenën se tapui a matop vëh to nö maß kuru , Eß a matop pe sipuura Devit ! Vaeö rakah , ko kë a ëhnan e Sosoenën ! ”
41011011	E Ieesuß to vos manuh Jerusalëm , pareß ho en koman Iuun Hinhin Apuh , pareß epep vah e non pa ma ta kurus va pa koman a Iuun Hinhin Apuh pamëh , ivëhkëk , a potan to kunah en , keß këh en pa Jerusalëm , pareß nö en manuh Bëtaniß me a havun me ra poa vamomhë peß .
41011012	Ka muhin takah en , ke Ieesuß me ra ma vamomhë peß taneß hah ee maß Bëtaniß , pare vovos hah nö ne Jerusalëm , ke Ieesuß haraß en po maë .
41011013	E Ieesuß to ep varo en na pa pah vu naon nee to ënëën ne sih a ma voaß i neß , a ëhnaneah o fik no a uvineah to kupkup non poan . Ivëh , ke Ieesuß nö en pa ep , pan eß se ep këh to voaß , ko ëën . Ivëhkëk , eß to nö vatët pareß ep in o uvin naon varoe , suk ataeah , eß to hikta teß non pan o poen voaß po naon pamëh .
41011014	Ivëh , ne Ieesuß to soe suk ke a vu naon ënëën pamëh pan , “ Ahikta teß to se ëën taneß hah non to voaß naon manih pën ” A ma vamomhë peß to tënan e ne pa soe pamëh .
41011015	Ee to nö ko vos hah e manuh Jerusalëm , ke Ieesuß ho en pa Iuun Hinhin Apuh , pareß taneo en pa veo tavus a napan varih to vavavoen ne a ma tah pee . Eß to koep en pa pok pa nap papanih moniß , pareß koep en pa ma ö ihihoß po teß varih to vavavoen ne o panuh .
41011016	Ivëh , keß soepip raoe , pareß soe pan , “ Eöm se nat nem teß koe hah ke maß ta ma tah manih pa ö mahën va pa sinten Iuun Hinhin Apuh . ”
41011017	Ke Ieesuß vavaasis non raoe , pareß soe pan , “ Manih po Puk Vapenpen no a teß vanënën soe e Aisaëaß to kiun voh , to soe va non manih pan , ‘ A iuun peöß eß a iuun hinhin pa napan kurus . ’ Ivëhkëk , eöm to rih eah , ko nok em peß , “ A ö vavakoaan po teß kakaveo . ”
41011018	O teß susunön ësës heß , me ro o teß vavaasis to nat i ne o Vavaasis pe Mosës , to pënton a ma tah ne Ieesuß to nonok non pare taneo ee pa vaiu këh ta hanan ne se ip vamët koe e Ieesuß . Ee to nanaöp e ne pe Ieesuß , suk a nap peo to iu e ne pa ma vavaasis peß to teß me non o kikis .
41011019	Pa matanpoen ne Ieesuß me a ma vamomhë peß to këh ee pa Jerusalëm , pare nö ee .
41011020	Pa pöstakah rakah ne Ieesuß me ra ma vamomhë peß to oßoah nö ne , pare ep hah ee pa vu fik pamëh . Eß to rak taneß maß manuh pa uvineah , ko öök e non maß pa ma aan .
41011021	E Pitaß to koman hah na a soe vaßih ne Ieesuß to soe a teß vavoh in a vu naon pamëh , ivëh , keß soe ke Ieesuß pan , “ Ep këk ah , Apuh , po naon vëh nën to siröß ateß na nopoen to rak en . ”
41011022	Ivëh , ke Ieesuß soe ke ra ma vamomhë peß pan , “ Ta pah teß se keh teß rakah me non o vaman manih pe Sosoenën , pareß taß a tope vëh pan , ‘ Sun ah , parën vi kunah koman hah keoß manuh koman tahiß . ’ Ivëh , ka teß pamëh se keh teß kikis rakah non po vaman me a hin , pareß nat non susunë non po kokoman peß . Eß se keh hinhin suk non ta pah tah , pareß vaman rakah non manih pa hin peß , a , e Sosoenën se heß en peß .
41011023	
41011024	
41011025	Eöm se keh sun pa hin , paröm koman a hat no a meh teß to nok manih peöm , eöm se ihan anoe këh eah pa hat pamëh . Ivëh , ke Tamëneöm vöh pa vöön va kin se ihan anoe me en pa ma teß hat peöm .
41011026	Eöm se keh hikta ihan anoe a ma hat po upöm teß , e Tamëneöm vöh pa vöön va kin eß me se hikta ihan anoe non a ma teß hat peöm . ”
41011027	E Ieesuß me ra ma vamomhë peß to hah ee manuh Jerusalëm , ke Ieesuß ho ko nönö vah non koman a Iuun Hinhin Apuh , ko teß susunön ësës heß , me ro teß vavaasis to nat i ne o Vavaasis pe Mosës , me ro teß susunön po Jiuß to nö ee maß manih pe Ieesuß .
41011028	Pare hi poë pan , “ A tasun taeah nën to teß me nom , parën nonok nom a ma kiu varih ? Eteh to heß a oah a tasun pamëh ? ”
41011029	Ke Ieesuß piun raoe , pareß soe pan , “ Eöß me se hi voh a neöm a siß pah hi ro , ke eöm se keh heß em peöß pa piun , eöß me se soe tavus keoß peöm pa tasun nöß to teß me noß , paröß nonok noß a ma kiu apaßpuh varih .
41011030	Soe voh ka neoß öm , a tasun vëh pa pupui a napan ne Jon Tövapupui to heß voh , taneß maß pe Sosoenën , keß , eß taneß maß manih pa napan ah ? ”
41011031	Ko teß susunön ësës heß , me ro teß vavaasis to nat i ne o Vavaasis pe Mosës , me ro teß susunön po Jiuß to vavasoe koman e ne pan , “ Ea se poß soe ataeah , ea se keh soe pan eß to taneß maß manuh pe Sosoenën , keß soe en pan , ‘ Vahvapoßnih ka hikta vaman no e Jon ? ’
41011032	Ke ea se keh soe pan , o kikis pamëh to taneß maß pa teß , a , a soe pamëh hikta antoen non , suk ataeah , a napan kurus to vaman e ne pe Jon a teß vanënën soe . ”
41011033	Ivëh , kee piun e Ieesuß , pare soe pan , “ Emöm to hikta nat nem . ” Ke Ieesuß soe ke raoe pan , “ Eöß me to hikta se soe tavus ka noß neöm a tasun ne eöß to teß me noß , ko nonok noß a ma kiu varih . ”
41012001	Ke Ieesuß vavaato avoeß e non , pareß nok a soe vapipinoß to soe suk non a ö no a ma upöm teß susunön po Jiuß , me a ö no a napan to mimiröß vavoh ne o teß vanënën soe , pareß soe pan , “ A pah teß to nep voh a nep voaën peß , pareß eean tavi poan , ko een a koveß , pareß vasun a nöhsun pa koman koveß , marën a nus o hun voaën manih pa nöh pamëh , ko u a tanu vakin marën a ö no a teß se ihoß non , pareß ut non pa nep voaën peß . Pareß heß en pa nep voaën peß manih po upöm teß , kee kiu moniß e ne manih peß , eß heh nö varo en pa meh muhin .
41012002	Ko poen no a voaß in a voaën to manot en , ke tövaneah pa rak voaën vanö en maß pa teß kikiu peß pan , eß se nö manuh po teß varih to matop ne sih pa rak peß . Eß to iu non pan , ee se heß na poë ta ma teß voaß voaën va pa rak pamëh .
41012003	Ivëhkëk , a napan varuh to matop ne sih pa rak voaën pamëh , to öt a teß pamëh pare pah ip vahat ee peß , ko vanö akuk hah ee peß .
41012004	Ivëh , ke tövaneah pa rak vanö en maß pa meh teß kikiu peß manih pa napan varih to matop ne sih pa nep voaën peß , kee öt poë , pare navuh hokoß ee pa pasuneah , ko pah ip vapoet ee peß , ko vanö akuk hah ee peß .
41012005	Ke tövaneah pa rak voaën vanö hah en maß pa meh teß kikiu peß , kee öt poë , pare ip vamët ee peß , keß mët en . Vasuksuk poß neß to vanö kurus en maß pa nap kiu peß , kee nö ee maß . Ka napan varih to matop ne sih pa nep voaën ip vamët ee pa ma upöm , ee he rëp ee pa ma meh .
41012006	Ke tövaneah pa rak teß varoe me ko non a paeh a teß ro neß se vanö , eß e koaß koman rakah peß , neß to iu oah non sih poan . Eß to vanö en peß manuh pa napan varih to matop ne sih pa rak voaën peß . Suk ataeah , e voe to koman non pan a napan se ta e ne pe sunaißeah .
41012007	Ivëhkëk , a napan varih to matop ne pa nep voaën to vavaasoe koman e ne pan , ‘ Ivaßih e koaß koman pe tövaneah pa rak voaën , ep öm , ka ip vamët ee peß , ka ma tah varih to vaneah non pe tamaneah , sih vaneah varuß e non manih pea . ’
41012008	Ivëh , kee not poë , ko ip vamët ee peß , pare vi tavus ee na peß pa sinten a rak voaën pamëh . ”
41012009	Ke Ieesuß hi en po teß susun po Jiuß , pareß soe pan , “ E tövaneah pa rak voaën se poß nok vahvanih ? Eß se pöß nö maß , pareß ip vamët a napan varih to matop ne pa rak , pareß heß varuß en po upöm teß ha ?
41012010	Eöm to hikta ëh pöß voh a soe vaßih to kiun non po Puk pe Sosoenën to soe suk voh non e Kristo , pareß soe non pan , ‘ A vös vaßih no a nap ekeok to vi tavus in , to tavus en a vös vamomoaan vëh to toon vakis non a iuun .
41012011	E Sunön to nok a vös pamëh , keß tavus en o toon to toon vakis non a iuun , pareß paraß ep vamanin manih pa mataara . ’ ”
41012012	Ka nap susunön po Jiuß kehkeh öt e ne pe Ieesuß . Suk ataeah , ee to nat e ne pe Ieesuß to sosoe vapipinoß suk e non pee . Ivëhkëk , ee to nanaöp e ne pa napan . Ivëhpëhkëk a nap susunön to vakëkëh ee pe Ieesuß , pare vanönö ee .
41012013	Ka ma nap susunön po Jiuß vanö ee maß po Parësiß , me ro upöm va po kum teß pe Hëërot , kee nö ee maß manih pe Ieesuß pa punöß poë pa vaato .
41012014	Ka nap susunön po Jiuß , me a kën poan e Hëërot to nö maß manih pe Ieesuß , pare soe ke poë pan , “ Apuh , eën a teß pëpënton soe rakah , parën sosoe man , parën hikta nat nom pa koman varoe ta pah teß , ko hikta nat nom pa soe ta pah soe manih pa teß hikto ëhnan , me a teß to teß me non o ëhnan . Ahik . Manih pa soe man varoe sih nën to vavaasis nom a napan a soe man pe Sosoenën , eën koman vanom nih ? Eß vih kës e non pea pa heß a takis manih pe Sisaß , keß a hik ? ”
41012015	Ivëhkëk , e Ieesuß to nat en po piuk pee , pareß soe ke raoe pan , “ Eöm pupunöß a no neoß , suk ataeah ? Teß maß öm ta pah moniß manih peöß paröm vataare voh a neoß . ”
41012016	Kee teß ke maß peß po pöh voaß moniß , pare heß ee peß , keß hi en pee pan , “ A ëhnan me o kahoß peteh ivëh to teß non pa moniß vëh ? ” Kee piun e Ieesuß , pare soe pan , “ Pe Sisaß . ”
41012017	Ke Ieesuß piun a soe pee , pareß soe pan , “ A tah to vaneah non pe Sisaß nöm se heß e Sisaß . Ka tah to vaneah non pe Sosoenën nöm se heß e Sosoenën . ” Kee pah töhkak vahat ee , suk e Ieesuß to vaniu këh en pa punöß pee .
41012018	Ko Sëdiusi , ee o kum teß to hikta vaman ne pan a nap mët se sun taneß hah ee manih po vapeepe , to nö ee maß manih pe Ieesuß .
41012019	Pare soe ee pan , “ Apuh , e Mosës to kiun voh ka ra a soe to soe non pan , ‘ Ta pah teß se keh mët akuk eß hikta vatvus ta pah koaß manih pe köövo peß , ke kea peß me hah e köövo amop peß , pareß vatvus a koaß se kon a ëhnan e kea peß . ’
41012020	Eß to teß non a kën tom mahin to onöt ne a tönim me ra pöök , ka teß a vamomoaan vaen en , pareß teß non ko mët akuk en , eß he hikta vatvus avoeß non ta koaß .
41012021	Ke vapöök kea peß me pet en pe köövo pamëh , pareß mët en , eß he hikta vatvus ta pah koaß , ka vakön nok pet va en nën .
41012022	Ka tönim me ra pöök kën tom mahin poë varih vameeme petpet voh e ne pa pah köövo pamëh , pare hikta vatvus ta pah koaß . Ko poen nee to mët vahik ee , ko vasuksuk rakah ne köövo to mët pet en .
41012023	Ivëh , ka amot rakah no a nap mët se sun hah ee , ko poen pamëh ne köövo pamëh se teß rakah non e köövo peteh ? Eën to nat e nom , peß to me voh non a tönim me ra poa teß , pareß teß voh e non e köövo manot pee . ”
41012024	Ke Ieesuß soe ke ro Sëdiusi pan , “ Eöm o teß o nun rakah to hikta nat vavih nem pa soe va po Puk Vapenpen , paröm hikta nat me nem o kikis pe Sosoenën , ivëh köm vavaato pinpiun e nem .
41012025	Manih po poen no nap mët se sun taneß hah maß manih po vapeepe , a napan kurus hikta se vavaen hah ne , eße se teß va e ne manih po ankeroß va pa vöön va kin .
41012026	Ivëhkëk , manih pa soe va pa mët me a sun hah , eöm to hikta ëh pöß voh a soe pe Sosoenën ne Mosës to kiun voh , o vahutët va po siß naon soneß to ës voh . Manih po vahutët pamëh ne Sosoenën to soe ke Mosës pan , ‘ Eöß e Sosoenën pe Abraham , me eöß e Sosoenën pe Aësak ,
41012027	E Sosoenën to hikta teß non pan e Sosoenën pa nap mët . Ahik . Eß e Sosoenën pa nap toßtoß . A soe peöm a nun . ”
41012028	A pah teß vavaasis to nat i non o Vavaasis pe Mosës to nö maß , pareß pënton raoe to vavaato vasukaß ne , pareß pënton en pe Ieesuß to pinpiun vavih rakah e non pa ma soe po Sëdiusi , ivëh , keß hi en pe Ieesuß pan , “ A taateß taeah to teß oah non a ma meh taateß , pareß vih oah non ? ”
41012029	Ke Ieesuß piun a soe peß pareß soe pan , “ Ivaßih a taateß vamomoaan . ‘ Eöm varih a napan va Israël , eöm se pënton . E Sunön Sosoenën pea a paeh apuh ro . ’
41012030	‘ Eöm se iu rakah nem e Sunön e Sosoenën peöm manih pa ma kupu peöm , me manih pa ma apeneöm , me manih pa ma kikis kurus rakah peöm . ’ ”
41012031	“ Ka vapöök taateß to teß va non manih , ‘ Eën se iu nom a meh teß vamanih pa ö ne eën to iu hah va ka nom . ’ ” “ Ahikta meh taateß to teß apuh non , pareß teß oah non a poa taateß varih . ”
41012032	Ka teß vëh to nat non sih pa taateß , soe va in e Ieesuß manih pan , “ Apuh ! A soe pën a man rakah . E Sosoenën , eß a paeh Apuh ro , a hikta meh .
41012033	Ea se iu rakah no e Sosoenën manih pa ma kupu pea , me manih pa ma nat pea , me manih pa ma kikis kurus pea . Para iu va i no upöm teß vamanih pa ö ne ea to iu hah va ka no . Ea se vavatet rakah no a poa taateß apuh poë varih . E Sosoenën to iu rakah e non pee , suk ee to apuh oah rakah e ne pa ma heß varih nee to ësës voh ke ne na e Sosoenën po suraß . A poa taateß poë varih to apuh oah e ne pa ma vu heß . ”
41012034	E Ieesuß to pënton a teß pamëh to pinpiun vavih e non pa soe peß , vamanih pa teß to teß rakah me non o nat vih , ivëh ke Ieesuß soe ke poan pan , “ Eën to hikta teß varo këh nom a Matop Vih pe Sosoenën , a siß ö hat kën vaman a neoß , ko hop eom maß manih pa Matop Vih pe Sosoenën . ” Ka ma upöm teß naöp ee pa hi hah e Ieesuß ta ma meh hi .
41012035	O poen ne Ieesuß to vavaasis non koman Iuun Hinhin Apuh , pareß hi a napan a hi , pareß soe pan , “ Vahvanih ko teß vavaasis to nat i ne o Vavaasis pe Mosës sosoe ne sih pan , e Kristo , eß e koaß pe Devit ?
41012036	A Tuvuh Vasioß to heß e Devit o kokoman , keß soe vamanih pan , ‘ E Sosoenën to soe ke Devit pan , “ E Kristo e Sunön pën . ” ‘ Ke Sosoenën sosoe avoeß ke non pe Kristo pan , ’ “ Ihoß ah manih pa papmatö peöß , ko teß nom nën keß onöt po poen nöß se vahoß o teß varih to vakihat me a nom oah manih paan a matop pën . ’ ”
41012037	Moaan voh e Devit koman to soe pan , ‘ E Kristo e Sunön peöß . ’ E Kristo hikta teß varoe non pan e koaß pe Devit . Ahik . Eß to teß me va i non manih pe Sunön rakah pe Devit . ”
41012038	E Ieesuß to vavaasis avoeß e non pa napan , pareß soe pan , “ Eöm se matop rakah nem pa napan varih to matop ne sih pa taateß , eße to manin rakah nee a ö ne se ohop ne a ma ohop rëërë , pare nönö vah ne , ko iu rakah ne a napan se vaeö me ne raoe , pare ta ne raoe manih pa ma ö totoaan .
41012039	Pare iu rakah ne a ihoß pa ma ö ihihoß po teß susunön manih pa ma koman iuun hinhin soneß . Ee to iu suntan rakah ne sih a ihoß vovoh pa ma taëën apaßpuh .
41012040	Ee to vavakëën ne sih o köövo amop , pare kakaveo ne a ma moeh tah pee . Pare pikpiuk hah a ne pa nok a ma hin rë . Manih po poen nee se teß po vahutët , a pap napan poë varih se kon o kamis o pöh apuh oah rakah . ”
41012041	E Ieesuß to ihoß vatët non manih pa pokis vavahoß moniß va pa Iuun Hinhin Apuh , pareß ut non a napan to vavahoß ne a ma moniß pee manih pa pokis , a teß öt ö to vahoß a ma moniß peo .
41012042	Ka pah köövo amop arus nö maß , pareß vahoß o siß pöök voaß moniß to matan va ne manih pa poa toeaß .
41012043	Ke Ieesuß vaoe ununun a ma vamomhë peß , pareß soe ke raoe pan , “ Eöß to soe vamaman rakah keoß peöm , e köövo amop arus vëh to vahoß a moniß to apuh oah e non pa ma moniß no a napan to vavahoß ne manih pa pokis moniß va pa Iuun Hinhin Apuh , manih po epep pe Sosoenën .
41012044	Ka napan varih to teß me ne a ma moniß peo , to vahoß ro a ma paeh manih pa ö vavahoß moniß . Ivëhkëk , e siß köövo vëh to kökööt rakah non pa moniß to vahoß vahik en pa siß moniß peß , pareß hikta teß hah me non ta meh marën a voen a taëën . ”
41013001	E Ieesuß me a ma vamomhë peß to këh ee pa Iuun Hinhin Apuh , ka pah vamomhë peß soe ke poan pan , “ Ep këk na ! Apuh , po iuun vihvih varuh nee to eok voh po vös ep vavih . ”
41013002	Ke Ieesuß piun a soe peß , pareß soe vamanih pan , “ Eën to ep me e nom na pa ma iuun apaßpuh varuh , ha ? Ahikta pah vös to onöt non a tok pa tonun a meh . Ahik . Eße se taru kunah kurus ee maß . ”
41013003	E Ieesuß to ihoß non manuh pa Tope Öliv , pareß ep non na a Iuun Hinhin Apuh va Jerusalëm to teß non maß manuh . E Pitaß , ke Jëmis , ke Jon , ke Ëndruß , ee varoe a taanaß vamomhë to nö maß manih pe Ieesuß , pare hi poë pan ,
41013004	“ Soe ka möm ah , o poen poanheh no a ma tah poë varih se tavus . Me o vëknöm taeoh se tavus momoaan maß , kemöm se ep , pamöm nat a ma tah poë varih se tavus maß ? ”
41013005	Ke Ieesuß piun a soe pee , pareß soe ke rapoë pan , “ Matop vavih nem , ta pah teß tomeß piuk ka neöm .
41013006	A nap peo rakah se nö maß , pare popokaß ne a ëhnaneoß , pare soe va ee manih pan , ‘ Eöß ivëh a teß pamëh ’ , pare piuk ee pa napan .
41013007	Paröm koe a naöp pa ö ne eöm se pënton a ma paarak va pa ma vapus apuh , me eöm se keh pënton ta ma vaato vanövan va pa ma vapus apaßpuh to tavus manuh pa ma meh muhin . A , eöm se nat nem töhkak vahat , suk ataeah , a ma tah poë varih se tavus ee maß . Ivëhkëk , o poen no oeh vëh se hik to meß e non pa tavus maß .
41013008	A napan va pa pah muhin se sun , pare vapus me ee pa napan va pa meh muhin . Ka matop vih pa pah teß sunön se sun , pareß vapus me en pa teß matop vih pa meh teß sunön . A rikrik se kö pa ma meh muhin , ko maë apuh tavus en . A ma tah poë varih se tavus momoaan vamanih pa ö ne köövo to haraß o kamis va pa ö neß to kehkeh vahuh non .
41013009	Eöm koman se matop vavih nem , a napan se öt a neöm , ko vahoß ee peöm po vahutët , ko ip ee peöm manih koman a ma iuun hinhin soneß pee . Eöm se sun em po vahutët matëëro teß apaßpuh va pa kaman , me ro teß susunön . Suk eöm to vaman , paröm vavatet a nem neoß , paröm vatvus a Soe Vih peöß manih pee .
41013010	A ma napan kurus va po oeh vëh se pënton a teß vëh to vatvus momoaan voh a Soe Vih peöß . Ka amot no a ma tah poë varih se tavus poß maß .
41013011	Ee se vateß e peöm po vahutët , suk a ö ne eöm to vaman a no neoß . Eöm se nat nem nanaöp nem , paröm koe a karë vovoh ataeah nom se soe . Ahik . A ma soe kurus ne Sosoenën se heß vëhöß rakah en peöm , köm soe tavus em . Suk ataeah , eß to hikta teß non pan , eöm koman ivarih se vavatvus nem a ma soe poë varih . Ahik . A Tuvuh Vasioß ivëh se vatvus a soe pamëh .
41013012	O teß se heß mët ee pa ma kea pee manih pa nap hat , kee ip vamët ee pee . Ka kën taman se nok va ee nën manih pa ma koaß pee . Ka ma koaß pee se hat ke ne pa ma tamëëre me ra ma sinëëre , pare ip vamët ee pee .
41013013	A napan se heve ov e ne peöm , suk eöm to vaman , paröm vavatet a nem neoß . Ivëhkëk , o teß varih to teß vakis ne pa teß a ma punis , pare öök na po poen no o oeh se hik , e Sosoenën se hehe en pee .
41013014	E Ieesuß to vavaato avoeß e non , pareß soe pet en pan , “ Eöm se ep a Tah A Pah Hat rakah to sun non pa iuun pe Sosoenën . ” Ka teß to ëhëh non a soe , eß se maaka vavih rakah non a pusun in a soe pamëh . Ivëh , ka napan varih to teß ne manih pa muhin va Jiutiaß ee se rusin ee manuh pa moeh totope .
41013015	Ka teß vëh to tok non tonun a iuun peß , eß to hikta onöt non a kunah maß , ko ho koman iuun peß , pareß kokon maß a ma tah peß .
41013016	Ka teß vëh to teß non pa rak peß , eß to hikta onöt non a tapiun vos hah iuun pa kon ohop rë peß .
41013017	Varenan rakah po köövo kikiuk , me ro köövo varih to vasisiß ne o koaß sosoneß manih po poen pamëh .
41013018	Eöm se hinhin vakis nem manuh pe Sosoenën , ka tah pamëh sih nat non tavus pa tëëm tuvuh .
41013019	Suk manih po poen pamëh a punis apuh rakah se tavus . Taneo non po poen ne Sosoenën to nok a ma moeh tah kurus , pareß öök non maß manih kuru , o vu punis to matan va non manih to hikta tavus avoeß voh non . Pareß hikta se tavus amot non .
41013020	Ivëhkëk , e Sunön se keh hikta vakökööt voh a ma poen va pa ma punis poë varih , a napan kurus se ro vahik voh ee . Ivëhkëk , e Sosoenën to koman non a napan varih to vaman ne e Ieesuß , neß to vateß voh , ivëh , neß to vakökööt suk voh pa ma poen poë varih .
41013021	Ivëh , ko poen pamëh no ta pah teß se keh soe ka neöm pan , ‘ Ep öm , eß e Kristo , eß ivëh to teß non manih ! Keß , ep öm eß ivöh to teß non manuh . ’ Koe rakah a vaman eah .
41013022	O Kristo vapikpiuk , me ro teß vanënën soe vapikpiuk se tavus maß , pare vatvus a ma kiu apaßpuh me a ma tah vatoksean . Ee to hikta onöt ne a nok a ma tah poë varih manih pa napan ne Sosoenën to soe a ö neß se kon hah raoe . Ee se piuk vahok ee pa napan .
41013023	Ivëh , köm se matop vavih nem , eöß to kömköm vovoh voh eoß peöm pa ma punis poë varih se tavus amot ee maß .
41013024	“ Ivëhkëk , a ma hat poë varih se hik ee , ‘ A potan se popoen , ka sivö hikta se paapa non .
41013025	O vesun se vußvuß taneß ee maß akis . Ko kikis vöh akis se panih , ko takö ee . ’ ”
41013026	Ko poen pamëh no a napan se ep a neoß E Koaß Teß Pa Napan Kurus se nö me maß o maaka me o kikis apuh manih pa koman a unöh .
41013027	Eöß se vanö maß o ankeroß peöß , kee nö maß , pareß ununun a ma napan varih neß to kon voh vamanih pa ma teß peß . Eß se ununun taneß maß raoe manuh po taanaß ö noton in a ö no akis me o oeh to aton ne .
41013028	E Ieesuß to vavaato avoeß e non , pareß soe pet en pan , “ Eöm se kon taneß o vavaasis manih po naon fik . A ma pean se keh koos maß , pare pau vavoon hah maß , a , köm nat em po poen no a potan se pa , to taneo en .
41013029	Keß teß akuk va kov e non manih pan , o poen ne eöm se ep in a ma tah poë varih se tavus , eöm se nat em o poen hah peöß e Koaß Teß Pa Napan Kurus to öök vatët en maß manih po hopaß .
41013030	Eöß to soe vaman rakah ka neöm . A ma napan va kuru to hikta se mët vahik ne , ka ma tah poë varih se tavus ee maß .
41013031	A akis me o oeh se hik ee , ivëhkëk , a soe peöß to hikta se hik non , eß se teß tamoaan e non . ”
41013032	“ Ivëh , ka hikta pah teß to nat non , po poen me a aoaß ne eöß to sosoe suk noß . O ankeroß va pa vöön va kin , me eöß e koaß pe Sosoenën , emöm to hikta nat nem po poen ne eöß se hah maß , e Tamön varoe to nat non .
41013033	Eöm se teß vamatop nem , suk ataeah , eöm to hikta nat nem po poen me a aoaß poanheh ne eöß e Sunön peöm Ieesuß Kristo se hah maß . ”
41013034	Eß se teß va e non manih pa pah teß to këh a vöön peß , ko nö varo en pa vavih . Eß to këh a ma teß kikiu peß to matop ne a ma tah peß . Pareß ki vakëkëh ken pee pa ma kiu , ko soe ke a teß vëh to ut non po hopaß , pan eß se ut vavih non , suk eß se hah en maß .
41013035	“ Ivëh , köm se ut vavih nem , ko teß vamatop nem , suk eöm to hikta nat nem po poen poanheh ne eöß se hah maß vamanih pa ö ne tövaneah pa iuun se hah va maß . Eöß tomeß nö eoß maß pa popoen , keß pa topnin poen , keß pa tö pe toaß , keß pa pöstakah , eöm to hikta nat nem .
41013036	Eß to hat non , peöß tomeß vëvëhöß hah maß , ko vöhkak a neöm to koroh avoeß e nem .
41013037	A soe vaßih ne eöß to soe ka neöm , eöß to soe kurus rakah keoß peöm a napan , pan eöm se teß vamatop nem , ko ut vavih nem . ”
41014001	O pöök poen to meß avoeß e ne ko Poen Vapenpen va pa Taëën Hikto Is , me o poen va pa Taëën Apuh eß o Pasovaß se tavus en . O teß susunön ësës heß , me ro teß vavaasis to nat i ne o Vavaasis pe Mosës to vavaiu vah këh e ne ta hanan nee se öt vakoaan vah va in e Ieesuß , pare ip vamët poë .
41014002	Ee to soe pan , “ Ea se nat no nok vamanih , eß hikta teß vih non pa ö ne ea se öt e Ieesuß manih komön a ma poen va po Pasovaß pa ö ne ea to vatötönun no pa Taëën Apuh pamëh . Suk ataeah , a nap peo varih tomeß ep a tah na to nok , pare kunkuin ee po to vapus , ko vapus me ee pea . ”
41014003	E Ieesuß to nö en manuh pa vöön va Bëtaniß , pareß tavus en pa iuun pe Saëmon , e Saëmon pamëh to teß me voh non a mët vëh a töpaß . E Ieesuß to ënëën vaßpeh me non o upöm teß , ka köövo teß maß o vanom o pöh voen vaßpuh rakah , pareß teß non po puto nee to nok voh pa vös nee to popokaß ne a arapasta , e köövo to kon o vanom , pareß puit ko koßkoß en peß manih pa pasun e Ieesuß .
41014004	Eß to nok vamanih marën a vasunön e Ieesuß . Ivëhkëk , o upöm teß to teß ne nën to ep a tah vaßih , pare pah heve ee , ko vavasoe koman e ne pan , “ Vahvanih ke köövo koß vakit akuk o vanom vëh ?
41014005	Eß to vih non pea se vavoen o vanom pamëh , para kon a 300 voaß moniß , para heß a moniß pamëh manih pa nap arus . ”
41014006	Ivëh , ke Ieesuß soe ke raoe pan , “ Koe öm eah , eöm vatamak suk eah ataeah ? Eß to nok vu ka neoß a tah to parin a vih vörep .
41014007	A ma tamoaan no teß arus se teß vaßpeh me e ne peöm , ne eöm se vavaßaus tamoaan e nem pee . Ivëhkëk , eöß hikta se teß tamoaan me a noß neöm .
41014008	A tah neß to onöt non a nok , neß to nok vahik vur en peß manih peöß , eß to uh a neoß po vanom , to soe va non manih pan , eß to vamatop non a ö nöß se mët , kee pe ee peöß .
41014009	Eöß to soe vamaman rakah keoß peöm , manih po oeh avoes no a napan se keh vavatvus ne a Soe Vih pe Sosoenën . Ee se vavasoe suk vaviß e ne pa tah ne köövo vëh to nok manih peöß , ka napan sih koman hah ne poë . ”
41014010	Manih po poen pamëh ne Jiutas Iskariot , eß a paeh va pa havun me ra poa vamomhë pe Ieesuß , to nö en manuh po teß susunön ësës heß . Eß to kehkeh vikuh non e Ieesuß manih pee .
41014011	O teß susunön ësës heß , me ro teß vavaasis to nat i ne o Vavaasis pe Mosës , ee to pënton a soe vaßih , pare pah vaeö suntan rakah ee . Ko nok ee pa soe vaman pee pa ö nee se heß poë ta ma moniß . Ivëh , ke Jiutas iu vah këh e non ta hanan neß se vikuh vah va in e Ieesuß .
41014012	O poen vamomoaan in a Taëën Apuh va pa Taëën Hikto Is va po Pasovaß to tavus en , manih po poen pamëh nee to ipip a ma soneß sipsip ov in a Taëën Apuh va po Pasovaß . Ka ma vamomhë pe Ieesuß hi ee peß pan , “ Eën iu nom a ö nemöm se vamatop maß a Taëën Apuh va po Pasovaß nih ? ”
41014013	Ke Ieesuß vanö en pa poa vamomhë peß , pareß soe ke rapoë pan , “ Eöm pom se nö ko vos manuh Jerusalëm , paröm taum a pah teß to teßteß nö non a ruen to teß non pa nöh . Eß se vatatan me a neöm , köm vatet eah .
41014014	Manuh pa iuun neß to ho , eöm soe va in e tövaneah pa iuun pamëh manih pan , ‘ E Apuh to ihi no maß oah pan , a piprom poanheh neöß se vaënëën vaßpeh me a ma vamomhë peöß a Taëën Apuh va po Pasovaß ? ’
41014015	Ka teß pamëh se vataare en peöm pom pa piprom apuh vöh kin to teß me non a pok ënëën , me a ma ö ihihoß to teß vamatop keon e non . Köm vamatop maß a taëën pea manih pa piprom apuh pamëh . ”
41014016	Ko vamomhë vos ee manuh Jerusalëm , pare taum ee pa ma tah vamanih pa ö ne Ieesuß to soe a maß , ko vamatop ee pa Taëën Apuh va po Pasovaß .
41014017	A muhin to matanpoen vahik en , ke Ieesuß nö vaßpeh me en maß pa havun me ra poa vamomhë peß . Kee ho ee koman iuun , pare taum e pa piprom nee se ëën a Taëën Apuh va po Pasovaß .
41014018	Ee to ihoß ee manih pa ma ö ihihoß , pare ënëën poß e ne , ke Ieesuß soe ke rapoë pan , “ Eöß to soe vaman rakah keoß peöm , a paeh koman va peöm varih o vamomhë peöß ivëh se vikuh ka neoß manih pa napan varih to hat ov a no neoß , a teß pamëh to ënëën vaßpeh me e non peöß manih . ”
41014019	A soe vaßih to vatamak rakah en pa ma vamomhë peß , kee taneo ee pa hi papaeh poë pan , “ Eöß pöß , ha ? ”
41014020	Ke Ieesuß soe ke rapoë pan , “ Eß to teß non a paeh va peöm varih a havun me a poa vamomhë koman peöß . A teß pamëh to se pët vahoß hop vaßpeh me a neoß a ö taëën manuh pa koman a tis .
41014021	Oman , eöß e Koaß Teß Pa Napan Kurus se mët eoß , vamanih pa ö no Puk Vapenpen to soe va non . Ivëhkëk , varenan rakah pa teß vëh to vikuh ka neoß po teß varih to hat ov a no neoß sih . Eß to vih non pa ö no e sinan a teß pamëh se hikta vahuh voh poan . ”
41014022	O poen nee to ënëën ne , ke Ieesuß kon a ö taëën , pareß hin na e Sosoenën , ko soe vavihvih ke na eah , pareß kök a ö taëën pamëh , ko ki vakëkëh ken po vamomhë peß , pareß soe ke rapoë pan , “ Kon öm a ö taëën vëh . A ö taëën vaßih eß a sionineoß . ”
41014023	Pareß kon pet en na pa kap voaën , pareß soe vavihvih ke na e Sosoenën , pareß heß raoe , kee kaak kurus taneß ee manih pa kap peß .
41014024	Ke Ieesuß soe ke rapoë pan , “ Eß ivaßih o eraß peöß , o eraß pamëh to vataare non o vatompoan voon , o eraß pamëh se takoß marën a voen hah a neöm a ma napan kurus .
41014025	Eöß to soe vamaman rakah keoß peöm , eöß to hikta onöt noß a kaak hah o voaën vaßih , keß onöt rakah non po poen ne eöß se kaak o voaën voon manuh pa Matop Vih pe Sosoenën . ”
41014026	Kee nok o vaëhëh , ko no ee Tope Öliv .
41014027	Ke Ieesuß soe ke rapoë pan , “ Eöm kurus se rusin këh em peöß , suk ataeah , manih pa soe pe Sosoenën , no a teß vanënën soe vëh e Sakarias to kiun vavoh manih pan , ‘ E Sosoenën se ip vamët en pa teß utut sipsip , ko sipsip se rusin vakëkëh ee . ’
41014028	Ivëhkëk , eöß se sun taneß hah po vapeepe , paröß vovoh keoß peöm manuh Galiliß . ”
41014029	Ivëh , ke Pitaß soe ke Ieesuß pan , “ Eöß to hikta onöt rakah noß a rusin këh oah vamanih pa ö no upöm vamomhë pën se keh rusin këh oah . ”
41014030	Ke Ieesuß soe ke Pitaß pan , “ Nös pa popoen e toaß oeteß se meß avoeß e non pa poa tö , eën se kukön soe eom pan , eën to hikta nat nom peöß . ”
41014031	Ivëh , ke Pitaß soe vakis en pan , “ Oman rakah , eöß hikta onöt rakah noß a soe vamanih pan , ‘ Eöß to hikta nat noß pën . ’ Eß to onöt e non pa napan se ip vamët ee peöß , köß mët vaßpeh me eoß pën . ” Ka ma upöm vamomhë peß pët soe va ee nën .
41014032	Ke Ieesuß me ra ma vamomhë peß tavus ee manuh pa ö muhin va Gëtsëmaniß , ke Ieesuß soe ke ra ma vamomhë peß pan , “ Ihoß nem manih . Köß nö , ko hin . ”
41014033	Ke Ieesuß me en pe Pitaß , ke Jëmis ke Jon , kee nö vaßpeh ee , ko kokoman pe Ieesuß punis rakah en .
41014034	Ke Ieesuß soe ke ra kukön vamomhë peß pan , “ O kupu peöß to puh rakah non po tamak , köß haraß ke noß pan eöß se mët eoß . Teß nem manih , ko hinhin nem . ”
41014035	Keß nö a siß ö , pareß vuß po oeh , ko hinhin non na e Tamaneah Sosoenën , pareß soe vamanih pan , eß se non iu non , ka punis vëh , oah en peß .
41014036	Eß to hinhin va non manih pan , “ Aba , Tamaneoß , a ma tah kurus nën to onöt e nom pa nok , eöß to iu noß a ö ne eën se kon këh a neoß po kamis vëh . Ivëhkëk , Tamön eën se nat nom suk o iu peöß , ahik , eën se vatet varoe o iu koman pën . ”
41014037	Ke Ieesuß taneß hah maß pa ö neß to hinhin non , pareß ep in a ma vamomhë peß to koroh , pareß soe ke Pitaß pan , “ Saëmon , eën a koroh oh ? Eën hikta onöt rakah ko nom a ut pa ta pah aoaß , ha ? ”
41014038	Eß to soe ken pa kukön vamomhë peß pan , “ Ut nem , paröm hinhin nem , eöm tomeß kuß em pa ö no a punöß se tavus a neöm . O apen to iu e non pa vatet a ma taateß vih , ivëhkëk , o sionin to susunë e non pa vatet . ”
41014039	Ke Ieesuß hah en , pareß vapöök hin en .
41014040	Eß to hah taneß maß pa hin , pareß nö en manuh pa ma vamomhë peß . Pareß taum raoe to koroh ne , suk ee to mët rakah ee po mamaasoe . Ee to hikta nat ne pataeah nee se soe ke Ieesuß .
41014041	Vasuksuk poß ne Ieesuß to vakön hah en maß manih pa kukön vamomhë peß , pareß soe ke rapoë pan , “ Eöm koroh vavuriah avoeß e nem , ha ? Onöt en ! Ep këk öm , o poen peöß to tavus en no a napan se heß ee peöß e Koaß Teß Pa Napan Kurus manih pa koreera nap hat .
41014042	Sun öm , ka nö ee . A teß vëh to vikuh a neoß to nö en maß pa öt a neoß . ”
41014043	E Ieesuß to vavaato avoeß e non , ke Jiutas a paeh va pa ma vamomhë peß öök en maß . Eß to me maß a nap peo rakah to pët öt nö ne maß a ma rapis rë , me a ma tanaon . O teß sunön ësës heß , me ro teß vavaasis to nat i ne o Vavaasis pe Mosës , me ra ma teß susunön po Jiuß , to vanö maß raoe .
41014044	Ke Jiutas a teß vëh to vikuh in e Ieesuß pa koreera nap hat , to heß maß o vëknöm manih pa napan pan , “ A teß vëh , nöß se keh umaß eah , eß kuru a teß pamëh , söm öt eah . ”
41014045	Ke Jiutas öök maß , pareß nö vëvëhöß en manuh pe Ieesuß , pareß soe pan , “ Apuh ! ” Pareß umaß en peß .
41014046	Ka nap hat nat ee peß e Ieesuß , ko nö maß , pare öt ee peß , ko nohnoh ee peß .
41014047	Ivëhkëk , e Pitaß a paeh va pa kukön teß varih to sun vatët ne pe Ieesuß to rëh taneß o rapis rë pa ö pepet peß , ko moes kurus en pa tenan a teß kikiu pa Teß Susun po Teß Ësës Heß .
41014048	Ke Ieesuß hi en pee pan , “ Eöm nö maß pa öt a neoß , paröm teß em maß pa ma rapis rëërë , me a ma tanaon ke pan eöß a teß kakaveo , toh ?
41014049	A ma poen kurus ne eöß to teß me voh a noß neöm , paröß vavaasis a noß neöm koman a Iuun Hinhin Apuh , köm hikta öt poß voh a neoß nën , toh ? Ivëh , ka soe va po Puk Vapenpen puh en ”
41014050	Ka ma vamomhë pe Ieesuß rusin këh ee peß .
41014051	Ka pah teß sekaß to rara non o rara kakaare to suksuk nö non e Ieesuß , kee kehkeh öt ne poë , ivëhkëk , ee to öt varoe ee po rara peß ,
41014052	keß rusin pehpeah en , ko këh en po rara peß .
41014053	Ka nap hat me ee pe Ieesuß manuh pa iuun pa Teß Susun po Teß Ësës Heß , manih pa iuun pamëh no teß susunön ësës heß , me o teß susunön po Jiuß , me ro teß vavaasis to nat i ne o Vavaasis pe Mosës , to teß tönun e ne nën .
41014054	Ke Pitaß suksuk amot nö e non maß pa napan to meeme nö ne e Ieesuß . Eß to nö , pareß teß e non pa havin in a iuun pa Teß Susun po Teß Ësës Heß , pareß ihoß vaßpeh me e non po teß utut , ko maßkis e non po suraß .
41014055	Ko teß susunön ësës heß , me ro Kum Teß Susunön po Jiuß vaoe ee na pa ma meh teß , kee nö ee maß , pare vavaßaus ee pa vatvus a ma tah ne Ieesuß to nok voh . Suk ee to kehkeh taum ne ta hanan nee se ip vamët koe vah va in poë . Ivëhkëk , eße to hikta taum ta pah hat manih pe Ieesuß .
41014056	A nap peo rakah to pët heß maß a ma vahutët piuk manih pe Ieesuß , ivëhkëk , a ma vahutët pee to hikta teß man ne , pare nun .
41014057	Ka ma upöm teß sun , pare soe a ma soe piuk manih pe Ieesuß , pare soe pan ,
41014058	“ Emöm to pënton voh nem eah to soe pan , ‘ Eöß se miröß eoß pa Iuun Hinhin Apuh vëh no a napan to eok voh pa ma koreere , ko murin in o kukön poen , eöß se eok hah a meh Iuun Hinhin Apuh na to hikta onöt no a eok pa koreera . ’ ”
41014059	Ivëhkëk , a ma vahutët nee to pokaß e Ieesuß to hikta teß man rakah ne .
41014060	Ka Teß Susun po Teß Ësës Heß sun manih pa matëëre kurus pareß hi e Ieesuß pan , “ Eën hikta pinpiun suk nom a ma soe varih ataeah no a napan to popokaß a nom oah ? ”
41014061	Ivëhkëk , e Ieesuß to teß vasup e non , pareß hikta soe ta pah tah . Ka Teß Susun po Teß Ësës Heß hi hah en peß pan , “ Eën kov e Kristo e Koaß pe Sosoenën vëh na to kë no sih a ëhnaneah , ha ? ”
41014062	Ke Ieesuß soe pan , “ Eöß kuru ivëh . Amot nöm se ep ka neoß e Koaß Teß Pa Napan Kurus to se ihoß noß pa papmatö pe Sosoenën a Kikis Vi . Paröß nö vaßpeh me maß a unöh va akis . ”
41014063	Ka Teß Susun po Teß Ësës Heß sisi en po ohop peß , pareß soe pan , “ Ea hikta se vaiu hah no ta ma meh teß se vatvus maß ta ma meh soe .
41014064	Suk ataeah , eöm to pënton koman e nem peß to sosoe oßoah e non pe Sosoenën . O kokoman taeah poß nöm to teß me nem ? ” Ee kurus to pët soe vaonöt ee , pare soe pan , “ Eß to teß me e non pa hat , ko se mët en . ”
41014065	Ka ma upöm pee taneo ee pa teteo e Ieesuß , pare nohpip ee pa mataneah po rara , ko töstös ee peß , pare hi poë pan , “ Pokaß oon voh ah , eteh to tös a oah ? ” Ko teß utut me poë , pare tatapan ee peß .
41014066	Manih po poen avoeß pamëh ne Pitaß to ihoß non manuh vakunah koman a eean , ka pah köövo kikiu po Teß Susun po Teß Ësës Heß nö maß .
41014067	E köövo pamëh to ep e Pitaß to maßkis non po suraß , pareß ves rakah non pa matan e Pitaß , pareß soe pan , “ Eën me poß to teß vaßpeh me voh nom e Ieesuß va Nasarët toh ? ”
41014068	Ivëhkëk , e Pitaß to vonih en , pareß soe pan , “ Eöß to hikta nat noß , paröß hikta maaka noß pa tah nën to vavaato suk nom . ” Eß to piun va nën , pareß tavus koe en po hopaß , ka varuß rakah vakomanih no a pah toaß oeteß to to tötö en .
41014069	Ke köövo kikiu pamëh ep poan , pareß soe ke ra napan to sun vatët ne pan , “ A teß vëh , eß a meh va pee . ”
41014070	Ivëhkëk , e Pitaß to soe hahah kov en pan , “ Ahik . ” Ka meh siß ö oah en , ka napan varih to sun vatët ne pe Pitaß soe ee pan , “ O pöh man rakah , eën a meh va pee , eën hikta se vonih nom , suk ataeah , eën a teß va Galiliß . ”
41014071	Ivëhkëk , e Pitaß to vonih vakis rakah en , pareß soe pan , “ Oman rakah , e Sosoenën se vakmis en peöß pa ö ne eöß se keh hikta sosoe noß , oman ! Eöß to hikta nat noß pa teß vëh nöm to vavaasoe suk nem ! ”
41014072	Ka varuß vakomanih ne toaß oeteß to vapöök tö en , ke Pitaß koman hah poß en pa ö ne Ieesuß to soe vavoh ke poan pan , “ Vamomoaan in a ö ne toaß oeteß se meß avoeß e non pa poa tö . Eën se kukön soe eom pan , eën to hikta nat nom peöß . Ke Pitaß vamösru , pareß ook en , eß to koman hah o piuk peß , pareß pah tamak en .
41015001	Pa pöstakah rakah no o teß susunön ësës heß , me ro teß susunön po Jiuß , me ro teß vavaasis to nat i ne o Vavaasis pe Mosës , to vatötönun me o Kum Teß Susunön po Jiuß . Ee to nohnoh poë , pare me e peß manuh pe Paëlat .
41015002	Ke Paëlat hi en peß pan , “ Eën kov e sunön po Jiuß , ha ? ” Ke Ieesuß piun a soe peß , pareß soe pan , “ Eën koman to soe va eom nën . ”
41015003	Ko teß susunön ësës heß pokaß poë pa ma soe peo .
41015004	Ivëh , ke Paëlat hi hahha kov en peß pan , “ Eën hikta pinpiun nom ta pah soe toh ? Ep e nom oh , ee to vateen e pën pa ma vu soe . ”
41015005	Ivëhkëk , e Ieesuß to hikta piun ta pah soe . Ivëh , ke Paëlat pah toksean rakah en .
41015006	Pa ma kirismas kurus manih pa Taëën Apuh va po Pasovaß , ne Paëlat to vavatvus taneß hah non sih a pah teß manih pa nohnoh , pa ö no a napan se hin poë .
41015007	Manih pa ma poen poë varih nee to vahoß voh a ma pah teß manih pa nohnoh . Suk ataeah , a ma teß poë varih to kunkuin voh o vapus , kee vapus me a kaman va Rom , ko ip vamët rakah ee pa ma pah teß va Room . Ka paeh va pa napan poë varih to kunkuin o vapus ivëh , e Barabas .
41015008	A nap peo to tavus maß , pare taneo ee pa hin e Paëlat pan , eß se nok vamanih pa ö neß to nonok moaan vavoh non manih pee . Eß to vavatvus taneß voh non sih a ma pah teß manih pa nohnoh .
41015009	Ke Paëlat hi en pee pan , “ Eöm iu nem a ö ne eöß se vatvus nös e sunön po Jiuß , ha ? ”
41015010	E Paëlat to soe vamanih , suk eß to nat e non po teß susunön ësës heß to puhioß ne e Ieesuß , ivëh , nee to vahoß suk maß poë manih pa koreneah .
41015011	Ivëhkëk , o teß susunön ësës heß to kunkuin e ne pa ma kokoman pa napan , pan e Paëlat se vahah ke maß raoe e Barabas , ke Ieesuß mët varoe .
41015012	Ke Paëlat hi hah en pee pan , “ Keöß se poß nok ataeah manih pa teß vëh ne eöm to popokaß nem eah e sunön po Jiuß ? ”
41015013	Ka napan taoa maß , pare pët soe maß pan , “ Ni öm eah pa kuruse . ”
41015014	Ke Paëlat hi hah en pee pan , “ Suk ataeah , a hat taeah neß to nok ? ” Ivëhkëk , a napan to taoa suntan rakah ee ko soe ke Paëlat pan , “ Ni öm eah pa kuruse . ”
41015015	E Paëlat to kehkeh vamanman vah non a napan , ivëh , keß vanö toßtoß hah en maß pe Barabas . Ivëhkëk , eß to heß e Ieesuß manih pa nap vëvënsun , pan ee se rëp poë po uris rëprëp teß , pare ni poë pa kuruse .
41015016	Ka nap vëvënsun me ho ee pe Ieesuß manuh pa ö vavahutët manuh pa iuun pa kaman , pare vaoe ununun na a ma meh pee , kee tönun ee maß .
41015017	Pare ohop ee pe Ieesuß po ohop rë ereraß , pare nok o uvan po uris toßtoß , ko uvan ee peß . Ee to nok va nën marën a hinën in poë , vamanih peß e sunön .
41015018	Pare taneo ee pa vaeö me a kë vapikpiuk poë , ee to soe pan , “ Potan avih Sunön po Jiuß . ”
41015019	Ee to navuh ee pa pasuneah po toknon . Pare teteo poë , pare vatokon , ko vavövöneß in poë .
41015020	Kee vahik kö poë , pare ihan këh poë o ohop rë ereraß vëh nee to ohop moaan vu poë , pare ohop hah ee peß po ohop koman peß , ko me ee peß pan ee se ni poë manih pa kuruse .
41015021	Manuh hanan nee to akeh a pah teß va Saëriniß to vovos nö non Jerusalëm , to taneß maß muhin , a ëhnaneah e Saëmon eß e taman , ere Alëksantaß , pen e Rufus . Ka nap vëvënsun ep poë , pare toon vakis rakah ee peß pan eß se teß vaßaus e Ieesuß pa kuruse .
41015022	Kee me ee pe Ieesuß manuh pa tope nee to popokaß ne a Gölgötaß , a pusun in a ö soe pamëh to soe va non manih pan , “ A ö no a ma kahoß teß to pet ne . ”
41015023	Manuh nën nee to kehkeh vakaak ne e Ieesuß po voaën nee to hovën pa ëtoß vatö kamis , Ivëhkëk , e Ieesuß to hikta kaak a ëtoß pamëh .
41015024	Ee to vahan ee pe Ieesuß pa kuruse , pare ki vakëkëh a ma ohop peß manih topniire , pare vi a saatuß , ko ut ne peteh ivëh se kon a ma papaeh va pa ma ohop peß .
41015025	Pa 9 kirök pa pöstakah , nee to ni ee pe Ieesuß pa kuruse .
41015026	Ka manuh kin pa pasun in a kuruse ne Paëlat to kiun a soe to vataare non ataeah nee to vateß suk voh poë pa hat . Eß to kiun vavoh manih pan , “ IVAßIH A TEß SUNÖN PO JIUß . ”
41015027	Manih pa havin e Ieesuß nee to ni a meh poa teß kakaveo , a paeh to han ke non pa papmatö , ka meh han ke non pa papkiruk pe Ieesuß .
41015028	Keß a tah pamëh to vapuh en pa pah soe va po Puk Vapenpen , keß tavus vaman en . Ka soe pamëh , to teß va non manih pan , “ Ee to ëh vaßpeh me e Ieesuß pa nap hat . ”
41015029	Ka napan to vaoah ne , pare vavövöneß ne poë , ko vaviivi pasun , pare soe pan , “ Hahah ! Eën kov ivëh to sosoe voh nom pan , eën se kök a Iuun Hinhin Apuh , parën eok hah eom peß po kukön poen ro , ha ?
41015030	Varuß rakah vakomanih sën këh kunah maß a kuruse parën vaßaus koman hah eo . ”
41015031	O teß susunön ësës heß , me ro teß vavaasis to nat i ne o Vavaasis pe Mosës , to vavövöneß e ne pe Ieesuß , pare vavaasoe aven e ne pan , “ Eß to vavaßaus voh non o upöm teß , ivëhkëk , eß to hikta onöt non a vaßaus koman hah ea .
41015032	Ka ep voh no pe Kristo vëh e sunön pa napan va Israël , kuru neß se këh kunah maß a kuruse , ka ep , para vaman poß eah . ” A poa teß kakaveo varih nee to ni sinten a teß kuruse pe Ieesuß . Ee me to vavövöneß e ne peß .
41015033	Pa topnin potan pa 12 kirök no a popoen to kopös avoes en pa muhin , ko hik pa 3 kirök pa matanpoen .
41015034	Pa 3 kirök ne Ieesuß to tötö suntan rakah va en manih pan , “ Eloi , Eloi , rama sapaktani ? ” Eß to sosoe va non manih pan , “ Sosoenën peöß , Sosoenën peöß , eën varakah ka neoß toh ? ”
41015035	Ka napan to sun vatët ne manih pa ö ne Ieesuß to han non to pënton a ö neß sosoe va non , pare soe pan , “ Eß to vavaoe non e Elaëjaß pan eß se vaßaus poan . ”
41015036	Ka pah teß vavaveo , pareß vahoß na ta tah rö ötöt ruen manih po vinikaß , pareß vakapis poan po noton a tanaon , pareß heß e Ieesuß , pan eß se kaak , ka teß pamëh soe en pan , “ Anoeh voh , ka ep voh no , e Elaëjaß se pöß ihan en peß keß këh kunah en maß pa kuruse , keß ahik . ”
41015037	Ke Ieesuß pah tötö suntan en , ka apeneah këh en peß , keß mët en .
41015038	Ko rara vëh to han non koman a Iuun Hinhin Apuh tasi taneß maß manuh po pasun , pareß öök en manih po kusin , pareß tavus en a poa tan .
41015039	Ke susun pa nap vëvënsun to sun non matan in a kuruse ep in a ö ne Ieesuß to mët vah ava , pareß soe en pan , “ A teß vëh eß vamaman rakah e Koaß pe Sosoenën . ”
41015040	A ma meh köövo me to sun varo amot e ne maß , pare ut ne , ka paeh va pee ivëh , e Mariaß va pa vöön va Makdalaß , me Mariaß e sinan e Jëmis , e kea soneß pe Jeosëp , pen Salomeß .
41015041	Moaan voh ne Ieesuß to teß voh non Galiliß , ko köövo poë varih nönö vaßpeh vah me voh ne poë , pare vavaßaus ne poë , o köövo peo rakah me to teß ne nën to nö vaßpeh me voh e Ieesuß manuh Jerusalëm .
41015042	Pa matanpoen , po vatönim , eß o poen nee to vamatop ne a ma taëën va po Poen Apaapo .
41015043	E Jeosëp va Arimatiaß , eß a teß va po Kum Teß Susunön po Jiuß no a napan to ta ne sih poë . Eß me to anoeh non sih a Matop Vih pe Sosoenën , eß to hikta nanaöp non , pareß nö manuh pe Paëlat , ko hinhin non a sionin e Ieesuß pan eß se herep taneß maß pa kuruse .
41015044	E Paëlat to pah kokoman vörep e non , pareß hi e Jeosëp pan , “ Eß kës to mët en , ha ? ” Eß to vaoe en na pa teß susun pa nap vëvënsun , pareß hi eah pan , “ E Ieesuß mët en , keß ahik ? ”
41015045	E Paëlat to tënan vahik en pa ma vahutët pa teß susun po teß vëvënsun , pareß taß en pe Jeosëp pan eß se herep taneß maß a sionin e Ieesuß manih pa kuruse .
41015046	E Jeosëp to voen maß o pöh rara kakaare , pareß herep en pa sionin e Ieesuß këh a kuruse , pareß pöm poan po rara kakaare . Eß to teß hop en pa sionineah po vapeepe nee to top voh a pa vös apuh . Ke Jeosëp vahuk a meh vös to teß va non manih po ipapanih , pareß sunpip en pa matan a top pamëh ne Ieesuß to pet non .
41015047	E Mariaß va Makdalaß , me e Mariaß sinan e Jeosëp , ee pon to ut me e ne , pare ep e ne pa ö vëh nee to vahoß a sionin e Ieesuß .
41016001	O Poen Apaapo to oah en , ke Mariaß va Makdalaß , me a Mariaß e sinan e Jëmis , ke Salomeß to teß maß a ma vanom o voavuh vih marën a uh a sionin e Ieesuß .
41016002	Pa pöstakah rakah po poen vamomoaan in o nënkikiu , nee to nö ee manuh po vapeepe to teß non pa top vös .
41016003	O poen nee to nönö nö ne manuh hanan , ee vaiihi nö e ne pan , “ Eteh rakah ivëh se vahuk ka ra a vös apuh vëh to sunpip non o hopaß oho koe vëh pa top vös ? ”
41016004	Kee ep peah na , pare ep vahik ee na pa vös to vahuk këh en po hopaß in o vapeepe .
41016005	Ee to hop ee manuh po vapeepe , pare ep in a pah teß sekaß to ihoß non pa papmatö . Eß to ohop non o ohop kakaare o pöh rë vörep , pare pah töhkak vahat ee .
41016006	Ka teß sekaß pamëh soe ke raoe pan , “ Koe öm a töhkak vahat , eöß to nat e noß peöm to nö maß pa ep e Ieesuß va Nasarët vëh nee to ni voh poë manih pa kuruse . Eß to hikta teß non manih , eß to toß en , ko sun hah voh en , ivaßih a ö nee to vahoß voh poë .
41016007	Varuß rakah vakomanih nöm se nö , paröm soe vanat a ma vamomhë peß , paröm soe pet me ke Pitaß pan , e Ieesuß to vovoh ken peöm manuh Galiliß , eß to teß non nën se röm nö paröm ep in eah nën . Vamanih pa ö neß to soe vavoh ka neöm . ”
41016008	Ka kukön köövo tavus taneß hah maß manuh po vapeepe , pare vaveo taneß maß nën , suk ataeah , ee to pah naöp suntan ee , pare rikrik e ne , ko hikta vaato me ta meh teß .
41016009	Pa pöstakah rakah po poen Apaapo ne Ieesuß to sun taneß hah po vapeepe , pareß tavus momoaan e Mariaß va Makdalaß . E köövo pamëh ne Ieesuß to veo taneß voh a tönim me a poa oraß hat manih peß .
41016010	E Mariaß to nö en , pareß soe vanat en po teß varih to nönö vaßpeh vah me voh ne e Ieesuß . O teß poë varih to vaokook ne , pare tatamak ne e Ieesuß to mët .
41016011	E Mariaß to soe ke rapoë pan , “ E Ieesuß to toß hah en , köß ep eoß maß peß . Paröß vaato me eoß peß . ” Ivëhkëk , ee to pënton a soe vaßih , pare hikta vaman ne a soe pe Mariaß .
41016012	Vasuksuk no a poa vamomhë to këh maß a Jerusalëm , pare nönö nö ne maß hanan , ke Ieesuß panih ko matan ke e non , pareß nö maß ko tavus en pee .
41016013	Ka poa vamomhë poë varih hah ee , pare sosoe ke ne a ma upöm vamomhë pe Ieesuß , ivëhkëk , ee to hikta vaman a soe pee pon .
41016014	Vasuksuk in a ö ne Ieesuß to sun taneß hah po vapeepe , neß to nö ko tavus hah en pa havun me a pah vamomhë peß , po poen nee to ënëën nee . Pareß pah siröß suntan en pee , suk ee to hikta teß me ne o vaman , me a ö nee to hikta vaman o teß varih to ep in poë to toß hah .
41016015	E Ieesuß to soe ke rapoë pan , “ Eöm se nö manuh pa ma ö kurus manih po oeh ovoes vëh , paröm vavaasis a Soe Vih peöß manih pa ma napan kurus .
41016016	Ere tereh se vaman , köm pupui raoe , e Sosoenën se kon hah en pee . Ivëhkëk , ere tereh se keh hikta teß me ne o vaman , ee se sun ee po vahutët apuh pe Sosoenën .
41016017	E Sosoenën se heß en po kikis manih po teß varih to vaman a no neoß , kee nok ee pa ma vu tah vatoksean . Pare veo tavus ee po oraß hat manih pa ëhnaneoß , ko vaato ee pa ma vu to voon varih to hikta teß ne pan a ma to koman pee .
41016018	Ee se keh öt ro ee pa kuruß ënëën vamët teß pa koreere , pare kaak ro ee pa ta ëtoß vamëtmët , a ma tah poë varih to hikta onöt nee a miröß raoe . Me ee se keh vahoß a ma koreere manih po teß varih to haraß ne a ma vu mët , a ma mët pee se hik ee , kee haraß vavih hah ee . ”
41016019	E Sunön pea e Ieesuß Kristo to vatvus vahik ken pa ma vamomhë peß pa ma soe , ke Sosoenën me peah hah en peß manuh pa vöön va kin , keß ihoß e non pa papmatö pe Sosoenën .
41016020	Ko vamomhë peß tavus taneß manih Jerusalëm , pare nö ee pa vavaasis a Soe Vih manih pa napan kurus va po oeh vëh . E Sunön to kiu vaßpeh me non raoe , kee nok a ma tah vatoksean marën a vataare a ma napan , pan a Soe Vih to teß man e non .
42001001	Eën A Teß Topoan Tiopiras , A napan peo to puta voh pa kiun vavih suk hah o vahutët vëh ne Ieesuß Kristo to nok voh marën a vakikis o vaman pea .
42001002	Ee to kiun suk hah voh o vahutët po teß varih to ep momoaan voh ne pa ma tah poë varih , keß ee voh ivarih to vatvus voh ka ra a kiu me o vavaasis pe Ieesuß Kristo a teß vëh ne Sosoenën to vateß maß , keß nö maß manih po oeh .
42001003	Eöß e Luk to iu kiun meß noß o vahutët pamëh to vanö ka nös oah . Ko poen neöß to kehkeh nat vavih noß pa pusun in a soe pamëh , ka kuru neöß se kiun suk hah va eoß manih pa ö nea to pënton moaan vavoh no .
42001004	Ivëh kën sih nat vavih eom pa soe vaßih nee to vavaasis voh ne oah a man rakah .
42001005	O poen ne Hëërot to matop non a muhin va Jiutiaß , keß teß voh non a teß ësës heß a ëhnaneah e Sëkaraëaß . E Sëkaraëaß voh a teß ësës heß va po vu teß va pe Apaësaß to taneß maß pe Aron . Ka ëhnan e köövo peß e Lisabet , eß me e köövo va po vuteß va pe Aron .
42001006	Ka manih pa matan e Sosoenën nee to pah teß vavih rakah e ne pon , pare vavatet vavih rakah kov e ne pa ma taateß pe Sunön , pare hikta teß me ne ta siß hat manih pa matan e Sosoenën .
42001007	Ivëhkëk , ee to hikta teß me ne ta koaß , suk ataeah , o ihoßpaeß to pos voh en , keß hikta onöt non a han koaß . E Sëkaraëaß pen e Lisabet to manot varo rakah voh ee .
42001008	O poen no vakum teß pe Sëkaraëaß to vovoh ne pa matop a kiu va pa ës a tah avoavuh vih ke na e Sosoenën manih koman a Iuun Hinhin Apuh , ke Sëkaraëaß nö pa ës a tah avoavuh vih vamanih peß a teß ësës heß manih pa matan e Sosoenën .
42001009	Ka manih pa taateß va po teß ësës heß , o teß ësës heß va po kum teß pe Sëkaraëaß to vi a saatuß pa ep këh peteh se ho manuh pa koman a siß piprom vasioß , pareß ës ke na e Sosoenën a tah avoavuh vih . Kee kon ee pe Sëkaraëaß se ho .
42001010	Ko poen no a tah avoavuh vih pamëh to ësës non , a nap peo rakah he hinhin ne manih mahën .
42001011	Ka pah ankeroß tavus e Sëkaraëaß , pareß sun non manih pa papmatö in a pok vëh no a tah avoavuh vih pamëh to ësës non .
42001012	Ka ankeroß to tavus maß , ke Sëkaraëaß ep in poan , pareß pah töhkak ko naöp suntan en .
42001013	Ivëhkëk , a ankeroß to soe ke poan pan , “ Sëkaraëaß koe a naöp , Sosoenën to pënton en maß pa hin pën . E köövo manot pën se han a pah koaß oeteß , kën vëhnan eah e Jon .
42001014	O kokoman pën se vih vörep , me eën se puh rakah nom po vaeö . Amot no a napan se vaeö rakah po poen ne sinaneah se vahuh poan . ”
42001015	“ Eß se teß rakah o ëhnan apuh manih pa matan e Sunön , pareß hikta se kaak non to voaën me a ma ruiß pais , pö ne sinaneah to han non poan ka Tuvuh Vasioß to puh rakah non peß .
42001016	Eß se kon hah maß a napan va Israël , kee tarih hah maß manih pe Sunön Sosoenën pee . ”
42001017	“ Eß se kon a taateß me o kikis vëh ne Elaëjaß to teß me voh non , pareß vovoh ke maß e Sunön . Eß se panih a ma kokoman po taman , kee tarih hah ke maß manih pa ma koaß pee , kee vapöh kokoman hah ee . Pareß panih me en pa ma kokoman po teß vatösoe , kee kon taneß a taateß me o kokoman natsean manih po teß no a taateß pee to teß totoopin non sih manih pa matan e Sunön , pareß vavaasis a napan pa taateß vih , kee sih anoeh ne e Sunön , pare pënton a soe peß . ”
42001018	Ke Sëkaraëaß hi poan pan , “ Eöß se vaman vah va in a soe pën nih ? Emöm poß e köövo peöß to pah manot varo em . ”
42001019	Ka ankeroß piun poan , pareß soe pan , “ Eöß e Gebriël , to sun noß sih pa matan e Sosoenën . Eß koman ivëh to vanö maß neoß köß teß maß a soe vih vaßih manih pën .
42001020	A ma soe peöß se tavus vaman . Ivëhkëk , eën to hikta pënton a soe peöß , parën hikta vaman nom , ivëh , kën se hikta vaato me ro upöm teß , keß onöt rakah po poen ne koaß se tavus . ”
42001021	Komön o poen pamëh ne Sëkaraëaß to teß non maß manuh pa koman a piprom vapenpen pe Sosoenën , a nap peo to anoeh ne poë to pah kokoman vörep e ne pataeah to tavus vu peß ?
42001022	E Sëkaraëaß to tavus maß , pareß hikta onöt non a vaato me ra napan , pareß vauhioß koren me non raoe , ivëh , kee nat e ne peß to ep vu maß ta tah manuh koman a piprom vapenpen .
42001023	Ka ma poen kiu peß manih pa Iuun Hinhin Apuh hik ee , ke Sëkaraëaß hah en manuh pa vöön peß .
42001024	Ko vasuksuk ne köövo manot peß to kiuk en , pareß teß varoe ko non iuun peß pa tönim sivö .
42001025	Ke Lisabet soe en pan , “ Sunön to vaßaus a neoß po poen vëh , pareß vahik këh en peöß po poet vëh manih pa matëëra ma napan , suk moaan voh eöß to hikta han koaß noß . ”
42001026	O kiuk pe Lisabet to onöt non a tönim sivö me a paeh , ke Sosoenën vanö hah en pe ankeroß Gebriël manuh pa siß vöön va pa muhin va Galiliß , a ëhnaneah Nasarët .
42001027	Ka ankeroß teß a soe manuh pa koaß sepeß a ëhnaneah e Mariaß , nee to soe vaonöt voh , pan eß se vaen pen e Jeosëp a teß va po vuteß pe sunön peß e Devit .
42001028	Ka ankeroß tavus e Mariaß , pareß soe pan , “ Potan avih Mariaß , Sosoenën to ep vavih ko nom oah , ke Sunön to teß vaßpeh me a nom oah . ”
42001029	E Mariaß to pënton a soe pe Gebriël , pareß pah töhkak vahat en , pareß koman pan , “ A soe vaßih , eß a soe taeah ? ”
42001030	Ka ankeroß soe ke poan pan , “ Mariaß koe a naöp , o kokoman pe Sosoenën to vih vi rakah ka nom oah .
42001031	Pënton nom ah , eën se han koaß , parën vahuh a pah koaß oeteß , parën vëhnan rakah eah e Ieesuß .
42001032	Eß se teß rakah non a teß Sunön , ka napan se popokaß ne poë e Koaß pe Sosoenën va pa vöön va kin . E Sunön Sosoenën se vateß poan a teß Sunön rakah vamanih pe sipun voh eah e Devit .
42001033	Eß me se teß tamoaan non e Sunön va po vuteß va pe Jekop , ka Matop Vih peß hikta onöt rakah non ahik . ”
42001034	Ke Mariaß hi a ankeroß pan , “ A tah vaßih se tavus vahvanih ? Eöß to hikta vaen avoeß noß . ”
42001035	Ka ankeroß piun a soe pe Mariaß , pareß soe pan , “ A Tuvuh Vasioß se nö maß manih pën , ko kikis pe Sosoenën se kopös a oah . E koaß vivihan pamëh , nee se popokaß ne poë , e Koaß pe Sosoenën .
42001036	Eën to nat e nom e pömah Lisabet no a napan to sosoe voh ne pan , eß to hikta onöt voh non a han koaß . Ivëhkëk kuru vëh , a tönim sivö me a paeh to oah ee peß to teß me non o kiuk .
42001037	Ahikta pah tah ne Sosoenën to hikta onöt non a nok . ”
42001038	Ke Mariaß soe en pan , “ Eöß e köövo kikiu pe Sosoenën , ke Sosoenën se nok va en peöß manih pa ö nën to soe ava . ” Ka ankeroß këh en pe Mariaß ko hah en .
42001039	A ma siß poen to oah ee ke Mariaß vamatop , pareß vëhöß en pa vöön to teß non pa ma tope muhin va Jiutiaß , pa ö ne Sëkaraëaß pen Lisabet to teß ne , pareß ho en manuh pa iuun pee , pareß not en pe Lisabet .
42001040	
42001041	E Mariaß to not e Lisabet me o vaeö apuh , ke koaß vëh ne Lisabet to teen non variu en maß . E Lisabet to puh rakah non pa Tuvuh Vasioß .
42001042	E Lisabet to vaato vaßpuh en , ko soe pan , “ Sosoenën to heß a oah o vaeö apuh to oah e non po upöm köövo , pareß heß pet en po vaeö apuh pe koaß vëh nën se vahuh . ”
42001043	Ke Lisabet soe pet en pan , “ Suk ataeah , ke sinan e Sunön peöß nö maß pa ep peöß ?
42001044	Eöß to pënton a soe vaeö pën , ke koaß vëh to teß non pa komaneoß vaeö vörep , pareß variu en maß . ”
42001045	Ke Lisabet soe vamanih pan , “ Eën to vaman vi voh eom , ivëh , kën se vaeö , amot ne Sosoenën se nok va en pën manih pa ö neß to soe vaman va voh ka oah . ”
42001046	E Mariaß to soe pan , “ O kokoman peöß to kë vakin rakah a ëhnan e Sunön .
42001047	Ka apeneoß vaeö rakah ke non pe Sosoenën to vaßaus a neoß .
42001048	Eß to koman non e köövo to teß non pa taateß teß vöknah to kiu non peß . Taneo non kuru no a napan va kuru me a napan se tavus amot maß se soe pan , eöß e köövo to teß vaeö tamoaan noß ,
42001049	
42001050	A ma vu koaß va kuru me a ma teß se tavus amot maß , se keh ta ne poë ,
42001051	Eß to vataare voh en po kikis peß pa ma kiu apaßpuh neß to nok voh . Ka nap vatösoe neß to veo vavah voh en pee .
42001052	Eß to vöknah en po teß sipoan këh a ma tasun apaßpuh pee , pareß kë varuß en pa napan to teß vöknah ne .
42001053	Eß to makën vamhun en pa nap maë pa ma taëën vihvih . Ka napan varih to vaneah ne a ma tah peo neß to kokon hah këh en pee . Ko vahah koraß en pee .
42001054	Ivëh , keß soe ke voh a kën sipuura pan , ‘ Eöß se ururuan e Abraham me ro vuteß peß varih se tavus amot maß , Pareß nat avoeß e non po ururuan voh peß . Eß to nat e non pa soe vaman neß to soe ke voh a kën sipuura , Ko vaßaus en pa napan peß Israël . ’ ” O vaëhëh pe Mariaß to hik en .
42001055	
42001056	Keß teß vaßpeh me Lisabet pa kukön sivö , pareß hah en Nasarët .
42001057	Ko poen vahuh pe Lisabet öök en , keß vahuh en pa koaß oeteß .
42001058	Ka ta vöön peß me o vuteß peß tënan a ö ne Sunön to ururuan va in e Lisabet , ko heß poan e koaß , ivëh , kee pët vaeö me ee peß .
42001059	E Jon to onöt non o pöh nënkikiu , kee pe ee pa ö kokoaan peß , pare iu vëhnan ne poë e Sëkaraëaß , pa ëhnan e tamaneah .
42001060	Ivëhkëk , e Lisabet to soe pan , “ Ahik , ea se vëhnan eah e Jon . ”
42001061	Ivëhkëk , a kën poan e Lisabet to soe ke poë pan , “ Ahik voh ta pah teß va po vuteß pën to vëhnan voh non e Jon . ”
42001062	Ivëh , kee vauhioß koren me e Sëkaraëaß pan , “ O ëhnan poanheh nën se vëhnan e sumuißah ? ”
42001063	Ke Sëkaraëaß hin poß a tah neß se kiun , pareß kiun vamanih pan , “ A ëhnaneah e Jon . ” Kee pah kokoman vörep rakah e ne .
42001064	Ka varuß rakah vakomanih e Sëkaraëaß to vaato vavih hah en , pareß taneo en pa kë a ëhnan e Sosoenën .
42001065	Ka kën poaneah pah vananaöp ee , ko vahutët va pa tah pamëh vatvi vëvëhöß vavah en pa ma vöön kurus to teß ne pa moeh totope va Jiutiaß .
42001066	A napan kurus to pënton o vahutët pamëh pah kokoman tamoaan e ne , pare vaiihi e ne pan , “ Amot ne koaß vaßih se teß non a koaß taeah ? ” Ee to nat e ne po kikis pe Sunön to teß vaßpeh me non poan .
42001067	E taman e Jon , e Sëkaraëaß to puh rakah non pa Tuvuh Vasioß ko soe vanënën pan ,
42001068	“ Ea se kë a ëhnan e Sunön Sosoenën va Israël , suk eß to nö maß pa vaßaus a ra a napan peß ,
42001069	Eß to vanö maß a pah teß to öt non a tasun apuh va po vuteß va pa teß kikiu peß , Devit , marën a voen hah a ra .
42001070	Vamanih pa ö neß to soe vaman vavoh , manih pa rivoeero ro teß vanënën soe voh peß .
42001071	Eß to soe vaman voh en pan , eß se kon taneß hah a ra manih po teß to vakihat me a rora ,
42001072	Eß to ururuan a kën sipuura , pareß vaßaus raoe , neß to nok me voh e sipuura , Abraham .
42001073	
42001074	Ea hikta se naöp no po poen na to nonok no a kiu peß , suk eß se hehe hah këh a ra pa napan varih to vakihat me a rora .
42001075	Ka sih teß vivihan tamoaan no pa mataneah . ”
42001076	“ Ke eën e Jon e koaß peöß , amot nee se popokaß a nom oah a teß vanënën soe pe Sosoenën va pa vöön va kin . Eën se vovoh ke Sunön , parën vamatop a hanan peß .
42001077	Eën se vavaasis a ma napan peß , kee nat poë . Eß se ihan anoe a ma hat pee , pareß kon hah raoe .
42001078	Manih po ururuan apuh pe Sosoenën pea , eß se nok vamanih , keß kunah maß manih pea .
42001079	Eß se heß a soe man maaka manih pa napan varih to teß ne sih pa popoen , pare vapeaapen ne pa mët . Ko me a napan pa hanan totoopin , me a taateß tö pe Sosoenën . ”
42001080	Ke Jon apuh , ko natsean en , ka Tuvuh Vasioß puh non manih peß , keß nö , pareß teß non pa moeh upin to anoeh non a ö neß se vatvus a soe manih pa napan va Israël .
42002001	Manih po poen pamëh ne Jon to teß koaß voh non e Sisaß Agastas to sunön non manih pa kaman va pa ma muhin va Room . Pareß vahoß a pah taateß marën a ma napan kurus rakah va Room se vahoß a ma ëhnëëre manih po puk pa kaman .
42002002	O vahoß ëhnan vëh to taneo po poen ne Kwirinius to teß non a teß susun paan e Sisaß Agastas , pareß matop non a muhin va Siriaß .
42002003	Ivëh , ka ma napan nö vakëkëh ee pa ma vöön pee marën a vahoß a ma ëhnëëre manih pa vöön no a ma sipuiire to teß voh ne .
42002004	E Jeosëp a teß va po vuteß va pe Devit , ivëh , keß këh en maß pa vöön vëh neß to teß non Nasarët manih pa muhin va Galiliß , pareß nö en pa muhin va Jiutiaß manih pa vöön pe Devit , a ëhnaneah Bëtrëhëm .
42002005	E Jeosëp to nö pa vahoß a ëhnaneah pen köövo peß Mariaß vëh , nee to soe vaman voh a ö se vaen pon . E Mariaß he han e non pe koaß .
42002006	Ee to teß avoeß e ne manih Bëtrëhëm , ko poen ne Mariaß se vahuh e koaß vatët en .
42002007	Ke Mariaß vahuh en pa koaß oeteß vamomoaan peß , pareß mon poan po rara , ko vökroh poan pa koman a pokis ënëën taëën po purmakaöß , suk a ma iuun ananoeh teß to puh vahik ee .
42002008	Manih pa muhin pamëh no a ma pah teß to matop ne o sipsip , ee to ut ne o sipsip pee pa popoen .
42002009	Ka ankeroß pe Sosoenën nö maß manih pee , ke Sosoenën vanö maß o maaka peß , keß kopös raoe , kee pah naöp vörep rakah ee .
42002010	Ivëhkëk , a ankeroß pe Sosoenën to soe ke rapoë pan , “ Eöm se koe a naöp , paröm pënton , eöß to teß maß a soe vih manih peöm , eß se vavaeö a ma napan kurus , kee vaeö suntan rakah ee .
42002011	Manih po poen pamëh pa vöön apuh pe Devit no a pah köövo to vahuh a koaß oeteß , eß a teß marën a kon hah a neöm , e Sosoenën to vateß maß keß nö maß , eß e Sunön .
42002012	Ko vëknöm neöm se ep in to teß va non manih , eöm se ep in a koaß ne sinaneah to mon poan po rara , keß koroh non koman a pokis ënëën taëën po purmakaöß . ”
42002013	A ankeroß to vaato vahik en , ka varuß vakomanih , no o ankeroß peo rakah va kin to tavus maß , pare kë a ëhnan e Sosoenën vamanih pan ,
42002014	“ Vaeö ko kë e Sosoenën vöh pa vöön va kin , vih rakah non po teß varih ne Sosoenën to vaeö non a pop pee , pare teß me ne a taateß tö . ”
42002015	O ankeroß to këh hah ee pee manuh pa vöön va kin , ka nap utut sipsip vavasoe koman e ne pan , “ Aeoh ! Nös öm , ka nö ee manuh vöön Bëtrëhëm , para ep voh pa tah pamëh to tavus kuru ne Sosoenën to soe ka ra manih pa ma rivoeero o ankeroß . ”
42002016	Ivëh , kee nö vëvëhöß rakah ee , pare ep ee pe Mariaß pen Jeosëp to teß ne , ke koaß koroh non pa ö ënëën taëën po purmakaöß .
42002017	Ee to taum ee pee , pare pah hutët poß ee pa soe nee to pënton voh suk e koaß pamëh .
42002018	Ka ma napan kurus pënton a soe vaßih no a nap mamatop sipsip to vahutët ne , ko pah toksean ee , pare pah kokoman vörep e ne .
42002019	Ivëh , ke Mariaß ötöön e non pa ma soe poë varih po kokoman peß .
42002020	Ka nap mamatop sipsip hah ee , pare kë rakah ee pa ëhnan e Sosoenën . Ee to vaeö ko kë e Sosoenën pa ma tah kurus nee to pënton , pare ep vamanih pa ö no a ankeroß pe Sosoenën to soe ke voh maß raoe .
42002021	Ko tönim me o pöök poen to oah ee , kee pe ee pa ö kokoaan vëh pe koaß , pare vëhnan poë e Ieesuß . O ëhnan pamëh no a ankeroß pe Sosoenën to vëhnan voh poan e sinaneah he meß avoeß e non pa han e koaß .
42002022	O poen to tavus en pa ö nee se vatet o Vavaasis pe Mosës pa uhu kokoe e Mariaß keß teß voon non matan e Sosoenën . Ivëh , ke Jeosëp pen e Mariaß me ee pe koaß manuh Jerusalëm , pare heß na poë manuh pe Sosoenën .
42002023	Eß to teß va non manih pa ö no Vavaasis pe Sosoenën to kiun va non , “ A ma koaß oeteß vahuh vamomoaan , o koaß poë varih ne eöm se heß na e Sosoenën . ”
42002024	Ee pon to iu heß ne o heß pee manuh pe Sosoenën vamanih pa ö no Vavaasis pe Sosoenën to soe va non , “ A poa panuh apuh , ivëhkëk ee se keh hikta teß me ne ta poa panuh apuh ,
42002025	A pah teß to teß non manih Jerusalëm , to puh non pa Tuvuh Vasioß , a ëhnaneah e Simeon . Eß a teß to ta non e Sosoenën , ka pop peß manih po oeh to vih vörep , me eß a teß va pa hin . Eß to anoeh voh non a teß vëh se hehe a napan va Israël , suk ee to haraß vapunis ne .
42002026	A Tuvuh Vasioß to soe voh kën peß pan , eß hikta se mët ohoß non , eß se ep momoaan voh in e Ieesuß Kristo a teß ne Topoan se vanö maß .
42002027	Ka Tuvuh Vasioß kuin en po kokoman pe Simeon , keß ho en manuh pa Iuun Hinhin Apuh . Ke Mariaß pen Jeosëp me ee maß pe Ieesuß , pa heß na manuh pe Sosoenën pa ö no Vavaasis pe Mosës to soe va non .
42002028	Ke Simeon pët en pe koaß , ko soe vavihvih ken pe Sosoenën va manih pan ,
42002029	“ Varuß vamanih Sunön Topoan sën varakah poß ka neoß ah , a teß kikiu pën , köß mët eoß me o vaeö ,
42002030	Suk ataeah , a mataneoß to ep en pa teß nën to soe voh marën a hehe a möm .
42002031	Eën to vamatop voh a taateß hehe a napan , ka taateß pamëh tavus vamaaka en kuru .
42002032	Eß o maaka pamëh , se heß o ëman manih pa napan to hikta teß ne ro Jiuß ,
42002033	E taman pen sinaneah to pah toksean e ne pa ma soe varih ne Simeon to sosoe ke non raoe suk e koaß Ieesuß .
42002034	Ke Simeon tapui en pa kën tom taman , pareß soe ke Mariaß pan , “ Pënton ah , e koaß vëh no a nap peo va Israël se keh koe in poë , ko ro ee . Ivëhkëk , o upöm teß se keh vaman poë , keß kon hah en pee . Eß se teß va non manih po vëknöm , suk eß se vamaaka manih pa napan a ma tah to taneß rakah maß manih pe Sosoenën , ka nap peo se koe ee peß .
42002035	Ivëh , ka ma kokoman vakoaan pa ma napan se tavus vateeraß ee . Ko tamak o pöh apuh to teß va non manih po rapis rë kakakni se ruk en po kupu pën . ”
42002036	Varuß no a pah köövo vanënën soe to nö maß , a ëhnaneah e Anaß , eß e koaß mon pe Panuel , eß to taneß maß po vuteß pe Asaß . Moaan voh eß a vaen , ko teß me voh non e voe peß po tönim me o pöök kirismas . Ke voe peß mët en , ke köövo teß e non po 84 kirismas . E köövo to hikta këkëh tavus non sih a Iuun Hinhin Apuh . Eß to vapenpen non a taëën , pareß hinhin varoe non sih , pareß nonok non a kiu pe Sosoenën pa popoen me pa potan . Eß to soe vavihvih ke Sosoenën , pareß vatvus a soe suk e Ieesuß manih pa napan to anoeh voh ne e Sosoenën se hehe a napan va Israël këh a ma taateß hat .
42002037	
42002038	
42002039	Ee to nok vahik ee pa ma tah kurus vamanih pa ö no Vavaasis pe Sosoenën to soe va non , pare hah ee pa vöön pee Nasarët pa muhin va Galiliß .
42002040	Ke koaß apuh vaeh en , pareß natsean en . Ke Sosoenën vaeö me non poan , ko tapui en peß .
42002041	E taman me sinan e Ieesuß to nönö ne sih Jerusalëm pa ma kirismas kurus pa teß vaßpeh me o upöm teß po poen vapenpen vëh o Pasovaß .
42002042	E Ieesuß to teß non o havun me o pöök kirismas , kee pët nö ee Jerusalëm po poen vapenpen pamëh , pa ö neß to teß tamoaan va non .
42002043	Ka ma poen va po Pasovaß oah ee , ke Mariaß pen Jeosëp taneo hah ee manuh Nasarët , ivëhkëk , e koaß Ieesuß to teß avoeß e non maß manih Jerusalëm , ka poa manot hikta nat ne .
42002044	Ee to koman e ne , pan e Ieesuß to pët hah vaßpeh me en pa napan , ivëh , kee nö ee pa potan avoes , pare vavaiu vah e ne poë topnin a napan me a ma poëëre .
42002045	Ee to me vavaiu poë , ivëh , kee hah ee manuh Jerusalëm pa vaiu .
42002046	A poa manot to vavaiu ne poë , keß onöt o kukön poen , pare ep in poë to teß non koman a Iuun Hinhin Apuh , eß to teß topnin e non po teß vavaasis to nat i ne o Vavaasis pe Mosës . Eß to pënton non a ma soe pee , pareß ihi non raoe a ma hi .
42002047	A ma napan to pënton a ma soe peß , pare töhkak in o nat me a ma soe peß , me a ma piun neß to pinpiun non raoe .
42002048	Ka poa manot ep in poë , pare pah töhkak ee , ke sinaneah soe ke poan , “ Eën nok va ka möm manih suk ataeah ? E tamömah me eöß to pah karë e nem , suk a ö nemöm to me iu vah ka oah . ”
42002049	Ke Ieesuß piun raoe ko soe pan , “ Eöm vaiu suk vah nem neoß ataeah ? Eöm hikta nat nem , a ö nöß to teß e noß pa iuun pe Tamön , öh ? ”
42002050	Ivëhkëk , a poa manot to hikta nat vamaaka ne pa pusun in a soe ne Ieesuß to soe ke raoe .
42002051	Ivëh , ke Ieesuß hah me en pe sinan pen tamaneah manuh pa vöön pee Nasarët , eß to vavatet rakah non a ma soe pe sinan pen tamaneah . Ke sinaneah ötöön kurus rakah e non pa ma tah manih po kupu peß .
42002052	Ke Ieesuß apuh en , ko nat vih peß tavus vateeraß rakah en , ke Sosoenën me a napan pah iu rakah e ne peß .
42003001	O pöh havun me o tönim kirismas ne Taëberius Sisaß to teß non a teß sunön pa matop a kaman va pa ma muhin kurus va Room . Ko va 16 kirismas peß manih pa kaman e Ponsius Paëlat to teß non a teß susun va pa muhin va Jiutiaß . Ke Hëërot to teß non a teß susun to matop non a muhin va Galiliß . Ke kea peß e Filip to teß non a teß susun to matop non a muhin va Ituriaß me Trakonitis , ke Lisanias to teß non a teß susun to matop non a muhin va Abilene .
42003002	Ke Anas pen Kaëfas to teß nee o Teß Susun po Teß Ësës Heß pa ö ne Jon e sunaiß Sëkaraëaß to teß non pa moeh upin , ka soe pe Sosoenën nö maß manih peß .
42003003	Ivëh , ke Jon nö en pa ma ö kurus to teß ne sinten a ruen Jödën , pareß vavatvus non a soe pe Sosoenën , pan a ma napan se pënton , ko panih a ma taateß hat , pare pupui rea , ke Sosoenën se ihan anoe rapoë pa ma hat pee .
42003004	Eß to teß va non manih pa ö no a teß vanënën soe eß Aisaëaß to kiun vavoh po Puk pe Sosoenën pan , “ Manih pa moeh upin a pah teß to vavaoe no maß pan , ‘ Vamatop öm a hanan pe Sunön ,
42003005	A ma ö kokoveß söm peepe kee totoopin , ko hohoe a ma tope apaßpuh me tope sosoneß , kee riun , Ka ma ö puhpuh neöm se een variriun .
42003006	Ka ma napan se ep in a kiu vih pe Sosoenën pa ö neß se kon hah a ma napan kurus . ’ ”
42003007	A ma napan peo rakah to nö maß manih pe Jon , pan e Jon se pupue raoe , ke Jon soe ke raoe pan , “ Eöm to teß rakah va e nem manih po kuruß to rurusin këh ne o suraß . Eteh to kömköm a neöm , köm rurusin këh e nem po heve pe Sosoenën neß to se vanö maß ?
42003008	Eöm se panih , paröm këh a ma taateß hat , ko vataare a panih manih pa taateß peöm . Paröm nat nem soe vamanih pan , ‘ E Abraham e sipuura , ivëh , ke Sosoenën hikta se vakmis a rora a ma vuteß peß . ’ Eöß to soe vaman rakah ka neöm , e Sosoenën to onöt e non pa vateß a ma vös varih , kee tarih ee a ma pus koaß pe Abraham .
42003009	A ipoaß pe Sosoenën to vamatop e non pa taka a ma naon manih pa ma aan in a ma naon kurus varih to hikta vovoaß ne a ma voaß vih , a ma naon poë varih se moes , ko vi po suraß , kee ës . ”
42003010	E Jon to soe vamanih ka napan to teß ne , hi poë pan , “ Emöm se poß nok ataeah , ko vaniu këh po vakmis vëh ne Sosoenën se nok manih po teß hat ? ”
42003011	Ke Jon piun raoe , pareß soe pan , “ A teß to vaneah non o pöök ohop , eß se heß o paeh ohop manih pa teß arus , ka teß to öt non a taëën peo , eß se aavë me a teß to kökööt non . ”
42003012	A ma pah teß kokon takis to nö maß , pan e Jon se pupui raoe , pare hi e Jon pan , “ Tövavaasis , emöm se poß nok ataeah ? ”
42003013	Ke Jon piun raoe , pareß soe pan , “ Eöm se kokon varoe nem a ma moniß pa ö neß to onöt va non , paröm koe a kon oah ta ma meh moniß koman peöm . ”
42003014	A nap vëvënsun to teß ne nën to hi poë pan , “ Emöm poß se nok ataeah ? ” Ke Jon piun raoe , pareß soe pan , “ Eöm se koe a piuk ro teß ko vaßnaöp raoe ko kon akuk a ma moniß pee . Eöm se teß vaeö me nem po voen peöm . ”
42003015	A ma napan to anoeh tamoaan voh ne , pan e Kristo se nö maß . Ivëh , kee ep ko pënton a ma tah ne Jon to nonok non pare kokoman vapiun e ne pan e Jon e Kristo , ko vaiihi koman e ne pan , “ A teß kovëh eß e Kristo , oh ? ”
42003016	Ivëh ke Jon piun raoe , pareß soe pan , “ Eöß to pupui a noß neöm pa ruen , ivëhkëk , amot a pah teß se suk a maß neoß no o kikis peß to teß oah e non po teß kikis peöß . Eöß to hikta teß vih onöt noß a ihan këh eah o uris vëh pa poa suß peß . Eß se pupui a neöm pa Tuvuh Vasioß me o suraß .
42003017	Eß se nö maß , ko pitöß këh a kon hat manih pa kon vih peß . Pareß ununun a kon vih manih pa iuun vavahoß kon peß . Ko ës en pa ma kon hat manih po suraß ësës tamoaan . ”
42003018	E Jon to heß a ma vavaasis peo pa vamaaka o kokoman pa napan , me a ma soe vih manih pa ma napan .
42003019	A ma napan kurus varih to panih to nö maß , ke Jon pupui vahik en pee . E Ieesuß me ne Jon to pupui poan . Ke Ieesuß to hinhin avoeß e non ka akis nö vakëh . Ka Tuvuh Vasioß kunah maß manih pe Ieesuß , vamanih pa panuh . Ka to taneß maß manuh pa vöön va kin to soe va non manih pan , “ Eën e koaß rakah peöß , eöß to iu oah vi ka nom oah , E Jon to siröß e Hëërot , a teß susun to matop non a kaman va Galiliß , suk e Hëërot to vaen pen e Hëëroteas e töveneah , e köövo pe kea soneß peß , Filip , me a ma meh tah hat peo neß to nonok voh non sih . E Hëërot to nok voh a ma meh hat apaßpuh , ivëhkëk , a hat vëh pa ö neß to vahoß e Jon pa nohnoh to teß apuh oah rakah e non .
42003020	
42003021	
42003022	
42003023	E Ieesuß to taneo a kiu peß eß he teß non o 30 kirismas . A ma napan to sosoe ne pan e Ieesuß e koaß pe Jeosëp , ke Jeosëp e koaß pe Heliß ,
42003024	ke Heliß e koaß pe Matat , ke Matat e koaß pe Livaë , ke Livaë e koaß pe Mëlkiß , ke Mëlkiß e koaß pe Janaëß , ke Janaëß e koaß pe Jeosëp ,
42003025	ke Jeosëp e koaß pe Matatias , ke Matatias e koaß pe Amos , ke Amos e koaß pe Nahum , ke Nahum e koaß pe Ësliß , ke Ësliß e koaß pe Nagaëß
42003026	ke Nagaëß e koaß pe Mat , ke Mat e koaß pe Matatias , ke Matatias e koaß pe Semen , ke Semen e koaß pe Josëk , ke Josëk e koaß pe Jodaß , ke Jodaß e koaß pe Joanan ,
42003027	ke Joanan e koaß pe Resaß , ke Resaß e koaß pe Serubabël , ke Serubabël e koaß pe Sealtiël , ke Sealtiël e koaß pe Neriß
42003028	ke Neriß e koaß pe Mëlkiß , ke Mëlkiß e koaß pe Adiß , ke Adiß e koaß pe Kosam , ke Kosam e koaß pe Elmadam , ke Elmadam e koaß pe Er ,
42003029	ke Er e koaß pe Josuaß , ke Josuaß e koaß pe Eliësaß , ke Eliësaß e koaß pe Jorim , ke Jorim e koaß pe Matat , ke Matat e koaß pe Livaë ,
42003030	ke Livaë e koaß pe Simeon , ke Simeon e koaß pe Judaß , ke Judaß e koaß pe Jeosëp , ke Jeosëp e koaß pe Jonam , ke Jonam e koaß pe Eliakim , ke Eliakim e koaß pe Meleaß ,
42003031	ke Meleaß e koaß pe Menaß , ke Menaß e koaß pe Matataß , ke Matataß e koaß pe Netan , ke Netan e koaß pe Devit ,
42003032	ke Devit e koaß pe Jësiß , ke Jësiß e koaß pe Obet , ke Obet e koaß pe Boas , ke Boas e koaß pe Salmon , ke Salmon e koaß pe Nason ,
42003033	ke Nason e koaß pe Aminadëp , ke Aminadëp e koaß pe Atmin , ke Atmin e koaß pe Ani , ke Aniß e koaß pe Hësron , ke Hësron e koaß pe Perës , ke Perës e koaß pe Judaß ,
42003034	ke Judaß e koaß pe Jekop , ke Jekop e koaß pe Aësak , ke Aësak e koaß pe Abraham , ke Abraham e koaß pe Tëraß , ke Tëraß e koaß pe Nehöß ,
42003035	ke Nehöß e koaß pe Seruk , ke Seruk e koaß pe Reuß , ke Reuß e koaß pe Pelek , ke Pelek e koaß pe Ibaß , ke Ibaß e koaß pe Siraß ,
42003036	ke Siraß e koaß pe Kaënan , ke Kaënan e koaß pe Apaksat , ke Apaksat e koaß pe Siëm , ke Siëm e koaß pe Noaß , ke Noaß e koaß pe Lemëk ,
42003037	ke Lemëk e koaß pe Mëtusulaß , ke Mëtusulaß e koaß pe Inök , ke Inök e koaß pe Jërët , ke Jërët e koaß pe Mahalalel , ke Mahalalel e koaß pe Kenan ,
42003038	ke Kenan e koaß pe Inös , ke Inös e koaß pe Sët , ke Sët e koaß pe Adam , ke Adam e koaß pe Sosoenën .
42004001	E Ieesuß to teß avoeß e non pa ruen Jödën pa ö ne Jon to pupui vahik poan , ka Tuvuh Vasioß to puh rakah non manih peß . Keß hah taneß maß ruen Jödën , ko nönö non maß , ka Tuvuh Vasioß me en peß pa moeh upin .
42004002	Manih pa ma poen poë varih neß to hikta ënëën non . Ke susun po oraß hat pupunöß non poan po 40 poen . Ka ma poen varih to hik ee , keß maë vörep .
42004003	Ke susun po oraß hat soe ke Ieesuß pan , “ Eën se keh teß nom pan eën e Koaß pe Sosoenën , kën taß a vös vëh , keß panih , pareß tarih en o muß . ”
42004004	Ke Ieesuß piun va in a soe pe susun po oraß hat manih pan , “ O Puk Vapenpen to soe ka rora sih pan , ‘ A taëën varoe to hikta onöt non a heß o toßtoß tamoaan manih pa napan . ’ ”
42004005	Ke susun po oraß hat me peah en pe Ieesuß manuh pa tope vakin , pareß vataare vëhöß en peß pa ma muhin kurus .
42004006	Ke susun po oraß hat soe ken pe Ieesuß pan , “ A ma kikis kurus varih me o ëhnan apuh nöß to vaneah noß , eöß se heß eoß pa meh teß pa ö söß iu noß .
42004007	Eën se keh vatokon , parën kë a ëhnaneoß , eën se vaneah kurus e nom pa ma tah poë varih . ”
42004008	Ke Ieesuß piun va in a soe pe susun po oraß hat vamanih pan , “ O Puk Vapenpen to soe va non manih pan , ‘ Eën se kë varoe ko nom a ëhnan e Sunön Sosoenën pën . Parën vatet varoe ko nom o iu peß . ’ ”
42004009	Ke susun po oraß hat me e Ieesuß manuh Jerusalëm , pareß me peah en peß manuh pa ö noton in a Iuun Hinhin Apuh , pareß soe ke poan pan , “ Eën se nom teß nom , pan eën e Koaß vamaman pe Sosoenën , kën surap taneß manih , parën vuß kunah eom na manuh po oeh .
42004010	Suk o Puk Vapenpen to soe non pan , ‘ E Sosoenën se soe ke ro ankeroß peß , kee ut vavih rakah e ne pën . ’ ”
42004011	“ Eß to soe pet non pan , ‘ O ankeroß se öt ee pën pa ma koreere , ka hikta pah vös to onöt non a ruk a momah . ’ ”
42004012	Ke Ieesuß piun poan , pareß soe pan , “ O Puk Vapenpen to soe pet e non pan , ‘ Eën se nat nom pupunöß nom pa vöknah e Sunön pën e Sosoenën . ’ ”
42004013	E susun po oraß hat to punöß vahik e Ieesuß a ma vu punöß , pareß nö en , ko anoeh e non po meoh poen .
42004014	E Ieesuß to hah en manuh pa muhin va Galiliß , ko kikis pa Tuvuh Vasioß teß vaßpeh me e non peß . Ko vahutët va peß nö vavah en pa ma ö muhin kurus va Galiliß .
42004015	A ma tamoaan ne Ieesuß to vavaasis non sih pa ma koman iuun hinhin soneß , ka napan kurus poë varih kë rakah e ne pa ëhnaneah .
42004016	E Ieesuß to hah en manuh vöön Nasarët . Pa vöön neß to teß voh non eß he a koaß . Po Poen Apaapo neß to ho en pa iuun hinhin soneß vamanih pa ö neß to nonok tamoaan va non sih , eß to sun pan , eß se ëh a soe to teß non po Puk Vapenpen manih pa napan .
42004017	Ka teß to matop non o puk heß en peß po puk to kiun non a ma soe voh pa teß vanënën soe Aisaëaß , ke Ieesuß kap en po puk , pareß taum en po vahutët to kiun va non manih pan ,
42004018	“ A Tuvuh pe Sunön to teß non manih peöß , pareß vateß a neoß marën a vatvus a Soe Vih manih po teß arus . Eß to vanö a maß neoß , köß nö maß pa vatvus a soe to soe va non manih pan , Eöm se këh em pa nohnoh , paröm nö em , ke eöm varih a nap kekehoß , A Tuvuh pe Sosoenën to vanö a maß neoß , marën a vahik a ma punis po teß ,
42004019	Me a ö nöß se vatvus a soe po poen vih vëh , ne Sunön se kon hah a napan peß . ’ ”
42004020	E Ieesuß to vakop hah o puk , pareß heß en pa teß mamatop puk , pareß ihoß en , ka napan varih to teß ne koman iuun hinhin soneß vi matan rakah ee pe Ieesuß .
42004021	Ke Ieesuß taneo en pa vavaasis ra napan pan , “ Kuru vaßih no a soe va po Puk Vapenpen to tavus vaman rakah en , köm pënton vahik voh em peß . ”
42004022	A napan to vavaasin e ne poë , pare pah kokoman vörep e ne pa ma Soe Vih varih neß to vatvus . Ivëhkëk , ee to soe pan , “ Eß pöß kuru e koaß pe Jeosëp ? ”
42004023	Ke Ieesuß soe ke raoe pan , “ Eöm to pënton voh em pa soe to soe non pan , ‘ Vataare a möm ah , pan eën e röktaß pa ö sën vavih koman hah eöm pa sioniumah ’ . A pusun in a soe pamëh to soe vamanih pan , ‘ Eën se keh teß nom pan , eën e Kristo , a , eën se nok a ma tah vatoksean manih koman a vöön pea vamanih pa ö nemöm to pënton pan eën to nok vavoh manuh pa vöön va Kapaneam . ’ ”
42004024	Ke Ieesuß vavaato avoeß ke non pee , pareß soe pan , “ Eöß to soe vaman rakah keoß peöm , a teß vanënën soe nee to hikta iu ne poë manih pa vöön koman peß .
42004025	Pënton a neoß öm , eß to teß moaan vavoh e non manih Israël , o köövo amop peo to teß voh ne po poen ne Elaëjaß to teß voh non . Po poen voh pamëh no a uhön to hikta nus po kukön kirismas me a tönim sivö me a paeh . Pareß teß voh non o maë apuh rakah to tavus voh pa muhin avoes va Israël .
42004026	Ivëhkëk , e Sosoenën to hikta vanö voh e Elaëjaß manih pa ta paeh pee . Ahik , e Sosoenën to vanö varoe poan manuh pa köövo amop va Sarefat manih pa muhin va Saëdon .
42004027	Keß teß me voh va e non nën manih po poen voh pa teß vanënën soe e Elaëjaß . A nap peo va Israël to teß me voh ne a mët vëh a töpaß . Ivëhkëk , a hikta paeh va voh pee no a mët peß to hik . E Naman va Siriaß varoe kuru no a mët töpaß peß to hik . ”
42004028	A napan kurus varih to teß ne koman iuun hinhin soneß to pënton a soe vaßih , pare pah heve suntan rakah ee .
42004029	A napan to sun , pare veo tavus ee pe Ieesuß këh a vöön pee . A vöön pamëh to teß non pa tope , ivëh , kee me ee pe Ieesuß pa sinten in a tope vëh no a vöön pee to eok non . Pare kehkeh vi kunah ne na poë pa vaere .
42004030	Ivëhkëk , e Ieesuß to koe pa topniire , pareß nö këh en pee .
42004031	E Ieesuß to kunah en Kapaneam , eß a vöön to teß non pa muhin va Galiliß , ko Poen Apaapo neß to vavaasis non a napan ,
42004032	ka napan pënton a ma vavaasis peß , pare töhkak vahat ee , suk a soe peß to teß rakah me non o kikis .
42004033	Manih pa koman a iuun hinhin soneß no a pah teß to teß non no a oraß hat to teß non peß , eß to pah kokoeß suntan rakah en pan ,
42004034	“ Ieesuß va Nasarët , eën nö maß pa nok ataeah manih pemöm ? Eën to nö pöß maß pa miröß a möm , eöß to nat e noß pën a Teß Vivihan pe Sosoenën . ”
42004035	Ivëhkëk , e Ieesuß to siröß a oraß hat pamëh , pareß soe pan , “ Vatotomin ah ! Parën këh tavus maß a teß manem . ” Ka oraß hat pamëh kö vörep en pa teß , pareß vi en peß manih po oeh topniira napan , pareß këh tavus en peß , ko hikta mimiröß hah non poan .
42004036	Ka napan vatötöhkak rakah ee , pare taneo ee pa vaiihi koman hah pan , “ O vu soe taeah rakah ivaßih ? O kikis taeah no a teß vëh to teß me non , keß taß a oraß hat , keß tavus këh en pa teß . ”
42004037	Ivëh , ko vahutët va pa tah ne Ieesuß to nok , nö vavah en pa ma ö kurus .
42004038	E Ieesuß to këh tavus maß a iuun hinhin soneß , pareß nö en manuh pa iuun pe Saëmon . E noan Saëmon to haraß suntan rakah non a hiinana , ivëh , ka napan vaoe na e Ieesuß marën a vaßaus poan .
42004039	Ke Ieesuß nö maß , pareß sun pa havineah , pareß siröß a hiinana , ka hiinana hik rakah këh en peß . Ivëh , ka varuß rakah vakomanih ne köövo to sun ko vamatop en pa taëën pee .
42004040	A potan to kunah en , ka napan me ee maß pa ma poëëre to haraß ne a ma vu mët , ke Ieesuß vaket papaeh raoe , ka ma mët pee hik ee .
42004041	Ko oraß hat poë varih këkëh tavus e ne maß pa napan , pare kokoeß papaeh ne , ko sosoe ne pan , “ Eën e Koaß pe Sosoenën . ” Ke Ieesuß soepip raoe pa vaato , suk ee to nat e ne peß e Kristo , a teß vëh ne Sosoenën to vanö voh maß .
42004042	Po meoh poen pa pöstakah rakah ne Ieesuß to sun , ko këh en pa iuun , pareß nö en pa ö totomin hikta teß , ka napan taneo ee pa vaiu poë . Ko poen nee to taum poë , pare kehkeh amun ne poë pan eß se nat non nö pa ta meh vöön .
42004043	Ivëhkëk , e Ieesuß to soe ke raoe pan , “ Eöß se nö pet pa vatvus a Soe Vih va pa Matop Vih pe Sosoenën manuh pa ma meh vöön . Peß a tah nöß to nö suk voh maß . ”
42004044	Ivëh , ke Ieesuß nö vavah en pa vavaasis a ma napan manih koman a ma iuun hinhin soneß .
42005001	O pöh poen ne Ieesuß to sun non pa sinten a tonon va Gënesaret , ka napan peo rakah to tönun ko vatotot maß marën a pënton a soe pe Sosoenën .
42005002	Ke Ieesuß ep o pöök paröß to atan ne sinten a tonon , no o teß tatanaß iian to kunah këh ee po pöök paröß , pare pupui ne a ma kë pee .
42005003	Ke Ieesuß peah en po pöh paröß , eß o paröß pe Saëmon , ko soe ke Saëmon pan eß se vapeah amot o paröß manuh pa ö ruruvun . Ke Ieesuß ihoß non po paröß , pareß vavaasis non a ma napan .
42005004	E Ieesuß to vahik vaato pareß soe ke Saëmon pan , “ Hoaß peah nös öm manuh pa ö ruruvun , ke eën me a ma upöm pën se vöknah a kë peöm ko rëh ta ma iian . ”
42005005	Ke Saëmon piun e Ieesuß , pareß soe pan , “ Apuh , pa popoen rë vaßih ne möm to kiu vëhvaß rakah em , ivëhkëk , emöm to hikta rëh ta pah iian . Ivëhkëk , peß eën to soe ka möm , emöm se vöknah em pa kë . ”
42005006	Ee to vatet ee pa ö ne Ieesuß to soe ava , pare rëh ee po iian o pöh peo rakah . Ka siß ö hat ka ma kë pee tötökurus ee .
42005007	Ivëh , kee vaoe o upöm pee po meoh paröß , kee nö maß ko vaßaus rapoë . Ee to nö maß , pare rëh o iian o pöh peo vörep , pare vapuh o pöök paröß ka siß hat ö ko pöök paröß rokoß ee tahiß .
42005008	Ke Saëmon Pitaß ep a tah vaßih , pareß vatokon pa sinten mon e Ieesuß , pareß soe pan , “ Apuh , këh na neoß ah . Eöß a teß nonok hat . ”
42005009	E Saëmon Pitaß me a ma upöm peß to ep o iian peo varih nee to rëh , ko pah toksean ko vavamui e ne .
42005010	A poa koaß pe Sëbëdiß , e Jëmis pen Jon , eße a poa vakamöß pe Saëmon to pah toksean ee . Ke Ieesuß soe ke Saëmon , “ Koe a naöp , taneo non kuru nën se me hop maß a napan , kee vatet a neoß . ”
42005011	Kee hoaß takin hah ee manuh po kösan , pare këh ee pa ma tah kurus pee , pare vatet ee pe Ieesuß .
42005012	E Ieesuß to teß non vöön , ka pah teß to teß me non a mët töpaß nö maß manih peß , ko vatokon ko vuß rakah manih po oeh , ko hin pan , “ Apuh , eën se keh iu nom kën vatoß hah eom peöß . ”
42005013	Ke Ieesuß vaket poan , pareß soe pan , “ Eöß to iu e noß . Voon ah . ” Ka varuß vakomanih no a mët töpaß to hik këh en peß keß toß hah en .
42005014	Ke Ieesuß vuhvuh vakis poan pan , “ Eën se nat nom vavatët ta meh teß a tah vaßih to tanok manih pa sioniumah . Ivëhkëk , eën se nö ko vataare a sioniumah manih pa teß ësës heß , parën heß o heß pën . Ka napan se nat ne a ö no a mët pën to hik hah en , vamanih pa ö no Vavaasis pe Mosës to soe vavoh . ”
42005015	Ivëhkëk , o vahutët va pa ma tah ne Ieesuß to nok nö vavah en pa ma ö kurus . Ka napan o pöh peo rakah to nö maß manih peß pa tënan o vavaasis peß , me e Ieesuß se vahik a ma mët pee .
42005016	Ivëhkëk , e Ieesuß to nönö tamoaan non pa moeh totomin , pareß hinhin non nën .
42005017	O pöh poen ne Ieesuß to vavaasis non a napan ka ma Parësiß , me ro teß vavaasis to ihoß ne . Ee to taneß maß pa ma vöön va pa muhin va Galiliß , me a muhin va Jiutiaß , me a vöön apuh pee Jerusalëm . Ko kikis pe Sosoenën teß non manih peß , marën a vahik a ma mët pa napan .
42005018	Ka ma pah teß , teß ee maß pa pah teß to koroh non po pan peß . A sionin a teß pamëh to teß me voh non a mët tëtënkun . Ee to iu teß ho ne poë manuh koman iuun pa vahoß poë pa havin e Ieesuß .
42005019	Suk ataeah , a napan to peo kee hikta onöt ne a teß ho a teß . Ivëh , kee peah tonun iuun , pare tai ee pa ma pah si vös in a tonun iuun pamëh , pare vöknah poß a teß pamëh to koroh non po pan topnin a napan , pare vahoß poë matan e Ieesuß .
42005020	E Ieesuß to inan o vaman pee , pareß soe pan , “ Teß peöß , eöß to ihan anoe eoß pa ma hat pën . ”
42005021	O teß vavaasis to nat i ne o Vavaasis pe Mosës me ro Parësiß to ep a tah vaßih , pare vavasoe koman e ne pan , “ A teß rakah vëh eteh , pareß sosoe oßoah e non pe Sosoenën ? A hikta pah teß rakah to onöt non a ihan anoe a hat pa meh teß . E Sosoenën varoe to antoen non a ihan anoe a ma hat po teß . ”
42005022	E Ieesuß to nat vahik vur en po kokoman pee , ivëh , keß piun a soe pee , pareß soe pan , “ Eöm kokoman vakëkëh va nem manih suk ataeah ?
42005023	Eß hikta teß hivaß non pa soe ke a teß tëtënkun pan , ‘ A ma hat pën nöß to ihan anoe ’ . Suk ataeah , o upöm teß hikta antoen ne a inan vamanih pan a ma hat peß to hik ee . Ivëhkëk , eß to hivaß oah e non pa soe ke a teß tëtënkun pan , ‘ Eën se sun , ko nö eom . ’ Suk ataeah , a ma napan se ep ne pan a teß pamëh to toß hah en .
42005024	Ivëhkëk , eöß se vamaaka ka neöm ta pah tah , köm se vaman , ko nat ka neoß e Koaß Teß Pa Napan Kurus to teß me noß pa tasun manih po oeh marën a ihan anoe a ma hat . ” Ivëh , ke Ieesuß soe ke a teß tëtënkun pamëh pan , “ Eöß to soe ka oah , sun ah , parën kon o pan pën , parën nö eom manuh pa iuun pën . ”
42005025	Ka varuß vakomanih a napan to ut ne a teß pamëh to sun vëvëhöß rakah en , pareß kon o pan neß to koroh vu non , ko nö en pa iuun peß . Pareß kë rakah en pa ëhnan e Sosoenën .
42005026	Ka ma napan varih to ut ne vatötöhkak rakah ee , pare kë rakah ee pa ëhnan e Sosoenën , ka ma kokoman pee nun , kee toksean rakah ee . Ee to soe , “ Kuru , nea to ep a tah to matan ke rakah e non . ”
42005027	Vasuksuk ne Ieesuß to nö , pareß ep in a pah teß kokon takis to ihoß non pa iuun kokon takis . A ëhnaneah e Livaë . E Ieesuß to soe ke poan pan , “ Suk a maß neoß ah . ”
42005028	Ke Livaë sun , pareß këh en pa ma tah kurus peß , ko vatet en pe Ieesuß .
42005029	E Livaë to vamatop a taëën apuh pe Ieesuß manih pa iuun peß . A nap kokon takis peo me a ma upöm teß , ee kurus to vavaëën me ne Ieesuß pen Livaë .
42005030	Ko Parësiß , me ro teß vavaasis to nat i ne o Vavaasis pe Mosës to pah vavasoe vörep suk e ne pa ma vamomhë pe Ieesuß pan , “ Eöm vavaëën vaßpeh me nem a nap kokon takis , me ro teß no a ma taateß pee to hat , suk ataeah ? ”
42005031	Ke Ieesuß piun raoe va manih pan , “ O teß varih to hikta haraß ne a mët , eße to hikta nönö ne pa ep e röktaß . Ahik . A napan varoe varih to haraß ne a mët to nönö ne pe röktaß .
42005032	Eöß to hikta nö voh maß pa vaßaus o teß varih to koman ne pan ee ro totoopin . Ahik . Eöß to nö voh maß pa vaßaus o teß varih to nat va ne manih pan ee ro teß hat . Ivëh , kee se panih o kokoman me a taateß pee . ”
42005033	A ma pah teß to soe ke Ieesuß va manih pan , “ O vamomhë pe Jon to vapenpen ne a taëën , pare hinhin tamoaan rakah ne sih . Ko vamomhë po Parësiß to vapenpen pet me e ne pa taëën . Ivëhkëk , a ma vamomhë pën to ënëën e ne , pare kakaak e ne . ”
42005034	Ke Ieesuß heß raoe a soe vapipinoß , pareß soe pan , “ Eß to vih pöß e non pa ma teß pe voe tövaen vavoon se vapenpen ne pa taëën ? Ahik rakah . E voe tövaen vavoon se keh teß vaßpeh me non raoe , ee hikta se vapenpen ne pa taëën . Suk ataeah , ee to vaeö me ne e voe tövaen vavoon .
42005035	Ivëhkëk , a ma poen se tavus maß no a ma meh teß se me ke a teß tövaen vavoon , keß hikta teß hah me non a ma teß peß . Manih pa ma poen poë varih eße se vapenpen ee pa taëën . Suk ataeah , ee to tamak ne poë . ”
42005036	Ke Ieesuß heß raoe a meh soe vapipinoß , pareß soe pan , “ A hikta pah teß to onöt non a kurus a tah rara voon marën a kun pip a töhkoß manih po rara vamoaan . Ta pah teß se këh nok va nën eß se miröß en po rara voon , ko rara voon pamëh hikta se matan vatoe me non o rara vamoaan . ”
42005037	Eß to vatoe me e non po pëk no a napan to kun po kap sipsip pa isu o voaën . Ahikta teß se isu o voaën voon manih po pëk vamoaan nee to kun po kap sipsip . Eß se keh isu en po voaën voon , o voaën voon se kurus en po pëk vamoaan . Suk o pëk vamoaan to hikta onöt non a tëptot . Ivëh , ko pëk se tökrus en ko voaën takoß en . Ahik , eöm se isu o voaën voon manih po pëk voon nee to kun po kap sipsip . A napan hikta iu kaak ne o voaën voon , pee to atö voh ee pa kaak o voaën vamoaan . Suk ee to koman va ne manih pan , o voaën vamoaan to vih oah e non po voaën voon . ”
42005038	
42005039	
42006001	O pöh Poen Apaapo ne Ieesuß me a ma vamomhë peß to nönö nö ne topnin a rak vëh nee to nep voh a kon . Ee to kökök a ma voaß kon , pare kakap , ko ëën ee .
42006002	Ivëhkëk , a ma Parësiß to soe pan , “ A ma tah varih to vapenpen non po Poen Apaapo pea , eöm nok vamanih suk ataeah ? ”
42006003	Ke Ieesuß piun raoe , ko soe pan , “ Eöm to ëh pöß voh em po vahutët vëh ne Devit to nok voh pa ö neß to maë voh me ra ma vamomhë peß , ha ?
42006004	E Devit to ho voh pa iuun vapenpen pe Sosoenën , pareß kon a taëën to teß non pa matan e Sosoenën . A taëën pamëh no a hikta teß akuk se ëën . O teß ësës heß varoe to onöt ne a ëën . E Devit me a ma vamomhë peß to ëën ee pa taëën pamëh . ”
42006005	Ke Ieesuß soe ken pa napan pan , “ Eöß koman e Koaß Teß Pa Napan Kurus to Sunön ke noß po Poen Apaapo . ”
42006006	O meoh Poen Apaapo ne Ieesuß to ho pa iuun hinhin soneß , pareß heß a soe manih pa ma napan . A pah teß to teß non nën no a papmatö peß to tëtënkun .
42006007	O teß vavaasis to nat i ne o Vavaasis pe Mosës , me ro Parësiß to ut ne e Ieesuß se keh vavih hah a teß tënkun koren pamëh po Poen Apaapo , keß ahik . Ee to vaiu këh ne ta hanan nee se vateß e Ieesuß po vahutët .
42006008	Ivëhkëk , e Ieesuß to nat e non po kokoman pee , ivëh , keß soe ke a teß vëh no a koreneah to mët ko tënkun , “ Maß ah ko sun manih ” Ka teß pamëh sun en .
42006009	Ke Ieesuß soe ke raoe , “ Eöß to iu hi a noß neöm a pah hi . Eß to vih pöß e non pea se vaßaus a meh teß to haraß non a mët po Poen Apaapo , keß ea se koe ee pa vaßaus eah , keß mët en ? ”
42006010	E Ieesuß to vatvi a mataneah manih pa napan , pareß soe ke a teß pamëh pan , “ Putot a koreomah . ” Eß to putot a koreneah , keß totoopin , ko vih hah en .
42006011	Ivëh , ko teß vavaasis to nat i ne o Vavaasis pe Mosës , me ro Parësiß pah heve suntan e ne pe Ieesuß . Ko vavasoe koman e ne pan , “ Ea se nok rakah ataeah manih pe Ieesuß ? ”
42006012	Vasuksuk po pöh poen ne Ieesuß to peah manuh pa tope pa hin . Pa popoen pamëh ne Ieesuß to hinhin non manih pe Sosoenën ka muhin takah en .
42006013	Pa pöstakah ne Ieesuß to vaoe ununun en na pa ma vamomhë peß . Ko vateß en po havun teß me a pöök ko vëhnan raoe o aposol peß . Ivarih , a ma ëhnëëre ,
42006014	a paeh e Saëmon , e Ieesuß to vëhnan poan e Pitaß , ke kea peß Ëndruß , ke Jëmis , pen Jon , ke Filip , ke Batromioß .
42006015	Ke Matiu , ke Tömas , ke Jëmis e sunaiß Apias , ke Saëmon a pah teß va po vakum teß varih nee to pokaß ne ro Sërat .
42006016	Ke Jiutas e sunaiß Jëmis , ke Jiutas Iskariot , to taneß maß Kariot , eß a teß vaßih to vikuh e Ieesuß manuh pa koren a nap hat .
42006017	Ke Ieesuß kunah en maß pa moeh riun vaßpeh me a havun me a poa vamomhë peß . A ma vamomhë peß me a napan o pöh peo rakah , eße va Jiutiaß me Jerusalëm me manih sinten tahiß pa poa vöön varih Taëaß me Saëdon , ee me to teß vaßpeh ne .
42006018	Ee to nö maß pa pënton a soe me e Ieesuß se vavatoß raoe . A ma napan varih no oraß hat to miröß voh , ee me ne Ieesuß to vatoß hah raoe .
42006019	A ma napan peo to iu vaket ne e Ieesuß , pan o kikis se taneß maß peß ko vavatoß a ma vu mët pee .
42006020	Ke Ieesuß kuteß non a ma vamomhë peß pareß soe pan , “ Eöm a ma napan arus , eöm se vaeö ,
42006021	Eöm a napan varih to mamaë nem kuru , eöm se vaeö . Suk ataeah , e Sosoenën se makën vamhun en peöm pataeah ne eöm to iu nem . Eöm a napan varih to inan a ma hat peöm ko okook vatamak nem , eöm se vaeö . Amot ne Sosoenën se tapui a napan to kokoman va ne nën .
42006022	Vaeö rakah peöm varih , no o teß se ep ka no neöm to vavatet a nem neoß E Koaß Teß Pa Napan Kurus , pare veveo vah e ne peöm , ko vëhnan ekeok a neöm ,
42006023	Ivëhkëk , eöm se pah teß vaeö rakah e nem , suk o voen vih peöm to anoeh e non maß peöm manuh pa vöön va kin . Ee se nok a ma tah hat manih peöm , ivëh köm se vaeö , E Sosoenën se tapui a neöm vamanih pa ö neß to tapui vavoh in a ma teß vanënën soe peß . ”
42006024	“ Ivëhkëk , varenan peöm o teß to öt vapeo nem o moniß , eöm to kon voh em pa ma tah to heß vaeö nee a komëneöm .
42006025	Varenan peöm o teß varih to ënëën vamhun nem kuru , amot eöm se maë . Varenan peöm o teß varih to onon nem kuru , amot eöm se tamak paröm okook nem .
42006026	Varenan peöm o teß varih no a ma napan to kë ne a ma ëhnëëneöm , moaan voh a ma sipuineöm to nonok va voh e ne nën , manih pa ma teß vanënën soe pikpiuk . ”
42006027	“ Ivëhkëk , eöß to soe ka neöm , o teß varih to pënton nem a soe peöß . Eöm se iu nem a ma teß varih to vakihat ka ne neöm , ko nonok vavih nem raoe , paröm kamöß nem raoe .
42006028	Eöm se hinhin ke nem o teß varih to heß punis a ne neöm . Eöm se hinhin nem pan , e Sosoenën se tapui raoe ko nok vavih raoe .
42006029	Ta pah teß se keh tapan a panömah , pah heß a meh papan , keß tapan . Ka teß se keh kon o ohop vatonun pën , pah heß me o siot pën , keß kon .
42006030	Ka teß se keh hin ta pah tah manih pën , eën se heß eah . Ka teß se keh varo a tah pën , eën se koe a hin vakis eah pan eß se piun hah maß .
42006031	A ma taateß ne eöm to iu nem no a napan se nok manih peöm , eß a ma taateß poë varih nöm se nok manih pee .
42006032	Eöm se keh iu varoe nem o teß varih to iu a ne neöm , eöm se kon a vih taeah nën ? O teß varih to teß ne pa taateß hat to iu me e ne pa napan se iu ne raoe .
42006033	Ke eöm se keh nonok nem a taateß vih manih po teß varih to nonok vavih a ne neöm , a vih taeah nöm se kon nën ? O teß varih to teß ne pa taateß hat to nonok va e ne nën .
42006034	Ke eöm se keh heß ta pah tah manih po teß paröm koman nem pan , ee se piun hah ka ne neöm , eöm se kon a vih taeah nën ? O teß varih to teß ne pa taateß hat to heßheß me ne pa ma tah manih po teß hat pan , eße se kon hah a tah to vatoe me non a tah vëh nee to heß .
42006035	Ivëhkëk eöm se iu rakah nem a ma teß to vakihat ka ne neöm , paröm nonok vavih nem raoe . Eöm se keh heß a tah manih pa meh teß , koe a iu a ö seß piun hah ka neöm . Eöm se keh nok va nën , amot neöm se kon o voen apuh , paröm tavus vamaman rakah em o pus koaß pe Sosoenën a Kikis Vi . E Sosoenën to ururuan kurus e non pa napan varih to hikta sosoe vavihvih ke ne poë me a nap nonok vahat .
42006036	Eöm se ururuan nem o teß vamanih pa ö ne Tamön to ururuan va non .
42006037	“ Eöm se nat nem kiiki a ma taateß hat pa meh teß . Ke Sosoenën me se hikta kiiki a ma taateß hat peöm . Eöm se nat nem vateen o upöm teß pa hat , vamanih pa ö ne tökiiki vahutët to nonok va non , ivëh ke Sosoenën hikta se vateen a no neöm pa tah hat . Eöm se ihan anoe a ma hat po upöm teß , ke Sosoenën me se ihan anoe a ma teß hat peöm .
42006038	Eöm se heß akuk a tah peöm manih po upöm teß , ke Sosoenën se piun oah rakah ken peöm . A ma tah varih nöm to heßheß akuk nem sih o upöm teß , eß a ma tah poë varih ne Sosoenën se piun hah ka neöm . Köm hikta onöt nem a öt . ”
42006039	E Ieesuß to heß o soe vapipinoß vamanih pan , “ A teß kehoß to onöt pöß e non pa vataare a meh teß kehoß a hanan ? Ahik . Eße pon se ru ee pa koveß .
42006040	E koaß va pa siku to hikta antoen non a teß oah e tövavaasis peß . Ahik . Eß se siku pareß kon o nat , ko pah vatoe me e tövavaasis peß .
42006041	“ Vahvanih kën kuteß vaviß nom a tapisik soneß vëh to teß non pa matan e kea pën , ivëhkëk , eën to hikta koman nom a tanaon apuh vëh to teß non pa matömah ?
42006042	Vahvanih kën se soe ke kea pën pan , ‘ Kea , eöß to iu kan këh nom oah pa tapisik vëh pa matömah , ’ parën hikta ep momoaan voh pa tanaon apuh vëh to teß non pa matömah ? Eën a teß mokoß rivon , kon momoaan a tanaon apuh vëh to teß non pa matömah . Ko vasuksuk poß nën se ep vamaaka nom parën pah kan takin poß a tapisik soneß vëh to teß non pa matan e kea pën . A pusun in a soe vaßih to soe va non manih pan , ‘ Eën se ep momoaan voh pa hat pën , parën pah vatotoopin poß e kea pën . ’ ”
42006043	O naon vih to hikta onöt non a voaß a ma voaß hat , keß teß pet va e non manih po naon hat to hikta onöt non a voaß a ma voaß vih .
42006044	O teß to iniinan taneß ne sih o naon vih keß o naon hat manih po voaß . O teß to hikta nönö ne pa oes o voaß vetan manih po uris toßtoß . A napan to hikta osoes ne sih o voaß pöpößraß manih po karuß .
42006045	O teß vihvih to teß me ne a ma kokoman vih manih pa ma komëëre . Ivëh , nee to vavatvus suk ne sih a ma soe vih . Ivëhkëk , o teß varih to teß vatëh me ne a ma kokoman hat a taateß hat to puh rakah non manih pa ma komëëre . Ivëh , nee to vavatvus suk ne sih a ma soe hat . Suk a rivon a teß to vavatvus non sih a ma taneah to teß non manih pa komaneah .
42006046	“ Eöm to popokaß a no neoß e Sunön peöm , suk ataeah köm hikta vavatet poß nem a soe peöß ?
42006047	A pah teß se këh nö maß peöß pareß pënton a soe peöß pareß vatet , eöß se vataare a neöm a ö neß to teß va non köm se nat nem .
42006048	A teß pamëh to teß va non manih pa pah teß to kehkeh eok non a iuun . Vamomoaan neß to een varu a koveß , ko varu na o toon ko totoon po vös . Pareß vasun en pa iuun keß teß eh rakah e non . Ka unat nö maß pareß een këh en pa iuun , ko hikta onöt non a hoep a iuun , suk a iuun to totoon vaeh rakah e non .
42006049	Ivëhkëk , a teß to pënton en pa soe peöß pareß hikta vavatet non , eß to teß va non manih pa teß to eok a iuun pareß hikta varu o toon ko totoon po vös . Vasuksuk no a unat to een këh en pa iuun , ka iuun tahoep vëvëhöß rakah en . ”
42007001	E Ieesuß to heß vahik en pa soe manih pa ma napan , pareß nö en manuh pa vöön va Kapaneam .
42007002	A pah teß susun pa 100 teß vëvënsun va Room to teß non nën , eß to teß me non a pah teß kikiu peß . A teß susun pamëh to iu rakah non a teß kikiu peß . Ivëhkëk , kuru no a teß pamëh to haraß non a moeh , ka siß ö keß mët en .
42007003	A teß susun to pënton a ö ne Ieesuß to teß non , ivëh keß vanö na a ma teß sunön po Jiuß pan , ee se nö ko vaoe maß e Ieesuß keß nö maß ko vatoß a teß kikiu peß .
42007004	Ee to tavus e Ieesuß , pare hin vakis e Ieesuß pan , “ Eß a teß no a taateß peß to vih , eën antoen e nom pa ö nën se vaßaus keah a teß kikiu pe , eh ?
42007005	Eß to iu rakah a rora o Jiuß , pareß eok voh ka ra a iuun hinhin soneß . ”
42007006	E Ieesuß to nö vaßpeh me en pee , ko öök vatët en manih iuun . Ke susun pa nap vëvënsun vanö en pa ma vakamöß peß ke soe ke Ieesuß pan , “ Topoan , eën to meß pak koraß eom maß , eöß hikta teß vih onöt noß a ö nën se ho maß pa iuun peöß .
42007007	Ivëh kö ’ nat voh e noß peöß to hikta teß noß a teß vih pa nö maß pa ep ka oah . Eën se soe varoe ka teß kikiu peöß toß hah .
42007008	Suk ataeah , eöß me to teß noß paan in a teß vëh to vovoh ka non eoß pa heß a neoß a kiu . Eöß koman to teß me noß po teß vëvënsun to teß ne paan . Eöß se këh soe ke a teß pamëh , ‘ Nö ah , ’ keß nö en . Eöß se keh soe ke a teß pan , eß se nö maß , keß se nö en maß . Eöß se keh taß a teß kikiu peöß , ‘ Nok a kiu vaßih , eß se pënton en pa soe peöß . Pareß nok en pa kiu pamëh . ”
42007009	E Ieesuß to pënton a soe vaßih , pareß pah koman vörep e non pa teß pamëh . Ke Ieesuß tarih , pareß soe ke a ma napan peo varih to vavatet vah ne poë pan , “ Eöß to soe ka neöm , manih pa muhin va Israël , eöß to hikta ep noß ta pah teß no vaman peß to eh va non manih pa teß susun pa nap vëvënsun vëh . ”
42007010	Ka napan varih ne susun pa nap vëvënsun to vanö voh maß hah ee iuun , pare taum ee pa teß kikiu no a mët to hik këh en peß , keß vih hah en .
42007011	A ma siß poen to oah en ke Ieesuß nö en pa vöön vëh ëhnaneah a Naën . A ma vamomhë peß me a napan peo to nö vaßpeh me poë .
42007012	E Ieesuß me a napan to öök vatët ee maß sinten o hopaß in a vöön pamëh , ka napan teß ee maß pa teß mët . E sinan a teß mët pamëh , eß a paeh koaß oeteß ro ko peß . E voe pe köövo pamëh to mët voh en . A napan o pöh peo to nö vaßpeh me maß e köövo pa pe e sunaißeah .
42007013	E Ieesuß to ep e köövo pamëh , pareß pah ururuan en peß , pareß soe ke köövo pan , “ Koe a ook . ”
42007014	E Ieesuß to nö vatët en pa pokis , pareß vaket en pa pokis pamëh ka napan varih to teßteß nö ne pa teß mët sun ee . Ke Ieesuß soe , “ Teß sekaß , Eöß to soe ka oah , ‘ Sun ah ! ’ ”
42007015	Ka teß vëh to mët voh en sun hah en , pareß ihoß non ko taneo en pa vaato . Ke Ieesuß vanö en peß manih pe sinaneah .
42007016	Ivëh ka ma napan kurus ta rakah e ne pe Ieesuß , pare pah kë ee pa ëhnan e Sosoenën . Ee to soe pan , “ A pah teß vanënën soe to tavus topniira . ” Pare soe pan , “ E Sosoenën to nö voh en maß marën a kon hah a ma napan peß . ”
42007017	Ka ma napan vanat vavah ee po vahutët in a tah vëh ne Ieesuß to nok manih pa muhin va Jiutiaß me pa ma ö muhin to teß vatët ne .
42007018	A ma vamomhë pe Jon Tövapupui to soe ke peß pa ma tah kurus ne Ieesuß to nonok non .
42007019	Ke Jon vaoe en pa poa vamomhë peß , pareß vanö en pee pon pa hi e Ieesuß , “ Eöm se nö ko hi pan , ‘ Eën pöß kov e vëh a teß to se voh nö maß , keß , emöm se anoeh nem ta meh teß eh ? ’ ”
42007020	Manih po poen pamëh e Ieesuß to vatoß hah a ma napan peo to teß me ne a ma vu mët . Eß to veo a ma oraß hat , pareß vavih hah a ma napan kehoß ke opoep hah ee . Ka poa vamomhë pe Jon to tavus e Ieesuß , pare soe pan , “ E Jon Tövapupui to vanö maß möm poß manih pën , pa hi a oah pan , ‘ Eën pöß kov e vëh a teß se nö voh maß , keß , emöm se anoeh nem ta meh teß eh ? ’ ”
42007021	
42007022	E Ieesuß to pënton a hi pamëh , pareß piun ko soe pan , “ Eöm pom se nö hah na manuh pe Jon , paröm vavatët eah a ma taneah nöm to ep , me pënton . O teß varih o kehoß to ep vavih hah ee , ko teß varih o hathat ma moe to nö vavavih hah ee , ko teß varih pa mët töpaß a ma sioniire to voon hah ee . Ko teß varih no a tenëre to hat ee to pënton hah ee , ko teß mët , toßtoß hah ee , ko teß varih o arus to pënton ee pa Soe Vih pe Sosoenën .
42007023	A ma napan varih no vaman pee manih peöß , me pa ma tah nöß to nonok noß , ee se nat ne haraß vahat ne , ee se vaeö . E Sosoenën se tapui raoe . ”
42007024	Ka poa vamomhë pe Jon Tövapupui nönö hah ko nee , ke Ieesuß taneo en pa vahutët ke ra napan a ma taateß pe Jon , pareß to soe pan , “ Moaan voh eöm to nö pa moeh upin pa ep pe Jon , keß pa ep a mëto no a tuvuh to vataata non , keß eöm koman voh nem a ep in ataeah ?
42007025	Eöm to nö voh nös pa ep in a teß to ohop non a ma ohop ep vavih ? Ahik . A napan to ohop ne a ma ohop ep vavih , pare teß me ne pa ma tah vih va po sionin . A pap teß poë varih to teß ne sih pa iuun pa teß sunön .
42007026	Soe ka neoß öm , eöm nö voh nös pa ep ataeah ? Eöm to nö pöß voh nös pa ep a teß vanënën soe ? A , eöß to soe ka neöm , a teß vanënën soe vëh e Jon , no a tasun peß to apuh oah e non pa ma teß tasun po upöm teß vanënën soe .
42007027	E Jon voh a teß ko poan no Puk Vapenpen to sosoe suk voh non po kiun peß . O kiun to soe non pan , “ Pënton ah , eöß se vanö nös a teß vëh se teß vovoh nös a soe peöß manem pën , pareß vamatop a hanan pën . ”
42007028	“ Eöß to soe ka neöm , e Jon no a tasun peß to teß oah e non pa ma teß tasun po upöm teß manih po oeh . Ivëhkëk , a teß to teß va non manih pa siß koaß soneß manih pa Matop Vih pe Sosoenën no tasun peß to apuh oah e non pa teß tasun pe Jon .
42007029	A ma napan to pënton vahik ee pa ma soe , ka nap kokon takis soe pan , “ A taateß pe Sosoenën to totoopin rakah . ” Ee to kon voh a tapui manih pe Jon Tövapupui .
42007030	Ivëhkëk , o Parësiß me o teß vavaasis to nat i ne o Vavaasis pe Mosës eße to hikta kon voh a tapui manih pe Jon suk , ee to heß tonun voh ee pa hanan vih ne Sosoenën to vataare raoe .
42007031	Ke Ieesuß soe pan , “ Eöß se vëknöm vah va in a taateß pa napan va kuru nih ? Ee o teß to teß vah va ne nih ?
42007032	Ee to teß va ne manih po koaß to ihoß ne pa ma ö totoaan , pare vavaasis piu ne , ivëhkëk o meoh upöm pee to hikta vaëhëh ne . Kee varek ke raoe , pare soe pan , ‘ Emöm to piu kem peöm po piu , ivëhkëk , eöm to hikta pinoß . Kemöm vaëhëh kem peöm pa ta okook vatamak , ivëhkëk eöm to hikta tamak to ook . ’ ”
42007033	“ E Jon Tövapupui to nö voh en maß , pareß vapenpen vapeo non pa ëën . Ko hikta kakaak voaën voh non , köm soe em pan , ‘ A oraß hat to teß non manih peß . ’
42007034	Ivëhkëk kuru , eöß E Koaß Teß Pa Napan Kurus to nö maß , paröß ënëën noß ko kakaak noß , köm soe em pan , ‘ Ep öm , eß a teß ënëën vörep , ko kakaak voaën vörep , pareß teß e non e vakamöß pa nap kokon takis me ra nap nonok a ma taateß hat . ’
42007035	Ivëhkëk , a napan to vatet ne o nat vih pe Sosoenën , eße to vataare e ne a taateß vih , eß o nat vih rakah , suk eße to vaman ne e Sosoenën .
42007036	A pah Parësiß , to vaoe e Ieesuß pa iuun peß keß nö maß , kee ihoß to ëën vaßpeh .
42007037	Ka pah köövo teßteßvaasi to teß non pa vöön pamëh , to pënton a ö ne Ieesuß to ënëën non pa iuun pa to Parësiß . Ivëh , ke köövo kon o puto vös vih no o vanom voen vapeah to isu non , ko nö maß pa iuun vëh ne Ieesuß to teß non .
42007038	E köövo to sun non pa havin mon pe Ieesuß , pareß okook non , ka hunun mataneah vußvuß non pa mon e Ieesuß , keß vaßnaß pa uvineah . Eß to umaß vapeo a mon e Ieesuß , pareß uh a moneah po vanom .
42007039	Ka to Parësiß vëh to vaoe na e Ieesuß ep in a tah vaßih , pareß koman va non manih pan , “ A teß vëh se keh teß e non a teß vanënën soe vamaman , eß se nat e non pa taateß pe köövo vëh to vaket poan , eß a köövo teßteßvaasiß . ”
42007040	Ke Ieesuß nat e non po kokoman pe Saëmon , pareß soe pan , “ Eöß to teß me noß a pah tah noß to iu soe ka nom oah . ” Ke Saëmon soe pan , “ Tövavaasis , vatvus a soe pën . ”
42007041	Ke Ieesuß soe , “ A poa teß to teß me ne o ötop manih pa pah teß . A paeh to teß me non o K500.00 , ka meh po K50.00 .
42007042	Ee pon to hikta onöt ne a piun a ma ötop pee , ivëh ka teß vëh to heß voh o ötop ururuan raoe , ko vanun en po ötop pee pon . Manih pee pon eteh se iu oah non a teß vëh to heß o ötop ? ”
42007043	Ke Saëmon piun , pareß soe vamanih pan , “ Eöß to koman noß a teß vëh to teß me non o K500.00 se iu oah non a teß vëh to heß o ötop . ” Ke Ieesuß soe ke poan , “ A piun pën to totoopin rakah . ”
42007044	Ke Ieesuß tarih manuh pe köövo , pareß soe ke Saëmon , “ Eën ep e nom pe köövo vëh , ha ? Eöß to ho maß pa iuun pën , kën hikta heß a neoß ta ruen köß pupui a moneoß . Ivëhkëk , a hunun mataneah to pupui a moneoß , pareß vaßnaß pa uvineah .
42007045	Eën to hikta uumaß a neoß . Ivëhkëk kuru , eöß to ho maß ke köövo vëh to umaß vapeo a moneoß .
42007046	Eën to hikta uh a pasuneoß po kompoß to voen vöknah , ivëhkëk , e köövo vëh to uh a moneoß po vanom voen vapeah .
42007047	Ivëh , köß soe ka oah , e köövo nonok vahat vëh no a pop peß to hikta teß vih voh non , to iu vi ka no neoß . Ke Sosoenën to ihan anoe a ma hat peo peß . Ivëhkëk , a teß to nok a hat soneß e Sosoenën se ihan anoe a hat soneß peß , ka teß pamëh se iu vasoneß e non pe Sosoenën . ”
42007048	Ke Ieesuß soe ke köövo , “ Eöß to ihan anoe eoß pa ma hat pën . ”
42007049	A ma napan to ihoß vaßpeh me ne e Ieesuß to taneo ee pa varek koman pan , “ A teß vëh koman rakah non pan , eß e Sosoenën , pareß ihan anoe non pa ma hat , ha ? ”
42007050	Ke Ieesuß soe ke köövo pamëh , “ O vaman pën manih pe Sosoenën to kon hah vur en pën kën teß vaßpeh me nom peß . Nö ah me o kokoman moomo . ”
42008001	A ma poen to oah ee , ke Ieesuß vavavih vah en pa ma vöön apaßpuh me a ma siß vöön sosoneß . Eß to vatvus a Soe Vih va pa Matop Vih pe Sosoenën manih pa ma napan . A havun me a poa vamomhë peß to nönö vaßpeh vah me ne poë .
42008002	A ma köövo varih moaan voh ne Ieesuß to veo këh voh raoe pa ma oraß hat , eße me to nö vaßpeh me Ieesuß . A paeh vëh e Mariaß Makdalaß . Moaan voh e Ieesuß to veo këh poan a tönim me a poa oraß hat to teß ne manih peß .
42008003	Ke Joanan , e köövo pa teß to susun non pa iuun pe Hëërot , a ëhnaneah e Kusaß , me Susanaß , me a ma meh upöm köövo me , nee to pët nö vaßpeh . A ma köövo poë varih to vaßaus voh ne e Ieesuß me a ma vamomhë peß pa ma tah nee to vaneah ne .
42008004	A napan o pöh peo to tönun voh maß , a ma napan to taneß maß pa ma vöön apuh to nö maß manih pe Ieesuß . Ke Ieesuß heß raoe a pah soe vapipinoß , eß to soe pan ,
42008005	“ A pah teß poßpoß kon to nö pa rak peß , pareß poßpoß a kon peß . Eß to poßpoß nö non a kon , ka ma meh voaß kon vuß ee manih po vaßpet taan , ka napan komtötön ee pee , ko növan nö maß , ko ëën vahik ee pa ma voaß kon .
42008006	Ka ma meh voaß vuß ee pa moeh vösvös , pare pisiß ee maß , ivëhkëk , a hikta ruen to teß non komön o oeh , ivëh , ka ma voaß kon rak ee .
42008007	Ka ma meh voaß kon vuß ee po topnin o noß uris toßtoß , ka uris toßtoß to pu maß , ko kopös en pee , kee hikta pu vavih maß .
42008008	Ka ma meh voaß kon vuß ee manih po oeh vih , ko pisiß vavih ee maß , pare voaß vavih ee , ka ma vu kon voaß o 100 voaß . ” E Ieesuß to soe va nën , pareß vahik va in a soe peß manih pan , “ Eöm o teß varih to teß me ne a tenëneöm , eöm se pënton a soe vaßih . ”
42008009	Ka ma vamomhë peß hi ee peß pa pusun in a soe vapipinoß vaßih pan e Ieesuß se vamaaka ke raoe .
42008010	Ke Ieesuß soe , “ E Sosoenën koman to vataare vahik voh en peöm pa pusun in a soe vakoaan in a Matop Vih Peß . Ivëhkëk , a ma upöm teß to pënton koe ne sih pa ma soe vapipinoß . Ivaßih , ‘ Kee ut ne , pare hikta ep in ta pah tah . Ee to tënan e ne , pare hikta maaka ne a pusun in a soe . ’ ”
42008011	“ A pusun in a soe vapipinoß vaßih to soe va non manih pan , o voaß kon to teß va non manih pa soe pe Sosoenën .
42008012	A ma voaß kon varih to vuß po vaßpet taan to teß va e ne manih pa napan to pënton ee pa soe pe Sosoenën , ivëhkëk , e susun po oraß hat to nö maß , pareß kon këh en pee pa soe vëh to teß non pa ma komëëre . Eß to koman non pan , eße tomeß vaman ne a soe pe Sosoenën , ke Sosoenën kon hah raoe .
42008013	A ma meh voaß kon to vuß manih pa ö vösvös to teß va ne manih po teß to pënton ee pa soe , pare kon me o vaeö ko vaman . Ivëhkëk , o vaman to hikta aan vakis vi non manih pa komëëre . Ko poen no a punöß eh to nö maß manih pee , kee kuß vëhöß ee .
42008014	Ka ma meh voaß kon to vuß manih topnin a uris toßtoß to teß va ne manih po teß to pënton ee pa soe , pare vaman rakah ee , ka ma vu punis va pa ununun a moniß peo , me o vaeö va po oeh to nö maß , ko kupkup en pa soe pe Sosoenën . Ivëh , ka soe pamëh hikta vovoaß non .
42008015	A ma voaß kon varih to vuß manih po oeh vih to teß va ne manih po teß to pënton a soe pe Sosoenën , pare ötöön , ko vaman rakah ee . Ka soe pamëh to voaß pet manih po toßtoß pee . Pare vataare ne a ma taateß totoopin pa ö nee to vavatet ne a ma soe pe Sosoenën . ”
42008016	“ A teß to vëkrea kës pöß o ram , pareß vahoß hop poan po kove , keß vahoß o ram paan tevan , ah ? Ahik , eß se vahan o ram pa ö vavahan ram , keß ëman ke non a napan se ho maß manih iuun , kee sih ep ne o ëman pamëh .
42008017	A ma soe kurus pe Sosoenën varih to vakoaan voh ne , kuru ee se tavus vamaaka ee . Ka ma soe pe Sosoenën moaan voh no a napan to hikta maaka ne , kuru nee se maaka ee .
42008018	Ivëh , köm se pënton vavih ko matop nem . A teß se keh kon voh o nat , pareß maaka i non a soe pe Sosoenën , e Sosoenën se heß vaßpuh oah en peß po nat , keß maaka vavih en . Ka teß se keh koaan o nat vëh neß to koman non pan e Sosoenën to heß voh poan , e Sosoenën se öt hah këh en peß po nat pamëh . ”
42008019	Manih po poen pamëh ne sinan e Ieesuß me a ma kea peß to nö maß pa ep poë . Ivëhkëk , a napan peo rakah to tönun maß , kee hikta onöt ne a huk vatët manih peß .
42008020	O upöm teß to soe ke Ieesuß pan , “ E sinömah me a ma kea pën to teß ne mahën , ee to iu ep ka nom oah . ”
42008021	Ivëhkëk , e Ieesuß to piun raoe , pareß soe , “ A ma napan to pënton ne a ma soe pe Sosoenën , pare vavatet ne , eße kuru e sinaneoß , me a ma kea peöß . ”
42008022	O pöh poen ne Ieesuß to peah po pöh paröß , me a ma vamomhë peß , pareß soe ke raoe pan , “ Ka pahan ee manuh pa pap tonon vöh . ”
42008023	O paröß to nönö e non ke Ieesuß koroh nö non komön o paröß . Ka ivat ip maß manih pa tonon , ka ruen oho e non komön o paröß , ka siß ö hat ko paröß rokoß en .
42008024	Ko vamomhë pe Ieesuß nö , pare kunkuin ee peß , pare soe ke poë pan , “ Apuh , Apuh , a siß ö hat , ko paröß rokoß me en pea . ” Ke Ieesuß sun pareß taß a tuvuh me a supa pan , “ Moovi öm ! ” Ka tuvuh tö en , ka supa hikta ririu hah non .
42008025	Ke Ieesuß soe ke raoe pan , “ O vaman peöm heh ? ” Kee pah naöp ee , pare töhkak vahat ee , pare vavasoe koman va ne manih pan , “ A teß rakah vëh eteh , to taß a tuvuh me a supa kee tënan ee pa soe peß ? ”
42008026	Vasuksuk nee to tok po paröß , pare tavus pa muhin va Gerasaß . A muhin pamëh to teß non maß pa meh pap tonon va Galiliß .
42008027	E Ieesuß to kukunah këh ko non o paröß , ka pah teß va pa vöön pamëh no oraß hat to teß ne manih peß , nö en maß manih pe Ieesuß . Pa ma tamoaan no o oraß hat to teß ne pa teß pamëh . A ma napan to matop ne poë , ko nohnoh ne sih poë po uris eh . Ivëhkëk , eß to kukurus e non sih po uris eh me a ma meh tah . Pareß nönö non pa moeh upin . O oraß hat poë varih to teß ne pa teß pamëh , ka ma tamoaan neß to hikta kokoroh non iuun , pareß teß pehpeah e non ko teß non sih po vapeepe . Keß nö maß manih pe Ieesuß , ke Ieesuß hi poan , “ A ëhnöömah eteh ? ” Ko oraß hat soe pan , “ A ëhnanmöm , ‘ a Nap Peo ’ , suk emöm to peo to teß hop nem pa teß vëh . ” Ko oraß hat poë varih pah kokoeß suntan kee pe Ieesuß pan , “ Eën se nat nom vanö a möm manuh po suraß ësës tamoaan . ” Ke Ieesuß siröß en po oraß hat se tavus këh a teß pamëh , ivëh , ko oraß hat kokoeß koe ee manih pa teß pamëh , pare kokoeß vaßpuh , ko soe pan , “ Ieesuß eën e Koaß pe Sosoenën A Kikis Vi , eën se nok ataeah manih pemöm ? ” Ee to hin vakis e Ieesuß , pare soe pan , “ Ieesuß , eën se nat nom vakmis a möm . ”
42008028	
42008029	
42008030	
42008031	
42008032	O vasun kuß peo to ënëën vatët ne sinten a siß ö tope , ivëh , ko oraß hat poë varih hin vakis ee pe Ieesuß pan , “ Eën se vanö a möm manuh po kuß . ” Ke Ieesuß pënton en pa soe pee , pareß vaonöt ken pee pa hop manuh po vasun kuß .
42008033	Ko oraß hat tavus këh ee pa teß , pare nö ko hop varuß ee manuh po vasun kuß . Ko kuß surap kunah ee pa ö vaere , pare vuk ee pa tonon , ko mëtmët vahik rakah ee .
42008034	Ka napan varih to matop ne sih po vasun kuß pamëh ep a tah vaßih , pare naöp ko rusin ee . Ee to nö , pare vahutët a tah vaßih pa vöön apuh me ra ma vöön sosoneß .
42008035	Ka ma napan nö ee pa vavaköm pa ma tah to tanok . Ee to nö , ko tavus e Ieesuß , pare taum ee pa teß no oraß hat to këh ee peß , eß to rara hah en ko kokoman peß maaka en , keß ihoß non pa havin mon e Ieesuß . A ma napan to ep a tah vaßih , pare pah vananaöp ee .
42008036	Ka napan varih to ep voh ne pa ma tah poë varih , ee to vahutët ke ro upöm a tah ne Ieesuß to nok manih pa teß pamëh , keß vih hah en .
42008037	Ka ma napan va pa ma ö muhin va Gerasaß to naöp vörep , pare hin vakis e Ieesuß ko soe pan , “ Eën se këh a na möm . ” Ivëh , ke Ieesuß me o vamomhë peß peah ee po paröß , pare vamatop ee pa hah .
42008038	Ee to meß e ne pa nö , ka teß vëh no oraß hat to këh poan , eß to hin vakis e Ieesuß pan , “ Eöß to iu teß vaßpeh me nom oah . ” Ivëhkëk , e Ieesuß to vahah en peß ko soe ke poan pan ,
42008039	“ Eën se hah vos na vöön pën , parën vatvus a soe pa ma tah ne Sosoenën to nok manih pën . ” Ivëh , ka teß pamëh hah en vöön , pareß vatvus ken pa ma napan pa ma tah kurus ne Ieesuß to nok manih po toßtoß peß .
42008040	E Ieesuß to këh hah maß a pap tonon voh ka napan pah vaeö ee , suk eße to anoeh voh ne poë .
42008041	Ka pah teß nö maß , a ëhnaneah e Jaërus . Eß a teß to susun non pa iuun hinhin soneß . A teß susun pamëh to vatokon pa havin mon e Ieesuß , pareß hin vakis e Ieesuß pan , e Ieesuß se nö pa iuun peß .
42008042	Eß to teß me non a pah koaß mon ro , a ma kirismas peß to onöt non o havun me ro pöök . Eß to haraß non a mët apuh , ka siß ö keß mët en . E Ieesuß to nönö vaßpeh nö me non e Jaërus , ka napan o pöh peo to vasusun pip nö e ne peß .
42008043	A pah köövo to vavahuh tamoaan non sih o eraß komön o havun me o pöök kirismas . A hikta pah röktaß to onöt voh non a vahik këh poan pa mët .
42008044	E köövo pamëh to huk vatët maß tonun e Ieesuß , pareß hariun a ö noton in o ohop peß . Eß to nok va nën ka varuß vakomanih no eraß to anaß vëvëhöß rakah këh en peß .
42008045	Ke Ieesuß hi pan , “ Eteh to hariun a neoß ? ” Ee kurus to vonih ee . Ke Pitaß soe , “ Apuh , a napan o pöh peo rakah to tönun töön oah , ko vaket ee pën . ”
42008046	Ivëhkëk , e Ieesuß to soe pan , “ A pah teß to vahoß a koreneah manih peöß . Eöß to haraß noß o kikis to tavus këh a neoß . ”
42008047	E köövo to nat en peß to hikta vakoaan hah in non e Ieesuß . Ivëh , keß naöp ko rikrik e non ko nö maß , pareß vatokon pa matan e Ieesuß pa matëëre ra napan kurus , pareß vatvus a ö neß to vaket suk e Ieesuß . Ke köövo soe pan , “ A mët peöß to hik ohoß rakah en pa ö nöß to hariun e Ieesuß . ”
42008048	Ke Ieesuß soe ke köövo pamëh pan , “ Koaß peöß , eën to vaman a neoß , ka mët pën hik këh en pën . Eën se nö na me a taateß moomo .
42008049	E Ieesuß to vaato avoeß e non , ka pah teß va pa iuun pe Jaërus nö maß , pareß soe ke poan pan , “ E semomah to mët en . Koe a vatëh vörep e Tövavaasis . ”
42008050	E Ieesuß to pënton a ö ne koaß to mët , pareß soe ke Jaërus pan , “ Eën se koe a naöp , eën se vaman varoe a nom neoß , ke koaß pën toß hah en . ”
42008051	Ke Ieesuß nö en pa iuun pe Jaërus , pareß hikta vaonöt a nap peo pa ho koman iuun . Eß to me ho varoe e Pitaß , e Jon , me e Jëmis , me a poa manot .
42008052	A ma napan kurus to vaokook ne e koaß , ivëhkëk , e Ieesuß to soe ke raoe pan , “ Eöm se koe a ook , e koaß to hikta mët , eß to koroh varoe . ”
42008053	Ka napan varih to okook ne to vavövöneß suntan e ne pe Ieesuß . Suk ee to hikta vaman nee e Ieesuß pa ö neß to soe pan e koaß to koroh .
42008054	Ke Ieesuß öt a koren e koaß mon mët pamëh , pareß soe pan , “ Koaß peöß , sun ah . ”
42008055	Ka apen koaß hah en maß , ka varuß vakomanih ne koaß to sun hah en . Ke Ieesuß soe ke ra poa manot pan , “ Eöm se heß eah ta taëën . ”
42008056	Kee vaeö , ko töhkak ee , ivëhkëk , e Ieesuß to vuhvuh vakis ken pa poa manot pan , “ Eöm pom se nat nem vavatët pet ta meh teß a tah vaßih to tanok . ”
42009001	E Ieesuß to vaoe en na po havun me a poa vamomhë peß , kee nö ee maß , keß heß en pee po kikis me a tasun peß , marën a ö nee se veo këh a napan po oraß hat , me a vahik a ma vu mët .
42009002	Pareß vanö en pee manih pa ma vöön pa vatvus a soe va pa Matop Vih pe Sosoenën , me a vavatoß hah ro teß to haraß ne a ma mët .
42009003	Pareß soe ke raoe pan , “ Eöm se nat nem teß a ma tah manih pa nö peöm vamanih po toknon , keß o kove , keß ta taëën , me a moniß , me a ma ohop peo .
42009004	Eöm se keh ho pa ta pah iuun , a , eöm se teß varoe nem pa iuun pamëh , keß antoen non a ö nöm se këh hah a vöön pamëh .
42009005	Ka napan se keh hikta vaoe a neöm pa ma iuun pee , a , eöm se këh em pa vöön pamëh , paröm sisinuh o kusan vëh to teß non pa ma moeeneöm . Eß a soe vanat va pa ö no a napan va pa vöön pamëh to hikta iu pënton ne a soe peöm . Ivëh , ke Sosoenën se vakmis raoe .
42009006	Ivëh , kee nö ee pa ma vöön kurus , pare vatvus ee pa Soe Vih pe Ieesuß , ko vavatoß ee pa ma teß to haraß ne a ma mët .
42009007	A teß sunön va pa kaman manih Galiliß e Hëërot to pënton a ma tah kurus ne Ieesuß to nonok non , ivëh , ko kokoman peß nun en , suk a ma meoh teß to sosoe ne pan , “ E Jon Tövapupui to sun taneß hah po vapeepe . ”
42009008	Ka ma upöm sosoe ne pan , “ E Elaëjaß to tavus hah maß . ” Ko upöm sosoe e ne pan , “ A teß vanënën soe vamoaan to toß hah maß . ”
42009009	Ivëh , ke Hëërot soe en pan , “ Eöß to moes kurus voh o kahoß pe Jon . Ka teß vëh eteh , nöß to pënton noß to nonok non a ma tah varih ? ” Ke Hëërot vavaiu këh e non ta hanan pan , eß ep e Ieesuß .
42009010	Ka ma aposol hah ee maß , pare soe ke pe Ieesuß pa ma tah kurus nee to nok voh maß . Ke Ieesuß me ke këh en pa ma napan pa vamomhë peß , kee nö varoe ee pa meh vöön , ëhnaneah Bëtsaëtaß .
42009011	Ivëhkëk , a napan peo to nat ee pee to teß ne Bëtsaëtaß , pare vatet ee pee . A napan to nö maß manih peß , keß pah vaeö en . Eß to vatvus en pa soe vih va pa Matop Vih pe Sosoenën manih pee , pareß vavatoß en po teß varih to haraß ne a ma mët .
42009012	A potan to kunah en , ka havun me a poa vamomhë pe Ieesuß nö ee maß peß , pare soe ke poë pan , “ Eën se vanö a napan , kee nö pa ma vöön to teß vatët ne , pare ep këh ta taëën , ko ëën , suk a ö vëh na to teß no , no a hikta teß to teß non . ”
42009013	Ivëhkëk , e Ieesuß to soe ke raoe pan , “ Eöm koman se makën raoe . ” Kee soe pan , “ Emöm to hikta öt nem ta ma taëën peo . O siß tönim muß me a poa iian varoe to teß ne . Eën to iu pöß nom pan emöm se voen a taëën pa napan peo varih , ha ? ”
42009014	A napan to onöt ne a 5,000 teß oeteß rakah to teß ne . Ke Ieesuß soe ke ra ma vamomhë peß pan , “ Eöm se soe ke ra napan , kee tönun a ma 50 teß , pare ihoß . ”
42009015	Ko vamomhë peß soe ke ra napan , kee ihoß ee .
42009016	Keß kon en po tönim muß me a poa iian , pareß ta peah na vöön va kin , ko soe vavihvih ke na e Sosoenën , pareß kökök ko heß a ma vamomhë peß . Kee ki vakëkëh ke pa napan .
42009017	Ka napan kurus ëën vamhun ee , ko vamomhë peß ununun a ma ö taëën ëën këh , pare vapuh o havun me o pöök kove .
42009018	O pöh poen ne Ieesuß to hinhin non , ka ma vamomhë peß teß vaßpeh me ne poë . Ke Ieesuß hin vahik en , pareß hi raoe pan , “ A ma napan popokaß a no neoß eteh ? ”
42009019	Ko vamomhë peß piun , pare soe pan , “ E Jon Tövapupui , ka ma meh popokaß e ne pën e Elaëjaß . Ka ma upöm sosoe ne pan , eën a pah teß va pa nap vanënën soe vamoaan to toß hah maß . ”
42009020	Ke Ieesuß hi raoe , “ Ke eöm koman poß , eöm popokaß a nem neoß eteh ? ” Ke Pitaß piun a soe peß , pareß soe pan , “ Eën e Kristo , a teß ne Sosoenën to vanö maß . ”
42009021	Ke Ieesuß vuhvuh vakis raoe se nat ne soe ke ta meh teß a soe pamëh .
42009022	Pareß soe pan , “ Eöß e Koaß Teß Pa Napan Kurus se kon o kamis apuh rakah manih pa koreera nap susunön po Jiuß , me ra ma teß susunön ësës heß , me ro teß vavaasis to nat i ne o Vavaasis pe Mosës . Ee ip vamët a neoß , ko vakön poen ne eöß se sun taneß hah eoß manih po vapeepe . ”
42009023	Ke Ieesuß soe ke ra ma vamomhë peß pan , “ Ta pah teß se iu vatet a non neoß , eß se vöknah o iu koman peß , pareß teß a kuruse peß pa ma poen kurus , pareß teß o kamis , ko vatet a maß neoß .
42009024	Ivëhkëk , a teß se keh matop tamoaan non o toßtoß peß , pareß hikta vatet a neoß , o toßtoß peß se ro amot en . Ka ta pah teß se keh koman a non neoß , pareß mët suk a neoß , a , amot a teß pamëh se kon o toßtoß tamoaan .
42009025	Ta pah teß se keh vaneah kurus e non pa ma tah va po oeh vëh , pareß vanun en po toßtoß tamoaan peß , a ma tah poë varih se poß vaßaus vah va in o toßtoß peß nih ? Ahik rakah !
42009026	Kuru a pah teß se keh poet ka no neoß , me o vavaasis peöß e Koaß Teß Pa Napan Kurus , a , amot po poen ne eöß se hah me maß o maaka peöß , me o maaka pe Tamön , me o maaka po ankeroß vivihan pe Sosoenën , eöß se poet me e noß pa teß pamëh .
42009027	Eöß to soe vaman ka neöm , a ma pah teß to sun ne manih kuru , se meß avoeß ne pa mët ee he ep ee pa Matop Vih pe Sosoenën . ”
42009028	O pöh nënkikiu to oah en pa ö ne Ieesuß to soe a ma tah poë varih . Keß me en pe Pitaß , me ra poa tom kea e Jon , pen Jëmis . Kee peah ee pa tope pa hin .
42009029	Ke Ieesuß hinhin non , ka sionineah tarih , pareß matan ke en , me o ohop peß to tarih , ko kakaare oah rakah en vamanih pa unöh .
42009030	Ka poa teß tavus maß , ko vavaato me e ne peß , e Mosës pen Elaëjaß .
42009031	E Mosës pen Elaëjaß to tavus me o maaka va pa vöön va kin , pare vavaato me e ne e Ieesuß pa ö neß se vapuh va in o iu pe Sosoenën pa ö neß se mët manuh Jerusalëm .
42009032	E Pitaß me meh a poa vamomhë peß to koroh , ivëhkëk , ee to sun ka matëëre maaka , kee ep ee po maaka pe Ieesuß vaßpeh me a poa teß neß to vavaato me non .
42009033	E Mosës pen Elaëjaß se vakëh ee ke Ieesuß , ke Pitaß soe ke Ieesuß pan , “ Eeh , Apuh , eß to parin vih pa ö na to teß no manih , vaonöt ka möm ah , kemöm se eok a kukön këk , a paeh pën , ka teß pe Mosës , me a teß pe Elaëjaß . ” E Pitaß to hikta maaka vavih vi non pa soe neß to soe .
42009034	E Pitaß to vavaato avoeß e non , ka unöh tavus maß , ko pöm en pee , kee naöp rakah ee .
42009035	Ka to taneß maß manih koman a unöh to soe non pan , “ Eß vaßih e Koaß vateß peöß . Eöm se pënton , ko vatet a soe peß . ”
42009036	A to pamëh to hik en , kee ep ee pe Ieesuß pehen to sun non . Manih pa ma poen poë varih nee to hikta soe ke ta pah teß a tah vaßih nee to ep in maß , ee varoe a kukön to nat ne .
42009037	Ka muhin takah en po meoh poen , kee këh ee maß pa tope , pare hah kunah ee maß . A napan o pöh peo to ep in e Ieesuß manih hanan .
42009038	A pah teß to teß non topnin a napan poë varih to toto suntan e non maß pan , “ Apuh , eöß to okook rakah noß nös oah se ep pa pah koaß oeteß ro peöß .
42009039	A oraß hat to teß non peß , keß kokoeß suntan non , ko varikrik non poan , ko poë kakaare tatavus no maß sih pa rivoneah . A oraß hat to mimiroß tamoaan e non peß , ko hikta këkëh non poan .
42009040	Eöß to hin vakis a ma vamomhë pën , pan ee se veo a oraß hat pamëh , keß këh e koaß . Ivëhkëk eße to hikta onöt ne . ”
42009041	E Ieesuß to piun raoe , ko soe pan , “ Eöm kurus varih to hikta vaman avoeß rakah nem e Sosoenën se vatoß en po teß , eöm a nap hat . O tovih poen ne eöß se teß vaßpeh tamoaan me a noß neöm ? O tovih poen ne eöß se teß a ma punis peöm ? ” Ke Ieesuß tarih na pe taman e koaß , ko soe pan , “ Me maß e koaß pën manih peöß . ”
42009042	E koaß to nö maß manih pe Ieesuß , ka oraß hat vi en pe koaß manih po oeh , keß rikrik e non . Ke Ieesuß siröß a oraß hat , keß këh en pe koaß . E Ieesuß to vatoß en pe koaß , pareß heß hah en pe tamaneah .
42009043	Ka ma napan ep in o kikis pe Sosoenën , pare pah toksean rakah ee . A ma napan to pah kokoman vörep e ne pa ma tah kurus varih ne Ieesuß to nonok non , keß soe ke a ma vamomhë peß pan ,
42009044	“ Eöm se nat nem anoe in a soe natsean vaßih nöß se soe ka neöm . Eß hikta se teß rë non , ka teß se vikuh en peöß e Koaß Teß Pa Napan Kurus pa koreera nap hat . ”
42009045	Ivëhkëk , e Sosoenën to koaan en pee pa pusun in a soe , kee hikta maaka ne a ma tah varih se tavus . Kee nanaöp e ne pa hi e Ieesuß a pusun in a soe pamëh .
42009046	O vamomhë to vaato vaheve koman ee , suk eteh se teß non a tasun apuh oah manih pee .
42009047	Ke Ieesuß nat en po kokoman vakoaan pee , ivëh , keß vaoe vatët maß a siß koaß soneß , ko vasun poan pa havineah ,
42009048	pareß soe ke raoe pan , “ Eteh to kamöß e koaß soneß to teß va non manih pa siß koaß vëh , eß to kamöß me en peöß . Ka teß to kamöß a non neoß , eß to kamöß me e non pe Tamön vëh to vanö voh a maß neoß . Eteh to vaßaus o teß arus , ee a pap teß poë varih ne Sosoenën to koman non pan , ee se teß ne o teß apaßpuh . ”
42009049	Ke Jon soe ke Ieesuß pan , “ Apuh , emöm to ep maß a pah teß to veveo oraß hat non pa ëhnöömah , ko soepip em peß , suk eß to hikta teß non po kum pea . ”
42009050	E Ieesuß to soe kurus ke raoe pan , “ Eöm se nat nem soepip eah . A teß to hikta vakihat me a rora , eß a teß pea . ”
42009051	O poen ne Sosoenën se me peah hah e Ieesuß manuh pa vöön va kin to öök vatet en . Ivëh , ke Ieesuß nok en po kokoman kikis peß pa nö manuh Jerusalëm .
42009052	Ke Ieesuß vanö vovoh a ma teß se teß a soe peß . A ma teß poë varih to nö ee , pare vos ee pa vöön va Samëriaß , pare iu vamatop ne a nö pe Ieesuß .
42009053	Ivëhkëk , a ma napan va pa vöön pamëh to nat in e Ieesuß me a ma vamomhë peß se nö manuh Jerusalëm , ivëh , kee hikta iu vaonöt ne e Ieesuß me a ma vamomhë peß pa nö manuh pa vöön pee .
42009054	A poa vamomhë peß , e Jëmis , pen e Jon to ep in a tah vaßih , pare soe ke Ieesuß pan , “ Apuh , eën se keh iu nom kemöm hin na a suraß va pa vöön va kin , keß ës ra napan varih ? ”
42009055	Ivëhkëk , e Ieesuß to tarih manih pee pon , pareß siröß raoe to vaato vapiun e ne .
42009056	Kee nö pet ee pa meh vöön .
42009057	Ee to nönö ne hanan , ka pah teß soe ke Ieesuß pan , “ A ma vöön kurus nën to nönö nom ne eöß se suk eoß pën . ”
42009058	Ke Ieesuß soe ke a teß pamëh , “ O këh poa to teß me ne a ma koveß teßteß pee , ko növan teß me ne pa ma heß teßteß pee . Ivëhkëk , eöß e Koaß Teß pa Napan Kurus to hikta teß me noß ta ö ne eöß se koroh ko vanot . ”
42009059	Eß to soe ke a meh teß pan , “ Suk a maß neoß ah . ” Ivëhkëk , a teß pamëh to soe , “ Apuh eß to vih non pën se vaonöt ka neoß köß nö ko pe voh maß e tamön . ”
42009060	Ke Ieesuß piun poan , pareß soe , “ Ahik , suk a maß neoß ah , parën koe o teß varih to hikta kon avoeß ne o toßtoß tamoaan , kee nö , pare pe o upöm teß mët pee . Ivëhkëk , eën se nö , parën vatvus a soe va pa Matop Vih pe Sosoenën . ”
42009061	Ka meh teß soe ke Ieesuß pan , “ Apuh , eöß to iu vatet nom oah . Ivëhkëk , eën se vaonöt ka neoß , köß nö ko vaöt koren me voh maß a tapaiuun peöß . ”
42009062	Ke Ieesuß soe ke poan , “ A teß to taneo pa pënton , ko vatet a neoß , ivëhkëk , eß to vahahah non pa ma taateß hat moaan voh peß , eß a teß pamëh to hikta onöt non a ho pa koman a Matop Vih pe Sosoenën . ”
42010001	Ka vasuksuk ne Ieesuß to vateß o 72 vamomhë , ko vamatop raoe pa ma tah nee se nö , ko nok , pareß vanö po pöök vovoh raoe pa ma vöön neß se nö amot .
42010002	Ee to meß avoeß e ne pa nö , ke Ieesuß soe ke raoe pan , “ A napan o pöh peo to vamatop ne a vaman a neoß pa ö söm vaßaus raoe . Ivëhkëk , a hikta nap peo pa vatvus ke raoe a Soe Vih . Ee to teß va ne manih pa voaß to vamatop manih koman a rak , ka hikta nap kiu peo pa oes a voaß . Ivëh , köm se hinhin nem e Sosoenën , keß se vamatop a ma napan peo , kee vaman a neoß . Eöm se hinhin nem e Sosoenën , keß vanö maß a nap kiu peo manih pa rak .
42010003	Nö öm , eöß to vanö va ka neöm manih po sipsip soneß to teß ne topnin o këh poa .
42010004	Eöm se nat nem teß ta moniß , me o kove , me ta meh poa suß , ko nat nem vaato me a napan varih hanan .
42010005	Eöm se keh ho pa ta pah iuun , eöm se hin na e Sosoenën , ko soe vamanih pan , ‘ E Sosoenën se heß a taateß moomo manih pa napan to teß ne pa iuun pamëh . ’
42010006	Ka pah teß moomo koman se keh teß non pa iuun nën to teß nom e Sosoenën se heß a taateß moomo pa teß pamëh , me a tapaiuun peß . Ivëhkëk , eß se keh hikta teß non a teß kamöß manih iuun , e Sosoenën se kon hah këh poë pa taateß moomo , me a tapaiuun peß .
42010007	Eöm se teß varoe nem pa pah iuun , paröm ënëën nem a ma taëën nee to vamatop ka neöm . Suk ataeah , a teß to kiu vakis non pa vaßaus a napan , a , a napan se heß ee peß po voen peß . Eöm se nat nem oho totoën vah nem a ma meh iuun .
42010008	Eöm se keh vos pa ta pah vöön , ka napan vaeö me e ne peöm , eöm se ëën a taëën nee to heß a neöm .
42010009	Eöm se vavatoß ro teß to teß me ne a mët pa vöön pamëh , paröm soe ke raoe pan , ‘ A Matop Vih pe Sosoenën to öök vatët en maß manih peöm . ’
42010010	Ivëhkëk , eöm se keh vos pa ta vöön , ka napan hikta kamöß a neöm pa ma iuun pee , eöm se nö , ko sun manuh noton hanan in a vöön pamëh , paröm soe pan ,
42010011	‘ O kusan va pa vöön peöm ivëh to taop non pa ma monmöm , ivëhkëk , emöm to vahah em nös peß manih peöm . Pënton öm , eöm to koe em pe Sosoenën vamanih pa teß sunön peöm . Ivëhkëk , a ma poen va pa Matop Vih pe Sosoenën to öök vatët ee maß . ’
42010012	Eöß to soe ka neöm , manih po poen ne Sosoenën se kiiki a napan varih po oeh , a napan va pa vöön Södom neß se vakmis vasoneß en pee . Ivëhkëk , a napan va pa vöön vëh to koe ka neoß , e Sosoenën se vakmis oah raoe . ”
42010013	“ Varenan rakah peöm a napan va pa poa vöön varih Korasin , me Bëtsaëtaß . Ta pah teß se keh nok voh ta tah vatoksean manih pa poa vöön varih Taëaß , me Saëdon vamanih pa ö nöß to nok vavoh topnineöm , a , a napan va Saëdon me Taëaß to se panih vahik voh ee pa ma taateß hat pee . Ko noh o rara pö va pa tamak , ko vauh o ö to vataare non a ö nee to tamak ne a ma taateß hat pee . Ivëhkëk , ee hikta panih a ma hat pee .
42010014	Amot po poen ne Sosoenën se kiiki non a ma napan , a punis va Saëdon me Taëaß hikta se teß apuh va non manih pa punis vëh nöm se taum , suk eöm to ep voh em pa ma tah vatoksean nöß to nok voh topnineöm , ivëhkëk eöm to hikta panih , ko vaman .
42010015	Ke eöm a napan va Kapaneam , eöm se nat nem kokoman nem pan , e Sosoenën se ta a no neöm , suk eöm to ep voh e nem peöß , ko pënton voh e nem peöß . Ivëhpëhkëk , eß se vi a neöm po suraß ësës tamoaan . ”
42010016	Ke Ieesuß tarih hah na po 72 vamomhë , pareß soe ke raoe pan , “ A teß to pënton a soe peöm , eß to pënton a soe peöß . A teß to heß tonun a neöm , eß to heß tonun a neoß . Ka teß to heß tonun a neoß , eß to heß tonun me en pe Sosoenën vëh to vanö voh a maß neoß . ” E Ieesuß to heß vahik a soe peß manih po 72 vamomhë , kee nö poß ee .
42010017	Vasuksuk no o 72 vamomhë varih ne Ieesuß to vanö voh , to hah ee maß , pare vaeö rakah . Ee to soe ke Ieesuß pan , “ Apuh , emöm to pokaß a ëhnöömah pa vavatoß o teß to haraß ne a mët , ivëh , ka ma oraß hat koman me to pënton ee pa soe pemöm , ko tavus këh ee maß po teß . ”
42010018	Ke Ieesuß soe ke raoe pan , “ Eöß to ep e susun po oraß hat to vuß taneß maß pa vöön va kin vamanih po tëkrea va pa kara .
42010019	Pënton öm , eöß to heß voh eoß peöm po kikis marën a komtön o kuruß , me o pipihkatan , me a ma taeah to mimiröß a non neöm , ivëh , keöß heß a neöm o kikis to teß oah e non po kikis pe susun po oraß hat . Ka hikta pah tah to antoen non a miröß a neöm .
42010020	Ivëh , ke eöm se nat nem vaeö varoe , paröm soe vamanih pan , ‘ A ma oraß hat to vatet ee pa soe pemöm , ’ ahik , eöm se vaeö suntan oah , suk e Sosoenën to kiun voh en pa ëhnëëneöm pa teß vaßpeh tamoaan me eah manuh pa vöön va kin . ”
42010021	Manih po poen pamëh no a Tuvuh Vasioß to heß vaeö suntan e Ieesuß , keß soe pan , “ Tamön , eën e Sunön va pa vöön va kin me po oeh . Eöß to vaeö rakah me nös oah , suk eën to koaan voh a ma tah varih pa nap nat me nap natsean va po oeh . Ivëhkëk , eën to vataare varoe o teß to teß va ne manih po siß koaß . Tamön , a tah vaßih to tanok suk e non po iu me o manin koman pën . ”
42010022	E Ieesuß to hin vahik en , pareß tarih maß manih pa napan varih to pënton ne poë , pareß soe pan , “ E Tamön to heß voh en peöß pa ma moeh tah kurus . A hikta teß to nat non pe Koaß , e Tamön varoe kuru to nat non pe Koaß , ka hikta pah teß to nat non pe Tamön , e Koaß varoe kuru to nat non pe Tamön . Ka napan ne Koaß to iu vataare non raoe e Tamön , eße me to nat e ne pe Tamön . ”
42010023	E Ieesuß to tarih ko soe varoe ke a ma vamomhë peß pan , “ O teß se ep in a ma tah nöm to ep , eße se vaeö .
42010024	Eöß to soe va ka neöm manih , suk moaan voh no a ma teß vanënën soe , me o teß sunön peo to iu ep voh ne a ma tah nöm to ep in kuru . Ivëhkëk , ee to hikta ep voh . Pare iu tënan rakah ne a soe pamëh . Ivëhkëk , ee to hikta tënan voh a soe pamëh . ”
42010025	A pah teß vavaasis to nat non o Vavaasis pe Mosës to sun , ko iu punöß non e Ieesuß , pareß hi pan , “ Apuh , eöß se nok ataeah , paröß kon o toßtoß tamoaan ? ”
42010026	Ke Ieesuß piun , ko soe pan , “ A soe taeah to teß non po Vavaasis pe Mosës , eën ëhëh , ko nat vah va e nom eah nih ? ”
42010027	Ka teß vavaasis pamëh piun , ko soe pan , “ Eöm se iu rakah nom e Sunön Sosoenën peöm manih pa ma kupu peöm , me manih pa ma apeneöm , me manih pa ma kokoman peöm . ” Me , “ Eën se iu non a meh teß vamanih pa ö nën to iu hah va ka nom . ”
42010028	Ke Ieesuß soe ke poan , “ A , eën to piun vatotoopin rakah eom maß . Eën se nok va nën , kën se kon o toßtoß tamoaan . ”
42010029	Ivëhkëk , a teß vavaasis to nat non o Vavaasis pe Mosës to iu kë hah a non , ivëh , keß hi e Ieesuß pan , “ Ka meh teß peöß eß eteh , nöß se kamöß noß eah ? ”
42010030	Ke Ieesuß piun a soe peß pa soe vapipinoß , ko soe pan , “ A pah teß to këh maß a vöön Jerusalëm , pareß kukunah nö non manuh pa vöön Jerikoß , ka nap kakaveo ep in poë manih hanan , pare öt këh ee peß pa ma tah peß , pare ip suntan poë . Ee to ip poë , pare këh ee peß to koroh non hanan , a siß ö hat keß mët en .
42010031	Ka manih po poen pamëh no a pah teß ësës heß to suk kunah maß a hanan pamëh . Pareß ep in a teß pamëh , pareß keke , ko oah en , ko hikta vaßaus poan .
42010032	Keß teß pet va kov e non nën pa Livaë , to nö maß , pareß ep in a teß pamëh , pareß keke , ko oah pet en peß .
42010033	Ivëhkëk , a teß va Samëriaß to suk kunah maß a hanan , pareß ep in a teß pamëh , pareß pah uruan suntan en peß .
42010034	Pareß huk vatët en manuh peß , pareß koßkoß en po vanom me o voaën manih pa ma takeo peß , pareß mon en , ko kë poan , ko vaihoß poan pa tönkiß koman peß , ko me poan pa iuun ananoeh teß , pareß matop vavih e non peß .
42010035	Po meoh poen neß to heß en pe tövaneah pa iuun pa moniß to antoen non a matop a teß pamëh , pareß soe ke tövaneah pa iuun pan , ‘ Eën se matop nom a teß vëh , ka ta ma meh moniß peo pën se keh hik pa matop a teß vëh , a , eöß se hah maß , ko piun hah ka oah . ’ ”
42010036	Ke Ieesuß hi a teß vavaasis to nat non o Vavaasis pe Mosës pan , “ Eën koman va nom nih ? Eteh rakah manih pa kukön teß varih to iu suntan non a meh teß , manih pa teß vëh to takeo pa koreera ra nap kakaveo ? ”
42010037	Ka teß vavaasis to nat non o Vavaasis pe Mosës piun , ko soe pan , “ A teß vëh to uruan , pareß vaßaus poan . ” Ke Ieesuß soe ke poan pan , “ Eën se nö , parën nok pet va nën . ”
42010038	E Ieesuß me a ma vamomhë peß to nönö ne Jerusalëm , pare vos ee pa vöön pa köövo a ëhnaneah e Martaß . E köövo pamëh to vaoe e Ieesuß manuh pa iuun peß .
42010039	E Martaß to teß non e kea peß , e Mariaß . Eß to nö maß , pareß ihoß pa havin e Ieesuß , pareß pënton non o vavaasis peß .
42010040	Ivëhkëk , e Martaß to kiu vëhvaß rakah non pa vamatop a taëën . Ke Martaß hikta teß vaeö non pa ö ne Mariaß to vapehen non poan . Ivëh , keß nö manih pe Ieesuß , pareß soe , “ Apuh , e kea peöß to vapehen ka neoß pa vamatop a taëën . Eën to hikta koman pöß nom a tah pamëh , ha ? Eën se soe keah , keß nö maß , ko vaßaus a neoß , pa vamatop a taëën ! ”
42010041	Ivëhkëk , e Ieesuß to piun e Martaß , pareß soe , “ Martaß , pënton nom ah , eën to karë suntan nom a ma tah peo .
42010042	Ivëhkëk , a siß pah tah to apuh oah rakah non . E Mariaß to iu kon non , o vavaasis peöß to vih oah non , ivëh , keöß hikta se kon hah këh noß eah . ”
42011001	O pöh poen ne Ieesuß to hinhin non pa siß ö . Eß to hin vahik en , ka pah vamomhë peß soe ke poan pan , “ Apuh , vavaasis a möm a ö hinhin ava manuh pe Sosoenën , vamanih pa ö ne Jon to vavaasis vavoh in a ma teß vamomhë peß . ”
42011002	Ke Ieesuß soe ke raoe , pa ö nee se hinhin va ne , “ Eöm se hin vamanih pan , ‘ Tamamöm a ëhnöömah to teß vasioß tamoaan , A Matop Vih pën se nö maß .
42011003	Heß a maß möm a taëën to onöt non a ma poen kurus ,
42011004	Ihan anoe a ma hat pemöm , suk emöm to ihan anoe voh a ma hat , Parën nat nom vaonöt a punöß , keß tavus manih pemöm . ’ ”
42011005	E Ieesuß to vavaasis vahik a ma vamomhë peß a ö hinhin ava , pareß heß raoe a pah soe vapipinoß va pa taateß hin , ko soe pan , “ Ta pah teß se keh teß me non ta vakamöß peß , ka topnin poen rakah no a teß pamëh to nö , pareß soe ke poan , ‘ Heß a neoß ah ta kukön muß .
42011006	A siß vakamöß peöß to nö maß , pareß tavus a maß neoß , köß hikta taëën söß makën eah . ’
42011007	Ka teß vëh to teß non koman iuun piun a soe peß , pareß soe ke poan pan , ‘ Eën se nat nom vëhvaß a neoß . O hopaß to papanih vur en , keöß me ro koaß to koroh vur em . Eöß to hikta onöt noß a sun , paröß heß a oah ta tah . ’
42011008	Eöß to soe ka neöm , e tövaneah pa iuun to hikta koman non e vakamöß peß , ivëh , keß se heß poan ta tah . Ahik , eß to rës e non pa tënan vatëh a teß vëh to hinhin non poan . Ivëh , keß sun , pareß heß en peß pa tah neß to kökööt non . ”
42011009	“ Ivëh , köß soe ka neöm , eöm se hinhin vakis nem na e Sosoenën , keß se heß a maß neöm ta tah ne eöm to kökööt e nem . Eöm se keh vavaiu nem e Sosoenën , eöm se taum em peß . Eöm se tekteok o hopaß , ke Sosoenën se peret ka neöm .
42011010	Suk ataeah , o teß varih to hinhin vakis ne pe Sosoenën , ee se kon ee pa ma taneah nee to kökööt e ne . Ko teß varih to vaiu vah ne e Sosoenën , ee se taum ee peß . Ko teß varih to tekteok ne o hopaß , e Sosoenën se peret ken pee .
42011011	Ta pah taman teh manih peöm to heß e koaß peß a kuruß , pa ö neß to hin a iian ? Ahik .
42011012	Ke koaß se keh hin e tamaneah to tök toaß , e tamaneah se heß pöß en pe koaß pa pipihkatan ? Eß me ahik rakah .
42011013	A , eöm ro teß hat to heßheß nem sih a ma tah vihvih manih pa ma koaß peöm , ivëh , ka se nat rakah e no , e Tamön va pa vöön va kin , eß se heß en maß pa Tuvuh Vasioß manih po teß to hinhin ne poë . ”
42011014	E Ieesuß to veo a oraß hat to vapapön voh non sih a teß . A oraß hat to tavus këh en peß , ka teß taneo vaato en . Ka ma napan pah vatötöhkak ee .
42011015	Ivëhkëk , a ma pah teß to soe ee pan , “ Eß to veveo këh non o oraß hat po kikis pe Belsebu , e susun po oraß hat . ”
42011016	Ka ma meh teß iu punöß ne Ieesuß , pare soe pan , “ Eën se nok a tah vatoksean va pa vöön va kin , kemöm se nat pan , e Sosoenën to vanö maß oah . ”
42011017	Ivëhkëk , e Ieesuß to nat e non pa ma kokoman pee , ivëh keß soe ke raoe pan , “ A napan va pa pah muhin to teß ne paan a matop pa paeh susun se keh taki vakëh , ko nok o pöök vuteß , pare vapus koman hah , a , a muhin pamëh to hat rakah en . Ka pah tapaiuun se keh vavapus vatëh ne , ee se nö vakëkëh ee , ko vavutom taman se hat en .
42011018	Ka oraß hat , ke susun po oraß hat se keh taki koman hah , ka matop peß se teß vaeh vah va non nih ? Eöß to soe vamanih , suk eöm to sosoe nem pan eöß to veveo noß ro oraß hat po kikis pe Belsebu .
42011019	Ivëhkëk , eöß se keh veveo e noß po oraß hat po kikis pe Belsebu , keteh poß to vavaßaus voh non a ma vamomhë peöm , kee veveo këh ne a napan po oraß hat ? Ivëh , ko vamomhë koman peöm vataare ee pa soe peöm to hikta teß man non .
42011020	Ivëhkëk , e Sosoenën se keh vaßaus e non peöß , köß veveo këh e noß pa napan po oraß hat , eß to vataare e non pa Matop Vih pe Sosoenën to teß topnin e non peöm .
42011021	“ A teß eh se keh öt non a ma tah vavapus , pareß ut vavih non a iuun peß , a ma tah kurus peß se teß vavih e ne .
42011022	Ivëhkëk , a teß eh oah se keh tavus maß , pareß onoah a teß pamëh po vapus , pareß kokon këh en peß pa ma tah vavapus peß , pareß ki a ma ta kurus varih neß to kaveo këh a teß eh manih pa ma napan .
42011023	“ A teß to hikta teß non e vakamöß peöß , eß a teß to vakihat me a no neoß . Ka teß to hikta vaßaus a no neoß pa ununun maß a napan manih pe Sosoenën se matop non , eß to veveo e non pa napan këh e Sosoenën . ”
42011024	“ A oraß hat se keh këh tavus a teß , eß se nö ko nönö vah no maß pa moeh upin to vavaiu vah non ta ö vavanot . Eß se keh hikta ep in ta ö vavanot , eß se soe en pan , ‘ Eöß se nö hah eoß pa iuun moaan voh peöß . ’
42011025	Ko poen neß to hah maß , eß to taum en pa iuun to teß upin avoeß e non nee to veveo tavus voh a noß , keß maaka , pare vatotoopin a ma tah .
42011026	Ivëh , keß nö hah ko me en maß pa meh tönim me a poa oraß hat to teß hat oah rakah e ne peß pa nok a taateß hat . Kee nö ko ho ee pa koman iuun pamëh . Moaan voh a teß vëh no a taateß peß to hat , ivëhkëk kuru , no a taateß peß to panih , keß se teß vahat oah rakah e non . ”
42011027	E Ieesuß to vavaato avoeß me e non pa nap peo poë varih . Ka pah köövo to teß non topnin ra napan vaato vaßpuh maß , ko soe pan , “ E köövo vëh to vahuh , pareß vasisiß voh a oah , eß se vaeö rakah . ”
42011028	E Ieesuß to piun ko soe pan , “ Teß man e non , ivëhkëk , a napan varih to pënton a soe pe Sosoenën , pare vatet eße se vaeö vaßpuh oah rakah o vaeö vëh ne sinaneoß to teß me non . ”
42011029	A ma napan peo rakah to tötönun avoeß e ne maß , ke Ieesuß soe ke raoe pan , “ Eöm a napan va kuru eöm ra nap hat . Eöm to hinhin nem a ö neöm se ep in ta pah tah vatoksean . Ivëhkëk , eöß to hikta se vataare noß neöm ta pah tah vatoksean . A tah vatoksean voh pe Jonaß varoe se vataare a neöm .
42011030	Moaan voh e Jonaß to tavus voh a tah vatoksean ne Sosoenën to vataare voh a napan va Ninivëß . Keß teß akuk va kov e non manih peöß e Koaß Teß Pa Napan Kurus se teß noß peöm a napan va kuru , pa ö nöß se teß o kukön potan me o kukön poen manih pa koman a koveß .
42011031	Amot po poen ne Sosoenën se kiiki a ma napan e Köövo Sunön va Saöt se sun vaßpeh me a neöm kurus , pareß vavatët vahik en pa ma taateß hat pa napan va kuru . Suk ataeah , e Köövo Sunön pamëh to taneß varo rakah en maß , pareß nö maß pa pënton o nat vih no a teß sunön vëh e Solomon to vavatvus non . Ivëhkëk , a pah teß to teß non manih kuru to teß apuh oah e non pe Solomon , nöm to pënton varo rakah e nem pa ma teß soe peß .
42011032	O poen ne Sosoenën se kiiki non a ma napan , a napan va Ninivëß se sun me a neöm a ma napan va kuru , pare vatvus a ma taateß hat peöm . Suk a napan va Ninivëß to tënan voh a soe ne Jonaß to vatvus voh , ko panih a ma taateß hat pee . Ka kuru a teß to teß apuh oah e non pe Jonaß to teß non topnin neöm . Ivëhkëk , eöm to rës e nem pa pënton a soe peß , ko panih a ma taateß hat peöm . ”
42011033	“ A teß to vëkrea kës pöß o ram , pareß vahoß hop koman o kove , keß manih koman a baket , eh ? Ahik , eß se vahan o ram manih pa ö vavahan ram , ko teß se ho maß iuun , ko ep in o ëman pamëh .
42011034	A matömah to teß va non manih po ram va pa sioniumah . A matömah se keh teß maaka non eën se ep vavih e nom ka sioniumah to teß me e non o ëman . Ivëhkëk , a matömah se keh hat , eën hikta se ep vavih nom .
42011035	Ivëh , kën se ut vavih nom , pa tah nën to koman nom se teß maaka non ko nat nom teß nom pa popoen .
42011036	Ivëh , ka sioniumah se keh teß me e non po ëman , ka hikta pah ö manih peß to popoen , eß se pah teß maaka kurus e non vamanih po ëman in o ram to ëman non manih pën .
42011037	E Ieesuß to vahik vaato en , ka pah to Parësiß vaoe maß e Ieesuß pan , eß se ëën vaßpeh me poan . Ke Ieesuß ho ko ihoß vamatop en pa ëën .
42011038	Ka to Parësiß ep in e Ieesuß to ënëën non to hikta pupui momoaan a poa koreneah vamanih pa ö no a taateß po Jiuß to soe va non .
42011039	Ivëhkëk , e Ieesuß to soe ke poan pan , “ Eöm ro Parësiß , eöm to pupui vavoon varoe nem a tonun a ma kap me o peret . Ivëhkëk , manih pa komëneöm no a taateß hat , me a taateß kaveo to puh rakah non .
42011040	Eöm ro teß o pöh papön rakah , e Sosoenën pöß to nok varoe voh a ö tonun , ko hikta nok voh a ö koman in a ma tah , ha ?
42011041	Ivëhkëk , eöm to vavatet nem a taateß nok koman peöm pa heß vaeö e Sosoenën . Eöm hikta vaßaus nem a ma napan varih to arus ne a ma tah , eöm se vaßaus raoe me o vaeö . Eöm se keh nok vamanih , ka ma meh tah se teß maaka ke ne peöm , ke Sosoenën ep vavih e non peöm .
42011042	“ Varenan rakah peöm o Parësiß ! Eöm to heßheß nem sih a ma tah varih nöm to nep , paröm ununun a havun ö tah , ko kon taneß a pah ö tah nën , ko heß na e Sosoenën . Ivëhkëk , eöm to vanun voh em pa ma meh taateß to teß apuh oah ne a taateß vaheßheß . A ma taateß varih pan , iu e Sosoenën , me nok a taateß totoopin manih pa napan . Eöm se vavatet rakah nem a ma taateß poë varih , paröm heßheß nem na e Sosoenën a pah ö tah nöm to kon taneß manih koman a ma tah nöm to nepnep nem . ”
42011043	“ Varenan rakah peöm o Parësiß ! Eöm to iu rakah nem a ö nöm se ihoß nem pa ma ö ihihoß po teß susunön manih pa koman a iuun hinhin soneß , paröm iu rakah nem a napan se soe a potan avih manih peöm pa ma ö vatötönun .
42011044	“ Varenan rakah peöm ! Eöm to ep vavih e nem manih mahën , ivëhkëk , manuh koman , a teß mët to teß non . ”
42011045	Ka pah teß vavaasis to nat i non o Vavaasis pe Mosës piun , pareß soe pan , “ Apuh , o Vavaasis nën to heß to huh rakah e non pe pemöm . ”
42011046	Ke Ieesuß soe pan , “ Eöm ro teß vavaasis to nat nem o Vavaasis pe Mosës , varenan rakah peöm ! Eöm to vavateß nem sih a ma taateß kikis no a napan se vavatet ne . Ivëhkëk , eöm koman to hikta vavatet nem , paröm hikta vavaßaus nem raoe pa vatet a ma taateß varih , nöm to iu nem nee se vatet .
42011047	“ Varenan rakah peöm ! Eöm to nonok vavih nem a ma koveß no teß vanënën soe to mët voh , ko pe ne , no a ma kën sipuineöm to ip vamët voh raoe .
42011048	Manih pa taateß pa nok vavih o vapeepe , eß to vataare e non peöm to vapöh kokoman me e nem pee pa ma tah hat no a kën sipuineöm to nok voh .
42011049	“ Ivëh ke Sosoenën nat voh e non po nat vih rakah , pareß soe voh en pan , ‘ Eöß se vanö a ma teß vanënën soe me o aposol , ka napan se ip vamët a ma paeh pee , pare vakmis ee o upöm . ’
42011050	Ivëh , ka napan va kuru se teen a ma teß vanënën soe varih to mët voh taneo no maß po poen ne Sosoenën to nok voh o oeh .
42011051	Eß to taneo no maß pa mët voh pe Ebel , keß öök ma pa mët pe Sakarias , eß to mët voh topnin a pok vapenpen me a iuun pe Sosoenën . A , eöß to soe ka neöm , o Jiuß to teß toßtoß nem kuru se kon kamis suk a ma teß poë varih . ”
42011052	“ Eöm varih o teß vavaasis to nat nem o Vavaasis pe Mosës , varenan rakah peöm ! Eöm to sunpip voh em pa napan pa ho maß po hopaß pa kon o nat manih pe Sosoenën , eöm koman to hikta peret o hopaß , paröm ho . Ivëh , ke eöm koman to hikta nat nem pe Sosoenën . ”
42011053	E Ieesuß to këh tavus en pa iuun , ko teß vavaasis to nat ne po Vavaasis pe Mosës , me ro Parësiß to heve rakah ee , ko ihi ne poë a ma vu hi pa vöknah a ma soe peß . Pare iu vakëën ne poë pa ma piun neß to pinpiun non a ma hi pee .
42011054	Ee to iu öt rakah ne poë , ko vateß po vahutët pa ö neß se piun a soe hat .
42012001	A napan peo rakah to tönun maß to onöt e ne pa ö no upöm se komtön ee pa ma meh teß . Manih po poen pamëh e Ieesuß to soe momoaan ken pa ma vamomhë peß pan , “ Eöm se matop vavih nem pa nap mokoß rivoe pikpiuk varih o Parësiß , to vamahun e ne peöm po piuk vamanih po is na to hovën o praoaß . Eöm se nat nem kon a taateß piuk pee .
42012002	A ma kokoman vakoaan va pa taateß piuk , amot se teraß ee , ka napan nat vahik ee pee .
42012003	Ivëh , ka soe nöm to vavaasis vakoaan voh ke nem ro upöm teß , amot nee se soe tavus eah pa matëëra napan . Ka soe neöm to vavisvis voh i em koman iuun , amot nee se sun , ko vatvus eah pa napan . ”
42012004	“ Ma vakamöß peöß , eöm se nat nem nanaöp nem o teß se ip vamët o sionin varoe , ka amot nee to hikta onöt ne a ip vamët a ma apeneöm .
42012005	Eöß se soe ka neöm , a teß vëh nöm se nanaöp nem eah . Eöm se naöp varoe nem e Sosoenën vëh se ip vamët a neöm , ko vanö en pa apeneöm manuh po suraß ësës tamoaan .
42012006	“ Eöm to nat e nem , a napan to vonvoen ne sih a tönim növan pa poa toeaß . Ivëhkëk , a hikta pah soneß növan ne Sosoenën se anoe .
42012007	Eß to ëh vahik voh en pa ma paß uvin kurus neöm . Ivëh , köm se nat nem nanaöp nem pataeah no a ma napan se nok amot manih peöm , suk eöm to teß oah rakah e nem po siß növan sosoneß . ”
42012008	“ Eöß to soe ka neöm , ta pah teß se keh vaman a neoß , ko vatvus a ëhnaneoß manih pa matëëra ma napan , a , eöß e Koaß Teß Pa Napan Kurus me se vatvus eoß pa ëhnan a teß pamëh manih pa matëëra ma ankeroß pe Sosoenën .
42012009	Ivëhkëk , a teß se keh vonih pan , eß to hikta nat a non neoß pa matëëra ma napan , a , eöß me se vonih pan , eöß to hikta nat noß peß manih pa matëëra ma ankeroß pe Sosoenën .
42012010	“ Ta pah teß se keh soe viivi a neoß e Koaß Teß Pa Napan Kurus , e Sosoenën se ihan anoe en pa hat pa teß pamëh . Ivëhkëk , a teß vëh to soe viivi a Tuvuh Vasioß , e Sosoenën hikta se ihan anoe non a hat peß .
42012011	“ A napan se keh me a neöm manih pa ma iuun hinhin soneß , me pa matëëro teß varih to vovoh ne , me a ma teß susunön va pa kaman , a , eöm se nat nem nanaöp nem , paröm koman nem pan eöm se piun vah va in na soe nih ?
42012012	A Tuvuh Vasioß se vavaasis en peöm pa soe nöm se piun ke raoe . ”
42012013	A pah teß manih pa napan poë varih to soe ke Ieesuß pan , “ Tövavaasis , eöß to iu noß a ö nën se soe ke kea peöß , keß ki vakëh a ma tah ne tamön to mët këh , pareß heß a neoß a papan peöß . ”
42012014	Ivëhkëk , e Ieesuß to soe ke poan , “ Eteh to vateß voh a neoß a teß kiiki tah peöm ? ”
42012015	Ke Ieesuß soe ke raoe pan , “ Eöm se ut vavih rakah nem , paröm koe a manin a ma moeh tah . A teß to vaneah non a ma tah peo rakah eß a ma tah poë varih hikta se vaßaus ne o toßtoß peß , pan eß se vaeö tamoaan non ko teß varë non manih po oeh . ”
42012016	Ke Ieesuß heß en po pöh soe vapipinoß , pareß soe pan , “ A taëën pa teß öt moniß vörep to rereaß en .
42012017	Manih po kokoman pa teß öt ö pamëh , eß to koman va non manih pan , ‘ Eöß se poß nok vah vanih ? Eöß to hikta teß noß tah iuun to onöt non a ö noß se ununun a ma taëën kurus peöß . ’
42012018	Pareß soe pan , ‘ Eöß se nok vamanih , eöß se kökök a ma iuun taëën kurus peöß , paröß eok vaßpuh a ma meh iuun taëën voon , ko ununun a ma taëën me a ma moeh tah vihvih kurus peöß , manih pa ma iuun voon poë varih .
42012019	Eß to soe koman hah kea pan , ‘ A ma tah vihvih peo peöß to se onöt a ma kirismas peo . Ivëh , köß se vanot poß , paröß ënëën varoe noß , ko teß vaeö noß . ’
42012020	“ Ivëhkëk , e Sosoenën to soe ke poan pan , ‘ Eën a teß a pah papön rakah . Nös pa popoen sën mët eom . Ka ma tah kurus varih nën to ununun voh nom , eteh se kon ? ’
42012021	“ Eß to teß akuk va kov e non manih po teß varih to ununun vörep ne a ma tah peo koman pee , ivëhkëk , eße to hikta ununun ne a ma tah vih ne Sosoenën to iu non . ”
42012022	Ke Ieesuß tarih pareß soe ke a ma vamomhë peß pan , “ Ivëh , köß soe ka neöm , eöm se nat nem koman vörep nem o toßtoß peöm , paröm soe vamanih pan , ‘ Ea se ëën nös ataeah ? ’ Paröm nat nem koman vörep nem a sionineöm , paröm soe pan , ‘ Ea se rara ataeah ? ’
42012023	A taateß va pa vatet o iu pe Sunön , ko teß vavih no to teß oah e non pa taateß va pa ëën vamhun . O toßtoß to teß oah rakah e non pa sioniumah , me eß to teß oah rakah e non pa tah ohop .
42012024	Eöm se ep po öß , eße to hikta nepnep taëën ne sih , ko osoes ne . Pare hikta ununun taëën ne sih . Eße to hikta teß me ne ta iuun vavahoß taëën . Ivëhkëk , e Sosoenën to mamakën e non pee . Eöm a napan to teß oah rakah e nem po öß !
42012025	Eöm se nat nem karë vörep me nem a ma tah varih po oeh to hikta se varë pet non a pop peöm .
42012026	Köm se keh hikta onöt nem a nok ta siß tah soneß pa vaßaus a pop peöm manih po oeh , a , suk ataeah poß , köm kokoman vörep nem a ma tah varih ?
42012027	“ Eöm se inan vöh pa ö no a töpkaß to pupu va ne . Ee tötöpkaß vah va ne sih nih ? Ee to hikta kikiu vëhvaß ne sih manih pa vatëk hah rea . Ivëhkëk , eöß to soe voh keoß peöm , moaan voh e Solomon to ohop non a ma ohop mamatan vavih peß , ivëhkëk , a matan vavih pa ma töpkaß varih to matan vavih oah e ne pa ma ohop pe Solomon .
42012028	A , o meon vëh to sun non koman a rak kuru , ka sinup nee se puit , ko vi ee po suraß . Ko meon to teß va non nën , ne Sosoenën to rara non sih poan . Ivëh , köm se nat me nem , e Sosoenën se matop vavih oah e non peöm pa ö neß to matop va i non o meon . O siß vaman peöm to soneß vörep .
42012029	Ivëh , köm se nat nem kokoman vörep hah a nem , pan eöm se ëën ataeah , paröm kaak ataeah . Eöm se nat nem kokoman vapunis nem .
42012030	O teß varih to hikta nat ne e Tamaara , eße to kokoman vörep ne sih a ma tah varih po oeh , pare iu kon ne . Ivëhkëk , e Tamaara to nat e non pataeah na to kökööt no . Eöm se kon rakah em pa ma tah vih to teß va non nën .
42012031	Eß to vih oah rakah non pa ö nöm se iu nem a ma tah vih to heß vaeö non e Sosoenën e Sunön peöm . Keß se heß a neöm a ma tah neöm kökööt nem me a matop vih peß . ”
42012032	“ Eöm ra ma teß peöß , eöm to teß va nem manih po siß kum sipsip se koe a naöp . E Tamëneöm vöh pa vöön va kin to iu rakah e non pa heß a neöm a matop vih peß manih peöm o vakum teß keok .
42012033	Eöm se vavoen em pa ma pah tah peöm manih po teß , ka moniß nöm to kon , ne eöm se heß pa vaßaus a nap arus . Ivëh , manih pa taateß pamëh , eß to teß va non manih peöm to vahoß a takoek manuh pa vöön va kin . Ka nap kakaveo hikta se kaveo ne me o kökörös hikta se ëën ne .
42012034	A ö poanheh no a ma moeh takoek pën to pet ne , o kupu pën se pah pet vakis e non na nën . ”
42012035	“ Eöm se vakökööt a ma rara peöm , paröm voh o voh , ko vëkrea o ram , paröm vamatop nem pa kiu manih pe Sosoenën .
42012036	Eöm se teß rakah va nem manih po teß to anoeh ne e sunön pee to hah taneß maß pa taëën va po vaen . Eß se nö maß , pareß tekteok maß o hopaß , kee peret ohoß o hopaß .
42012037	A teß sunön se keh hah maß , pareß ep in a ma teß kikiu peß to hikta koroh ne , eß se vaeö . Eöß to soe vaman rakah ka neöm , e sunön koman se rara vamanih pa teß kikiu , pareß soe ke a ma teß kikiu peß pa ihoß . Keß koman ivëh se heß raoe a taëën .
42012038	Ke sunön se keh nö maß pa topnin poen rakah , keß manih pa tö vamomoaan pe toaß , pareß ep raoe to vamatop ne , to anoeh ne poë , e sunön se vaeö vaßpeh me en pee .
42012039	“ Eöm se nat va nem manih pan , e tövaneah pa iuun se keh nat momoaan en po poen no a teß kakaveo se nö maß , eß se hikta vatö ke non a teß kakaveo a iuun , keß kök , pareß ho .
42012040	Ivëh , köm se teß vamatop nem pa ma poen kurus , suk eöß e Koaß Teß Pa Napan Kurus tomeß vöhnun a maß neöm .
42012041	Ke Pitaß soe pan , “ Sunön , eën to heß varoe pöß eom pemöm pa soe vapipinoß vëh , keß manih me pa ma napan kurus varih ? ”
42012042	Ke Sunön piun , pareß soe pan , “ A teß kikiu to teß me pöß e non po kokoman vih , pareß matop vavih e non pa kiu peß ? E sunön koman peß se kon poan e susun po teß kikiu peß , pareß heßheß non raoe a taëën po poen ne sunön to vateß .
42012043	Amot no e sunön peß se hah maß , pareß këh taum a teß kikiu peß to teß avoeß va e non pa ö neß to soe va voh in poan , a , a teß sunön se heß poan o voen vih peß . ”
42012044	Eöß to soe vaman rakah ka neöm , a teß sunön se vahoß en pa teß kikiu peß pa matop a ma tah kurus peß .
42012045	Ivëhkëk , manih po kokoman pa teß kikiu pamëh , eß se keh koman va non manih pan , ‘ E sunön peöß hikta se nö vëhöß hah no maß . ’ Ivëh , keß taneo en pa ip o upöm teß kikiu , me o köövo , pareß ënëën non , ko kakaak vapapön varoe kov e non .
42012046	A teß sunön peß se vöhnun maß poan po poen neß to hikta teß vamatop non , me a aoaß neß to hikta nat non . E sunön se pah vakmis rakah en pa teß kikiu pamëh , pareß vahoß vaßpeh me a napan varih to hikta vaman ne e Sunön .
42012047	A teß kikiu to nat vahik voh en pa tah ne sunön to iu non , ivëhkëk eß to hikta vamatop ta pah tah , pareß hikta vatet o iu pe sunön peß , a teß sunön se pah ip vahat rakah en peß .
42012048	Ivëhkëk , a teß kikiu to hikta nat non po iu pa teß sunön , pareß nonok e non pa taateß to onöt e non pa ö neß se kon vahat en , a teß sunön se ip vatö en peß . O teß varih to kon a ma tah peo , eße se heß hah a ma tah peo . O teß se keh heß a ma tah peo manih pa pah teß , eße se hin poë a ma tah peo oah neß se piun hah . ”
42012049	“ Eöß to nö voh maß pa vamatop a hanan pe Sosoenën , keß kiiki ko vakmis a ma napan varih to teß ne pa taateß hat vamanih po suraß nöß to vaës . Paröß iu rakah noß a ö no a suraß pamëh se ës ohoß .
42012050	Ivëhkëk , eöß se kon kamis , paröß mët vovoh . Kuru o kokoman peöß to punis rakah e non , suk eöß tomeß avoeß e noß pa kon kamis me pa mët .
42012051	Keß , eöm to koman voh nem , pan eöß to nö voh maß pa vahik a ma vapus manih po oeh , eh ? Ahik , eöß to soe ka neöm , eöß to nö maß pa ki vakëh a ma napan .
42012052	Taneo non kuru me amot no a tönim teß to teß ne pa pah iuun , pare taki vakëh po pöök kum teß , ka kukön teß hat ke ne a poa teß , ka pöök hat ke ne a kukön teß .
42012053	Kee se taki vakëh ee , ke taman se rës e non pe koaß oeteß peß , ke koaß oeteß se rës e non pe tamaneah , ke köövo se rës e non pe semoneah , ke semoneah se rës e non pe sinaneah . Ke köövo töveneah se rës e non pe köövo muvaen peß , ke köövo muvaen se rës e non pe köövo töveneah . ”
42012054	E Ieesuß to soe ken pa ma napan pan , “ Eöm to epep nem sih a unöh to peah maß manuh pa tope , paröm soe ohoß em pan , ‘ A uhön se nus en . ’ O pöh man rakah , ka uhön nus en maß .
42012055	Paröm epep nem sih a tuvuh apuh to taneß maß tahiß , ko soe em pan , ‘ A potan se hivaß rakah en . ’ O pöh man rakah a potan hivaß to tavus en .
42012056	Eöm ro teß o pöh mokoß rivon pikpiuk rakah ! Eöm to iniinan vavih e nem sih po vëknöm va po oeh me a akis , ivëhkëk , eöm hikta iniinan vavih suk poß nem o vëknöm va kuru ataeah ? ”
42012057	“ Suk ataeah , köm hikta kiiki vavih koman nem a taateß to teß totoopin non ?
42012058	O poen nën to iu vatotoopin nom a hat me a meh teß vëh to kehkeh vahoß a nom oah po vahutët , eöm se keh teß avoeß e nem hanan , eën se taneo eom pa vatotoopin a hat peöm . Eß tomeß me oah manuh pa koren e tökiiki vahutët , keß vahoß en pën manih pa koreero pirisman , ko pirisman vahoß ee pën pa iuun nohnoh .
42012059	Eöß se soe rakah ka oah , eën to hikta onöt rakah nom a këh tavus ohoß maß a iuun nohnoh , antoen non a ö nën se voen vahik a moniß no a tökiiki vahutët to vateß ka oah . ”
42013001	Manih po poen pamëh no a ma pah teß to teß ne , pare vavatët e Ieesuß a ö ne Paëlat to heß voh o soe vaonöt manih po teß vëvënsun va pa kaman va Room pa ip vamët voh a ma teß va Galiliß , ee he ësës heß ne na manuh pe Sosoenën .
42013002	Ke Ieesuß piun a soe pee , pareß soe pan , “ Eöm to koman nem pan , a ma teß va Galiliß varih to nok vahat oah rakah pa ma upöm pee , ha ? Ahik rakah ! Eß kuru a tah vaßih a pusun in a punis pee , ha ? Ahik rakah !
42013003	Ivëhkëk , eöm se keh hikta panih a ma taateß hat peöm , eöm se ro rakah pet va kov em nën .
42013004	Ka 18 teß varih no a iuun rë va Siroam to ip vamët voh raoe . Eöm to koman nem pan , a hat pee to teß oah e non pa ma teß hat po teß varih to teß ne Jerusalëm , ha ?
42013005	Eöß to soe vaman rakah ka neöm , ahik rakah ! Ivëhkëk , eöm se keh hikta panih a ma taateß hat peöm , eöm se ro pet va kov em nën . ”
42013006	Ke Ieesuß soe ken pee pa pah soe vapipinoß pan , “ A pah teß to nep o naon vëh o fik koman a rak voaën peß , vasuksuk neß to nö maß pa ep këh ta ma voaß fik to ëën . Ivëhkëk , ahik .
42013007	Ivëh , keß soe ke a teß vëh to matop non pa rak pan , ‘ Ep ah , po kukön kirismas rakah neöß to nönö noß maß sih pa ep këh ta ma voaß fik to ëën , ivëhkëk , ahik . Ivëh , kën se taka eöm po naon vëh . Suk ataeah , o naon pamëh to ënëën vahik akuk e non po mona va po oeh . ’
42013008	Ka teß vëh to matop non pa rak , piun a soe peß , pareß soe pan , ‘ Apuh , eën se koe ko anoeh voh nom , keß teß voh o siß pöh kirismas vëh . Eöß se een o oeh vëh po pusun o naon , paröß vahoß na a ma tairo purmakaöß .
42013009	O naon se pöß voaß en po kirismas vöh . Keß se keh hikta voaß , a , kën taka poß eom peß . ’ ”
42013010	O pöh Poen Apaapo ne Ieesuß to vavaasis non a ma napan koman a iuun hinhin soneß .
42013011	A pah köövo to teß non no a oraß hat to teß non peß . A oraß hat pamëh to heß voh non e köövo a mët po 18 kirismas . Ke köövo hikta onöt rakah non a nö vatotoopin , suk ataeah , o soaß topnin tonuneah to vapo voh en , keß nönö vakonoß non .
42013012	E Ieesuß to ep in poan , pareß vaoe en peß ko soe ke poan pan , “ Köövo , eöß to vahik eoß pa mët pën . ”
42013013	Pareß vaket en pe köövo , ka varuß vakomanih e köövo to sun vötpin en . Ke köövo taneo en pa kë rakah a ëhnan e Sosoenën .
42013014	Ivëhkëk , e susun va pa iuun hinhin soneß to heve en pe Ieesuß , suk a ö neß to vatoß e köövo po Poen Apaapo . Ivëh , ke susun soe ke a ma napan pan , “ Eß to teß non o tönim me o pöh poen kikiu , eöm se keh iu nem o teß se vahik a mët peöm , a , eöm se nö maß po komön o nënkikiu . Paröm nat nem nö maß po Poen Apaapo . ”
42013015	Ke Ieesuß piun a soe peß , pareß soe pan . “ Eöm ro teß pikpiuk ! Po Poen Apaapo ne eöm kurus to nönö nem pa iuun purmakaöß me ro tönkiß pa vakaak raoe pa ruen . Eöm to nonok e nem pa kiu pa ö nöm to nok va nën .
42013016	Ivëhkëk , e köövo vaßih , eß e köövo va po vuteß pe Abraham . A oraß hat to vaneah voh non poan po 18 kirismas . Vahvanih köß veo këh eah pa mët vaßih to ötöön voh non poan , eß kës to hikta antoen non a vatoß a teß po Poen Apaapo , ha ? ”
42013017	E Ieesuß to soe va nën ka ma napan varih to vakihat me ne poë pah poet rakah ee . Ka ma meh teß peo to vaeö pa ma tah vihvih neß to nonok non .
42013018	Ke Ieesuß soe hahah kov en pan , “ A Matop Vih pe Sosoenën nöß se vamaaka rakah va in eah nih ?
42013019	Eß to teß va non manih po voaß naon vëh ne ea to popokaß no o mastat . A pah teß to kon o voaß mastat , pareß nep poan pa rak peß . Ko naon pu vaßpuh en , ko növan nö maß , ko nok ee pa ma heß pee manih pa ma peananeah . ”
42013020	Pareß soe hahah kov en pan , “ Eöß se vamaaka vah va in a Matop Vih pe Sosoenën nih ?
42013021	Eß to teß va e non manih po is no a köövo to ru manih pa tis praoaß , pareß rih , ko is hovën o praoaß . Ko vasuksuk no o praoaß to peah en maß . ”
42013022	E Ieesuß to nö vavah en pa ma vöön apaßpuh me a ma meh vöön , eß to vavaasis vah non a ma napan , pareß iu nö koe non manuh Jerusalëm .
42013023	Ka pah teß hi poan pan , “ Sunön , e Sosoenën se pöß hehe a ma pöh teß , ha ? ” Ke Ieesuß soe ke raoe pan ,
42013024	“ Eöm se punöß vakis rakah , köm sih ho koe po siß hopaß soneß . Eöß to soe ka neöm a ma napan peo rakah to iu ho e ne , ivëhkëk , eße to hikta antoen ne a ho .
42013025	Amot ne tövaneah pa iuun se papanih en po hopaß in a iuun , köm se nönö nem maß , ko sun e nem mahën paröm tekteok o hopaß ko soe vamanih pan , ‘ Sunön , peret ka nös möm o hopaß . ’ Keß se piun maß a neöm , pareß soe pan , ‘ Eöß to hikta nat noß peöm , eöm taneß maß pa vöön poanheh ? ’
42013026	Ivëh , köm se soe ke eah pan , ‘ Emöm to vavaëën me voh e nem pën , kën sun voh nom hanan pemöm parën vavaasis a no möm . ’
42013027	Ivëhkëk , eß se soe hah maß pan , ‘ Eöß to hikta nat noß peöm , eöm taneß maß pa vöön poanheh ? Eöm ro teß nonok a ma taateß hat , eöm se nö ke këh a na neoß . ’
42013028	Köm se ep e Abraham , Aësak , me Jekop , me a ma teß vanënën soe kurus varih to teß hop ne pa Matop Vih pe Sosoenën . Ivëhkëk , eöm se nö paröm teß nem maß mahën . Eöm se pah okook suntan rakah e nem , paröm vakuskus rivon nem po kamis o apuh rakah .
42013029	Ka ma napan se taneß maß manuh pa ö no potan to pepeah taneß no maß , me manuh pa ö no potan to kukunah koe non , me manuh pasun muhin me manuh kusin a muhin . Kee se ihoß ne , pare ënëën vaßpeh e ne manih pa Matop Vih pe Sosoenën .
42013030	A , ka ma meh teß varih to suksuk ne , eße se vovoh ee . Ka ma teß varih to vovoh ne kuru , eße se vasuksuk rakah varuß ee maß . ”
42013031	Manih po poen avoeß pamëh no a ma Parësiß to nö maß , pare soe ke Ieesuß pan , “ Eën se këh a vöön vëh , parën nö pa meh vöön , a teß sunön vëh e Hëërot to iu ip vamët e non pën . ”
42013032	Ke Ieesuß soe ke raoe pan , “ Eöm se nö , paröm soe ke a teß vavakëën vëh e Hëërot pan , ‘ Kuru me sinup eöß se veo tavus a ma oraß hat , paröß vavatoß a ma teß to haraß ne a mët . Ko vakön poen ne eöß se vahik a ma kiu peöß . ’
42013033	Ivëhkëk , kuru me sinup me a teß sinup oah voh , eöß se nönö e noß , suk ataeah , eß to hikta teß vih non pa ip vamët a pah teß vanënën soe pa meh vöön . Ahik . Eße se ip vamët varoe poë manuh Jerusalëm .
42013034	Jerusalëm , Jerusalëm , eöm a ma nap susunön to töstösvös nem sih a ma teß vanënën soe ne Sosoenën to vanö nös manih peöm . A ma poen peo neöß to iu ununun noß sih a ma koaß pën , vamanih pa ö ne toaß sin to ununun va non sih a ma soneß peß manih pa paan a paknaneah . Ivëhkëk , eöm to hikta iu nem .
42013035	Pënton öm . E Sosoenën to këh voh en pa vöön peöm me a Iuun Hinhin Apuh peöm . Eöß to soe ka neöm , eöm se hikta ep ka neöß , keß onöt rakah o poen nöm se soe pan , ‘ Ea se kë a ëhnan a teß apuh vëh to taneß maß manuh pe Sosoenën . ’ ”
42014001	O pöh Poen Apaapo ne Ieesuß to nö pa ëën pa iuun pe susun po Parësiß . Ka napan ut rakah e ne peß .
42014002	A pah teß supsup sionin to teß vatët non manih pe Ieesuß .
42014003	Ke Ieesuß hi a ma teß vavaasis to nat ne o Vavaasis pe Mosës , me o Parësiß pan , “ A taateß kës pea to vaonöt e non pa ö na se vatoß hah a teß koman o Poen Apaapo , keß ahik ? ”
42014004	Ivëhkëk , a ma teß vavaasis to nat ne o Vavaasis pe Mosës , me o Parësiß to teß vasup e ne . Ke Ieesuß vaket pa teß pamëh , pareß vavih hah poan , ko vanö hah en peß .
42014005	Pareß soe ke raoe pan , “ Ta pah teß manih peöm se keh teß me non a pah koaß oeteß , keß , a purmakaöß , keß vuß hop pa koveß ruen ruruvun , ka teß pamëh to hikta onöt pöß non a rëh peah vëhöß hah poan po Poen Apaapo , ha ? ”
42014006	Ivëhkëk , ee to hikta onöt ne a piun a soe pamëh .
42014007	E Ieesuß to inan a napan to nö maß pa ëën a taëën , ko iu ihoß rakah ne pa ma ö ihoß vamomoaan . Ivëh , keß heß a pah soe vapipinoß manih pee . Eß to soe pan ,
42014008	“ A pah teß se keh vaoe maß oah pa nö po vaënëën apuh va po vaen , eën se nat nom ihoß manih pa ö ihöß pa nap apaßpuh . A teß pamëh tomeß vaoe a meh teß no a ëhnaneah to teß oah e non pa ëhnöömah .
42014009	Eß se keh teß va non nën , a , a teß vëh to vaoe a neöm pom se nö maß , pareß soe ka oah pan , ‘ Eën se heß a ö ihoß vamomoaan manih pa teß vëh ’ . Kën se pah poet rakah eom ko nö , parën ihoß e nom maß manuh po vasuksuk rakah .
42014010	Ivëh , ka teß se keh vaoe maß oah po to vaënëën , eën se nö , parën ihoß manih pa ö ihoß vasuksuk , a , ka teß vëh to vaoe maß oah se nö maß , pareß soe ka oah pan , ‘ Vakamöß peöß , eën se nö maß , parën ihoß pa ö ihoß vamomoaan . ’ Eß se nok va nën , kën kon o ëhnan apuh manih pa matëëra napan kurus to ënëën vaßpeh me ne oah .
42014011	A , a teß to kë koman hah non a ëhnaneah , e Sosoenën se vöknah rakah en peß . Ivëhkëk , a teß to vöknah koman hah a non , e Sosoenën se kë poan . ”
42014012	Ke Ieesuß soe ke a teß vëh to vaoe maß poan po vaënëën pan . “ Eën se keh nok to vaënëën , eën se nat nom vaoe a ma vakamöß pën , kea pën , pömah , me a ta vöön pën varih o momoniß . Suk ataeah , ee se piun ke pën pa taëën nën to vaëën me raoe .
42014013	Ahik , eën se keh nok to vaënëën apuh , eën se vaoe a nap arus , me a napan varih no a sioniire to hat , me o teß no a ma moeere to hat , me a nap kekehoß .
42014014	A pap teß poë varih to hikta onöt ne a piun hah a taëën pën . Ivëh , kën se vaoe raoe , suk ataeah , amot ne Sosoenën se piun hah a taëën pën , pa ö no a nap totoopin se sun hah taneß pa mët . ”
42014015	A pah teß va pee to pënton a soe vëh , pareß soe ke Ieesuß pan , “ A teß se keh ënëën non koman a Matop Vih pe Sosoenën , eß se vaeö rakah . ”
42014016	Ke Ieesuß soe ke poan pan , “ A pah teß to kehkeh nok non o vaënëën apuh , ivëh , keß vipuh a ma napan pa nö maß po vaënëën peß .
42014017	O poen vaënëën to öök vatët rakah en , keß vavipuh en pa teß kikiu peß , keß nö ko vaoe maß a napan varih neß to vipuh moaan voh na pa nö maß . Eß to nö , pareß soe vamanih pan , ‘ Nö kurus maß öm , a ma taëën to vamatop vahik en . ’
42014018	Ivëhkëk , ee papaeh to nö , pare soe pan , eße to hikta onöt ne a nö maß . A pah teß to soe pan , ‘ Eöß to voen a rak , köß se nö paröß ep . Eöß to hikta onöt noß a nö nös . ’
42014019	Ka meh teß soe maß pan , ‘ Eöß to voen maß a havun purmakaöß marën a nok a kiu , ivëh , köß iu nö noß pa kiu me raoe . Eöß to hikta onöt noß a nö nös . ’
42014020	Ka vakön teß soe maß pan , ‘ Kuru vaßih eöß to vaen vavoon , ivëh , köß hikta onöt noß a nö nös . ’
42014021	Ka teß kikiu pamëh hah en , pareß soe ke susun peß a ma tah poë varih . Ke tövaneah pa iuun pah heve en , pareß soe ke a teß kikiu peß , ‘ Eën se nö vëvëhöß pa ma hanan apaßpuh , me o hanan sosoneß va pa vöön vëh , parën me maß a nap arus , me a napan varih no a ma moeere to hat , me o teß kekehoß , me ro teß varih no a ma sioniire to hat , parën me ho maß raoe manih pa iuun peöß . ’
42014022	Ka vasuksuk no a teß kikiu pamëh to soe pan , ‘ Apuh , eöß to vatet rakah eoß pa soe pën , ivëhkëk , a ma meh ö ihoß to hikta puh avoeß ne . ’
42014023	Ka teß apuh soe ke a teß kikiu peß pan , ‘ Eën se nö pa ma hanan apaßpuh parën suk a sinten a oro koman a rak , parën me ho maß a ma napan . Eöß to iu noß a iuun peöß se puh rakah .
42014024	Eöß to soe ka neöm , a ma teß kurus varih moaan voh nöß to vipuh raoe , eße to hikta onöt rakah ne a vaëën me a neoß . ’ ”
42014025	A ma nap peo rakah to nönö vah me ne e Ieesuß , keß tarih , pareß soe ke raoe pan ,
42014026	“ Ta pah teß se keh nö maß peöß , ivëhkëk , eß to hikta iu oah rakah a no neoß pa ö neß to iu va e non e tamaneah , sinaneah , köövo peß , koaß peß , kea peß , vameneah , me o toßtoß koman peß , a teß pamëh to hikta teß non e vamomhë rakah peöß .
42014027	Ka teß to hikta koman non a mët vaßpeh me a neoß pa kuruse , eß me to hikta onöt non a tavus e vamomhë peöß .
42014028	A paeh va peöm se iu eok non ta pah iuun vakin rakah , eß se ihoß , pareß kokoman vavih këh o voen in a iuun pamëh . Eß to iu nat non pa tovih moniß rakah neß to öt non to onöt non a vahik a iuun .
42014029	Eß se keh hikta kokoman vavih momoaan , ko vahoß vahik o simen , pareß hikta onöt non a vahik a iuun . A napan kurus se ep , pare vavovoeak ee pa teß pamëh .
42014030	Eße se soe pan , ‘ A teß vëh to taneo a iuun vëh , ivëhkëk , eß to hikta onöt non a vahik . ’
42014031	Ka teß sunön se iu vapus me non a meh teß sunön , eß se ihoß voh , pareß kokoman vavih momoaan , pan eß to teß me non po 10,000 teß vëvënsun peß , ka meh teß sunön nö me maß po 20,000 teß vëvënsun peß . Ivëh , keß iu nat momoaan non , pan eß to onöt e non pa vapus me a meh teß sunön peß . Keß ahik ?
42014032	Eß se keh nat non pan , eß to hikta öt onöt non a nap vapus , ee se teß varo avoeß e ne maß , keß vanö a soe pan , ee se vaato ko vahik o kokoman va pa vapus .
42014033	Keß teß va kov e non manih peöm , ta paeh peöm se keh hikta heß tonun a ma tah kurus peß , ko vatet a neoß , eß to hikta onöt non a tavus e vamomhë peöß . ”
42014034	“ A sö a tah a pah vih rakah , ivëhkëk , o tetehean pa sö se keh hik këh en peß , ea se nok vahvanih , keß tetehean hah ?
42014035	A sö to teß va non nën to hikta onöt non a nok a tah manih peß . Ea se vi rakah ee peß , suk o tetehean to hik këh en peß . A teß to teß me non a tenaneah , eß se pënton . ”
42015001	A ma teß kokon takis me a ma teß nonok vahat to huk vatet ee manuh pe Ieesuß pa pënton a soe peß .
42015002	Ka ma Parësiß , me o teß vavaasis to nat ne o Vavaasis pe Mosës to vaato vaheheve e ne pan , “ A teß vaßih to vakamöß me non a ma teß nonok vahat , pareß vavaëën me non raoe . ”
42015003	Ivëh , ke Ieesuß heß raoe a soe vapipinoß vëh ,
42015004	“ Ta pah teß topnineöm se keh teß me non a 100 sipsip ka paeh se keh ro , e tövaneah pa ma sipsip se këh en pa 99 sipsip to ënëën ne , pareß nö en pa vaiu a paeh sipsip vëh to ro , keß onöt rakah a ö neß se taum poan .
42015005	O poen neß to taum hah poan , eß to vatok poan pa koßkoneah , pareß vaeö rakah , pareß teß hah en peß manuh pa ö no 99 sipsip to teß vavih ne .
42015006	Ko tavus en iuun peß , pareß vaoe a ma vakamöß me a ta vöön peß , kee tönun maß , keß soe ke raoe pan , ‘ Eöm se vaeö me a neoß . A pah sipsip peöß to ro köß vaiu eah , paröß taum hah eoß peß . ’
42015007	Eöß to soe ka neöm , “ Kuru vëh manuh pa vöön va kin , ee to vaeö e ne po 99 teß totoopin to hikta teß me ne ta ma taateß hat nee se panih suk . Ivëhkëk , ta pah teß nonok vahat se keh panih a ma taateß hat peß , a , o vaeö apuh oah se tavus manuh pa vöön va kin . ”
42015008	“ Ta pah köövo se keh teß me non a K10.00 ka K1.00 ro , eß se vëkrea o ram , pareß vavaiu koman a iuun pareß epep vavih , keß onöt rakah a ö neß se taum hah a moniß vëh to ro .
42015009	O poen neß to taum hah poan , eß se vaoe a ma vakamöß me a ta vöön peß , kee tönun maß , keß soe ke raoe pan , ‘ Eöm se vaeö me a neoß . A moniß peöß to ro voh , ivëhkëk , eöß to taum hah eoß peß . ’
42015010	Eöß to soe ka neöm , kuru vëh manuh pa vöön va kin a ma ankeroß pe Sosoenën to vavaeö ne sih a pah teß nonok vahat to panih a ma taateß hat peß , ko tarih hah maß pe Sosoenën . ”
42015011	Ke Ieesuß vavaato avoeß e non , pareß soe pan , “ A pah teß to teß me non a poa koaß oeteß .
42015012	Ka vapöök koaß soe ke tamëëre pan , ‘ Tamön , eöß to koman noß a ma tah kurus nën to iu ki vakëh ka no möm a poa tom kea . A papan peöß sën heß eöm peöß kuru . Ke tamëëre ki vakëh ken pee pa ma tah kurus peß manih pee pon .
42015013	Keß hikta teß varë , ke vapöök koaß ununun a ma tah kurus peß , pareß nö en ko teß e non maß pa meh muhin . Eß to teß non pa muhin pamëh , pareß pah vi vahik en pa ma moniß peß , pa ma taateß hat vatösoe neß to nonok non .
42015014	Eß to vi vahik rakah en pa ma tah peß , ko maë apuh tavus pa muhin pamëh , keß hikta teß rakah me non ta moniß seß voen ta taëën , me ta tah ohop , pareß pah mamaë rakah e non .
42015015	Ivëh , keß nö pareß kiu non pa pah teß va pa muhin pamëh . Ka teß vanö en peß manuh pa matop o pus kuß peß .
42015016	O kuß to ënëën ne sih a ma voaß pin , keß pah iu rakah e non pa ëën a ma kap pin ëën këh po kuß . Ivëhkëk , a hikta pah teß to heß poan a taëën neß se ëën .
42015017	Ka varuß vamanih , eß to kokoman vörep en pa ö neß to teß vahat va non , pareß soe hah kea pan , ‘ A ma teß kikiu pe tamön to teß me ne pa ma taëën peo rakah . Ivëhkëk , eöß to teß noß manih , paröß pah mamaë rakah e noß .
42015018	Eöß se nö hah eöß manuh pe tamön , paröß soe keah pan , ‘ Tamön , eöß to nok a hat manih pe Sosoenën me manih pën .
42015019	Eöß to hikta teß noß a teß vih to onöt noß a ö nën se pokaß a neoß e koaß pën . Eën se vateß va ka neoß manih pa teß kikiu pën . ’
42015020	Keß sun ko nö hah en manuh pe tamaneah . Ivëhkëk , eß to teß varo avoeß këh e non maß pa vöön ke tamaneah ep in na poan . E tamaneah to pah uruan vörep en peß , ko vaeö , pareß vaveo ko not poan , pareß umaß en peß .
42015021	Ke koaß soe ke tamaneah pan , ‘ Tamön , eöß to nok voh a hat manih pe Sosoenën me manih pën . Eöß to hikta teß vih onöt noß a ö nën se pokaß a neoß e koaß pën . ’
42015022	Ivëhkëk , e tamaneah soe ke a ma teß kikiu peß pan , ‘ Eöm se kon maß o ohop rë vih oah peöß , paröm teß ohoß maß , paröm ohop eah . Paröm vahoß a pë manih pa koreneah , ko ohop eah pa suß .
42015023	Paröm nö ko teß maß a purmakaöß sekaß vëh a vusvus , paröm ip vamët . Ka se ëën para vaeö rakah .
42015024	Suk e koaß peöß vëh to mët voh en , ivëhkëk , eß to toß hah en . Eß to ro voh en , ivëhkëk , ea to taum hah ee peß . ’ Ivëh , kee nok ee po vaënëën .
42015025	Ivëhkëk , e koaß vamomoaan to teß no maß pa rak . Eß to hah maß , ko öök vatët maß iuun , pareß tënan a napan to vaeö ne po pinoß .
42015026	Pareß vaoe na a pah teß kikiu pareß hi poan , ‘ Eße nonok ne ataeah ? ’
42015027	Ka teß kikiu soe ke poan pan , ‘ E kea pën to hah en maß , ke tamëneöm ip a purmakaöß sekaß vusvus , suk eß to taum hah en pe koaß to teß toßtoß e non to hikta ro voh . ’
42015028	Ivëhkëk , e koaß vamomoaan to pah heve rakah en , ko hikta iu ho non manuh iuun . Ke tamaneah tavus maß , pareß heß poan a soe vih pa vöknah o heve peß , ko keh vakis rakah en peß pan , eß se ho maß .
42015029	Ivëhkëk , e koaß to piun a soe pe tamëëre pareß soe pan , ‘ Pa ma kirismas peo rakah nöß to matop voh noß a kiu pën , vamanih pa teß kikiu akuk . Eöß to hikta pënton varo voh a oah . Ivëhkëk , eën to hikta heß voh a neöß ta pah soneß meemeß , köß se ëën vaeö me voh a ma vakamöß peöß , ahik rakah .
42015030	Ivëhkëk , e siß koaß pën to vahik voh en maß pa ma tah kurus pën manih po köövo teßteßvaasiß . Pareß hah maß , kën uruan eah parën ip keah a purmakaöß sekaß vusvus rakah na to teß me no . ’
42015031	Ke tamëëre soe ke poan pan , ‘ Koaß peöß , a ma tamoaan voh ne ea to teß vaßpeh e no . Ka ma tah kurus peöß , eße a ma tah pën .
42015032	Ivëhkëk , kuru ea se vaeö ko kokoman pea se teß vavih rakah non . Suk e kea pën vaßih to mët voh en , ivëhkëk , kuru eß to toßtoß hah en . Eß to ro voh en , ivëhkëk , kuru ea to taum hah ee peß . ’ ”
42016001	Ke Ieesuß soe ke a ma vamomhë peß pan , “ A pah teß öt ö to teß me non a teß susun to vakiu ke non poan a ma kiu peß . Ka ma meh teß nö maß manih pa teß öt ö , pare soe ke poë pan , ‘ A teß vëh to susun non to pah vi vahok en pa ma tah pën . ’
42016002	Ka teß sunön vaoe en pa teß susun , pareß soe ke poan pan , ‘ A soe vaßih nöß to pënton manih pën teß vah va non nih ? Eën se nö , parën kiun to soe vanat in a ma tah peöß to teß non manih pën . Eën hikta se teß hah nom a teß susun peöß . ’
42016003	Ka teß susun pamëh pah kokoman vörep e non pan , ‘ Eöß se nok vah vanih ? E sunön to kehkeh veo këh e non peöß pa kiu vëh a teß susun . Eöß to hikta eh onöt noß a een o oeh , paröß poet e noß pa hin a meh teß a taëën .
42016004	Ivëhkëk , eöß to nat eoß pa tah nöß se nok . Eöß se nok a tah no a ma napan se haraß ne pa vaßaus a neoß , ko me a neoß pa ma iuun pee pa ö no a teß sunön se veo këh a neoß a kiu . ’
42016005	Ivëh , ke susun vaoe papaeh o teß varih to teß me ne a ma ötop manih pa teß sunön , kee nö ee maß manih peß . A paeh teß to tavus momoaan maß , ke susun hi poan pan , ‘ Eën teß me nom a tovih ötop manih pe sunön peöß ? ’
42016006	Keß soe , ‘ O 100 taram oer va po voaß öliv . ’ Ke susun soe ke poan pan , ‘ Eën se öt o pëpaß vëh to vëknöm non o ötop pën , ko ihoß , parën kiun o 50 taram ro . ’
42016007	Ka meh teß suk en maß , ke susun hi poan pan , ‘ O tovih ötop pën ? ’ Keß soe pan ‘ O 100 pëk vuit . ’ Keß soe ke poan pan , ‘ Ëën se öt o pëpaß vëh to vëknöm non o ötop pën , parën kiun o 80 pëk ro . ’
42016008	Ke sunön vaeö me e susun hat pamëh . Suk ataeah , eß to nok a taateß to teß va non manih pa teß to teß me non o kokoman va pa matop vavih hah ea . O teß va po oeh vëh to natnat oah e ne pa nok a ma kiu pee , ko teß oah e ne po teß varih to teß ne po maaka . ”
42016009	Ke Ieesuß sosoe avoeß ke non pa ma vamomhë peß pan , “ Manih pa moniß , eöm se vakamöß me a ma napan . Ka amot no a moniß se hik en , a , e Sosoenën se me a neöm pa iuun teßteß tamoaan .
42016010	Ta pah teß se keh matop vavih non a ma siß tah sosoneß , a , eß se matop vavih e non pa ma tah apaßpuh oah . Ka teß to hikta kiu vatotoopin non pa tah soneß , eß se hikta kiu vatotoopin pa tah apuh me .
42016011	Eöm se keh hikta matop vavih nem a moniß vëh po oeh . E Sosoenën me se keh heß a neöm a tah kokoek va pa vöön va kin , eöm hikta onöt nem a matop vavih .
42016012	Eöm se keh hikta matop vavih nem a tah no a meh teß to heß a neöm , eöm me hikta onöt nem a matop a tah ne Sosoenën to heß a neöm manih po oeh , keß vatoe e non manuh pa vöön va kin .
42016013	“ A hikta pah teß kikiu to onöt non a matop a kiu pa poa torara , eß se hat ke non a paeh , pareß iu e non pa meh . Eß se pëpënton e non pa soe pa paeh , pareß heß tonun e non pa meh . Eöm to hikta onöt nem a tavus a teß kikiu pa poa teß , e Sosoenën me a moniß . ”
42016014	O Parësiß to iu rakah ne sih a moniß to pënton a soe pe Ieesuß , pare pah kö ee peß .
42016015	Ivëhkëk , e Ieesuß to soe ke raoe pan , “ Eöm to teßteß vapoßkan nem , pan eöm o teß totoopin to vavatet nem a taateß vih pa matëëra ma napan . Ivëhkëk , e Sosoenën to nat e non po kupu peöm . A ma tah no a napan to vaßpuh ne po kupu pee , eße a ma tah hat po epep pe Sosoenën .
42016016	O Vavaasis pe Mosës , me o Vavaasis po Teß Vanënën Soe to teß onöt rakah e non po poen ne Jon Tövapupui to tavus maß , pareß taneo en pa vatvus a soe va pa panih . Ivëhkëk , taneo no maß pe Jon ko öök no maß kuru , a Soe Vih va pa Matop Vih pe Sosoenën to tavus en maß pa ma vöön kurus . Ka ma nap peo söë rakah ee pa hop manih pa Matop Vih pamëh .
42016017	Amot no akis me o oeh se hik en . Ivëhkëk a hikta siß pah ö kiun va po Vavaasis pe Mosës to se panih . ”
42016018	E Ieesuß to soe pan , “ E voe to veo e köövo peß ko me a meh köövo , eß to nok a taateß rëhrëh . Ka voe to me a köövo vëh moaan voh ne voe peß to veo poan , eß me to nok en pa taateß rëhrëh . ”
42016019	“ Moaan voh no a pah teß öt ö to teß non , ka ma poen kurus neß to ohop non a ma ohop vihvih vörep me o ohop ereraß vih . Ka ma poen kurus neß to ënëën non a ma taëën vihvih rakah .
42016020	Ka manih po sinten hopaß in a iuun peß , a pah teß arus rakah to koroh non , a ëhnaneah e Lasarus . A sionin e Lasarus to puh rakah non po piß .
42016021	Ke Lasarus koman non a ö neß se kon a ma ö taëën ëën këh to vuß manih paan a ö ënëën pa teß öt ö pamëh , pareß ëën ko mahun . O këh to nönö e ne maß , pare rëmrëm ne a ma piß pe Lasarus .
42016022	A teß arus pamëh to mët en , ko ankeroß pe Sosoenën nö maß , pare teß poë ko vahoß vaßpeh me poë e Abraham . Ka teß öt ö mët suk en .
42016023	Ko nö en manuh po suraß ësës tamoaan , ko teß rakah me non o kamis o pöh apuh rakah . Eß to ta peah , pareß ep na e Abraham to teß varo rakah e non maß , ke Lasarus teß vaßpeh me non poan .
42016024	Ka teß öt ö tötö ke na e Abraham , pareß soe pan , ‘ Tamön , eën se uruan a neoß , parën vanö maß e Lasarus , keß varu a kumis koreneah manuh pa ruen , pareß vatunuß voh maß a meaneoß . Eöß to pah haraß suntan rakah e noß po kamis manih po suraß vëh ! ’
42016025	Ivëhkëk , e Abraham to soe pan , ‘ Koaß peöß , kuru eën se kokoman voh a pah tah , moaan voh eën to teß toßtoß nom eën to kon voh a ma tah vihvih rakah , ke Lasarus kon voh a ma tah hat . Ivëhkëk , manih pa vöön vëh o kokoman moomo neß to kon , ka hik to kamis neß to kon , ke eën to pah kon eom po kamis o pöh hat rakah .
42016026	Ka meh tah ivëh , manih topniira , e Sosoenën to vateß voh o pöh een . Ivëh , ko teß to teß ne manih , to iu pahan ne o een vëh , ko nö nös manih peöm , eße to hikta onöt ne . Ko teß varem to hikta onöt ne a pahan maß , pare nö maß manih pemöm . ’
42016027	Ka teß öt ö soe vamanih pan , ‘ Ivëh , köß hi nös oah Tamön , eën se vanö e Lasarus keß nö manuh pa iuun pe tamön .
42016028	Eöß to teß me noß a tönim kea peöß , ke Lasarus se nö , ko heß raoe a soe va pa panih a ma taateß hat pee , tomeß eße nö maß manih pa vöön va pa kon o kamis apuh vëh . ’
42016029	Ivëhkëk , e Abraham to soe maß pan , ‘ O Vavaasis pe Mosës me ro Vavaasis po Teß Vanënën Soe to teß e ne , ee se tënan ee pa ma Vavaasis poë varih , pare vatet ee . ’ ”
42016030	Ka teß öt ö soe pan , ‘ Ahik , Tamön Abraham , o Vavaasis varih to hikta onöt ne , suk ee se keh tënan a teß vavaasis to nat non o Vavaasis pe Mosës , ee to hikta se vaman ne . Antoen rakah non a ö no a teß se sun taneß hah manih pa nap mët , ko heß a soe , kee panih a ma taateß hat pee .
42016031	Ivëhkëk e Abraham to soe ke poan pan , ‘ Eße se keh hikta tënan o Vavaasis pe Mosës , me ro Vavaasis po Teß Vanënën Soe , a , ka ta pah teß se keh sun taneß hah maß pa nap mët , eße to hikta onöt ne a vaman pet poë . ’ ”
42017001	E Ieesuß to soe ke a ma vamomhë peß , “ A ma vu taateß hat se tavus maß , ko miröß o kokoman pa ma napan , kee kuß ee pa taateß hat . Ivëhkëk , varenan rakah pa teß to rëh a meh teß pa nok a hat .
42017002	Eß to vih rakah non pa ö nöm se vahan a vös apuh pa koßkoneah ko varu eah tahiß , eß he meß e non pa rëh ke o vaman pa siß koaß soneß , keß kuß manih pa taateß hat . ”
42017003	Ivëh , ke eöm se matop koman hah a nem tomeß eöm rëh ta meh teß pa nok a hat . E kea pën se keh nok a hat manih pën , eën se soe keah , keß panih a taateß hat peß , kën se ihan anoe këh eah a hat peß .
42017004	Ke kea pën se keh nok a hat manih pën pa tönim me a poa tëëm koman a pah potan , pareß hah maß pën , ko soe vatamak ka oah pa tönim me a poa tëëm koman a pah potan , a , eën se ihan anoe këh eah a hat peß . ”
42017005	Ka ma aposol soe ke Apuh pan , “ Eën se nok vaßpuh o vaman pemöm keß apuh rakah maß . ”
42017006	Ke Apuh soe ke raoe pan , “ O vaman peöm se keh teß va non manih po voaß naon soneß vëh o voaß mastat , eöm se taß o meoh naon apuh vëh pan , ‘ Tatai ah , parën nö , ko pu hah manuh tahiß . ’ Eß se suk en pa soe peöm . ”
42017007	“ Ta pah teß manih peöm , se keh teß me non a teß kikiu to eneen non sih o oeh manuh pa rak , keß to matop non o sipsip . Vasuksuk neß to hah en maß iuun , ke susun peß soe pöß ke poan pan , ‘ Vëvëhöß ho poß maß parën ihoß ko ëën . ’ Eß hikta se taß non poan pa ihoß ko ëën .
42017008	Ahik , e susun se soe ke poan pan , ‘ Eën se vamatop a taëën peöß , parën voh o voh , ko hak a taëën peöß parën teß maß . Eöß se ëën , paröß kaak vovoh , ko vasuksuk poß nën se ëën ko kaak . ’
42017009	Ke susun se pöß soe vavihvih ken pa teß kikiu vëh to vatet a soe peß . Eß me a hik .
42017010	Ivëh , ke eöm me , eöm se keh nok vahik kurus em pa ma tah ne Sosoenën to soe ka neöm , a , eöm se soe vamanih pan , ‘ Emöm o teß kikiu varoe . A ma tah nemöm to nonok nem , eß a kiu akuk ko pemöm . Ivëh , kemöm hikta iu nem a soe vavihvih . ’ ”
42017011	E Ieesuß to suksuk nö non a hanan vëh to nö non Jerusalëm , pareß koe topnin Samëriaß me Galiliß .
42017012	Eß to vovos nö non pa pah vöön , ka havun teß to teß me ne a mët töpaß to nönö nö ne maß , ko sun varo avoeß e ne maß ,
42017013	pare vaoe suntan rakah ee pe Ieesuß pan , “ Ieesuß , Apuh , ururuan a möm ah . ”
42017014	Ke Ieesuß ep raoe , pareß soe pan , “ Eöm se nö ko vataare këm manuh po teß ësës heß , kee ep pan eöm to voon ko vih em . ” Kee nönö avoeß e ne ka ma sioniire vih ee ka mët töpaß hik en .
42017015	Ka paeh va pee ep in a sionineah to vih hah , ko hah en . Pareß pah kë suntan rakah en pa ëhnan e Sosoenën .
42017016	Pareß vatokon pa havin mon e Ieesuß , ko soe vavihvih ke poan . A teß pamëh eß a to Samëriaß varoe to hah maß .
42017017	Ke Ieesuß ep in a teß pamëh , pareß soe pan , “ Eöß to koman noß pan , a havun teß to vih hah . A meh tönim me a tanaß poß harih ?
42017018	Ahik pöß ta meh teß to hah maß pa kë a ëhnan e Sosoenën , ha ? A pah teß ro va pa meh muhin to tavus vavih , to hah maß pa soe vavihvih me a kë a ëhnan e Sosoenën . ”
42017019	Ke Ieesuß soe ke poan pan , “ Eën se sun parën nö , o vaman pën to vavih hah en pën . ”
42017020	Ko Parësiß hi e Ieesuß pan , “ O poen poanheh no a Matop Vih pe Sosoenën se nö maß ? ” Ke Ieesuß piun raoe , pareß soe pan , “ O poen no a Matop Vih pe Sosoenën se nö maß , a napan to hikta onöt ne a ep pa matëëre .
42017021	Eße to hikta onöt ne a soe pan , ‘ Ep öm a Matop Vih ivëh , keß ivöh , suk ataeah a Matop Vih pe Sosoenën nöm to teß me e nem . ’ ”
42017022	Ke Ieesuß soe ke a ma vamomhë peß pan , “ Amot no o poen se tavus maß ko kokoman peöm se pah iu rakah e non pa ep a neoß e Koaß Teß Pa Napan Kurus po to pöh poen ro . Ivëhkëk , eöm to hikta se ep nem .
42017023	A napan se soe va ka neöm manih pan , ‘ Ep öm , eß to teß no maß manuh , me ee se soe pan , eß to teß non manih . ’ Ivëhkëk , eöm se sun vakis ko nat nem vatet raoe .
42017024	Eöm to nat e nem , o poen no a vakës se vakës maß , o ëman se tavus pa ma ö kurus manih pa akis . Ivëh , ko poen ne eöß e Koaß Teß Pa Napan Kurus se nö hah maß , eöß se nö va maß nën , ka ma napan kurus se ep a neoß .
42017025	Ivëhkëk , eöß se teß o kamis o pöh apuh po vamomoaan , ka napan va kuru se heß tonun a neoß me o vavaasis peöß .
42017026	A taateß nee to nok voh pa ö ne Noaß to teß non , eß to teß akuk va kov e non manih pa ö nee se nok vamanih peöß e Koaß Teß Pa Napan Kurus .
42017027	Eße to ënëën ko kaak ne , pare vavaen ne keß antoen rakah po poen ne Noaß to hop en po paröß me ra kën tom sinan peß . Ka unat apuh ip vamët en pa ma napan kurus .
42017028	Eß se teß va non manih po poen voh pe Löt . A napan to ënëën voh ne ko kakaak ne , ko vonvoen tah ne ko vavoen tah ne manih pa napan , pare kikiu ne a ma rak pee ko ekeok iuun ne .
42017029	Ivëhkëk , e Löt to këh a Södom manih po poen pamëh , ka suraß me o vös vëh o sölpaß to taneß maß manuh akis vamanih pa uhön , ko ip vahik voh en pa napan .
42017030	Keß teß va kov e non manih po poen ne eöß e Koaß Teß Pa Napan Kurus se tavus vateeraß hah va maß .
42017031	Manih po poen pamëh a pah teß se keh tok no maß tonun iuun peß , ka ma tah peß pet no maß koman iuun , a , eß to hikta onöt non a nö pa kon a ma tah peß , ko rusin këh a hat . Keß teß va kov e non manih pa teß to teß no maß pa rak peß , eß to hikta onöt non a up hah a ma tah peß manuh iuun , ko rusin këh a hat .
42017032	Eöm se koman nem e köövo pe Löt to vatatarih hah voh no na pa vöön Södom , ke Sosoenën ip en peß .
42017033	Ta pah teß se keh iu ötöön non o toßtoß peß , a , o toßtoß peß se ro amot en . Ivëhkëk , a teß se keh koman a non neoß , pareß mët suk a neoß , a , amot a teß pamëh se kon o toßtoß tamoaan .
42017034	Eöß to soe ka neöm , manih pa popoen pamëh a poa teß to koroh ne pa pah tevan , e Sosoenën se me a paeh këh a meh to koroh non .
42017035	A poa köövo se posean ne pa rih o praoaß va pa peret , e Sosoenën se me en pa paeh , ka meh neß se këh en .
42017036	A poa teß se keh teß ne pa rak , e Sosoenën se me a paeh këh a meh se teß non . ”
42017037	Ko vamomhë peß pënton a soe vaßih , pare hi poë pan , “ Apuh , a tah vaßih se tavus rakah nih ? ” Ke Ieesuß soe ke raoe pan , “ Manih pa ö poanheh no a tah koa to pët non , manih pa ö pamëh no o növan ënëën tah koa to tötönun ne sih nën . ”
42018001	Ke Ieesuß heß a pah soe vapipinoß manih pee , marën a vavaasis raoe pan , eße se teß ne pa taateß hin manuh pe Sosoenën pa ma poen kurus , pare koe a karauh .
42018002	E Ieesuß to heß a soe vapipinoß va pa taateß hin vamanih pan , “ Manih pa pah vöön apuh a pah tökiiki vahutët to teß non . Eß to hikta nanaöp non sih e Sosoenën , ko hikta koman non sih o upöm teß .
42018003	Ka pah köövo mahu teß non pa vöön apuh pamëh . Pa ma tamoaan ne köövo to nönö non sih pa teß pamëh , pareß sosoe ke non sih poan pan , ‘ A teß vëh to vakihat me a neoß , eß to iu miröß e non peöß , eën se vaßaus a neoß manih po vahutët . ’
42018004	Moaan voh neß to hikta iu vaßaus voh non e köövo , ivëhkëk , vasuksuk neß to koman vamanih pan , ‘ Eöß to hikta naöp noß e Sosoenën , paröß hikta koman vörep noß a ma napan .
42018005	Ivëhkëk , e köövo mahu vëh to pah vëhvaß e non peöß pa nö vatëh maß . Rakah ah , köß vaßaus momoaan eoß peß manih po vahutët . Eß tomeß vatëh sionin pa nö vatëh maß manih peöß . ’ ”
42018006	Ke Ieesuß soe pan , “ Eöm to pënton em pa soe pa tökiiki vahutët vëh no a taateß peß to hikta teß totoopin non .
42018007	Keß teß vah va poß non nih ? A ma napan ne Sosoenën to vateß voh a ma teß peß , ee to hinhin ne sih e Sosoenën o vaßaus pa potan me pa popoen . E Sosoenën to hikta se vaßaus pöß non raoe po vahutët , ha ? Ivëh , keß anoeh non sih pa vaßaus raoe .
42018008	Eöß to soe ka neöm , e Sosoenën se vaßaus vëvëhöß rakah en pee . Ivëhkëk , amot ne eöß e Koaß Teß Pa Napan Kurus se nö maß manih po poen pamëh , eöß se nö maß pa ep pa napan varih po oeh pan , ee to vaman rakah e ne , keß ahik ? ”
42018009	E Ieesuß to heß me a soe vapipinoß vëh manih pa napan varih to vaman hah a ne pan , eße ra nap totoopin rakah , ko upöm teß to paraß hat . Ivëh , ne Ieesuß to heß suk a soe vapipinoß vaßih .
42018010	Eß to soe pan , “ A poa teß to nö pa hin koman a Iuun Hinhin Apuh ! A paeh a Parësiß , ka meh a teß kokon takis .
42018011	Ka Parësiß pamëh sun , ka manih po kokoman peß eß to hinhin va non manih pan , ‘ Sosoenën , eöß a teß vih totoopin rakah , to hikta teß va noß manih po upöm teß , ivëh , köß soe vavihvih ka nös oah . Eöß a teß hikta kakaveo , nonok taateß hat , me mimiröß vaen . Me eöß hikta teß va noß manih pa teß kokon takis vöh .
42018012	Manih komön a ma nënkikiu kurus eöß to vapenpen noß sih pa taëën po pöök poen . Ka ma tah kurus nöß to vaneah noß , eöß to kökök noß sih a paeh va pa havun tah , paröß heßheß noß nös oah a paeh . ’
42018013	Ivëhkëk , a teß kokon takis to sun varo varuß e non maß , pareß hikta iu ta peah no na manuh kin . Ahik . Eß to tös a poeneah to vataare non pan , eß to teß non a hat neß to nok voh . Pareß hinhin non e Sosoenën se ururuan varenan poan ko ihan anoe këh poan a ma hat peß .
42018014	Eöß to soe ka neöm , a teß kokon takis varoe , ne Sosoenën to pokaß non poan a teß totoopin rakah , keß hah en pa iuun peß . Ivëhkëk , a meh teß ahik rakah . A hat peß to teß avoeß e non . Eöß se soe ka neöm , a teß to kë koman hah a non e Sosoenën se vöknah rakah en peß . Ka teß to vöknah koman hah a non , e Sosoenën se kë poan . ”
42018015	Ka napan meeme ee maß pa ma koaß sosoneß manih pe Ieesuß , pan e Ieesuß se vaket , ko tapui raoe . Ivëhkëk , o vamomhë peß to ep a tah vaßih , pare siröß ee pa napan poë varih .
42018016	Ivëhkëk , e Ieesuß to vaoe huk en na pa ma koaß manih peß , pareß soe pan , “ Eöm se koe a amun o koaß , kee nö maß manih peöß . Suk ataeah , a Matop Vih pe Sosoenën to teß suk non o teß to teß va ne manih po siß koaß varih .
42018017	Eöß to soe vamaman rakah ka neöm , a teß to hikta kon a Matop Vih pe Sosoenën vamanih pa siß koaß soneß , eß to hikta onöt rakah non a hop . ”
42018018	Ka pah teß sunön po Jiuß hi e Ieesuß pan , “ Apuh vih , eöß se nok ataeah , paröß kon o toßtoß tamoaan ? ”
42018019	Ke Ieesuß soe ke poan pan , “ Suk ataeah , kën pokaß a neoß a vih ? Ahikta pah teß vih . E Sosoenën varoe a paeh a vih .
42018020	Eën to nat voh eom pa ma taateß ne Sosoenën to heß voh e Mosës , “ Koe a nok a taateß rëhrëh , koe a ip va mët a meh teß , koe a piuk a meh teß pën manih po vahutët ,
42018021	Ka teß susun pamëh soe ke Ieesuß pan , “ Taneo no maß po poen ne eöß to teß voh noß a koaß , ko öök non kuru , eöß to vavatet voh e noß pa ma taateß kurus varih . ”
42018022	Ke Ieesuß pënton a soe vaßih , pareß soe ke poan pan , “ Eën to kökööt avoeß nom a pah tah . Eën se vavoen a ma tah pën , parën heß a moniß manih pa nap arus . Kën se teß nom a ma tah kokoek manuh pa vöön va kin . Parën vatet poß maß neoß . ”
42018023	Ivëhkëk , a teß susun pamëh to pënton a soe vaßih , ko pah tamak rakah en . Suk ataeah , eß a teß öt ö rakah .
42018024	E Ieesuß to ep in poan to haraß vatamak non , pareß soe pan , “ Eß to paraß hivaß rakah po teß öt ö pa hop manih pa Matop Vih pe Sosoenën .
42018025	Eß to teß tö rakah ke non pa këmol pa hop koe manih pa töhkoß in a ni kunkun . Ivëhkëk , eß to hivaß oah rakah e non pa teß öt ö to kehkeh hop non manih pa Matop Vih pe Sosoenën . ”
42018026	A ma napan to pënton a tah vaßih , pare soe pan , “ Eß se keh teß va non nën , keteh se poß kon o toßtoß tamoaan ? ”
42018027	Ke Ieesuß piun raoe , ko soe pan , “ A ma tah varih no a napan to hikta onöt ne a nok , e Sosoenën to onöt e non pa nok . ”
42018028	Ke Pitaß soe pan , “ Ep ah ! Emöm to këh voh maß a ma iuun pemöm , ko vatet maß oah . ”
42018029	Ke Ieesuß soe ke raoe pan , “ Eöß to soe vaman rakah ka neöm . A ma napan kurus to koman voh ne a Matop Vih pe Sosoenën , pare këh maß a ma iuun pee , köövo , me a ma koaß , kea pee , taman me sinëëre .
42018030	E Sosoenën se piun oah pet ke raoe a ma teß tah , nee to öt ne kuru , me o poen se tavus amot maß , neß se heß raoe o toßtoß tamoaan . ”
42018031	Ke Ieesuß me ke a havun me a poa vamomhë peß , pareß soe ke raoe pan , “ Ea se nö manuh Jerusalëm . Ka ma soe varih no o teß vanënën soe pe Sosoenën to kiun suk voh a neoß e Koaß Teß Pa Napan Kurus se tavus vaman en .
42018032	Ee se heß a neoß pa koreera napan to hikta teß ne pan ee ro Jiuß , ee se kö a neoß , ko nok vahat a neoß , me ee se teteo a neoß .
42018033	Ee se rëp a neoß , pare ip vamët a neoß . Ivëhkëk , o vakön poen eöß se sun taneß hah eoß maß po vapeepe . ”
42018034	Ivëhkëk , a ma vamomhë peß to hikta maaka vavih ne pa pusun in a soe vakoaan , me ee to hikta maaka ne pa tah neß to sosoe ke non raoe .
42018035	E Ieesuß to vos vatet en manuh Jerikoß , ka pah teß kehoß to ihoß non sinten hanan , pareß hinhin moniß non a ma napan .
42018036	Eß to tënan a napan o pöh peo rakah to oßoah nö nee , pareß hi a ma meh teß pan , “ Ee nonok ne ataeah ? ”
42018037	Kee soe ke poë pan , “ E Ieesuß va Nasarët to nönö nö no maß . ”
42018038	A , keß pah kokoeß suntan en pan , “ Ieesuß Koaß supnaiß pe Devit , ururuan a neoß ah . ”
42018039	Ka napan varih po vovoh siröß poë , pare soe pan , “ Vatotomin ah . ” Ivëhkëk , eß to kokoeß vakis oah en , pareß soe pan , “ Koaß supnaiß pe Devit , ururuan a neoß ah . ”
42018040	Ke Ieesuß nö maß pareß sun en ko soe ke raoe pan , “ Me maß öm eah manih peöß . ” Ka teß kehoß huk vatët en maß , ke Ieesuß hi poan pan ,
42018041	“ Eën iu nom ataeah ne eöß se nok manih pën ? ” Keß piun , pareß soe pan , “ Apuh , eöß to iu opoep hah noß . ”
42018042	Ke Ieesuß soe ke poan pan , “ A matömah se opoep hah en . O vaman pën to vatoß hah en pën . ”
42018043	Ivëh , ka varuß rakah vakomanih no a mataneah to takap hah en , keß ep vavih hah en , ko vatet en pe Ieesuß , kee pet nö ee . Keß kë ko vavihvih rakah en pa ëhnan e Sosoenën . Ka napan ep a tah pamëh to tavus , pare pët kë ee pa ëhnan e Sosoenën .
42019001	E Ieesuß to vos manuh Jerikoß , pareß iu nö oah e non .
42019002	Ka pah teß a ëhnaneah e Sakias , eß a teß susun pa nap kokon takis , me eß a teß öt ö .
42019003	Eß to iu ep rakah non pe Ieesuß eteh , ivëhkëk , a ma napan peo to teß ne . E Sakias a teß kökööt rakah , ivëh , keß hikta onöt non a ep e Ieesuß .
42019004	E Sakias to vaveo vovoh , pareß peah en po naon vëh o fik , eß to iu ep non e Ieesuß . Eß to nat e non e Ieesuß se suk maß a hanan pamëh .
42019005	Ke Ieesuß öök maß pa ö pamëh ko ta peah , pareß soe ke poan pan , “ Sakias , vëhöß kunah maß , kuru eöß se teß noß nös pa iuun pën . ”
42019006	Ivëh , ke Sakias kunah vëhöß rakah këh en maß po naon , suk o kokoman peß to vaeö rakah , keß me en pe Ieesuß manuh pa iuun peß .
42019007	Ka ma napan kurus ep a tah vaßih , pare vakukunun e ne pan , “ Ep öm , e Ieesuß to nö en pa iuun pa teß nonok hat vöh . ”
42019008	E Sakias pen e Ieesuß to teß ne koman iuun ke Sakias sun , pareß soe ke Ieesuß pan , “ Apuh , pënton nom ah , kuru eöß to iu kiiki noß a ma tah peöß po topnin rakah , paröß heß a meh papan manih pa nap arus . Köß se keh piuk voh ta pah teß , paröß kaveo voh ta pah tah peß , eöß se piun hah keah a taanaß tah to oah non . ”
42019009	Ke Ieesuß soe ke poan pan , “ Kuru ne Sosoenën to kon hah vur en pa tapaiuun varih , suk a teß vëh , eß me e koaß supnaiß pe Abraham .
42019010	A soe pamëh to man rakah , suk eöß e Koaß Teß pa Napan Kurus to nö voh maß pa vaiu a napan varih to ro voh pa taateß hat , paröß kon hah raoe . ”
42019011	A napan to pënton a soe vaßih , ke Ieesuß heß raoe a soe vapipinoß . Suk eß to öök vatët en Jerusalëm , ka napan koman ne pan , varuß vakomanih no a Matop Vih pe Sosoenën to tavus vamhën en .
42019012	Ke Ieesuß soe ke raoe pan , “ A pah teß sunön to iu nö non pa vöön varo , pan ee se vateß poë a teß sunön . Ko vasuksuk neß to hah en maß .
42019013	Vamomoaan in a nö pa teß sunön , eß to vaoe a havun teß kikiu peß , pareß heß vakëkëh raoe a ma moniß to onöt non o 100 potan nee to se kiu , pareß soe ke raoe pan , ‘ Eöm se vakiu nem a ma moniß varih , keß öök po poen söß hah maß . ’
42019014	Ivëhkëk , a tavöön peß to pah heve rakah e ne peß , ivëh , keß nö en kee vanö suk ee pa ma teß kee suk ee peß , pare soe pan , ‘ Emöm to rës rakah e nem pa teß vëh se tavus a teß sunön pemöm . ’
42019015	Ivëhkëk , ee to vateß ee peß a teß sunön pee . Po poen neß to hah maß , eß to vaoe a ma teß kikiu varih moaan voh neß to heß voh raoe a ma moniß . Eß to iu nat non pa tovih moniß to oah non pa ma moniß neß to heß pa paeh voh raoe .
42019016	Ka teß vamomoaan nö vovoh en maß , pareß soe pan , ‘ Apuh , eöß to vakiu a moniß pën , paröß kon oah a havun moniß to oah non pa moniß nën to heß voh a neoß . ’
42019017	Ka teß sunön soe ke poan pan , ‘ Eën a teß kikiu vih to nok voh a kiu vih rakah , eën to matop vavih nom a tah soneß . Ivëh , köß vateß a oah se susun ke nom a havun vöön . ’
42019018	Ka va pöök teß kikiu nö en maß , pareß soe pan , ‘ Apuh , eöß to vakiu a moniß pën , paröß kon oah a tönim to oah non pa moniß nën to heß voh a neoß . ’
42019019	Ka teß sunön soe ke poan pan , ‘ Eöß to vateß a oah se susun ke nom a tönim vöön . ’
42019020	Ka meh teß kikiu nö en maß , pareß soe pan , ‘ Apuh , a ma moniß kurus pën ivarih nën to heß voh a neoß nöß se heß hah a oah . Eöß to mon voh po ankesep , paröß koaan .
42019021	Suk ataeah , eöß to ep e noß pën a teß vavakiu vëhvaß teß , paröß naöp e noß pën . A ma tah no a ma meh teß to vahoß ne , eën to kokon nom sih , ka ma taëën pa napan eß me nën to kokon nom . ’
42019022	Ka teß sunön soe ke a teß kikiu pamëh pan , ‘ Eën a teß kikiu hat rakah , manih pa soe koman pën , eöß se vateß a oah po vahutët . Eën to nat e nom peöß a teß vavakiu vëhvaß teß , ka ma tah no teß to vahoß ne nöß to kokon këh noß raoe , ha ? Ka ma taëën no a napan to nepnep ne eöß to kokon noß sih , ha ?
42019023	Suk ataeah poß , kën hikta vahoß voh a moniß peöß manuh pa iuun vavahoß moniß , köß se hah maß , paröß kon ta moniß to teß oah non ? ’
42019024	Ka teß sunön soe ke a ma teß varih to sun vatët ne pan , ‘ Eöm se öt këh eah a moniß , paröm heß a teß kikiu vëh to öt non a havun moniß to oah non . ’
42019025	Ivëhkëk , ee to hikta teß vaeö ne ko soe ke poë pan , ‘ Apuh , eß to vih pöß e non pea se heß a moniß pamëh manih pa teß to öt e non pa havun moniß to teß oah non , ha ? ’
42019026	Ka teß sunön piun raoe , pareß soe pan , ‘ A napan varih se keh kon voh a ma tah ne Sosoenën to heß raoe , pare vaßaus ne a meh teß , e Sosoenën se heß vaßpuh oah en pee pa ma meh tah . Ivëhkëk , a teß se keh koaan a tah vëh ne Sosoenën to heß voh poan , e Sosoenën se öt hah këh en peß pa tah pamëh .
42019027	‘ Ivëhkëk , a ma teß varih to vakihat me a no neoß , pare hikta iu ne a ö nöß se teß noß a teß sunön pee , eöm se me maß raoe , paröm ip vamët manih pa mataneoß . ’ ”
42019028	E Ieesuß to soe vahik en pa soe vaßih , pareß nö pet en manuh Jerusalëm .
42019029	Eß to öök vatët en vöön Bëtfes me manuh vöön Bëtaniß manih pa ö vëh nee to pokaß ne sih Tope Öliv . Pareß vanö vovoh en pa poa vamomhë peß .
42019030	E Ieesuß to soe ke raoe pan , “ Eöm se nö pa vöön to teß no maß manuh . Eöm se vos pa vöön pamëh , paröm ep in a tönkiß sekaß to nohtöön non no a hikta teß to tok voh manih peß . Eöm se ihan eah , ko me maß eah manih peöß .
42019031	Ta pah teß se keh hi a neöm pan , ‘ Suk ataeah , köm ihihan nem a tönkiß manem ? ’ Eöm se soe keah pan , ‘ E Topoan to teß me non a kiu manih peß . ’ ”
42019032	E Ieesuß to vanö raoe pon , kee nö , ko taum ee pa ma tah kurus vamanih pa ö ne Ieesuß to soe va i raoe .
42019033	Ee to ihihan ne o uris to nohtöön non a tönkiß sekaß , ke tövaneah hi ee maß pee pan , “ Suk ataeah , köm ihihan nem a tönkiß sekaß maneom ? ”
42019034	Kee soe ee pan , “ E Topoan to teß me non a kiu manih peß . ”
42019035	A poa vamomhë pe Ieesuß to me ee maß pa tönkiß sekaß manih pe Ieesuß , pare pan e pa tonun a tönkiß pa rara , ke Ieesuß peah en pa tönkiß , kee nö me ee peß .
42019036	Eß to tok nö non pa tönkiß , ka napan panpan ee pa ma ohop rërë pee manih hanan .
42019037	E Ieesuß to öök vatët en maß pa hanan vëh to kunah non pa Tope Öliv , ko vamomhë peo peß taneo ee pa vaeö me kë e Sosoenën . Ee to koman hah a ma tah vatoksean varih nee to ep voh , pare kë rakah ee pa ëhnan e Sosoenën .
42019038	Ee to soe pan , “ E Sosoenën se tapui e Sunön suk eën to nö maß pa ëhnan e Sunön . Manuh pa vöön va kin to teß non a taateß moomo me o ëhnan apuh pe Sosoenën ! ”
42019039	Ka ma pah Parësiß to teß vaßpeh me ne a napan poë varih to soe ke Ieesuß pan , “ Tövavaasis , eën se siröß a ma vamomhë pën , kee koe a soe a ma tah poë varih . ”
42019040	Ke Ieesuß piun raoe , pareß soe pan , “ Eöß se soe ka neöm , ee se keh vatotomin , o vös se taoa ee maß pa kë a ëhnaneoß . ”
42019041	Ke Ieesuß öök vatët en manuh Jerusalëm , pareß ep in a vöön , pareß ook en pa vöön Jerusalëm .
42019042	Eß to soe vamanih pan , “ Eöm se keh nat nem pa taateß tö me a taateß teß amot po poen vëh kuru , eß to parin a vih , e Sosoenën se heß a neöm . Ivëhkëk , kuru a ma tah to vakoaan e non pa matëëneöm .
42019043	Amot o pöh poen se tavus maß no a napan varih to vakihat ka no neöm se nö maß , pare ununun o taioeh to sunpip a neöm pa tavus , ko vapus me a neöm . Pare pah sunpip rakah ee peöm manih pa ma ö kurus .
42019044	Ee se pah miröß rakah ee peöm , me a ma koaß peöm varih to teß vaßpeh me a no neöm . Ee se hikta koe ta pah vös peöm se teß non tonun a meh vös . Ivëh , ka vöön apuh peöm Jerusalëm nee se miröß vahik rakah ee peß . Suk ataeah , eöm to hikta inan nem po poen ne Sosoenën to nö maß pa vaßaus a neöm . ”
42019045	Ke Ieesuß ho en pa ö vëh mahën manuh koman Iuun Hinhin Apuh , pareß taneo en pa veo tavus a ma napan varih to vavoen ne a ma tah pee .
42019046	E Ieesuß to soe ke raoe pan , “ Manih po Puk Vapenpen no a teß vanënën soe e Aisaëaß to kiun voh , to soe va non manih pan , ‘ A iuun peöß eß a iuun hinhin pa napan kurus . ’ Ivëhkëk , eöm to rih eah , ko nok em peß , “ A ö vavakoaan po teß kakaveo . ”
42019047	Ka ma poen kurus rakah ne Ieesuß to vavaasis non a ma napan manih koman a Iuun Hinhin Apuh . Ko teß susunön ësës heß , me ro teß vavaasis to nat ne o Vavaasis pe Mosës , me ro teß sunön va vöön , eße to vavaiu vah këh ne ta hanan nee se ip vamët vah va in e Ieesuß .
42019048	Ivëhkëk , a ma napan kurus to pah iu rakah e ne pa pënton a ma soe pe Ieesuß .
42020001	O pöh poen ne Ieesuß to vavaasis non a ma napan varih to vaman ne poë , eß he vatvus non a Soe Vih manih koman a Iuun Hinhin Apuh pa ö vëh mahën . Ko teß susunön ësës heß , me ro teß vavaasis to nat ne o Vavaasis pe Mosës , me ro teß susunön po Jiuß nö ee maß manih peß .
42020002	Pare soe ke Ieesuß pan , “ Soe ka möm ah , a tasun taeah nën to teß me nom parën nonok nom a ma kiu varih ? Eteh to heß a oah a tasun pamëh ? ”
42020003	Ke Ieesuß piun a soe pee , pareß soe pan , “ Eöß me se hi voh a neöm a siß pah hi ro , soe ka neoß öm ,
42020004	a tasun vëh pa pupui a napan ne Jon Tövapupui to heß voh , taneß maß pe Sosoenën , keß , eß taneß maß manih pa napan ah ? ”
42020005	Kee vaiihi koman e ne pan , “ Ea se poß soe ataeah ? Ea se keh soe pan , ‘ Eß to taneß maß pe Sosoenën , ’ eß se soe en pan , ‘ Vahvapoß nih ka hikta vaman no e Jon ? ’
42020006	Ka se keh soe pan , ‘ Eß to taneß maß pa napan , a napan kurus varih se tösvös ee pea , suk ataeah , ee to vaman rakah voh ee pe Jon a teß vanënën soe . ”
42020007	Ivëh , kee piun va in a soe pe Ieesuß manih pan , “ Emöm to hikta nat nem , a pupui vëh pe Jon taneß voh maß peteh ? ”
42020008	Ke Ieesuß soe ke raoe pan , “ Eöß me to hikta se vatët a noß neöm a tasun nöß to teß me noß pa nok a ma tah varih . ”
42020009	Ke Ieesuß heß a soe vapipinoß manih pa napan , pareß soe pan , “ A pah teß to nep a voaën manuh pa rak peß . Pareß heß a napan varih to iu kiu moniß ne , kee matop ke ne poë , eß hehnö ko teß varë e non maß pa vöön varo .
42020010	Ko poen no a voaß to vamatop e ne pa oes , ke tövaneah pa rak vanö en maß pa pah teß kikiu peß , keß nö en manuh pa napan varih to matop ne pa rak voaën . Eß to iu non a ö nee se heß maß poë ta ma teß voaß voaën va pa rak pamëh . Ivëhkëk , a ma teß kikiu va pa rak to ip a teß pamëh , pare vanö akuk hah ee maß peß .
42020011	Keß vanö hah en pa meh teß kikiu peß . Eß me no a nap kiu varih pa rak to ip vapoet ee peß , pare vanö akuk hah ee maß peß .
42020012	Keß vanö en pa vakön teß kikiu manih pee . Ivëhkëk , ee to ip vahat poë , pare veo tavus ee peß .
42020013	Ivëh , ke tövaneah pa rak soe en pan , ‘ Eöß se nok poß ataeah ? E sunaißneoß nöß to iu oah noß eah , eöß se vanö eah . Eße se pöß tënan poë pare ta e ne peß . ’
42020014	Ivëhkëk , a napan varih to kiu ne pa rak to ep in e koaß oeteß peß pare vasoe ee pan , ‘ A teß vëh eß se vaneah amot a ma tah pe tamaneah . Ep öm ka ip eah , para vaneah varuß e no pa rak vëh . ’
42020015	Kee öt poë , pare vi tavus këh ee maß peß pa rak voaën , pare ip vamët ee peß . Ke tövaneah pa rak voaën se poß nok ataeah manih pa napan varih to ip e koaß peß ?
42020016	E tövaneah pa rak voaën se nö maß , pareß ip vamët a napan varih to matop ne pa rak , pareß heß a rak voaën manih po upöm teß . ” A napan to pënton a tah vaßih , pare soe pan , “ E Sosoenën to hikta se vaonöt non a tah pamëh se tavus . ”
42020017	Ivëhkëk e Ieesuß to kuteß rakah non pee pareß soe pan , “ A pusun in a soe vapipinoß vaßih to teß non komön o Puk Vaëhëh , to teß va non manih pan , ‘ A vös vaßih no a nap ekeok to vi tavus in , to tavus en a vös vamomoaan vëh to toon vakis non a iuun . ’
42020018	A teß se keh vuß po toon pamëh eß se tatape rakah en , ko toon se keh vußtöön ta pah teß , eß se kakaaroe rakah en . ”
42020019	Ko teß vavaasis to nat ne o Vavaasis pe Mosës me ro teß susunön ësës heß to nat e ne pe Ieesuß to heß a soe vapipinoß vëh to huh rakah e non pee . Ivëh , kee kehkeh öt e ne pe Ieesuß , ivëhkëk , ee to nanaöp e ne pa napan .
42020020	Ko teß vavaasis to nat ne o vavaasis pe Mosës , me ro teß susunön ësës heß to ut ne e Ieesuß , pare vanö maß a ma meh teß kee ut aven ne e Ieesuß . A ma teß poë varih to piuk pan ee ro teß vih . Ee to kehkeh punöß ne e Ieesuß pa soe peß , pan eßeß se soe vapiun ta tah , kee se öt poë ko me manuh pa koreero teß apaßpuh va pa kaman ko vateß poë po vahutët .
42020021	Pare hi poë pan , “ Apuh , emöm to nat e nem a soe me a tah nën to vavaasis nom sih to totoopin manih pa ma napan . Parën hikta nat nom pa naöp manih pa ëhnan apuh pa teß , ahik , eën to vavaasis nom sih a ma napan a soe vih pe Sosoenën .
42020022	Soe ka möm ah , eß vih kës e non pea pa heß a takis manih pe Sisaß , keß a hik ? ”
42020023	Ivëhkëk e Ieesuß to nat vur en po vakëën nee to nok manih peß , ivëh keß soe ke raoe pan ,
42020024	“ Vataare a neoß öm ta pah moniß . A ëhnan me o kahoß peteh vëh to teß non pa moniß vëh ? ” Kee piun e Ieesuß , pare soe pan , “ Pe Sisaß . ”
42020025	Ke Ieesuß soe ke raoe pan , “ A tah to vaneah non pe Sisaß nöm se heß e Sisaß . Ka tah to vaneah non pe Sosoenën nöm se heß e Sosoenën . ”
42020026	Ivëh , kee hikta onöt ne a öt poë manih pa matëëra napan . Ee to pah kokoman vörep e ne pa soe ne Ieesuß to piun raoe , ko pah vasup rakah ee .
42020027	Ko Sëdiusi , ee o kum teß to hikta vaman ne pan a nap mët se sun taneß hah ee manih po vapeepe , to nö ee maß manih pe Ieesuß .
42020028	Pare hi e Ieesuß pan , “ Apuh , e Mosës to kiun voh ka ra a taateß to soe va non manih pan , ‘ Ta pah teß se keh mët akuk eß hikta vatvus ta pah koaß manih pe köövo peß , ke kea peß me hah e köövo amop peß , pareß vatvus a koaß se kon a ëhnan e kea peß . ’
42020029	A tönim kën tom mahin me a pöök to teß voh ne . A teß a vamomoaan to vaen , pareß mët en a hikta koaß peß .
42020030	Ka vapöök me en pe köövo ,
42020031	ko vasuksuk no a vakön kea pee to nok va en nën , ivëh ka tönim me ra pöök kën tom mahin vameeme petpet voh e ne pe köövo pamëh , pare mët ee a hikta koaß nee to vataman .
42020032	Po vasuksuk ne köövo pamëh to mët pet en .
42020033	Ko poen no a nap mët se sun hah , e köövo pamëh se teß poß non e köövo rakah peteh ? A kën tom mahin to me voh poë vamanih pe köövo pee . ”
42020034	Ke Ieesuß piun raoe , pareß soe pan , “ O teß oeteß me o köövo va kuru to vavaen e ne .
42020035	Ivëhkëk , a napan varih ne Sosoenën to soe a ö nee to onöt e ne pa sun hah ko kon o toßtoß va amot , o teß poë varih hikta se vavaen hah ne .
42020036	Ee to teß va ne manih po ankeroß pe Sosoenën , pare hikta onöt ne a mët . E Sosoenën to kuin taneß hah raoe po vapeepe , ivëh , kee teß e ne a ma koaß pe Sosoenën .
42020037	E Mosës me to vataare voh en pea pan a nap mët to susun hah e ne , manih po vahutët vëh neß to kiun suk voh a ö no suraß to ësës non o naon , pareß soe pan , ‘ E Sunön , eß e Sosoenën pe Abraham , me eß e Sosoenën pe Jekop . ’
42020038	Ivëh , ke Sosoenën hikta teß non pan , eß e Sosoenën pa nap mët . Ahik . Eß e Sosoenën pa nap toßtoß . Manih peß , a napan kurus to teß toßtoß ne . ”
42020039	E Ieesuß to soe va nën , ka ma teß vavaasis to nat ne o Vavaasis pe Mosës piun a soe peß pan , “ Apuh , a soe pën to paraß vih . ”
42020040	Kee naöp e ne pa hi hah e Ieesuß ta ma meh hi .
42020041	Ivëh , ke Ieesuß soe ke raoe pan , “ Vahvanih kee sosoe ne pan , e Kristo e koaß pe Devit ?
42020042	Ka manih po Puk Vahëh , e Devit koman to soe vavoh manih , ‘ E Sosoenën to soe ke Devit pan , “ E Kristo e Sunön pën . ” ‘ Ke Sosoenën sosoe avoeß ke non pe Kristo pan , “ Ihoß ah manih pa papmatö peöß ,
42020043	ko teß nom nën keß onöt po poen nöß se vahoß o teß varih to vakihat me a nom oah manih paan a matop pën . ” ’
42020044	E Devit to popokaß non sih e Ieesuß Kristo e Sunön , ivëh , ke Kristo hikta teß varoe non pan eß e koaß pe Devit . Ahik ! Eß to teß me e non e Sunön peß . ”
42020045	A ma napan kurus rakah varih to teß ne to pënton ne a soe pe Ieesuß . Keß soe ke ro vamomhë peß pan ,
42020046	“ Eöm se matop vavih nem po teß vavaasis to nat ne o Vavaasis pe Mosës . Ee to iu rakah ne o ohop rë vih ne se ohop , pare nönö vah me ne . Ee to iu rakah ne pan a napan se soe potan avih manih pee pa ma ö totoaan . Pare iu rakah ne a ihoß pa ma ö ihihoß po teß susunön manih koman a ma iuun hinhin soneß , ko iu rakah ne a ö ihihoß vavoh manih po vaënëën apuh .
42020047	Ee to vavakëën ne sih o köövo amop , pare kakaveo ne a ma moeh tah pee . Pare pikpiuk ne sih pa nok a ma hin rë . Manih po poen nee se teß po vahutët , a pap napan poë varih se kon o kamis o pöh apuh oah rakah . ”
42021001	E Ieesuß to teß non koman a Iuun Hinhin Apuh ko epep vah non , pareß ep in a ma teß öt ö to vahoß a ma heß pee manih pa pokis vavahoß moniß .
42021002	Pareß ep in e köövo amop arus to nö maß , pareß vahoß o siß pöök voaß moniß to matan va non manih pa poa toeaß .
42021003	Ke Ieesuß soe pan , “ Eöß to soe vaman rakah ka neöm , e köövo amop vëh to heß oah rakah a moniß to apuh oah e non pa ma napan .
42021004	Ka napan varih to teß me ne a ma moniß peo , to vahoß ro a ma paeh manih pa ö vavahoß moniß . Ivëhkëk , e köövo vëh to kökööt rakah non pa moniß , eß to heß vahik rakah en pa siß moniß neß to öt non , pareß hikta teß hah me non ta meh moniß marën a voen taëën . ”
42021005	A ma pah vamomhë pe Ieesuß to vavasoe suk ne a Iuun Hinhin Apuh , ko soe pan , “ O teß to kon voh o vös ep vavih me a ma heß no a napan to heß manuh pe Sosoenën , pare vatëk vavih a iuun vëh . ” Ke Ieesuß soe ke raoe pan ,
42021006	“ A ma tah varih kuru nöm to ep nem , o poen se tavus maß no a hikta pah vös to onöt non a tok pa tonun a meh . Ahik . Eße se taru kunah kurus ee maß . ”
42021007	Kee hi e Ieesuß pan , “ Apuh , o poen poanheh no a tah vëh se tavus ? O vëknöm taeah se tavus momoaan maß kemöm se nat nem a tah pamëh to öök vatët en maß ? ”
42021008	Ke Ieesuß soe pan , “ Eöm se matop vavih nem , o upöm teß tomeß piuk ka neöm . A nap peo rakah se nö maß , pare popokaß ne a ëhnaneoß , pare soe vamanih pan , ‘ Eöß a teß pamëh ’ , me ‘ O poen to öök vatët en ’ , ivëhkëk , eöm se koe a vaman raoe .
42021009	Ka amot nöm se pënton a soe va po vapus , o vapus o pöh apuh rakah , a , paröm nat nem töhkak . A ma tah kurus varih se tavus momoaan ee , ivëhkëk , o poen hik po oeh to hikta se tavus ohoß no maß . ”
42021010	Pareß soe pet ke raoe pan , “ A napan va pa pah muhin se sun , pare vapus me ee pa napan va pa meh muhin . Ka matop vih pa pah teß sunön se sun , pareß vapus me en pa teß matop vih pa meh teß sunön .
42021011	A rikrik se kö en pa ma meh muhin , ko maë apuh tavus en , me a ma nën mët apuh se tavus maß pa ma pah muhin . Ka manih pa akis eöm se ep in a ma vëknöm apuh vaßnaöp me a ma moeh tah se tavus maß .
42021012	Ivëhkëk , a ma tah kurus poë varih se meß avoeß e ne pa tavus ee he öt a neöm ko pah miröß rakah ee peöm . Ee se vateß a neöm po vahutët koman a ma iuun hinhin soneß , ko vahoß a neöm pa nohnoh . Ee to iu vöknah ne a ëhnaneoß , pare me a neöm pa matëëro teß susunön me manuh pa matëëra ma vu susunön va pa kaman , suk eöm to vaman paröm vavatet a nem neoß .
42021013	Ka tah vaßih se vataare non a hanan nöm se vatvus ke raoe a Soe Vih peöß .
42021014	Ivëh , köm se nat nem karë vovoh nem ataeah nöm se piun ke raoe ,
42021015	eöß koman se heß a soe manih peöm , paröß heß a neöm o nat vih . Ko teß varih nöm to vakihat me nem hikta antoen ne a pënton varo a soe peöm , me vöknah a soe vëh nöß to heß a neöm .
42021016	A ma teß to vatët ne peöm vamanih pe tamëneöm , me sinaneöm , teß poëëneöm , me kea peöm , me ra ma vamomhë peöm , ee se heß a neöm manih pa ma teß varih nöm to vakihat me nem . Ee se ip vamët a ma paeh peöm .
42021017	Amot no a ma napan peo se heve ov e ne peöm , suk eöm to vaman , paröm vatet a nem neoß .
42021018	Ivëhkëk , ahik rakah ta paeh peöm no apeneah se ro .
42021019	Eöm se keh vaman vakis nem ko vatös me nem e Sosoenën , eöm se kon em po toßtoß tamoaan . ”
42021020	“ O poen nöm to ep in a vöön Jerusalëm no a nap vëvënsun to tavi poë , eöm se nat em , o poen taseök pa vöön to öök vatët en .
42021021	A napan varih to teß ne manih pa muhin va Jiutiaß ee se rusin manuh pa moeh totope . Ka napan varih to teß ne koman vöön Jerusalëm ee se tavus këh maß a vöön , ka napan varih to teß tavus ne se koe a vos varuß manih pa vöön pamëh .
42021022	O poen pamëh ne Sosoenën se piun hah a ma hat , ivëh , ka ma soe varih to teß ne po puk vapenpen se tavus vaman .
42021023	Varenan rakah po köövo kikiuk me o köövo to vasisiß ne ro koaß sosoneß ! Manih po poen pamëh a punis o pöh apuh rakah se tavus manih po oeh . Suk o vakmis pe Sosoenën se nö maß pa ma napan va Israël .
42021024	A nap peo se mët po rapis rë , ka ma meh nee se me varo pa meh muhin pa nohnoh , ko teß varih to hikta teß ne ro Jiuß se miröß a vöön , pare vaneah varuß e ne pa vöön Jerusalëm , keß onöt po poen vateß pe Sosoenën .
42021025	E Ieesuß to soe pan , “ A ma vëknöm se tavus maß manih pa potan , me sivö me po vesun . Manih pa ma muhin kurus a napan se karë , pare naöp pa ö no a tahiß to susupa va non .
42021026	A ma napan kurus se kokoman vörep e ne pa ep a ma tah varih se tavus maß . Ka ma napan se vavito matan , suk ee to ep vaßnaöp a ma tah varih pa akis se vußvuß maß suk e Sosoenën se kö o kikis vöh akis .
42021027	A ma tah varih se tavus , ka napan se ep a neoß e Koaß Teß pa Napan Kurus se nö me maß o kikis me o maaka apuh manih pa koman a unöh .
42021028	Ka amot no a ma tah poë varih se taneo pa tavus . Manih po poen pamëh eöm se sun , paröm ta peah na . Suk o poen ne Sosoenën se hehe a neöm to öök vatët en maß . ”
42021029	Ke Ieesuß heß raoe a soe vapipinoß , pareß soe pan , “ Eöm se ep po naon vëh o fik me a ma meh naon .
42021030	Eöm se keh ep a ma naon to töpkaß vavoon , eöm se nat em , a parëm potan to taneo en .
42021031	Keß teß akuk va kov e non manih pa ö nöm se ep a ma tah varih se tavus maß , eöm se nat em a Matop Vih pe Sosoenën to öök vatët en maß .
42021032	Eöß to soe vaman rakah ka neöm . A ma napan va kuru to hikta se mët vahik ne , ka ma tah poë varih se tavus ee maß .
42021033	A akis me o oeh se hik ee , ivëhkëk , a soe peöß to hikta se hik non , eß se teß tamoaan e non . ”
42021034	Ke Ieesuß soe pan , “ Eöm se matop vavih rakah nem , tomeß eöm kakaak vah nem ko sipak , paröm kokoman vörep nem a ma tah va po sionin . A vu taateß pamëh se keh vöknah a neöm , köß hah vöhkak a maß neöm ko öt va ka neöm manih po vasuß .
42021035	O poen pamëh se tavus manih pa napan kurus rakah varih to teß ne manih po oeh .
42021036	Eöm se teß vamatop tamoaan rakah nem , paröm hinhin nem pa ma poen kurus , ke Sosoenën se heß a neöm o kikis . Ivëh , köm se vaniu këh a ma tah varih to se tavus maß , ivëh köm se sun pa mataneoß e Koaß Teß pa Napan Kurus . ”
42021037	Pa ma potan kurus ne Ieesuß to vavaasis non a ma napan manih mahën koman a Iuun Hinhin Apuh . Pa vameomin matan pa ma poen kurus ne Ieesuß to nönö non manuh pa Tope Öliv .
42021038	Ka ma pöstakah kurus no a napan to nönö ne maß ko tötönun ne manih mahën koman a Iuun Hinhin Apuh pa tënan o vavaasis peß .
42022001	O Poen Apuh Va Pa Taëën Hikto Is vëh nee to pokaß ne o Pasovaß to se tavus en .
42022002	O teß susunön ësës heß , me o teß vavaasis to nat i ne o Vavaasis pe Mosës to nanaöp e ne pa napan , suk a napan to se vaßaus ee pe Ieesuß pa ö no o teß susunön se keh öt ee pe Ieesuß .
42022003	Ke susun po oraß hat hop en manih po kokoman pe Jiutas Iskariot . Eß a teß va pa vöön va Kariot , eß a paeh va pa havun me a poa vamomhë pe Ieesuß .
42022004	Eß to nö , pareß vahutët me maß o teß susunön ësës heß , me o teß susun po teß utut manih pa Iuun Hinhin Apuh . Eß to vavaiu vah këh non ta hanan neß se vikuh vah va in e Ieesuß manih pa koreere .
42022005	Ivëh , kee vaeö rakah ee , pare soe vaonöt pan , eße se voen poë pa moniß .
42022006	Ke Jiutas vaonöt en pa soe pee , ivëh , keß iu vah këh e non ta hanan neß se vikuh vah va in e Ieesuß , pareß heß o teß susunön ësës heß pa ö no a napan kurus hikta nat ne .
42022007	A Taëën Apuh va pa Taëën Hikto Is va po Pasovaß to tavus en . Manih po poen pamëh nee se ip a soneß sipsip , pare nöh ko ëën manih po poen nee to popokaß ne o Pasovaß .
42022008	Ivëh , ke Ieesuß vanö en pe Pitaß pen e Jon , pareß soe ke raoe pan , “ Nö öm pom paröm vamatop maß a taëën pea va pa Taëën Apuh vëh o Pasovaß , ka se ëën . ”
42022009	Ka poa vamomhë hi e Ieesuß pan , “ Eën iu nom a ö nemöm se vamatop maß a taëën nih ? ”
42022010	Ke Ieesuß soe ke raoe pan , “ Eöm se vos manuh pa vöön va Jerusalëm , ka pah teß vatatan me a neöm , to teßteß nö non a nöh ruen , eöm se vatet eah manuh pa iuun neß se ho .
42022011	Eöm pom se soe ke tövaneah pa iuun pamëh manih pan , ‘ E Apuh to ihi no maß oah pan , a piprom poanheh neöß se vaënëën vaßpeh me a ma vamomhë peöß a Taëën Apuh va po Pasovaß ? ’
42022012	Ka teß pamëh se vataare en peöm pom pa piprom apuh vakin to teß me non a pok ënëën me a ma ö ihihoß to teß vamatop keon e non . Köm se vamatop maß a taëën pea manih pa piprom apuh pamëh . ”
42022013	A , kee nö ee , pare taum ee pa ma tah vamanih pa ö ne Ieesuß to soe a maß , ko vamatop ee pa Taëën Apuh va po Pasovaß .
42022014	A aoaß to tavus en ke Ieesuß ihoß pa ö ënëën to ëën vaßpeh me a ma aposol peß .
42022015	Pareß soe ke raoe pan , “ Eöß to iu ëën vaßpeh rakah me noß neöm pa taëën vëh o Pasovaß . Ka vasuksuk nöß se teß o kamis o pöh apuh rakah .
42022016	Eöß to soe vaman rakah keoß peöm , eöß hikta se ëën hah rakah noß a ö taëën vëh keß onöt rakah po poen ne Sosoenën se kon hah a ma napan peß manih pa Matop Vih peß pa ö neß se tavus a teß Sunön va po oeh kurus . ”
42022017	Ke Ieesuß kon a kap voaën , pareß soe vavihvih ke na e Sosoenën , pareß soe , “ Eöm se kon a kap voaën vëh ko pët kaak vaßpeh .
42022018	Eöß to soe vaman rakah keoß peöm , kuru me amot nöß hikta se kaak hah noß o voaën keß onöt rakah manih po poen no a Matop Vih pe Sosoenën se tavus maß . ”
42022019	Keß kon a ö taëën , pareß soe vavihvih ke na e Sosoenën , pareß kök a ö taëën pamëh , ko ki vakëkëh po vamomhë peß , pareß soe ke rapoë pan , “ Eß vaßih a sionineoß , nöß to heß marën a vaßaus a neöm . Eöm se nonok va nem manih marën a kokoman hah a neoß . ”
42022020	Ee to ëën vahik ee keß nok pet va en nën manih pa kap voaën neß to kon , pareß soe pan , “ Eß vaßih a kap voaën va po vatompoan voon va po eraß koman peöß nöß to koß marën a vaßaus a neöm .
42022021	“ Ivëhkëk , ep öm , a teß vëh se vikuh ka neoß manih pa koreera nap hat , eß to teß vaßpeh me non peöß manih .
42022022	Eöß , e Koaß Teß Pa Napan Kurus se suk o manin pe Sosoenën pa ö nöß se mët . Ivëhkëk , varenan rakah pa teß vëh to vikuh ka neoß manih pa koreera nap hat . ”
42022023	E Ieesuß to soe va nën , kee vaiihi koman va i ne manih pan , “ Eteh vëh se nok pa taateß pamëh ? ”
42022024	Ko vamomhë vaato vaheve koman hah ee , suk eteh e sunön pee .
42022025	Ke Ieesuß soe ke raoe pan , “ A ma teß sunön varih to hikta teß ne pan ee ro Jiuß to teß me ne po kikis apuh marën a matop a ma napan , pare soe pan , ee to vavaßaus e ne pa napan poë varih .
42022026	Ivëhkëk , eöm se koe a nok va nën , a teß se susun ka non eöm , a teß pamëh se tavus a teß vasuksuk rakah . Ka teß se susun ka no neöm eß se teß va non manih pa teß kikiu marën a vaßaus a neöm .
42022027	Eteh e sunön ? A teß pöß vëh to ihoß non , pareß ënëën non , ha , keß a teß vëh to hak a taëën pareß teß maß , ah ? A teß vëh to ihoß non eß kuru eß e sunön . Ivëhkëk , eöß to teß noß topnineöm , eöß to teß va noß manih pa teß kikiu marën a vaßaus a neöm , ivëh , ke eöm se ep ko vatet a taateß pamëh .
42022028	O poen no a ma punöß to tavus voh a neoß , eöm to teß vaßpeh me e nem peöß , paröm hikta rusin këh a neoß .
42022029	E Tamön to heß voh en peöß pa matop vih , keß teß va kov e non manih peöß to heß a neöm a matop vih .
42022030	Ka manih pa matop vih peöß , eöm se ëën , paröm kaak em manih pa tevo , paröm ihoß pa ma ö ihihoß pa teß sunön , ko matop nem o havun me o pöök vuteß va Israël . ”
42022031	Ke Ieesuß soe pan , “ Saëmon , pënton no mah . E susun po oraß hat to kon en pa soe vaonöt manih pe Sosoenën pa ö neß se punöß o vaman peöm , vamanih pa ö no a teß kikiu to pitöß va in a ma kuma uriß këh a ma teß a vihvih .
42022032	Ivëhkëk , eöß to hinhin suk a noß oah e Saëmon , ko vaman pën manih peöß se nat non kuß vahik . Ka amot no vaman pën se teß kikis hah non kën se tarih hah maß manih peöß , ko se vaßaus a ma kea pën . ”
42022033	Ke Pitaß soe ke Ieesuß pan , “ Apuh , eöß to vamatop e noß pa nohnoh me mët vaßpeh me oah . ”
42022034	Ke Ieesuß soe ke Pitaß pan , “ Eöß to soe ka oah , nös pa popoen no e toaß oeteß se meß avoeß e non pa tö , kën kukön soe eom pan , eën to hikta nat nom peöß . ”
42022035	Ke Ieesuß soe ke ra ma vamomhë peß pan , “ Moaan voh nöß to vanö a neöm köm hikta teß voh nös ta moniß , me to kove , me ta meh poa suß . Ka manih po poen pamëh eöm to kökööt pöß voh nem ta pah tah , keß ahik ? ” Kee soe pan , “ Ahik ! ”
42022036	Ke Ieesuß kokoman non a ma tah se tavus amot manih pa ma vamomhë peß , pareß soe ke raoe pan , “ Kuru vëh a teß se keh öt non ta moniß me to kove eß se kon en . Ka teß a hikto rapis rë , eß se vavoen to ohop peß ka moniß neß to kon eß se voen to rapis rë .
42022037	Eß to kiun non po puk pe Sosoenën pan , ‘ Ee to ep vavoh e ne poë manih pa teß hat . ’ A ma napan se nok a ma tah hat manih peöß , keß vapuh en pa ö no a soe pe Sosoenën to kiun va non . ”
42022038	Kee soe pan , “ Apuh , ep ah , emöm to teß me nem po pöök rapis rë manih ! ” Ke Ieesuß soe ke raoe pan , “ Eß to onöt en , koe a vaato suk o rapis rë . ”
42022039	E Ieesuß to tavus këh en pa piprom vakin vëh nee to teß ne manih pa vöön va Jerusalëm , pareß nö en manuh Tope Öliv , vamanih pa ö neß to nonok tamoaan va non . Ka ma vamomhë peß nö vaßpeh me ee peß .
42022040	Ee to öök ee pa ö pamëh ke Ieesuß soe ke raoe pan , “ Eöm se hinhin nem , ka punöß se nat non a vöknah o vaman peöm . ”
42022041	Ke Ieesuß këh huk amot en pee , pareß vatokon ko taneo en pa hin vamanih pan ,
42022042	“ Tamön , eën se nom iu rakah nom kën kon këh a neoß o kamis vëh . Ivëhkëk , Tamön eën se nat nom suk o iu peöß , ahik , eën se vatet varoe o iu koman pën . ”
42022043	Ka ankeroß pe Sosoenën nö maß ko vasöë poan .
42022044	E Ieesuß to haraß rakah e non pa punis ko hin vakis oah rakah en . Ko hikiß tavus va en manih po eraß manih pa sionineah ko totopoß e non manih po oeh .
42022045	E Ieesuß to hin vahik en , pareß nö maß manih pa ma vamomhë peß . Pareß ep i ra raoe to koroh . O kokoman pee to punis , ivëh , nee to koroh taneß ne .
42022046	Pareß soe ke raoe pan , “ Eöm koroh suk nem ataeah ? Eöm se sun , paröm hinhin nem , ka punöß se nat non a vöknah o vaman peöm . ”
42022047	E Ieesuß to vavaato avoeß e non , ka napan o pöh peo to nö ee maß . A teß vëh e Jiutas a paeh va po havun me a poa vamomhë , eß to vamatan nö no maß . Eß to huk vatët maß manih pe Ieesuß , pareß uumaß en peß .
42022048	E Ieesuß to soe ke Jiutas pan , “ A taateß uumaß to vëknöm non a vakamöß vaßpeh me e Koaß Teß Pa Napan Kurus , Ivëhkëk , eën to uumaß a neoß pa heß a neoß pa koreero teß to vakihat me a ne neoß . ”
42022049	Ko vamomhë varih to sun vatët ne pe Ieesuß ep in a tah to kehkeh tavus non , pare soe pan , “ Apuh , eën iu nom a ö möm se ip raoe po rapis rë ha ? ”
42022050	Ka paeh moes kurus en pa pap tenan matö pa teß kikiu pa Teß Susun po Teß Ësës Heß .
42022051	Ivëhkëk , e Ieesuß to ep in a tah vaßih , pareß soe pan , “ Antoen en . ” Ke Ieesuß vaket pa tenaneah keß vih hah en .
42022052	Ke Ieesuß soe ke ro teß susunön ësës heß , me ro teß susun po teß utut manih pa Iuun Hinhin Apuh , me ro teß susunön po Jiuß varih to nö maß pa öt poë . Eß to soe ke raoe pan , “ Eöm nö maß pa öt a neoß , ko teß em maß pa ma rapis rërë , me a ma tanaon ke pan , eöm to nö maß pa öt a teß kakaveo , toh ?
42022053	A ma poen kurus nöß to teß me voh e noß peöm manih pa Iuun Hinhin Apuh . Ivëhkëk , eöm to hikta vahoß a korem manih peöß . Ivëhkëk , o poen vëh eß o poen peöm . Kuru o kikis va pa popoen to onoah en . ”
42022054	Ka napan öt ee pe Ieesuß , pare me ee peß manuh pa iuun pa Teß Susun po Teß Ësës Heß . E Pitaß to suksuk amot nö e non maß pa napan to meeme nö ne e Ieesuß .
42022055	A suraß nee to vaës havin a iuun ko maßkis ne , ke Pitaß to ihoß vaßpeh me non raoe .
42022056	A pah köövo kikiu to ep in e Pitaß to maßkis non , pareß soe pan , “ A teß me vëh to teß vaßpeh me voh no maß e Ieesuß . ”
42022057	Ivëhkëk , e Pitaß to vonih pareß soe pan , “ Köövo , eöß to hikta nat noß pa teß vëh . ”
42022058	A siß ö to oah en ka meh teß ep in e Pitaß pareß soe pan , “ Eën me a meh teß va po vakum peß . ” Ivëhkëk , e Pitaß to vonih rakah en pareß soe pan “ Voe , eöß ahik ! ”
42022059	A siß ö keß pah aoaß en , ka meh teß soe pan , “ Pöh man rakah , a teß vëh to teß vaßpeh me voh non poan , suk eß a teß va Galiliß . ”
42022060	Ivëhkëk , e Pitaß to vonih vakis pareß soe pan , “ Pöh man rakah , eöß to hikta nat noß pa tah nöm to sosoe nem . ” Varuß vakomanih e toaß oeteß to tö en .
42022061	Ke Apuh tarih , pareß kuteß na e Pitaß , keß koman hah a soe ne Apuh to soe vu ke maß poan pan , “ Manih po poen vëh e toaß se meß e non pa tö , kën kukön soe eom pan , eöß to hikta nat noß peß . ”
42022062	Ke Pitaß puh rakah en po tamak , pareß tavus , ko pah ook suntan rakah en .
42022063	Ka nap utut varih to öt e Ieesuß , pare vavovoeak poë ko töstös ee peß .
42022064	Ee to kupkup a mataneah po rara , pare hi poë pan , “ Pokaß oon voh ah , eteh to tös a oah ? ”
42022065	Pare pah soe ee pa ma soe hat to vöknah e ne peß .
42022066	Pa pöstakah rakah no a ma Kum Teß Susunön po Jiuß to vakum ee . Ee o teß varih , o teß susunön ësës heß , me o teß vavaasis to nat ne o Vavaasis pe Mosës , me a ma meh teß susunön po Jiuß to vatötönun , pare me e Ieesuß manuh po vakum pee .
42022067	Kee hi poë pan , “ Soe ka möm ah , eën kuru e Kristo , oh ? ” Ke Ieesuß soe ke raoe pan , “ Eöß se keh soe ka neöm , eöm hikta se vaman nem neoß .
42022068	Köß se keh hi a neöm ta hi , eöm hikta onöt nem a piun a hi peöß .
42022069	Ivëhkëk , kuru me amot eöß e Koaß Teß Pa Napan Kurus se ihoß noß pa papmatö pe Sosoenën A Kikis Vi . ”
42022070	Ivëh keße kurus , hi poë pan , “ Eën e Koaß pe Sosoenën , ha ? ” Ke Ieesuß piun raoe , pareß soe pan , “ Eöm to soe koman em . Eöß kuru , ivëh . ”
42022071	Kee soe ee pan , “ Ea to hikta iu pënton no ta ma meh soe to taneß po upöm teß pa vateen eah pa hat . Eß a ma soe koman peß ivarih na to pënton moaan voh ee to antoen e ne pa vateen eah pa hat . ”
42023001	Ko Kum Teß Susunön po Jiuß poë varih to me ee pe Ieesuß manuh pe Ponsius Paëlat .
42023002	Pare taneo ee pa vateß e Ieesuß po vahutët . Ee to soe pan , “ Emöm to taum a teß vëh to me vapiun a napan pemöm . Me eß to soepip a möm pa heß a takis moniß manih pe Sisaß , pareß sosoe non sih pan , eßeß e Mesaëaß se tavus en , eß a teß Sunön .
42023003	Ke Paëlat hi e Ieesuß pan , “ Eën e sunön po Jiuß , ha ? ” Ke Ieesuß piun a soe pe Paëlat , pareß soe pan , “ Eën koman to soe va nën . ”
42023004	Ke Paëlat soe ke ro teß susunön ësës heß , me a napan pan , “ Eöß to hikta taum ta pah hat manih pa teß vëh . ”
42023005	Ivëhkëk , ee to soe vakis ee maß pan , “ Eß to heßheß soe non pa vaheve a napan varih pa muhin va Jiutiaß , pan ee se pënton varo a kaman va Room . Eß to taneo voh maß pa muhin va Galiliß ko öök maß manih . Eß to kunkuin o kokoman pa ma napan po vavaasis peß , kee heve ko pënton varo a kaman . ”
42023006	E Paëlat to pënton a tah vaßih , pareß hi raoe pan , “ A teß vaßih eß a teß va Galiliß , ha ? ”
42023007	A napan to soe pan , e Ieesuß a teß va Galiliß , pa ö oeh ne Hëërot to matop non . Ivëh , ke Paëlat vanö en pe Ieesuß manuh pe Hëërot , suk e Hëërot me to teß non manih Jerusalëm .
42023008	E Hëërot to ep in e Ieesuß ko pah vaeö rakah en . Suk eß to pënton voh non sih a ma soe va peß manih po upöm teß . Ivëh , keß iu ep voh non e Ieesuß se nok ta pah tah vatoksean keß ep pa mataneah .
42023009	Ivëh , ke Hëërot hi en pe Ieesuß pa ma hi peo , ivëhkëk , eßeß to hikta piun ta pah hi pe Hëërot .
42023010	Ko teß susunön ësës heß , me ro teß vavaasis to nat ne o Vavaasis pe Mosës to huk vatët ee maß , pare vateß vakis ee pe Ieesuß po vahutët .
42023011	E Hëërot me a ma nap vëvënsun peß to pah kö ee pe Ieesuß , pare soe vavahat ee peß . Ko kon o ohop o pöh vih , pare ohop e Ieesuß ko vanö hah ee peß manuh pe Paëlat .
42023012	Moaan voh e Hëërot pen e Paëlat to vakihat ne , ivëhkëk , po poen pamëh ee pon to tavus ee a poa vakamöß .
42023013	Ke Paëlat vaoe o teß susunön ësës heß , me ra nap susunön , me a ma napan , kee vatönun maß .
42023014	Keß soe ke raoe pan , “ Eöm to me maß a teß vëh manih peöß , paröm soe ka neoß pan , eß to vapiun a taateß pa napan . Köß ihi noß eah a ma soe poë varih pa matëëneöm . Eöß to hikta taum ta pah hat manih pa teß vëh pa ma tah varih nöm to vateß suk eah po vahutët .
42023015	E Hëërot me to hikta taum ta pah hat manih peß , ivëh , neß to vahah taneß maß poan manih pea . A teß vaßih to hikta nok ta pah hat neß se mët suk .
42023016	Ivëh köß se rëp eah , paröß vahah eoß peß . ”
42023017	Manih koman a ma kirismas kurus po Pasovaß a taateß to soe non pan , e Paëlat se vatvus hah a pah teß këh a nohnoh keß hah manuh pa napan .
42023018	Ivëh ka napan kurus rakah pët taoa , pare soe maß pan , “ Ip vamët a teß manem , ko vahah maß e Barabas manih pemöm . ”
42023019	E Barabas to taneo voh o vapus me a kaman manih Jerusalëm , pareß ip vamët voh a teß . Ivëh , kee vanö poë pa nohnoh .
42023020	E Paëlat to iu vahah vavih e non pe Ieesuß , ivëh , keß hi a napan .
42023021	Ivëhkëk , a napan to pët taoa pare soe maß pan , “ Ni öm eah pa kuruse ! Ni öm eah pa kuruse ! ”
42023022	Ke Paëlat vakön hi en pee pan , “ Suk ataeah , a hat taeah neß to nok ? ” Eöß to hikta taum ta pah hat manih peß to onöt non a ö na se ip vamët suk eah . Ivëh , köß se rëp eah , paröß vahah nös eah . ”
42023023	Ivëhkëk , ee to taoa suntan rakah ee pan , e Paëlat se ni e Ieesuß pa kuruse . A soe kikis pee to vöknah en po kokoman pe Paëlat .
42023024	Ivëh , ke Paëlat vatet en pa soe pa napan , pa ni e Ieesuß pa kuruse .
42023025	E Paëlat to vahah en pe Barabas a teß to nö voh pa nohnoh , suk eß a teß ipip teß , me eß to taneo voh o vapus . E Paëlat to vatet en po iu pa napan , ivëh , keß varakah ke na e Ieesuß manuh pa koreera nap vëvënsun peß pan , ee se ip vamët poë .
42023026	Ka nap vëvënsun meeme nö ne e Ieesuß ko ep in e Saëmon a teß va Saëriniß to vovos nö non Jerusalëm , to taneß maß muhin . Ka nap vëvënsun taß vakis e Saëmon pan , eß se vatok a kuruse pe Ieesuß ko suksuk nö me non poan .
42023027	Ka napan me ro köövo o pöh peo to vavatet nö ne e Ieesuß pa ö vöh nee se ni poë . Ee to tamak ko okook ne poë .
42023028	Ivëhkëk , e Ieesuß to nat e non pan a vöön va Jerusalëm se hat amot en . Ivëh , keß tarih hah maß , ko soe ke raoe pan , “ Eöm o köövo va Jerusalëm , eöm se nat nem okook varoe a nem neoß , eß to vih non peöm se ook hah ëm me a ma koaß peöm .
42023029	Suk , amot o poen se tavus maß no a napan se soe pan , ‘ O köövo vavavihi me o köövo varih to hikta vasisiß ne o koaß , eße se vaeö rakah , suk ee ro hikto koaß ! ’
42023030	Manih po poen pamëh , ‘ Nee se soe ke ra ma tope apapuh , “ Eöm se tatahoe töön maß möm ” , me a ma tope sosoneß , “ Eöm se kopös a möm ! ” Kemöm mët vëhöß këh a ma punis varih . ’
42023031	Kuru nee to nok ee pa taateß vëh manih po naon to teß non o hunun , ivëh , kee se nok poß ataeah manih po naon to rak en ? ”
42023032	A nap vëvënsun to me ee maß pa poa teß hëkhëk to ip vaßpeh me e Ieesuß .
42023033	Ee to tavus ee pa tope nee to popokaß ne a ö to matan va non manih po Kahoß In A Teß Mët , pare ni ee pe Ieesuß nën . Pare ni pet me ee pa poa teß kakaveo pa ö pamëh . A paeh pa papmatö , ka meh pa papkiruk pe Ieesuß .
42023034	Ke Ieesuß soe pan , “ Tamön , ihan anoe a ma hat pee , suk ee to hikta nat ne pataeah nee to nonok ne . ” Ka nap vëvënsun vi a saatuß to ko ut ne peteh ivëh , se kon a ma papaeh va pa ma ohop pe Ieesuß .
42023035	Ka ma nap vavaaköm me o teß susunön to sun ne , pare ut ne ko vavövöneß ne e Ieesuß pan , “ Eß to vaßaus voh a ma upöm teß , eß se keh teß man e non pan , eß e Kristo , a Teß ne Sosoenën to vateß maß , a , eß se vaßaus hah ea ko kunah këh maß a kuruse . ”
42023036	A nap vëvënsun me to vavövöneß e ne pe Ieesuß pa ö nee to nö vatët manih peß , pare heß poë o voaën voen vöknah .
42023037	Pare soe vamanih pan , “ Eën se keh teß vamaman e nom pan , eën e sunön po Jiuß , a , eën se vaßaus hah eo . ”
42023038	O kiun to teß no maß pasun a kuruse to soe va non manih pan , “ IVAßIH A TEß SUNÖN PO JIUß . ”
42023039	A paeh va pa poa teß kakaveo poë varih to vavövöneß me ne pe Ieesuß , pareß soe pan , “ Eën kov e Kristo , a teß ne Sosoenën to vateß maß , ha ? Havoh kën vaßaus hah eo , me emöm . ”
42023040	Ivëhkëk , a meh peß to pënton a soe vaßih , pareß siröß poan ko soe pan , “ Teß o kamis pën vamanih pa ö ne Ieesuß to teß va in o kamis . Eën hikta naöp nom e Sosoenën , ha ?
42023041	Eß to teß vih e non pa ö nee se ip vamët a ra poß , suk a ma taateß hat pea . Ivëhkëk , a teß vaßih to hikta nok voh ta pah hat . ”
42023042	Ka teß pamëh soe ke Ieesuß pan , “ Ieesuß , koman a no maß neoß ah , pa ö sën tavus e Sunön pa Matop Vih va pa Vöön va Kin ! ”
42023043	Ke Ieesuß soe ke poan pan , “ Eöß to soe vaman rakah ka oah , kuru eën se teß vaßpeh me e nom peöß manuh pa Vöön va Kin . ”
42023044	Pa topnin potan , pa 12 kirök no a popoen to kopös avoes en pa muhin , pareß nö ko hik pa 3 kirök pa matanpoen Ko rara apuh vëh to han non manih pa Iuun Hinhin Apuh tasi topnin en pa poa tan .
42023045	
42023046	Ke Ieesuß pa tötö suntan en ko soe pan , “ Tamön , eöß to vahoß nös o toßtoß peöß manem pa koreomah . ” Eß to soe vahik va ko nën , ko mët en .
42023047	E susun pa nap vëvënsun to ep in a tah vaßih , pareß kë rakah en pa ëhnan e Sosoenën ko soe pan , “ Pöh man rakah , a pop pa teß vëh to paraß totoopin . ”
42023048	Ka nap vavaaköm ep in a ma tah varih to tanok manih pe Ieesuß , ko tamak suntan rakah pare vos ee vöön .
42023049	Ka ma vakamöß me a ma köövo varih to vatet taneß voh maß e Ieesuß manuh Galiliß to sun varo e ne maß , pare ep e ne na pa ma tah to tanok manih pe Ieesuß .
42023050	E Jeosëp a teß va Arimatiaß no a pop peß to vih . Eß voh a meh teß to teß hop non po Kum Teß Susunön po Jiuß . Eß to hikta vapöh kokoman me voh non o upöm , pan ee se ip e Ieesuß , pareß anoeh voh non a Matop Vih pe Sosoenën .
42023051	
42023052	E Jeosëp to nö manuh pe Paëlat ko hin poan pan eß se herep a sionin e Ieesuß këh a kuruse . Keß vaonöt ken peß .
42023053	Ivëh , keß herep en pa sionin e Ieesuß ko pöm vavih en pa sionineah po rara kakaare , pareß teß en manuh pa top vös nee to hikta vahoß moaan voh ta meh teß pa top vös pamëh .
42023054	O poen pamëh eß o Vatönim , eß o Poen Vamatop in o Poen Apaapo to taneo en .
42023055	Ko köövo varih to vatet taneß voh maß e Ieesuß manuh Galiliß , to pët nö me ee pe Jeosëp manuh pa top vös ko ep e ne pa ö neß to vahoß e Ieesuß .
42023056	Ee to ep vahik ee , pa ö neß to vahoß a sionin e Ieesuß , ko vos hah ee vöön , pare vamatop ee pa ma tah avoavuh vih marën a uh a sionin e Ieesuß . Ee to vanot ne po Poen Apaapo vamanih pa ö no Vavaasis pe Mosës to soe va non .
42024001	Ka manih po poen vamomoaan in o nënkikiu , pa pöstakah rakah no köövo to nö po vapeepe to teß non pa top vös . Ee to teß nö ne a ma vanom ovoavuh vih varih nee to vamatop voh .
42024002	Pare taum ee pa vös nee to vahuk këh ee po hopaß in o vapeepe .
42024003	Pare ho ee , ivëhkëk , ee to hikta ep in a sionin e Sunön Ieesuß .
42024004	Ee to sun ko kokoman vörep e ne pa tah pamëh , to nun rakah ee , pare ep in a poa teß to sun vatët ne , a ma ohop pee pon to kötköt rakah e ne maß .
42024005	A kën köövo to naöp vörep ko ves e ne po oeh . Ivëhkëk , a poa teß poë varih to soe ke raoe pan , “ Suk ataeah , köm vavaiu vah e nem pa teß to teß toßtoß e non manih pa ö teßteß pa nap mët ?
42024006	Eß to hikta teß non manih , eß to sun hah en . Eöm se koman hah na a soe vaßih neß to heß voh a neöm pa ö neß to teß voh non maß Galiliß .
42024007	Eß to soe voh ka neöm pan , ‘ Ee se heß e Koaß Teß Pa Napan Kurus manih pa koreera nap hat kee ni poë pa kuruse , ko vakön poen neß se toß ko sun hah en . ’ ”
42024008	Ko köövo nat hah poß ee pa soe vëh ne Ieesuß to soe voh ke raoe .
42024009	A ma köövo poë varih to hah taneß maß po vapeepe , ivarih , e Mariaß va Makdalaß , ke Joanan , ke Mariaß sinan e Jëmis . A ma meh köövo to teß vaßpeh me voh ne raoe to vahutët ke ra havun me a paeh me a ma meh aposol a ma tah kurus varih to tanok .
42024010	
42024011	Ivëhkëk , o aposol pe Ieesuß to koman ne pan , o köövo to vavaakö e ne , ivëh , kee hikta vaman ne a soe pee .
42024012	Ivëhkëk , e Pitaß to vavaveo rakah en manuh po vapeepe , pareß kop ko ves hop na ko ep in a ma rara varoe to pet ne . E Pitaß to hah en iuun , ko pah kokoman vörep e non pa tah vëh to tanok .
42024013	Ka manih po poen avoeß pamëh a poa teß va pee to nönö ne pa siß vöön nee to pokaß ne Ëmeus . A hanan pamëh to taneß non Jerusalëm , ko vos non Ëmeus to varo va non manih pa havun me a paeh kiromitaß .
42024014	Ee pon to nönö nö ne , pare vavahutët suk nö ne a ma tah kurus varih to tanok .
42024015	Ee pon to vaiihi nö ne , ke Ieesuß nö maß , ko nönö nö me e non pee pon .
42024016	Ee to nönö nö e ne , ivëhkëk , ee to hikta nat ne eß eteh , suk e Sosoenën to vapopoen e non pa matëëre , kee hikta inan ne poë .
42024017	Ke Ieesuß hi raoe pon , “ Eöm vavahutët nö nem ataeah no man ? ” Eß to soe vamanih kee sun ee , no kokoman pee to punis , kee ep vatamak e ne .
42024018	A paeh va pee pon a ëhnaneah e Kliopas to piun a soe peß , ko hi poan pan , “ Eën varoe rakah kuru a pah teß va Jerusalëm to hikta nat nom pa ma tah varih to tavus pa ma poen varih to oah , ha ? ”
42024019	E Kliopas to soe va nën ke Ieesuß hi raoe pan , “ A ma taneah poë varih ? ” Kee to piun poë , pare soe pan , “ A ma tah varih to tavus manih pe Ieesuß va Nasarët . Eß a teß vanënën soe pamëh ne Sosoenën to vaonöt voh poan pan eß se öt a kiu va pa teß vanënën soe , me a ma tah kurus neß to nonok non . Ivëh , ka napan to nat ne poë ko ep ne peß to teß me non o kikis va pa nok a ma tah kurus .
42024020	Ko teß susunön ësës heß , me ro teß susunön pea o Jiuß to vateß poë pa koren a kaman , pan eß se mët . Ka kaman vaonöt in a ö nee se ni poë pa kuruse .
42024021	Moaan voh emöm to vaman nem pan , eß kuru a teß vëh ne Sosoenën to vateß voh maß se hehe a napan va Israël . Kuru eß o vakön poen pa ö no a tah pamëh to tavus .
42024022	A meh tah me , vu pa pöstakah no köövo va po vakum pemöm to vatoksean a möm pa ö ne to nö pa ep pa top vös .
42024023	Pare hikta ep in a sionin e Ieesuß , pare hah maß ko soe vamanih pan , ‘ Eöm to ep maß o ankeroß pe Sosoenën , kee soe ka möm pan , e Ieesuß to teß toßtoß e non . ’
42024024	Ka ma upöm teß va po vakum pemöm nö ee manuh pa top vös , pare ep va ee maß manih pa ö no köövo to soe ava . Ivëhkëk , ee to hikta ep in a sionin e Ieesuß . ”
42024025	Ke Ieesuß soe ke raoe pan , “ Eöm pom to hikta maaka voh nem pa soe no teß vanënën soe to soe voh . A komëneöm to ponkiß avoeß e non .
42024026	Eß teß vah va non nih ? Eöm pom to hikta nat pöß nem pa ö ne Kristo se teß o kamis po vamomoaan , ka amot e Sosoenën se kunkuin taneß hah poan pa nap mët , ko kë a ëhnaneah manuh pa vöön va kin . ”
42024027	Ke Ieesuß vamaaka ken pee pa ma soe to teß suk koman hah e non peß , taneo no maß po Vavaasis pe Mosës , me o Vavaasis po Teß Vanënën Soe .
42024028	Kee öök vatët ee maß pa vöön vaßih nee to nönö ne pon , ke Ieesuß nok va manih pan , eß to iu oah e non .
42024029	Ivëhkëk , ee pon to soepip ee pe Ieesuß , ko soe pan , “ Eën se teß vaßpeh me a no nös möm . A potan to kunah en , ka siß ö hat keß poen en . ” Ivëh , ke Ieesuß vos en vöön , ko teß vaßpeh me e non pee iuun .
42024030	Kee ihoß ee to ëën , ke Ieesuß kon a taëën , pareß soe vavihvih ke na e Sosoenën ko kökök ko heß raoe se ëën .
42024031	Eß to nok va nën ka poa matëëre maaka rakah , kee inan poß poë eß e Ieesuß , keß pah ro këh en pee .
42024032	Kee vavaasoe koman e ne pan , “ Ea to vavarion nö vu no maß hanan , keß heß en pea pa ma soe , pareß vatvus rakah ken pea pa pusun in a soe va po Puk Vapenpen . Ivëh , ka ma kupu pea pah vaeö suntan rakah ee . ”
42024033	Varuß vakomanih ee pon to sun ko nö hah ee manuh Jerusalëm . Pare taum ee po havun me a paeh vamomhë , me a ma vakamöß pee , kee teß tönun e ne .
42024034	Kee soe ke raoe pan , “ Pöh man rakah , e Sunön Ieesuß to sun hah en , eß to tavus en pe Saëmon . ”
42024035	Ivëh , kee vamaaka ke pa ma meh pee pa ma tah kurus to tavus maß manuh hanan . Ee to soe pan , “ E Ieesuß to kökök a taëën kemöm inan eah . ”
42024036	O vamomhë to vaiihi suk avoeß e ne pa ma tah poë varih ke Ieesuß koman to nö maß , pareß sun topnin e non pee . Pareß soe ke raoe pan , “ A komëneöm se teß moomo non . ”
42024037	Ivëhkëk , eße to töhkak ko naöp rakah ee , ko koman ne pan , eß a apen a teß to mët voh , ivëh nee to ep in .
42024038	Ke Ieesuß soe ke raoe pan , “ Suk ataeah , köm töhkak ka komëneöm ponkiß ?
42024039	Ep koman öm pa koreneoß me a moneoß vaßih . Vaket öm manih peöß paröm nat . A apen a teß to mët voh to hikta teß me non to sionin me to soaß vamanih pa ö nöm to ep va ka nem neoß . ”
42024040	Eß to soe vamanih pareß vataare en pa koren me a moneah manih pee .
42024041	Ee to pah vaeö suntan rakah ee pa ö nee to ep in e Ieesuß , ivëhkëk , eße to hikta vaman avoeß ne . Ee to pah kokoman vörep e ne , ke Ieesuß hi raoe pan , “ Eöm to teß me pöß e nem ta ma taëën to pet non , ha ? ”
42024042	Kee heß ee peß pa ö iian makah .
42024043	Ke Ieesuß öt a ö iian makah ko ëën en , ee he ep ne .
42024044	Keß soe ke raoe pan , “ Moaan voh eöß to teß vaßpeh me voh a noß neöm ko soe voh keoß peöm . A ma tah kurus nee to kiun suk voh a neoß manih po Vavaasis pe Mosës me manih po puk Vavaasis po Teß Vanënën Soe me manih pa ma Vaëhëh , a ma tah kurus poë varih se tavus vaman rakah ee . ”
42024045	Keß vöhioß ko vamaaka ken pee pa pusun in a soe pe Sosoenën to kiun non manih po Puk Vapenpen .
42024046	Pareß soe ke raoe pan , “ O Puk Vapenpen to soe va non manih pan , E Kristo se teß o kamis ko vakön poen neß se toß taneß hah pa nap mët .
42024047	Ka manih po ëhnan pamëh o vavaasis va pa taateß panih no a napan varih po oeh kurus se vatet , ke Sosoenën se ihan anoe a ma hat pee . Eöm se taneo o vavaasis pamëh manih Jerusalëm .
42024048	Paröm vatvus rakah a ma tah vamanih pa ö nöm to ep vavoh .
42024049	Eöß koman se vanö maß manih peöm a Tuvuh Vasioß , moaan voh ne Tamön to soe vaman voh . Ivëhkëk , eöm se teß anoeh rakah nem pa vöön vëh keß onöt a ö no o kikis va manuh pa vöön va kin se nö maß manih peöm . ”
42024050	Ke Ieesuß me en pa ma vamomhë peß manuh sinten Bëtaniß , pareß kë a koreneah ko tapui raoe .
42024051	E Ieesuß to tatapui non raoe , e Sosoenën he me peah en peß manuh pa vöön va kin .
42024052	Kee vaeö rakah ko kë ee pa ëhnaneah ko vos hah ee manuh Jerusalëm .
42024053	Pa ma poen kurus rakah nee to teß vaßpeh ne pa Iuun Hinhin Apuh pa kë tamoaan a ëhnan e Sosoenën .
43001001	Po taneo rakah voh , pö no a ma moeh tah kurus to meß avoeß voh e ne pa tavus , a Soe he teß voh e non . A Soe pamëh to teß vaßpeh me voh e non pe Sosoenën , ka Soe pamëh eß koman voh e Sosoenën .
43001002	Ka Soe pamëh to teß vaßpeh me voh e non pe Sosoenën pa taneo in a ma moeh tah kurus .
43001003	Ka ma moeh tah kurus poë varih , no a Soe pamëh to nok voh manih po kikis ne Sosoenën to heß poan , a hikta pah tah to tavus ke maß pa ta meh hanan . Ahik , a ma moeh tah kurus poë varih to tanok voh no a Soe to soe kee tavus .
43001004	Manih peß no a ma tah kurus to kon taneß voh o toßtoß , ka Soe pamëh to tavus va en manih po maaka , marën a vaasis a napan a soe vëh a man rakah .
43001005	Eß o Maaka pamëh to vamaaka non a popoen , ka popoen hikta onöt non a kopös poan .
43001006	E Sosoenën to vanö voh maß a pah teß teßteß soe . A ëhnaneah e Jon Tövapupui .
43001007	Eß to nö maß pa vatvus a soe va po Maaka pamëh manih pa napan . Ka napan tënan a soe , pare vaman ee .
43001008	E Jon koman to hikta teß non pan eß o Maaka pamëh . Ahik , eß to nö maß pa vatvus a soe va po Maaka pamëh manih pa napan .
43001009	O Maaka man pamëh to nönö nö non maß manih po oeh pa vamaaka a napan .
43001010	A Soe varoe to teß voh non manih po oeh , ko oeh pamëh ne Sosoenën to nok koe voh manih peß , ivëhkëk , a napan to teß ne po oeh pamëh to hikta inan ne poë .
43001011	Eß to nö voh manih pa napan va pa muhin koman peß , ivëhkëk , a napan poë varih to hikta haraß vaeö ne , pare hikta öt poë .
43001012	Ivëhkëk , o teß varih to öt poë , pare vaman poë , neß to heß en pee pa tasun , kee tavus ee o pus koaß pe Sosoenën .
43001013	A napan poë varih to hikta tavus voh o pus koaß pe Sosoenën manih po eraß pe taman pen sinan , keß manih po haharaß va po sionin , me manih po haharaß pa teß . Ahik , ee to panih a ma taateß hat pee ke Sosoenën kon raoe kee tavus ee o pus koaß peß .
43001014	A Soe pamëh to tavus teß en , pareß nö maß ko teß vaßpeh me e non pemöm . Kemöm ep em pa tasun apuh peß . Ka tasun pamëh , eß a tasun to vatoe me e non pa tasun pe Sosoenën . Ka tasun peß to vataare a no möm pan , eß a paeh ro a Koaß ne Tamön to vanö maß . Ke Koaß pamëh to pah iu rakah e non pemöm , pareß vataare vamaaka rakah en pemöm pa soe man to taneß maß manuh pe Sosoenën .
43001015	E Jon to vavatvus non a soe , pareß soe pan , “ Ivaßih a teß nöß to sosoe suk voh noß , paröß soe pan , ‘ A teß vëh se suk a maß neoß no a tasun peß to teß oah e non pa teß tasun peöß . Suk ataeah , eß to teß momoaan voh ke non peöß . ’ ”
43001016	Eß to vih kurus ka rora , suk eß to iu rakah a rora , ivëh , neß se heß suk a ra a ma tah vihvih va kuru me a ma teß tah vihvih va amot .
43001017	E Sosoenën to heß a ra o Vavaasis peß manih pe Mosës . Ivëhkëk , e Sosoenën koman to vataare a ra o iu peß , pareß vakoe ke maß a soe man va peß manih pe Ieesuß Kristo .
43001018	Ahik voh ta pah teß to ep in e Sosoenën . Ahik rakah , a pah Koaß ro pe Sosoenën vëh , eß koman e Sosoenën , to teß vatët tamoaan non sih manih peß , pareß vataare a ra a taateß pe Sosoenën .
43001019	O teß susunön po Jiuß to vanö taneß a ma pah teß ësës heß , me o Livaë po Jiuß manuh Jerusalëm kee nö ee manih pe Jon , pare hi poë pan , “ Eën eteh ? ”
43001020	Ke Jon hikta naöp , eß he soe vamaaka rakah ken pee pan , “ Eöß to hikta teß noß pan eöß a teß vëh ne Sosoenën to vateß maß keß nö maß , ivëh , no a napan to popokaß ne sih poë e Kristo .
43001021	Ka ma pah teß ësës heß me o Livaë hi hahah kov ee peß pan , “ Eën poß eteh ? Eën kës e Elaëjaß ? ” Keß piun ra poë , pareß soe pan , “ Ahik ! ” Kee hi hahah kov ee peß , “ Keß eën a teß vanënën soe eh ? ” Keß piun en , “ Ahik ! ”
43001022	Ivëh , kee hi hahah kov ee peß pan , “ Ke eën rakah poß eteh ? Heß a möm ah tapiun kemöm sih hah ko soe vanat o teß varih to vanö a maß möm . Eën se soe vamaaka ka möm eën eteh ?
43001023	Ke Jon piun raoe , pareß vahoß a soe peß manih pa soe voh pa teß vanënën soe vëh e Aisaëaß , pareß soe pan , “ Manih pa moeh upin a rivoneoß to teß va non manih pa rivon a pah teß to vavaoe non maß pan , ‘ Vatotoopin öm a hanan pe Sunön . ’ ”
43001024	Ka ma teß varih no Parësiß to vanö maß , hi ee pe Jon pan ,
43001025	“ Eën se keh hikta teß nom pan , eën e Kristo , me eën se keh hikta teß nom pan , eën e Elaëjaß , keß a teß vanënën soe , vahvapoßnih kën pupui nom a napan pa ruen ?
43001026	Ke Jon piun raoe , pareß soe pan , “ Eöß to pupui noß sih a napan pa ruen , ivëhkëk , eß to teß non a pah teß to teß vaßpeh me e non peöm manih , nöm to hikta nat nem peß .
43001027	Keß eß a teß ko pamëh to suk a maß neoß . Eöß to hikta vih onöt noß a ihan këh eah o uris vëh pa suß peß . ”
43001028	A ma soe varih ne Jon to soe pa pap Jödën vöh manih pa vöön va Bëtaniß . Manih pa vöön pamëh ne Jon to pupui non a napan pa ruen .
43001029	Ka muhin takah po meoh poen , ke Jon ep i na e Ieesuß to nö maß pa ep peß , pareß soe vamanih pan , “ Ep këk öm , ivaßuh a Soneß Sipsip pe Sosoenën to nö en maß . Eß se vahik a ma hat pa napan kurus va po oeh vëh .
43001030	Ivaßih , a teß pamëh nöß to sosoe suk voh noß , paröß soe pan , ‘ A teß vëh se suk a maß neoß , eß to vih oah e non peöß , suk ataeah , eß to teß vovoh voh ke non peöß . ’
43001031	Eöß koman to hikta nat voh noß peß eteh . Ko poen nöß to nonok noß a kiu va pa pupui a napan , pan eöß se vataare a napan va Israël kee ep pare maaka poß e Ieesuß eteh . ”
43001032	Ivëh , ne Jon to soe suk vamanih pan , “ Eöß to ep in a Tuvuh Vasioß to kunah taneß maß pa akis to matan va non manih pa panuh , pareß atantön non poan .
43001033	Eöß koman to hikta nat voh noß peß etieh . Ivëhkëk e Sosoenën vëh to vanö voh a maß neoß köß pupui noß a napan pa ruen to soe ka neoß pan , ‘ Eën se keh ep in a Tuvuh Vasioß to kunah taneß maß pa akis , pareß atantön non ta pah teß , eën se nat eom pa teß ko pamëh se pupui a napan pa Tuvuh Vasioß . ’
43001034	Eöß to ep voh a tah vëh to tavus , paröß soe vaman rakah keoß peöm pan , a teß vaßih eß e Koaß vamaman rakah pe Sosoenën . ”
43001035	A muhin to takah en po meoh poen ke Jon sun vaßpeh me non a poa vamomhë peß .
43001036	E Jon to ep i na e Ieesuß to oßoah nö non , pareß soe ke ra poa vamomhë peß pan , “ Ep këk na öm , a Soneß Sipsip pe Sosoenën ivöh . ”
43001037	Ka poa vamomhë pënton e Jon to sosoe va non manih , pare vatet ee pe Ieesuß .
43001038	Ke Ieesuß tarih maß , pareß ep i raoe to suksuk nö ne poë , pareß hi rapoë pan , “ Eöm iu nem ataeah pom ? ” Kee piun poë , pare soe , “ Rabaëß , eën teß nom pa iuun poanheh ? ” O ëhnan “ Rabaëß ” to soe non pan “ Tövavaasis ” , manih po to pa napan va Hibru .
43001039	Keß piun a poa vamomhë pe Jon , pareß soe , “ Nö maß öm , paröm ep . ” Ivëh , ka poa vamomhë poë varih nö vaßpeh me ee pe Ieesuß , pare ep ee pa ö neß to teßteß non sih , ko teß vaßpeh me e ne peß pa potan pamëh . Suk ataeah , a potan to matan va non manih pa 4 kirök pa matanpoen .
43001040	E Ëndruß , kea pe Saëmon Pitaß a paeh va pa poa vamomhë poë varih to pënton a soe pe Jon , pareß vatet en pe Ieesuß .
43001041	Ka tah vamomoaan rakah ne Ëndruß to nok ivaßih , eß to këh e Ieesuß , pareß nö en pa ep këh e kea peß Saëmon Pitaß , pareß soe ke poan pan , “ Emöm to taum em pe Mesaëaß . ” Ka pusun in o ëhnan Mesaëaß to soe va non manih pan , “ Kristo . ”
43001042	Vasuksuk poß ne Ëndruß to me en pe Saëmon manuh pe Ieesuß . Ke Ieesuß ep poan , pareß soe pan , “ Eën e Saëmon sunaiß Jon . Amot no a napan se popokaß a nom oah e Sifas . ” Ko ëhnan “ Sifas ” to teß akuk va kov e non manih pan , “ Pitaß ” , ka pusun in o ëhnan Pitaß to soe va non manih pan , “ A vös ” .
43001043	A muhin to takah po meoh poen ke Ieesuß kehkeh nö non pa muhin va Galiliß . Eß to nönö nö non , pareß taum e Filip , pareß soe ke poan pan , “ Filip , suk a maß neoß ah . ”
43001044	E Filip , eß a teß va pa vöön va Bëtsaëtaß , a vöön pamëh ne Ëndruß pen Pitaß to teß ne sih .
43001045	E Filip to taum pet e Nataniel , pareß soe ke poan pan , “ Nataniel ! Emöm to taum em pa teß vëh ne Mosës to kiun suk voh manih po Vavaasis peß . O teß vanënën soe me to kinkiun suk voh ne poë . Eß e Ieesuß e koaß pe Jeosëp , ka vöön peß ivëh Nasarët . ”
43001046	Ivëhkëk e Nataniel to hi e Filip pan , “ Eën kës to koman nom pan ta tah vih se tavus manih Nasarët ? ” Ke Filip soe pan , “ Maß ah , ka nö , para ep . ”
43001047	Ke Ieesuß ep i na e Nataniel to nönö nö non maß manih peß , pareß soe pan , “ Ivaßuh a to Israël vamaman rakah , ahik to pöh piuk to teß non manih peß . ”
43001048	Ke Nataniel hi varuß e Ieesuß , pareß soe pan , “ Eën nat vah va ka nom neoß nih ? ” Ke Ieesuß soe ke poan pan , “ Vamomoaan ne Filip to hikta vaoe avoeß voh a nom oah , eöß he ep e noß pën to sun nom po pusun in o naon nee to popokaß ne o fik . ”
43001049	Ke Nataniel piun poan , pareß soe pan , “ Tövavaasis , eën vavaman rakah e Koaß pe Sosoenën . Me eën e Sunön pa napan va Israël . ”
43001050	Ke Ieesuß piun en pe Nataniel , pareß soe pan , “ Eën to vaman suk pöß a ö nöß to soe pan , eöß to ep voh ka oah po pusun in o naon vëh o fik . Ivëhkëk , amot nën se ep in a ma meh tah to apuh oah e ne pa ma teß tah nën to ep in kuru . ”
43001051	Ke Ieesuß soe ke rapoë pan , “ Eöß to soe vaman rakah keoß peöm pom , eöm se ep a vöön va kin se taperet , ko ankeroß pe Sosoenën se pepeah kov e ne , pare kukunah kov e ne maß manih peöß e Koaß Teß Pa Napan Kurus . ”
43002001	E Ieesuß to vaoe vahik en pe Filip pen Nataniel ko pöök poen oah ee . Ka pah teß vaen en manih pa vöön va Keenan , a vöön pamëh to teß non manih pa muhin va Galiliß . Ke sinan e Ieesuß nö en po vaen pamëh .
43002002	Kee vaoe me ee maß pe Ieesuß me ra ma vamomhë peß , pan ee se nö pa taëën va po vaen pamëh .
43002003	O voaën to hik rakah en , ke sinan e Ieesuß soe ke sunaißeah pan , “ O voaën to hik këh en pa napan . ”
43002004	Ke Ieesuß piun a soe pe sinaneah pareß soe pan , “ Sisiß , eß a tah koman pën , eß to hikta teß non pan , eß a tah peöß . A aoaß nöß se vataare o kikis peöß to meß avoeß e non pa tavus maß .
43002005	Ke sinaneah Mariaß soe ke ra nap kiu pan , “ Eß se keh soe ka neöm a nok ta taeah , eöm se nok suk a ö neß se soe va ka neöm . ”
43002006	Manih pa koman a iuun vëh no a napan to teß ne pa taëën va po vaen , to teß non a tönim nöh me a paeh nee to nok voh pa vös no o Jiuß to vavahu ne sih pa ma poen va pa taateß vahu . A ma papaeh nöh to onöt ne a vapuh a 100 ritaß pa ruen .
43002007	Ke Ieesuß soe ke ra nap kiu pan , “ Isisu a ruen manih pa ma nöh varih . ” Kee isisu a ma nöh poë varih kee puh rakah ee pa ruen .
43002008	Keß soe ke poß en pee pan , “ Kan taneß a ruen manih pa ma nöh ruen varih paröm teß ke na e susun pa taëën va po vaen . ” Ivëh , kee koß ee pa ruen , pare teß ee manuh pe susun pa taëën .
43002009	Ke susun pa taëën va po vaen punöß en pa ruen , eß to puta en pa ruen to ninin va i non manih po voaën . Pareß hikta nat non o voaën pamëh taneß maß nih . Ivëhkëk , a nap kiu varih to teß maß a ruen to nat e ne . Ke susun pa taëën vaoe en na pe tövaen .
43002010	Pareß soe ke poan pan , “ A ma tamoaan no a napan to vavovoh ne sih o voaën vih manih pa napan to teß ne pa taëën va po vaen . Vasuksuk no a napan se keh kaak vaonöt ee , kee heß poß maß o teß voaën vëh to hikta teß vih tiroëß non . Ivëhkëk , varuß vakomanih nën to heß maß o voaën vih , no a napan sih vu kaak momoaan ! ”
43002011	Manih Keenan pa muhin va Galiliß ne Ieesuß to nok a tah vatoksean vamomoaan peß nën . Manih pa vöön pamëh neß to vataare o kikis peß ko vamomhë peß ep , pare vaman poë .
43002012	E Ieesuß to nok vahik a ma tah varih manih Keenan , pareß nö vaßpeh me en pe sinaneah manih pa vöön nee to pokaß ne a Kapaneam . Eß to nö vaßpeh me en pa ma kea peß me ra ma vamomhë peß , kee teß e ne nën pa ma siß poen .
43002013	A siß ö hat ko poen va po Pasovaß tavus en . Ivëh , ke Ieesuß nö en manuh Jerusalëm .
43002014	Manih pa koman a Iuun Hinhin Apuh neß to taum a napan to vavavoen ne o purmakaöß , me ro sipsip , me ro panuh . Ko upöm vonvoen ne marën a ës ke na e Sosoenën . Eß to ep en po upöm to ihoß ne pa ma pok ko papanih ne a ma vu moniß .
43002015	E Ieesuß to kon o opëß , pareß nok opëß rëprëp teß , pareß veo tavus en po purmakaöß me ro sipsip . Kee këh tavus ee pa Iuun Hinhin Apuh , eß to kopkoep en pa ma pok po teß varih to papanih moniß ne , ka ma moniß pee tataru ee manih po oeh .
43002016	E Ieesuß soe ke ro teß varih to vavavoen ne o panuh pan , “ Kokon öm a ma tah varih , paröm teßteß tavus këh na a iuun pe Tamön , paröm koe a nok a ö totoaan peöm manih koman a iuun Peß . ”
43002017	Ka ma vamomhë peß ep in a ma tah varih to tanok , pare koman hah a soe to kiun non po puk pe Sosoenën to soe non pan , “ Eöß to iu rakah noß a iuun pën se teß vavih non , ivëh , köß koman vëhvaß rakah e noß pa matop vavih a iuun pamëh . ”
43002018	Ko Jiuß soe ke Ieesuß pan , “ Vataare a möm ah , ta tah vatoksean to vataare a nom oah to teß me nom o kikis va pa nok a ma kiu varih nën to nonok nom . ”
43002019	Ke Ieesuß piun raoe , pareß soe pan , “ Eöm se kök a Iuun Hinhin Apuh vëh , köß eok hah eoß peß po kukön poen ro . ”
43002020	Ko Jiuß piun poë pare soe pan , “ O 46 Kirismas to kon voh a möm pa eok a Iuun Hinhin Apuh vëh . Eën onöt rakah kës e nöm pö nën se eok hah a Iuun Hinhin Apuh pamëh po kukön poen ro , ha ? ”
43002021	Ivëhkëk , a Iuun Hinhin Apuh vëh ne Ieesuß to koman voh non ivëh , a sionineah , eß se mët ko vakön poen neß se sun taneß hah en manih po vapeepe .
43002022	E Ieesuß to sun taneß hah manih po vapeepe , ka ma vamomhë peß koman hah a soe neß to soe voh , pare vaman rakah ee pa soe peß , me a ma soe to kiun non po Puk pe Sosoenën .
43002023	E Ieesuß to teß avoeß e non Jerusalëm ko poen va po Pasovaß tavus en . Ka nap peo ep a ma tah vatoksean neß to nonok non , pare vaman ee peß a teß vëh ne Sosoenën to vateß maß , keß nö maß .
43002024	Ivëhkëk , e Ieesuß to hikta vaman non raoe , suk eß to nat vavih e non pa ma taateß pee .
43002025	Eß to hikta iu non ta teß se soe vanat poan o kokoman po upöm teß . Suk ataeah , eß to nat vahik e non pa ma kokoman pee .
43003001	Eß to teß voh non a pah teß a ëhnaneah e Nikodimus , e Nikodimus koman eß a to Parësiß . Eß me a teß va po Vakum Teß Susunön po Jiuß .
43003002	O pöh poen pa popoen neß to nö maß manih pe Ieesuß , pareß soe pan , “ Tövavaasis , emöm to nat e nem pën a Tövavaasis ne Sosoenën to vanö maß , suk ataeah , a hikta meh teß to onöt non a nok a ma tah vatoksean varih nën to nonok nom pa ö ne Sosoenën se keh hikta teß vaßpeh me non eah . ”
43003003	Ke Ieesuß piun poan , pareß soe pan , “ Eöß to soe vamaman rakah keöß pën , a teß se keh hikta tavus vavoon , eß to hikta antoen non a teß manih pa koman a Matop Vih Pe Sosoenën . ”
43003004	Ke Nikodimus soe varuß ke Ieesuß pan , “ Ivëhkëk . a teß se keh manot voh en eß se tavus vavoon vahvanih ? Eß kës to onöt e non pa hop hah manuh pa koman e sinaneah ke sinaneah vapöök vahuh hah poan ? ”
43003005	E Ieesuß to piun poan , pareß soe pan , “ Eöß to soe vamaman rakah keoß pën , a Tuvuh Vasioß me a ruen se keh hikta vatvus o toßtoß voon manih pa teß , a teß pamëh hikta antoen non a teß hop manih pa Matop Vih Pe Sosoenën .
43003006	A tah no sionin to nok keß tavus , eß a tah va po sionin , ka tah no a Tuvuh Vasioß to nok eß a tah koman pa Tuvuh Vasioß .
43003007	Eën se nat nom töhkak in a soe vaßih nöß to soe ka oah pan , ‘ Eöm se panih ko tavus vavoon . ’
43003008	A tuvuh to tata suk non sih o iu peß , ka tënan ro no a tanih peß . Para hikta nat no eß tataneß non maß nih , pareß nönö non nih . Eß to vatoe akuk va kov e non manih pa teß to panih , pareß tavus vavoon manih pa Tuvuh Vasioß . ”
43003009	Ke Nikodimus hi hah en pe Ieesuß pan , “ A tah pamëh nën to sosoe nom se tavus vahvanih ? ”
43003010	Ke Ieesuß piun , pareß soe ke poan pan , “ Vahvanih kën hikta maaka i nom a tah vaßih . Eën poß a tövavaasis pa napan va Israël toh ?
43003011	Eöß to soe vaman rakah keoß pën , eöß to sosoe e noß pa tah nöß to nat noß . Paröß sosoe tavus e noß pa tah nöß to ep voh . Ivëhkëk , eöm to tarih ke voh em pa soe pamëh .
43003012	Eöß to soe vahik ke voh eoß peöm pa ma tah kurus to teß ne manih po oeh vëh . Ivëhkëk , eöß to sosoe ka noß neöm sih a ma tah va pa vöön va kin köm hikta vaman nem a soe peöß .
43003013	Ahik voh ta teß to peah avoeß voh non manuh pa vöön va kin . A paeh ro a teß to kunah taneß maß nën , ivëh eöß , e Koaß Teß Pa Napan Kurus .
43003014	Moaan voh manih pa moeh upin ne Mosës to vahan a kuruß nee to nok po bras manih po naon . Ka tah pamëh to vataare non a ö no a napan kurus va po oeh vëh se vahan va in e Koaß Teß Pa Napan Kurus manih po naon .
43003015	Ka napan kurus varih to vaman a ne neoß , ee se kon ee po toßtoß tamoaan .
43003016	E Sosoenën to iu rakah non a napan va po oeh vëh , ivëh keß vanö maß a pah Koaß ro peß pan etereh se vaman poë , ee se kon taneß o toßtoß tamoaan manih peß , pare hikta se ro ne .
43003017	E Sosoenën to hikta vanö voh maß e Koaß peß manih po oeh marën a vateß a napan pa punis . Ahik , eß to vanö voh maß poan marën a ö neß se voen hah raoe .
43003018	A napan varih to vaman ne e Koaß pe Sosoenën ee hikta se teen ne a punis . Ivëhkëk , o teß varih to hikta vaman ne e Koaß pamëh , ee se teen ee a punis . Suk ataeah , ee to hikta vaman ne e Koaß pe Sosoenën a paeh ro .
43003019	Ka pusun in a teß pa napan po vahutët ivëh pan , o maaka to taneß maß manuh pa vöön va kin to nö voh maß manih po oeh . Ivëhkëk , a napan to hikta iu vaman ne o maaka pamëh . Ee to iu teß vaviß rakah e ne pa popoen . Suk eße to iu nok ne a ma taateß hat .
43003020	O teß varih to nonok ne sih a ma taateß hat , ee to hikta iu ne o maaka , pare hikta iu teß me ne po maaka . Suk ataeah , o maaka pamëh to meß vataare en pa ma taateß hat pee , ka ma taateß hat poë varih nee se kon kamis suk ee .
43003021	Ivëhkëk , o teß varih to vavatet ne a soe man , a napan poë varih to kon ee po maaka , ivëh , ka napan inan ee pee to nonok ne a ma kiu pee po kikis pe Sosoenën .
43003022	Po meoh poen ne Ieesuß to vaato vahik me en pe Nikodimus , pareß nö vaßpeh me en pa ma vamomhë peß , kee nö ee pa ö muhin nee to pokaß ne a Jiutiaß , pare teß e ne nën . Ka napan nönö kov e ne pee , ke Ieesuß me ra vamomhë peß pupui kov e ne pee pa ruen .
43003023	E Jon to pupui non a napan pa ö neß to teß non pa vöön va Aënon , a vöön pamëh to teß vatët non pa teß vöön va Salim . Suk ataeah , a ma ruen peo to teß ne nën . Ka napan nönö kov e ne maß manih pe Jon , keß pupui e non pee pa ruen .
43003024	A ma tah kurus poë varih to tatanok ne e Hëërot he meß avoeß e non pa vahoß e Jon manih pa nohnoh .
43003025	A ma meh vamomhë pe Jon to vaato vasukaß me a pah to Jiuß . Ee to vaato vasukaß suk ne a taateß no a napan se suksuk ne manih pa taateß vahu , ke Sosoenën sih inan raoe to tavus vavoon manih po epep peß .
43003026	Ivëh , ko vamomhë nö ee manuh pe Jon , pare soe ke poë pan , “ Tövavaasis , eën nat kës e nom pa teß vëh to teß vaßpeh me voh a rora manuh pa pap ruen vöh nee to pokaß ne sih a Jödën . A teß pamëh nën to sosoe suk voh nom to pupui non a napan pa ruen , ka napan nönö kov e ne manuh peß . ”
43003027	E Jon to piun a ma vamomhë peß , pareß soe pan , “ A teß se kon en pa taeah ne Sosoenën se heß poan . ”
43003028	Eöm koman to pënton voh em peöß to soe ka neöm pan , “ Eöß to hikta teß noß pan eöß e Kristo , ahik . Eöß a teß ne Sosoenën to vavovoh maß pan eöß se vatotoopin a hanan neß se suk maß .
43003029	A pah tövaen se keh me ta köövo , e köövo pamëh to tavus en e köövo peß . E vamomhë pe tövaen pamëh se sun non , pareß vaeö rakah en pa tënan a soe pa teß tövaen . Eß to teß akuk va kov e non manih pa ö no vaeö to puh non manih pa komaneoß , suk eöß e vamomhë pe tövaen .
43003030	Ka ëhnaneah tavus en a teß sunön , ka teß ëhnaneoß tavus en a siß tah pinpiun . ”
43003031	“ A teß to taneß maß pa vöön va kin to apuh oah e non pa ma moeh tah kurus . Ka teß to teß non manih po oeh vëh , eß to vavaato suk ro non a ma tah va po oeh . Ivëhkëk , a teß to taneß maß pa vöön va kin eß to apuh oah e non pa ma moeh tah kurus va po oeh vëh .
43003032	Eß to vavatvus non a tah neß to ep , pareß tënan voh , manih pe Tamaneah . Ivëhkëk , manih pea no a hikta pah teß to pënton , pareß kon a tah ne Sosoenën to sosoe non .
43003033	Eteh to kon a soe pe Sosoenën , pareß öt vakis ko vaman a soe pamëh , eß to vataare en pan , ‘ E Sosoenën eß a sosoe man . ’
43003034	A teß vëh ne Sosoenën to vanö maß ivëh e Ieesuß , eß to vavatvus non a soe peß , suk ataeah , e Sosoenën to heß avoes voh en peß pa Tuvuh Vasioß .
43003035	E Tamön to iu rakah non e Koaß peß , pareß heß poan a tasun to apuh oah e non pa ma moeh tah kurus .
43003036	O teß varih to vaman ne e Koaß pe Sosoenën , ee to kon ee po toßtoß tamoaan . Ivëhkëk , o teß varih to hikta vaman ne a soe pe Koaß pe Sosoenën , ee to hikta antoen ne a kon o toßtoß tamoaan . Ahik , e Sosoenën se veo en pee manuh po suraß ësës tamoaan . ”
43004001	O Parësiß to pënton ee pan e Ieesuß to pupui a nap peo , ka nap peo poë varih tavus ee o vamomhë peß . Kee peo oah ee pa ma teß vamomhë pe Jon . Ivëhkëk , eß to hikta teß non pan e Ieesuß ivëh to pupui non a napan , ahik , o vamomhë koman peß ivarih to pupui ne pa napan pa ruen . Ke Ieesuß nat poß en po Parësiß to pënton ee pa nap peo rakah to tavus ee o vamomhë peß . Ivëh , neß to këh suk a muhin va Jiutiaß , pareß hah en pa muhin va Galiliß .
43004002	
43004003	
43004004	Ivëhkëk , a hanan neß to suk to koe ke non manih pa muhin va Samëriaß .
43004005	Manih pa koman a muhin va Samëriaß ne Ieesuß to nö , pareß vos en manih pa vöön nee to pokaß ne Sikar . A vöön pamëh to teß vatët non po oeh ne Jekop to heß voh e sunaißeah Jeosëp .
43004006	A tah to matan va non manih pa 12 kirök pa topnin potan ne Ieesuß to me nönö nö , pareß pak ko ihoß en pa sinten a koveß ruen pamëh . Ka koveß ruen pamëh eß a koveß ruen ne Jekop to een voh .
43004007	E Ieesuß teß non nën , ka köövo va Samëriaß nö en maß pa isu a ruen manih pa koveß ruen pamëh . Ke Ieesuß soe ke poan pan , “ Eöß to manoe , heß a neoß ah ta ruen köß kaak . ”
43004008	A tah pamëh to tavus pa ö no ma vamomhë peß to nö vöön pa vavoen taëën .
43004009	E köövo va Samëriaß to soe ke Ieesuß pan , “ Eën to vatoksean a neoß pa ö nën to hin a neoß a ruen to kaak . Suk eën a to Jiuß ke eöß a köövo va Samëriaß . ” E köövo to soe suk vamanih , a napan va Israël to hikta vamomhë me ne sih a napan va Samëriaß .
43004010	Ke Ieesuß piun a soe pe köövo va Samëriaß , pareß soe pan , “ Eën nat e nom po heß pe Sosoenën ëh ? Eën nat me e nom pa teß vëh to hinhin ruen a nom oah to kaak , ha ? Eën se hin eah a ruen keß heß en pën pa ruen va po toßtoß tamoaan . ”
43004011	Ke köövo soe ke Ieesuß pan , “ Eën se kon taneß maß a ruen va po toßtoß tamoaan nih ? A koveß ruen vëh to parin a ruruvun , kën hikta teß me nom ta tah nën se kan taneß na a ruen manuh pa koman a koveß ruen pamëh .
43004012	A tasun pën apuh oah kës e non pa teß tasun pe sipuura Jekop ? E Jekop to heß voh en pemöm pa koveß ruen vëh . A koveß ruen vëh nee to kakaak voh ne me ro pus koaß peß , me ra ma tah mamakën pee . ”
43004013	Ke Ieesuß piun a soe pe köövo pamëh , pareß soe pan , “ A napan kurus to kakaak taneß ne sih manih pa koveß ruen vaßih , ee se haharaß avoeß e ne po manoe .
43004014	Ivëhkëk , ta pah teß se keh kaak a ruen vëh nöß se heß eah , eß to hikta onöt non a haraß hah o manoe . Ka ruen vëh nöß se heß eah , eß se tavus en a ruen to vuvu non manih pa komaneah . Ka ruen pamëh se puh tamoaan e non manih pa komaneah , ko heß e non peß po toßtoß tamoaan . ”
43004015	Ke köövo pamëh soe ke Ieesuß pan , “ Sunön , heß a neoß ah a ruen pamëh , köß kakaak noß ko hikta se haraß hah noß o manoe , me eöß hikta se nönö vatëh noß maß pa isisu ruen manih . ”
43004016	Ke Ieesuß soe ke köövo pamëh pan , “ Vos ah vöön parën vaoe maß e voe manot pën köm nö maß manih pom . ”
43004017	Ke köövo soe ke Ieesuß pan , “ Eöß to hikta teß me noß ta voe . ” Ke Ieesuß soe ke poan pan , “ A soe pën a man , pö nën to soe ka neoß pan eën to hikta teß me nom ta voe .
43004018	A soe pën to teß man e non , suk ataeah , moaan voh nën to me voh nom a tönim voe . Ka teß voe vëh nën to teß me nom kuru , eß to hikta teß non pan eß e voe vamaman pën . ”
43004019	Ke köövo soe pan , “ Sunön , kuru eöß to nat eoß pën a teß vanënën soe .
43004020	A kën sipunmöm to tötönun ne sih pa tope vëh , ko vasunön ne e Sosoenën . Ivëhkëk , eöm varih a napan va Israël to sosoe nem sih pan , a ö tötönun pea ivöh Jerusalëm pa vasunön e Sosoenën . ”
43004021	Ke Ieesuß soe ke köövo pamëh pan , “ Köövo , vaman a neoß ah . Eß to teß non o pöh poen se tavus amot maß ne eöm hikta antoen nem a tönun pa tope vëh , paröm vasunön e Tamön . Eöm me to hikta antoen nem a nö manuh Jerusalëm pa vasunön eah nën ” .
43004022	Ke eom varih a napan va Samëriaß , eöm to vasunön nem a teß ne eöm to hikta nat vavih nem eah . Kemöm varih a napan va Israël , emöm to nat e nem peteh nemöm to vasunön nem eah sih . Suk ataeah , emöm a napan va Israël , emöm to onöt e nem pa vamaaka ke ra napan a ö ne Sosoenën se kon taneß hah raoe manih pa taateß hat .
43004023	Ivëhkëk , kuru no o poen to tavus vahik en . Ka napan varih to kehkeh vasunön ne e Tamön , ee se teß rakah me ne o kikis pa Tuvuh Vasioß , ko vasunön ne poë , pare vavatet ne a soe peß . E Tamön to taum en pa pap teß to teß va ne nën se vasunön ne poë .
43004024	E Sosoenën a Tuvuh , ko teß varih to vasunön ne eah , ee se vasunön rakah eah manih po kikis pa Tuvuh Vasioß , suk ataeah , eß e Sosoenën vamaman . ”
43004025	Ke köövo soe en pan , “ Eöß to nat e noß pa teß vëh na to popokaß no eah e Mesaëaß , eß e Kristo , eß to nö voh maß ne Sosoenën to vanö maß poan . Ka teß pamëh se vavaasis a ra pa ma moeh tah . ”
43004026	Ke Ieesuß piun a soe pe köövo ko soe pan , “ Eöß akuk kuru ivëh e Kristo , a teß ne Sosoenën to vanö voh maß to vavaato me e noß pën ”
43004027	A ma vamomhë peß to taneß hah maß vöön , ko toksean rakah ee pö nee to ep in e Ieesuß to vavaato me non e köövo pamëh . Ivëhkëk , ahikta paeh va pee to hi va in e Ieesuß manih pan , “ Eën iu nom ataeah ? ” , keß , “ Eën vavaato suk me nom e köövo vëh ataeah ? ”
43004028	Ivëh , ke köövo pamëh këh en pa nöh isisu ruen peß to pet non pa koveß ruen , pareß vos en vöön ko soe ke ra napan pan ,
43004029	“ Nö kurus maß öm paröm ep pa teß vëh to vavatët vahik rakah en peöß pa ma tah nöß to nonok voh noß sih . Eß pöß e Kristo a teß vëh ne Sosoenën to soe voh pan eß se vanö maß poan , ha ? ”
43004030	Ka napan tënan vakomanih , pare këh ee pa vöön pamëh ko nö ee pa ep e Ieesuß .
43004031	Manih pa poen pamëh no a ma vamomhë peß to soe ke poë pan , “ Tövavaasis , ëën voh ah . ”
43004032	Ivëhkëk , e Ieesuß to piun rapoë , pareß soe en , “ Eöß to teß me e noß pa taëën nöß se ëën , nöm to hikta nat nem . ”
43004033	Ivëh , ka ma vamomhë peß vaiihi koman e ne pan , “ Eß to teß pöß non ta teß to teß ke vu maß poan ta ma taëën ? ”
43004034	Ke Ieesuß soe ke raoe pan , “ A taëën peöß ivëh pan , eöß se nok voh a kiu pa Teß vëh to vanö voh a maß neoß , keß hik vavih voh .
43004035	Eöm koman to sosoe nem sih pan , ‘ A taanaß sivö to meß avoeß e ne pa tavus maß , ko poen oes a voaß tavus en . ’ Eöß to soe vaman rakah keoß peöm pan , kuru a voaß to vamatop ee pa oes , ivëh , köm se iniinan vavih voh manih pa koman a rak .
43004036	A ma teß varih to kiu ne pa oes a voaß ee se kon ee po voen pee . Ko voen pa ma teß poë varih , ivaßih , ee se rëh o kokoman pa napan , kee kon ee po toßtoß tamoaan . Ivëh , ka teß vëh to nep a voaß me a teß vëh to oes , ee pon se vaeö rakah .
43004037	A soe vaßih a man , ‘ A pah teß to nep a rak , ka meh teß ivëh to oes . ’
43004038	Eöß to vanö a neöm pa oes a voaß varih po tökiu vëh nöm to hikta kiu voh . O upöm teß to vamatop momoaan a ma kupu pa napan , köm suk maß ko vamaaka a napan poë varih a hanan va pa kon o toßtoß tamoaan . ”
43004039	A nap peo va pa vöön va Samëriaß to tënan a soe pe köövo , pare vaman rakah ee pa soe pe Ieesuß . Suk e köövo to soe ke ra napan a ö ne Ieesuß to vavatët vahik en peß pa ma taateß neß to nonok voh non .
43004040	O poen no a napan va Samëriaß to nö maß manih pe Ieesuß , ee to hi poë pan , eß se teß vaßpeh me voh raoe pa ma siß poen , ke Ieesuß teß me en pee po pöök poen nën .
43004041	A nap peo rakah to pënton a soe pe Ieesuß , pare vaman poë .
43004042	Ee to soe ke köövo pan , “ Vamomoaan nemöm to pënton a soe pën , pamöm vaman em pe Ieesuß . Ivëhkëk , varuß vakomanih nemöm to vaman suk emöm koman to pënton em peß . Pamöm nat em peß a teß se kon këh a napan va po oeh vëh pa hat . ”
43004043	O pöök poen to oah ee , ke Ieesuß këh en pa muhin va Samëriaß , pareß nö en manuh pa muhin va Galiliß .
43004044	Manih pa koman a muhin va Galiliß ne Ieesuß to soe voh pan , “ A teß vanënën soe to nö , ka tavöön koman peß heß tonun ee peß , pare hikta ta ne poë . ”
43004045	O poen neß to tavus hah manuh pa muhin va Galiliß , ka napan va pa muhin pamëh vaeö suntan rakah ee peß . Ee to vaeö suk ne poë pa ö nee to ep voh a ma tah vatoksean neß to nonok voh non manuh Jerusalëm po poen apuh va po Pasovaß .
43004046	E Ieesuß to vos en manuh pa vöön va Kenaß a vöön pamëh to teß non koman a muhin va Galiliß . A vöön pamëh neß to rih voh a ruen keß tavus en o voaën , ka pah teß susun pa teß sunön to teß non pa vöön va Kapaneam ne sunaißeah to haraß suntan a hivaß .
43004047	A teß susun pamëh to pënton a soe to soe non pan e Ieesuß to taneß maß pa muhin va Jiutiaß , pareß nönö non maß manih Galiliß . Eß to nö manuh pe Ieesuß , pareß soe ke poan pan , eß se nö maß Kapaneam ko vatoß hah e sunaißeah . Suk ataeah , a siß ö hat keß mët en .
43004048	Ke Ieesuß soe ke poan pan , “ Eöm varih se keh hikta ep in ta tah vatoksean me to vëknöm , eöm to hikta onöt nem a vaman . ”
43004049	Ka teß susun pa teß sunön soe va in e Ieesuß manih pan , “ Sunön , vëvëhöß mah , a siß ö hat ke koaß peöß mët en . ”
43004050	Ke Ieesuß soe ke poan pan , “ Hah na , e sumuißah se toß hah en . ” Ka teß susun pa teß sunön vaman en pa soe pe Ieesuß , pareß hah en manuh pa vöön peß .
43004051	A teß susun pa teß sunön to teß avoeß e non hanan ka ma pah teß kikiu peß nö maß , pare akeh poë manih hanan , pare soe ke poë pan , “ E koaß pën to toß hah en . ”
43004052	Ka teß susun pa teß sunön hi a ma teß kikiu peß pan , “ A potan teß rakah non nih ke koaß peöß vih hah ? ” Kee piun ko soe pan , “ Nopoen pa 1 kirök no a kamis pasun to hik këh poan . ”
43004053	Ke tamaneah nat hah en pa tëëm totoopin rakah pamëh ne Ieesuß to soe ke poan pan , “ E sumuißah se toß hah en . ” Ivëh , ka teß susun pa teß sunön me ra napan kurus varih to teß ne koman iuun , ee kurus to vaman ee pe Ieesuß .
43004054	Ivaßih a vapöök tah vatoksean neß to nok manih pa ö neß to këh maß a muhin va Jiutiaß , pareß teß non manih pa muhin va Galiliß .
43005001	Vasuksuk ne Ieesuß to vatoß vahik en pe koaß pa teß susun pa teß sunön , pareß nö en manuh Jerusalëm . Eß o poen apuh pa napan va Israël ipamëh nee se nö pa hin .
43005002	Manih pa koman a vöön va Jerusalëm eß to teß non a koveß ruen nee to pokaß ne a Bëtsaëtaß po to va Hibru . A koveß ruen pamëh to teß vatët non po hopaß nee to pokaß ne pan o Hopaß po Sipsip . A tönim këk vös to eok tatavi ne a koveß ruen pamëh .
43005003	Manih koman a ma këk vös poë varih no a napan to haraß ne a ma vu mët to koroh ne sih . O teß poë varih no a ma moeere to mëtmët , me ro teß kekehoß , me ro teß o tëtënkun .
43005005	A pah teß to koroh non koman a këk vös pamëh , to haraß voh non a mët po 38 kirismas .
43005006	Ke Ieesuß ep in a teß pamëh to koroh non , pareß nat en peß to haraß moaan rakah voh en pa mët pamëh . Ivëh , keß hi en peß pan , “ Eën iu vih hah nom , ha ? ”
43005007	Ka teß vëh to haraß tamoaan non sih a mët , piun poan pareß soe pan , “ A , Topoan , eöß to iu vih hah e noß . Ivëhkëk , ahikta meh teß se vaßaus a neoß köß nö manuh pa koveß ruen pa ö no a ruen se riu . Eöß se kehkeh nö noß ruen , ivëhkëk , o upöm to vovoh këh ee peöß , pare vuß momoaan ee na pa koveß ruen ko toß hah ee . ”
43005008	Ke Ieesuß soe ke poß poan pan , “ Sun ah , parën kon o pan pën , parën nö eom vöön . ”
43005009	Ka varuß rakah vakomanih no a teß pamëh to vih hah en , pareß sun , ko kon o pan peß , ko nö en . O poen pamëh , eß o Poen Apaapo .
43005010	Ivëh , ka nap susunön po Jiuß ep a teß vëh to haraß vößpë voh a mët to vih hah en , pare soe ke poë pan , “ O Poen Apaapo pea a napan va Israël ivëh kuru , eß to kök e non pa taateß pea , pa ö nën to teßteß nö nom o pan pën . ”
43005011	Ka teß vëh to toß hah soe ken pee pan , “ Ivëhkëk , a teß vëh to vatoß a neoß to taß en peöß pan eöß se kon o pan peöß paröß nö eoß vöön . ”
43005012	Ka napan hi hah ee peß pan , “ Eteh rakah ipamëh to taß a oah a kon o pan pën ko nö vöön ? ”
43005013	Ka teß pamëh to hikta piun raoe suk e Ieesuß to këh en pa ö vëh neß to teß vu non , pareß nö en . Ivëh , ka teß vëh ne Ieesuß to vatoß hah poan to hikta nat non peteh vëh to vatoß hah poan , suk ataeah a napan to parin a peo to teß ne nën .
43005014	Po vasuksuk ne Ieesuß to taum hah en pa teß pamëh koman a Iuun Hinhin Apuh , pareß soe ke poan pan , “ Eën to toß hah voh eom , eën se koe poß a nok vatëh hah a ma taateß hat . Eën tomeß taum amot ta teß hat to apuh oah e non pa teß hat oah e non pa teß hat vaßih . ”
43005015	Ka teß pamëh këh en pe Ieesuß , pareß nö ko taum en pa nap susunön po Jiuß , pareß soe ke raoe pan , “ A teß vëh to vatoß hah voh a neoß , eß e Ieesuß . ”
43005016	Ivëh , ka nap susunön po Jiuß taneo ee pa nok vavahat e Ieesuß manih pa ma soe pee , suk e Ieesuß to nonok e non pa ma taateß to kök e ne pa taateß va po Poen Apaapo pee .
43005017	Ivëhkëk , e Ieesuß to piun a soe pee , pareß soe pan , “ E Tamön to hikta vavanot non sih eß to kikiu va kov e non sih manih . Eöß me to kikiu va kov e noß manih . ”
43005018	A nap susunön po Jiuß to pënton a soe vaßih , pare vaiu vëhvaß rakah këh ee pa ta hanan nee se ip vamët koe e Ieesuß . Suk ataeah , eß to hikta kök varoe a taateß va po Poen Apaapo . Ahik . Eß to soe pet en pan e Sosoenën eß e tamaneah . Ka soe vaßih to teß va non manih pan , a tasun peß to vatoe me e non pa teß tasun pe Sosoenën .
43005019	Ke Ieesuß sunpip rakah ea pa ma soe varih , pareß soe pan , “ Eöß se soe vaman rakah keoß peöm , eöß e Koaß Teß Pe Sosoenën to hikta onöt noß a nok ta kiu po kokoman koman peöß . Ahik , eöß to nonok noß sih a ma kiu ne eöß to ep noß ne Tamaneoß to nonok non sih . A tah ne Taman to nonok non , ne eöß e Koaß to ep suk paröß nok suk .
43005020	E Tamön to iu rakah non sih a neoß e Koaß peß , pareß vataare en peöß pa ma tah ne eöß se nonok noß . Ivëh , ke Tamön vataare en peöß pa ma meh kiu to teß apaßpuh oah e ne pa ma teß kiu varih ne eöß e Koaß to nonok noß . Ka ma kiu poë varih nöm se ep paröm toksean rakah em .
43005021	E Tamön to kunkuin hah non sih a nap mët pareß heß en pee po toßtoß . Ka tah pamëh to vatoe akuk va kov e non manih peöß e Koaß to se heß en po toßtoß tamoaan manih po teß varih ne eöß to iu noß .
43005022	E Tamön to hikta onöt non a vahoß ta pah teß manih po vahutët . Ahik , a ma kiu kurus varih pa pëpënton vahutët , neß to heß vahik voh en peöß e Koaß peß .
43005023	Ivëh , ka napan kurus rakah se kë a ëhnaneoß e Koaß pamëh , vamanih pa ö nee to kë va voh in a ëhnan e Tamön . Etereh to hikta kë ne sih a ëhnaneoß e Koaß , ee to hikta kë me ne a ëhnan e Tamön vëh to vanö voh a maß neoß .
43005024	Eöß to soe vaman rakah keoß peöm , etereh to tënan a soe peöß , pare vaman e Sosoenën vëh to vanö a maß neoß , köß nö maß , ee se kon ee po toßtoß tamoaan . Ka napan poë varih to hikta onöt ne a teß manih po vahutët . Ee to këh ee maß pa mët pare kon ee po toßtoß tamoaan .
43005025	Eöß to soe vaman rakah keoß peöm , kuru no o poen to tavus vahik en , ka napan varih to teß va ne manih pa nap mët , ee se tënan ee pa soe peöß e Koaß pe Sosoenën . Ko teß varih to tënan a soe pamëh pare vatet , ee se kon ee po toßtoß tamoaan .
43005026	O toßtoß tamoaan pamëh to taneß maß manuh pe Tamön , e Tamön koman to heß en peöß e Koaß pa tasun pamëh , ke eöß e Koaß pamëh to teß me e noß po toßtoß tamoaan .
43005027	E Koaß pamëh , eöß e E Koaß Teß Pa Napan Kurus , ivëh , ke Sosoenën heß en peöß pa tasun marën a kiiki a napan manih po vahutët .
43005028	Eöm se koe a koman vörep in a soe vaßih nöß to sosoe ka noß neöm . O poen se tavus maß no a napan kurus varih to pee ne po vapeepe se tënan a to peöß e Koaß ,
43005029	pare këh tavus ee maß pa ma vapeepe . Ko teß varih to nonok ne sih a ma taateß vih , ee se kon ee po toßtoß tamoaan . Ko teß varih to nonok ne sih a ma taateß hat , ee se sun ee po vahutët , pare nö ee manuh po suraß ësës tamoaan . ”
43005030	E Ieesuß to vavaato avoeß e non , pareß soe pan “ Eöß to hikta onöt noß a nok ta pah tah po kokoman koman peöß peheoß . Ahik , eöß to vavatet noß a soe nöß to kon taneß manuh pe Sosoenën , paröß kiiki noß a ma taateß pa napan . Ka vahoß a napan manih po vahutët , eß a totoopin . E Sosoenën to soe vaonöt ka neoß , köß kiiki no a ma taateß pa napan . Ivëh , ka taateß kiiki peöß to totoopin e non manih po iu pe Sosoenën . Suk ataeah , eöß to hikta suksuk noß o iu koman peöß . Ahik , eöß to suksuk ro noß o iu pe Sosoenën vëh to vanö voh a maß neoß köß nö maß .
43005031	Eß se keh teß non pan eöß varoe to sosoe tavus noß a ma kiu me a ma taateß nöß to nonok noß , a napan kurus to hikta onöt ne a vaman a ma soe nöß to vavatvus noß .
43005032	Ivëhkëk , eß to teß non a meh teß , ivëh , e Sosoenën to vavatvus non a soe va pa ma kiu me a ma taateß peöß . Köß nat e noß pa ma soe neß to vavatvus non , ee a ma soe a man rakah .
43005033	O poen nöm to vanö a ma pah teß , kee nö ee manuh pe Jon , pan eß se soe ke raoe ta soe to soe suk a no neoß e Koaß pe Sosoenën , ka soe pamëh , eß a soe man .
43005034	Ivëhkëk , eöß to hikta koman noß ataeah no a napan to koman suk va ne manih peöß . Ivëh , köß iu noß a ö nöm se koman hah a soe ne Jon to sosoe suk voh non a kiu me a taateß peöß . Eöm se keh öt vakis nem a soe pamëh , e Sosoenën se kon hah en peöm .
43005035	E Jon to teß vavoh non manih po ram to tëtëkrea non , pareß heß non a napan o maaka , ka siß poen kökööt akuk rakah nöm to haraß o vaeö , suk o maaka neß to heß a neöm .
43005036	Oman e Jon to vavatvus non a soe to soe suk a non neoß , eöß eteh . Ivëhkëk , eß to teß non a pah tah to vih oah non a soe pe Jon to vataare non eöß eteh . Eß a kiu pamëh ne Tamön to heß a neoß , söß nok , paröß vahik . Ka ma kiu varih nöß to nonok noß , to vataare vavih rakah e ne pa napan , pa ö ne Tamön to vanö voh a maß neoß , köß nö maß manih po oeh vëh .
43005037	E Tamön to vanö voh a maß neoß , köß nö maß manih po oeh . Ke eß koman ivëh to soe tavus voh ka neoß manih pa napan . Ivëh , no a soe pe Tamön to hikta teß suk non manih pa ma kokoman peöm . Eöm to hikta iu pënton nem a soe pe Tamön pa ma tenëneöm , paröm hikta iu ep nem a ma kiu nöß to nonok noß pa ma matëëneöm . Suk ataeah , eöm to hikta vaman nem a soe me a kiu peöß a teß vëh ne Tamön to vanö voh maß .
43005038	
43005039	Eöm koman kës nem pan , a soe vëh to pet non manih po Puk pe Sosoenën to onöt e non pa heß a neöm o toßtoß tamoaan ? A ma tamoaan nöm to ëhëh nem a soe to kiun non po Puk pe Sosoenën , paröm kiiki em pa ma soe to kiun ne po komön o Puk pamëh . A ma soe to kiun ne po Puk pamëh to teß suk e ne peöß .
43005040	Ivëhkëk , eöm to rës e nem pa nö maß manih peöß pa kon o toßtoß tamoaan .
43005041	Eöß to sosoe noß a soe vaßih , paröß hikta koman noß a ö no a napan se kë ne a ëhnaneoß .
43005042	Ahik , eöß to nat e noß peöm to hikta teß me nem o iu pe Sosoenën .
43005043	Eöß to taneß voh maß manuh pe Tamön , paröß vavatvus noß a soe manih peöm , köm hikta kokon ro nem a soe peöß . Ivëhkëk , ta pah teß se keh nö maß pa ëhnan komaneah , eöm se tënan em pa soe peß , paröm vaman em peß .
43005044	A pap teß to teß va ne manih peöm to hikta onöt ne a vaman a neoß . Ahik rakah ! Suk ataeah , eöm to koman varoe nem a kon o ëhnan apuh manih pa topnineöm . Ivëh , nöm to hikta iu kon suk nem o ëhnan apuh vëh ne Sosoenën a paeh ro to heßheß non sih .
43005045	Eöm se nat nem koman nem pan , eöß ivëh se sun manih pa matan e Tamön , paröß kiiki a ma taateß peöm , paröß soe pan eöm o hat . Ahik , a teß vëh se soe pan eöm o teß hat ivëh e Mosës . Ke eß a teß pamëh nöm to koman voh nem pan eß se vaßaus a neöm .
43005046	Eöm se keh vaman rakah nem a ma soe pe Mosës , a , eöm to vaman me e nem pa teß soe peöß . Suk ataeah , e Mosës ivëh to kiun suk voh a neoß manih po Puk pe Sosoenën .
43005047	Ivëhkëk , eöß to nat eoß peöm to hikta onöt rakah nem a vaman a ma soe pe Mosës , keß ep va e non manih peöm to hikta onöt me nem a vaman a ma teß soe peöß .
43006001	E Ieesuß to vaato vahik me en pa napan , pareß pahan en pa tonon va Galiliß . A tonon pamëh no a napan to pokaß ne sih a meh ëhnaneah pan , a Taëberius .
43006002	A nap peo rakah to vatet e Ieesuß , suk ataeah , ee to ep in a ma tah vatoksean neß to nonok non pa vavatoß hah o teß varih to haraß ne a ma vu mët .
43006003	E Ieesuß to ëp en pa siß ö tope , ko ihoß vaßpeh me e non pa ma vamomhë peß nën .
43006004	Ka siß ö hat ka Taëën Apuh po Jiuß nee to pokaß ne o Pasovaß tavus en .
43006005	Ke Ieesuß vatatarih vah ko non , pareß ep in a nap peo rakah to nö maß manih peß , pareß hi en pe Filip pan , “ Ea se voen maß ta ma taëën nih , para makën a napan varih ? ”
43006006	E Ieesuß to sosoe va non manih , suk eß to pupunöß non o vaman pe Filip . Suk ataeah , eß koman to nat e non pataeah neß se heß a napan kee ëën .
43006007	Ke Filip piun a hi pe Ieesuß , pareß soe ke poan pan , “ Ea se keh voen a taëën pa moniß to antoen non o 200 voaß moniß , a taëën pamëh hikta se antoen non a vamahun a napan varih . Suk ataeah , a napan to parin a peo vörep . Ee se kës kon ro ta ma siß pah ö . ”
43006008	Ivëhkëk , a paeh a vamomhë koman pe Ieesuß , ivëh e Ëndruß , e kea pe Saëmon Pitaß to soe ke Ieesuß pan ,
43006009	“ Eß to teß non a pah koaß to teß non manih to teß me non o tönim muß me a poa iian . Ivëhkëk , a napan to teß ne manih to parin a peo . A ma siß iian varih me ro tönim muß varih se poß vaßaus vah va in a nap peo varih nih ? ”
43006010	Ke Ieesuß soe ke ra ma vamomhë peß pan , “ Soe ke ra napan , kee ihoß . ” A ö no a napan se ihoß to parin a kakaras vörep . Ka napan to peo onöt ne a 5,000 teß oeteß to teß ne nën , ee to hikta ëh vaßpeh o köövo me ro koaß .
43006011	Ke Ieesuß kon a ma muß , pareß soe vavihvih ke na e Sosoenën , ko heß a ma vamomhë peß , kee ki vakëkëh ke pa napan to ihoß ne nën . E Ieesuß to nok pet va en nën manih pa poa iian . A napan kurus to ëën a ma muß me ra ma iian ko mahun rakah ee .
43006012	A napan to ëën ko mahun vahik ee , ke Ieesuß soe ke ra ma vamomhë peß pan , “ Ununun öm a ma ö taëën varih no a napan to ëën këh , ee tomeß hat akuk . ”
43006013	Ivëh , ka ma vamomhë peß ununun ee maß pa ma ö taëën no a napan to mahun këh . Pare vapuh hah o havun kove me ro pöök pa ma ö taëën no a napan to mahun këh .
43006014	A napan to ep in a tah vatoksean ne Ieesuß to nok , pare taneo ee pa soe pan , “ O pöh man rakah , a teß pöß kovëh , eß a teß vanënën soe ne Sosoenën to soe voh pan , eß se vanö maß manih po oeh vëh . ”
43006015	E Ieesuß to nat en pa napan to nok ee po kokoman va pa ö nee se öt poë ko vateßteß poë , keß tavus en a teß Sunön pee . Ivëh , keß këh en pa ö neß to teßteß non , pareß ëp en tope pehen .
43006016	Pa matanpoen po poen avoeß pamëh no a ma vamomhë peß to nö , pare anoeh e ne maß peß manuh sinten a tonon .
43006017	A muhin to poen en e Ieesuß he meß avoeß e non pa tavus maß manih pa ma vamomhë peß . O vamomhë to peah ee po paröß , pare pahan ee pa tonon va Galiliß . Ee to kehkeh nö ne Kapaneam .
43006018	A tonon to sup , suk a tuvuh to pah ip suntan rakah en maß .
43006019	Ee to hoaß o paröß , ko teß varo va e ne maß manuh pa tönim , keß , a tönim me a paeh kiromitaß , pare ep na e Ieesuß to tet maß a tonon . Ee to ep na poë to tet maß a tonon , pare pah naöp suntan rakah ee .
43006020	Ivëhkëk , e Ieesuß to soe ken pee pan , “ Koe öm a naöp , eöß akuk kuru . ”
43006021	Kee pah vaeö suntan poß ee pa ep poë manih po paröß . Ka varuß vakomanih no paröß to tavus en pa ö nee to nönö ne .
43006022	A muhin to takah en po meoh poen a napan he sun avoeß e ne sinten tonon va Galiliß . Ee to nat e ne pan , nopoen no pöh paröß ro to teß non nën . E Ieesuß to hikta tok vaßpeh me ra ma vamomhë peß po paröß pamëh . A ma vamomhë varoe to tok po paröß , pare pahan ee pa tonon .
43006023	Ivëhkëk , a ma paröß to taneß maß pa vöön va Taëberius to koe vatët ke maß manih pa ö muhin vëh ne Ieesuß to makën voh a napan pa taëën neß to soe vavihvih ke voh na e Sosoenën .
43006024	Ivëh , ka napan ep vahik ee pe Ieesuß me ra ma vamomhë peß to hikta teß ne nën . Ee to tok ee pa ma paröß poë varih , pare vatet pahan ee pee manuh pa pap tonon vöh , ko vos ee pa vöön nee to pokaß ne a Kapaneam , pan ee se ep in e Ieesuß nën me ra ma vamomhë peß .
43006025	A napan to taum poë manuh pa pap tonon vöh , pare hi poë pan , “ Tövavaasis , eën nö vah va maß nih , parën tavus maß manih ? ”
43006026	Ke Ieesuß piun raoe , pareß soe pan , “ Eöß to soe vaman rakah keoß peöm , eöm to hikta vaiu a maß neoß , suk a ma tah vatoksean varih nöß to nok voh . Ahik , eöm to vaiu a maß neoß , suk eöm to ëën voh a taëën nöß to heß a neöm , köm ëën ko mahun .
43006027	Eöm se nat nem kikiu suk varoe nem a taëën vëh se koa en , pareß hikta onöt non a heß a neöm o toßtoß tamoaan . Ahik , eöm se kiu suk varoe o vu taëën vëh se heß o toßtoß tamoaan manih pa napan . Keß o vu taëën pamëh ne eöß e Koaß Teß Pa Napan Kurus se heß a neöm . Ke Tamön vëh , e Sosoenën , to heß voh en peöß pa tasun va pa nok va nën . ”
43006028	Ka napan hi poß ee pe Ieesuß pan , “ Ataeah poß to vih non na se nok , para nok a kiu ne Sosoenën to iu non ? ”
43006029	Ke Ieesuß piun , pareß soe pan , “ Ivaßih a kiu ne Sosoenën to iu non a ö nöm se nok , eöm se vaman a neoß a teß ne Sosoenën to vanö voh maß . ”
43006030	Kee hi hah ee pe Ieesuß pan , “ O vu vëknöm taeah nën se nok to vataare a no möm , kemöm vaman poß a ma tah nën to nonok nom ?
43006031	A kën sipuura to ëën voh o manaß manih pa moeh upin vamanih pa ö no o Puk pe Sosoenën to soe va non , ‘ Eß to heß voh a napan a taëën va pa vöön va kin , kee ëën ee . ’ ”
43006032	Ivëhkëk , e Ieesuß to soe ke raoe pan , “ Eöß to soe vaman rakah keoß peöm , eß to hikta teß non pan e Mosës ivëh to heß voh a napan pa taëën va pa vöön va kin . Ahik , E Tamön vöh pa vöön va kin to heß voh a neöm a taëën pamëh . Eß se heßheß avoeß e non peöm pa taëën man .
43006033	A taëën man pe Sosoenën ivëh , a teß vëh to kunah taneß voh maß manuh pa vöön va kin , pareß heß o toßtoß peß manih po oeh vëh . ”
43006034	Kee piun a soe pe Ieesuß , pare soe pan , “ Topoan , taneo non kuru nën se heßheß tamoaan va kov e nom pemöm manih pa taëën pamëh . ”
43006035	Ke Ieesuß piun raoe pareß soe pan , “ Eöß koman a taëën va po toßtoß tamoaan . Eteh se keh nö maß peöß , ko vaman a non neoß , pareß vavatet rakah non a soe peöß , eß se kon en po toßtoß tamoaan , pareß hikta se haraß hah non o maë me o manoe .
43006036	Eöß to soe moaan ke voh eoß peöm , eöm to ep voh em peöß a taëën to taneß maß pa vöön va kin , ivëhkëk , eöm to hikta iu vaman a nem neoß .
43006037	A napan kurus rakah varih ne Tamön to heß vahik voh en pee peöß , kee nö ee maß manih peöß . A teß to nö maß peöß , eöß to hikta antoen noß a veo eah . Ahik , eöß se öt eoß peß .
43006038	Suk ataeah , eöß to taneß voh maß manuh pa vöön va kin , paröß hikta onöt noß a suk o iu koman peöß . Eöß to taneß voh maß pa vöön va kin marën a suk o iu pa teß vëh to vanö voh a maß neoß köß nö maß .
43006039	Ko iu pa teß vëh to vanö a maß neoß , köß kunah taneß maß pa vöön va kin to teß va non manih , eöß to hikta se varakah noß ta pah teß va pa napan varih neß to heß voh a neoß . Eöß se kunkuin eoß pee po poen no oeh se hik . Ee se sun kurus ee po vahutët pe Sosoenën .
43006040	Ko iu pe Tamön to teß va non manih , a napan varih to ep voh ee peöß e Koaß peß , pare vaman a soe peöß , ee to kon ee po toßtoß tamoaan . Ko poen no oeh se hik , eöß se kunkuin hah eoß pee , kee toßtoß hah ee . ”
43006041	O Jiuß to pënton e Ieesuß to soe pan eß a taëën va pa vööv va kin to kunah maß manih po oeh , pare heve ov ee peß ko vaato me ee peß .
43006042	Pare soe ee pan , “ A teß vaßih e Ieesuß e koaß pe Jeosëp , ke ea varih to nat vavih rakah e no pe tamaneah pen sinaneah . Vahvapoßnih keß soe pan eß to taneß maß pa vöön va kin ? ”
43006043	Ke Ieesuß piun a soe pee , pareß soe pan , “ Suk öm a soe peöß , paröm koe a vakihkiuh me a neoß .
43006044	E Tamön a paeh ro to vanö voh a maß neoß köß nö maß . Ka hikta pah teß to onöt non a nö maß manih peöß po kokoman koman peß . Ahik , e Tamön se heß eah o kokoman , pareß me maß eah manih peöß . Ko poen no oeh se hik , eöß se kunkuin taneß hah eoß peß po vapeepe , keß kon en po toßtoß .
43006045	A soe to kiun non manih po Vavaasis po Teß Vanënën Soe to teß va non manih pan , ‘ E Sosoenën se vavaasis a napan kurus ’ , kee pënton a soe peß , pare nat in poë , pare nö poß maß manih peöß .
43006046	A hikta pah teß to ep voh non pe Tamön , a teß varoe kovëh to teß me voh non poan to nö voh en maß , eß varoe kuru to nat non poan . A teß pamëh ivëh , eöß .
43006047	Eöß to soe vaman rakah keoß peöm , eteh to teß me non o vaman , pareß vaman a no neoß , eß to kon en po toßtoß tamoaan .
43006048	Eöß koman rakah a taëën va po toßtoß tamoaan .
43006049	A kën sipuineöm to ëën voh o manaß manuh pa moeh upin , ivëhkëk , ee to mëtmët voh ee .
43006050	Ivëh ka taëën vëh to kunah taneß voh maß pa vöön va kin , etereh to ëën a taëën pamëh , ee to hikta antoen ne a mët .
43006051	Eöß a taëën va po toßtoß tamoaan to kunah taneß voh maß pa vöön va kin . Etereh to ëën a taëën pamëh ee to hikta onöt ne a mët , ee se kon ee po toßtoß tamoaan . Ka taëën pamëh eß a sionineoß nöß se heß a napan kurus va po oeh vëh , kee kon taneß o toßtoß tamoaan manih peß . ”
43006052	Ko Jiuß pënton a soe vaßih , pare taneo ee pa vaato vasukaß me e Ieesuß , pare to soe ee pan , “ Vahvanih ka teß vëh se makën a ra pa sionineah ? ”
43006053	Ke Ieesuß piun raoe , pareß soe pan , “ Eöß to soe vaman rakah keoß peöm , eöm se keh hikta ëën a sionineoß e Koaß Te Pa Napan Kurus , me eöm se keh hikta kaak o eraß peöß , eöm hikta onöt nem a kon o toßtoß vamaman .
43006054	O teß varih to ëën a sionineoß , pare kaak o eraß peöß ee to kon ee po toßtoß tamoaan . Ko poen no oeh vëh se hik , eöß se kunkuin hah eoß pee , kee kon hah ee pa ma toßtoß pee .
43006055	A sionineoß eß a taëën vamaman , ko eraß peöß eß o kaak vamaman .
43006056	Ko teß varih to ëën a sionineoß , ko kaak o eraß peöß , ee to teß e ne manih peöß , köß teß e noß manih pee .
43006057	E Tamön toßtoß tamoaan vëh e Sosoenën , to vanö voh a maß neoß köß teß me noß o toßtoß tamoaan manih po kikis peß . Ivëh , keteh to ëën a sionineoß , eß se kon en po toßtoß tamoaan manih po kikis peöß .
43006058	Eöß to hikta teß va noß manih , pa taëën vëh no a kën sipuineöm to ënëën voh ne pa moeh upin . Ee to ëën voh a taëën pamëh , ivëhkëk , ee to mëtmët ee . Ke eöß vaßih , eöß a taëën to kunah taneß maß manuh pa vöön va kin . Ketereh to ëën a taëën pamëh ee se kon ee po toßtoß tamoaan . ”
43006059	Manih pa koman a vöön va Kapaneam ne Ieesuß to teß non nën , pareß vavaasis non a napan pa ma soe poë varih pa koman a iuun hinhin soneß po Jiuß .
43006060	O vamomhë peo to pënton a soe pe Ieesuß ka ma upöm soe va ee manih pan , “ O vavaasis vaßih to parin a hivaß . Eteh to onöt non a pënton a soe vaßih , ko nat vamaaka a pusuneah , pareß vatet ? ”
43006061	Ivëhkëk , e Ieesuß to nat en pa ma vamomhë peß to vaiihi suk e ne pa soe peß . Ivëh neß to soe suk ke raoe pan , “ O vavaasis vëh miröß kës e non pa ma vaman peöm ?
43006062	Eß se poß teß vah va non nih pa ö nöm se ep a neoß e Koaß Teß Pa Napan Kurus se peah hah manuh pa vöön neß to taneß voh maß ?
43006063	A Tuvuh Vasioß ivëh to heßheß non sih a napan o toßtoß tamoaan . Ko sionin hikta onöt non a heß o toßtoß tamoaan manih pa teß . Manih pa soe nöß to vavaasis a noß neöm , a Tuvuh Vasioß koman to vakikis non o vavaasis peöß .
43006064	Ivëhkëk , a ma papaeh teß to teß nö ne manih peöm , ee to hikta vaman a ne neoß . ” Manih po poen ne Ieesuß to taneo en pa vavaasis a napan , eß to nat voh en pe retereh ivarih to hikta vaman ne poë , me a teß vëh se vikuh in poan manih po teß varih to hat ov e ne poë .
43006065	Ivëh , ne Ieesuß to soe suk va i raoe manih pan “ Ivaßih a tah nöß to koman voh noß , paröß soe pan , ‘ Ahikta pah teß to antoen non a nö maß manih peöß , pa ö ne Tamön se keh hikta vanö maß poan , keß nö maß peöß . ’ ”
43006066	E Ieesuß to sosoe va ko non manih , ko upöm vamomhë peo peß nö vakëkëh këh ee peß , pare hikta teß vaßpeh hah me ne poë .
43006067	E Ieesuß to hi en pa havun me ra poa vamomhë peß pan , “ Eöm me kuru to kehkeh këh e nem peöß oh ? ”
43006068	Ke Saëmon Pitaß piun a soe peß , pareß soe pan , “ Topoan , emöm se keh këh a oah pamöm nö ko teß vaßpeh me poß nem eteh ? Emöm to hikta iu këh a nom oah , suk ataeah , a soe varoe ko pën ivëh to heß a no möm o toßtoß tamoaan .
43006069	Emöm to vaman e nem pën , pamöm nat e nem pën a Teß a Vivihan to taneß voh maß manuh pe Sosoenën . ”
43006070	Ke Ieesuß piun a havun me ra poa vamomhë peß , pareß soe ke raoe pan , “ Eöß to kon voh eoß peöm a havun me ra poa vamomhë peöß , vahvapoßnih ka paeh va peöm tavus en a oraß hat ? ”
43006071	E Ieesuß to sosoe non a soe vaßih suk e sunaiß e Saëmon va Iskariot vëh e Jiutas . E Jiutas eß a paeh va pa havun me ra poa vamomhë peß . Amot neß se vikuh en pe Ieesuß manih pa koreera napan varih to hat ov e ne poë , kee ip vamët ee peß .
43007001	E Ieesuß to vaasis vahik en pa napan pa soe va po toßtoß tamoaan , pareß vavatvi vah kov e non pa muhin va Galiliß . Eß to hikta koman non a nö manuh pa muhin va Jiutiaß . Suk ataeah , a ma pah teß susunön po Jiuß to kehkeh ip vamët ne poë .
43007002	A ma poen vivihan po Jiuß to vatët ee .
43007003	Ivëh , ka ma kea pe Ieesuß soe ke poë pan , “ Vahvanih kën hikta këh a muhin vaßih parën nö manuh pa muhin va Jiutiaß ko nok ta ma tah vatoksean nën , ka ma vamomhë pën me ra napan ep ?
43007004	Ta pah teß se keh iu non , pan a napan se nat vavih poë , eß se nat non nonok vakoaan non a ma kiu peß . Eën se keh iu nok rakah nom a ma kiu poë varih , eën se sun vateeraß rakah manih pa matëëra napan kurus . ”
43007005	A kën kea koman peß to hikta vaman ne poë , ivëh , nee to soe suk vamanih .
43007006	Ke Ieesuß piun a ma soe pee pareß soe ke ra poë pan , “ O poen nöß se nö manuh Jerusalëm to hikta öök avoeß non maß . Ivëhkëk , a ma poen kurus peöm pa nö nën to tavus vahik voh ee .
43007007	A napan va po oeh vëh to hikta onöt ne a rës a neöm . Ivëhkëk , ee to rës e ne peöß , suk eöß to sosoe tavus noß a ma taateß hat nee to nonok ne sih .
43007008	Ivëh , köm se nö ko tönun vaßpeh me a ma upöm peöm manuh Jerusalëm pa ma poen vivihan po Jiuß . Ivëhkëk , o poen nöß se nö Jerusalëm pa vakum me a napan pa ma poen vivihan poë varih to hikta öök avoeß non maß . ”
43007009	E Ieesuß to soe vakomanih , pareß teß e non manih pa muhin va Galiliß .
43007010	O poen no a ma kën kea peß to nö vahik ee manuh Jerusalëm pa ma poen vivihan poë varih , ke Ieesuß me to nö en . Ivëhkëk , eß to nö aven en pareß hikta iu non a ö no a napan se inan poë .
43007011	Manih pa ma poen vivihan poë varih no a nap susunön po Jiuß to vavaiu vah kov e ne peß , ko vaiihi vah kov e ne pan , “ A teß vëh e Ieesuß teß non nih ? ”
43007012	Manih pa topniira nap peo poë varih , ee to vavisvis ke ne pa ma upöm pee , suk e Ieesuß . A ma upöm pee to sosoe ne pan , “ Eß a teß no a taateß peß to parin a vih . ” Ko upöm soe ee pan , “ Eß a teß pikpiuk to pikpiuk non sih a napan . ”
43007013	Ivëhkëk , a hikta paeh va pa napan poë varih to sun pa matëëra napan , pareß soe tavus o kokoman peß manih pa napan . Suk ataeah , ee to nanaöp e ne po teß susunön po Jiuß .
43007014	Po topnin rakah in a ma poen vivihan po Jiuß , ne Ieesuß to ho en koman Iuun Hinhin Apuh , pareß taneo en pa vavaasis a napan .
43007015	Ko teß susunön po Jiuß pënton o vavaasis peß , pare vatötöhkak rakah ee , pare soe ee pan , “ A teß vëh kon taneß maß o nat vëh nih , eß hikta nö voh pa ta siku ? ”
43007016	Ke Ieesuß piun raoe , pareß soe pan , “ O vavaasis vaßih nöß to vavaasis a noß neöm , eß to hikta teß non pan o vavaasis koman peöß . Ahik , o vavaasis vaßih nöß to vavaasis noß , eß o vavaasis pe Sosoenën a teß vëh to vanö voh a maß neoß .
43007017	Ta pah teß se keh vavatet rakah non a soe pe Sosoenën , eß se maaka rakah va non manih pan , o vavaasis nöß to vavaasis noß , eß o vavaasis pamëh to taneß rakah maß manuh pe Sosoenën , pareß hikta taneß maß manih peöß .
43007018	Ka teß vëh to vavaasis non a napan po kokoman koman peß , a , a teß pamëh to iu kë koman hah non a ëhnaneah . Ivëhkëk , a teß vëh to vavaasis non a napan , pareß kë non a ëhnan a teß vëh to vanö voh maß poan , a , a teß pamëh eß a teß no a taateß peß to totoopin , me eß a hikta pikpiuk .
43007019	Moaan voh ne Mosës to heß voh en peöm po Vavaasis peß , ivëhkëk , eöm to hikta iu nem a vatet o Vavaasis pamëh . Vahvapoßnih köm kehkeh ip vamët e nem peöß ?
43007020	Ka napan to teß vatët ne peß piun poë , pare soe pan , “ A oraß hat to teß non pën , emöm to hikta kehkeh ip vamët a nom oah . ”
43007021	Ke Ieesuß vavaato avoeß me e non po teß susunön po Jiuß , pareß soe ke ra poë pan , “ Eöm kurus varih to ep voh em pa tah vatoksean nöß to nok voh manih pa koveß ruen va Bëtsaëtaß , paröm töhkak ko haraß vahat rakah em , suk eöß to vatoß a teß manih pa koman o Poen Apaapo pea .
43007022	E Mosës to heß voh en peöm po vavaasis va pa pe a ö kokoaan pa ma pus koaß oeteß peöm . Eß to hikta teß non pan e Mosës ivëh to heß voh o vavaasis pamëh . Ahik , o vavaasis pamëh to taneß voh en maß manuh pa kën sipun . Ivëhkëk , komön o Poen Apaapo nöm to peepe e nem pa ma ö kokoaan pa ma pus koaß oeteß peöm , ivëh , köm kök em po Vavaasis pe Mosës .
43007023	Eöm to kehkeh vatet vavih rakah nem sih o Vavaasis pe Mosës . O Vavaasis pe Mosës to soe non pan , eöm se pe em pa ma ö kokoaan pa ma pus koaß oeteß peöm . Ivëh , ko poen va pa pe raoe se keh tavus maß po Poen Apaapo , eöm se nok em . Eöm heheve suk poß nem ataeah pa ö nöß se vatoß hah ta pah teß po Poen Apaapo pea ?
43007024	Eöm se koe a kiiki a ma moeh tah po matan varoe , paröm kokoman vavih voh , ko kiiki poß a ma moeh tah nöß to nonok noß manih pa taateß totoopin . ”
43007025	A napan to teß ne manih Jerusalëm to pënton e Ieesuß to vavaato va non manih , pare vaiihi e ne pan , “ A teß ko vëh no o teß susunön pea to kehkeh ip vamët ne , ha ?
43007026	Ep këk öm , eß to vavaato rakah e non pa matëëra napan . Ka hikta pah teß sunön to onöt non a soe ta pah soe manih peß . A nap susunön pea to nat pöß e ne peß e Kristo ?
43007027	Ivëhkëk , ea to nat e no pa vöön peß , ko poen ne Kristo vamaman se keh nö maß , ka hikta pah teß to onöt non a nat in a vöön peß . ”
43007028	E Ieesuß to vavaasis non a napan koman a Iuun Hinhin Apuh , pareß soe ke raoe pan , “ Oman , eöm to nat e nem peöß , paröm koman nem pan eöm to nat e nem pa vöön nöß to taneß maß , ivëhkëk , eöm to hikta nat nem . Eöß to hikta nö voh maß manih po kikis koman peöß . Ahik , e Tamön vöh to vanö voh a maß neoß no a taateß peß a man rakah , neöm to hikta nat nem peß .
43007029	Eöß to nat e noß peß , suk eöß to taneß maß manuh peß , ke eß koman ivëh to vanö voh a maß neoß . ”
43007030	E Ieesuß to soe vakomanih ka ma upöm teß to teß vatët ne peß , kehkeh öt e ne peß , marën a vahoß poë pa nohnoh . Ivëhkëk , a hikta paeh va pee to onöt non a vaket eah . Suk ataeah , o poen neß se taum a punis me eß se haraß o kamis to meß e non pa tavus maß .
43007031	Ko teß varih to vaman voh e Ieesuß to vavaasoe e ne , pare soe pan , “ O poen ne Kristo se nö maß eß se kës nok en ta ma tah vatoksean to apuh oah e ne pa ma teß tah vatoksean no a teß vëh to nonok non ? ”
43007032	A ma meh Parësiß to tënan a soe no a napan to vavisvis suk ne a ma tah ne Ieesuß to nonok non . Ivëh , ko teß susunön ësës heß , me ro Parësiß vanö ee maß pa ma to pirisman koman pee to ut ne sih pa Iuun Hinhin Apuh , kee nö ee maß to öt e Ieesuß .
43007033	Ke Ieesuß soe ke ra napan pan , “ Eöß hikta se teß varë me a noß neöm manih po oeh vëh . Suk ataeah , eöß se nö hah eoß manuh pe Tamön . E Tamön vëh to vanö voh a maß neoß .
43007034	Ke eöm se iu ep e nem peöß , ivëhkëk , eöm to hikta onöt nem a taum a neoß . Paröm hikta onöt me nem a vos pa vöön nöß se teß noß . ”
43007035	Ka nap susunön po Jiuß vaiihi koman e ne pan , “ A teß vëh se nö nih , ka hikta onöt no a taum eah ? Eß se kës nö manuh pa ma vöön apaßpuh varuh Grik no o upöm pea to teß ne , pareß vavaasis a napan varih to hikta teß ne pan ee ro Jiuß , ha ?
43007036	Ataeah neß to koman non , pareß soe suk vamanih pan , ‘ Eöm se iu ep e nem peöß , ivëhkëk , eöm hikta onöt nem a taum a neoß paröm hikta onöt me nem a nö pa vöön nöß se teß noß . ’ ”
43007037	O poen apuh vëh to vahik non a ma poen vivihan po Jiuß to tavus en , ke Ieesuß sun ko vavaoe suntan rakah en , pareß soe pan , “ Koe o teß varih to haraß ne o manoe kee nö maß manih peöß , köß heß raoe a ruen kee kaak .
43007038	O Puk Vapenpen pe Sosoenën to soe ka rora pan , ‘ Etereh to vaman ne a ma soe peöß , a ruen va po toßtoß tamoaan se nönö va kov e non maß manih pa ma kupu pee . ’ ”
43007039	E Ieesuß to sosoe suk voh non a Tuvuh Vasioß , pareß soe pan , a Tuvuh Vasioß to hikta nö avoeß voh non maß , suk ataeah , e Ieesuß to hikta mët avoeß non to kon o ëhnan apuh . Ivëhkëk , amot no teß varih to vaman ne e Ieesuß , ee se kon ee pa Tuvuh Vasioß .
43007040	A napan to tënan a ma soe pe Ieesuß , ka ma papaeh pee soe ee pan , “ A teß vaßih eß a teß vanënën soe vamaman rakah . ”
43007041	Ka ma meh pee soe ee pan , “ A teß vaßih eß e Kristo , a teß ne Sosoenën to vanö voh maß . ” Ivëhkëk , o upöm to sosoe avoeß e ne pan , “ Ahik , a teß vëh ne Sosoenën se vanö maß pa kon hah a napan peß , eß to hikta antoen non a koaß manih pa muhin va Galiliß ,
43007042	suk ataeah , o Puk Vapenpen pe Sosoenën to soe non pan , ‘ E Kristo se koaß manih po vuteß pe Devit . E koaß pamëh se koaß manih pa vöön pe Devit , ka ëhnan a vöön vëh neß se tavus , ivëh Bëtrëhëm . ’ ”
43007043	Ivëh , ka napan hikta vapöh kokoman suk ta pah soe . A ma papaeh pee to koman ne pan e Ieesuß eß e Kristo , ko upöm sosoe ne pan , “ Ahik . ”
43007044	Ko upöm pee kehkeh öt e ne pe Ieesuß , ivëhkëk , a hikta paeh pee to vaket manih peß .
43007045	Ko pirisman varih to nö pa öt e Ieesuß , ee to hah akuk ee manih po teß susunön ësës heß , me ro Parësiß . Kee hi ee pee pan , “ Eöm hikta me suk maß e Ieesuß ataeah ? ”
43007046	Ko pirisman piun raoe , pare soe pan , “ A soe no a teß vëh e Ieesuß to vavatvus non , no a hikta pah teß na to pënton voh , to vavaasis va non nën . ”
43007047	Ko Parësiß piun o pirisman , pare hi raoe pan , “ Eß kës to vapikpiuk me en maß peöm ?
43007048	Eöm to ep voh e nem pemöm o Parësiß no a hikta paeh pemöm to vaman voh eah .
43007049	Ivëhkëk , a napan varih to vaman ne Ieesuß ee to hikta nat ne o Vavaasis pe Mosës . Ivëh , ne Sosoenën se vakmis amot suk raoe . ”
43007050	E Nikodimus a teß vëh to nö voh pa ep e Ieesuß pa popoen , ke Nikodimus koman a teß to teß non komön o kum teß pamëh , to to vasukaß ke ro upöm peß , pareß soe pan ,
43007051	“ A taateß pea soe vaonöt kës e non pea pa vahoß akuk ta pah teß po vahutët pa ö na to hikta pënton avoeß no a soe peß para nat poß in ataeah neß to nok to hat non ? ”
43007052	Ko teß susunön po Jiuß , me ro Parësiß to pënton a soe pe Nikodimus , pare hi poë pan , “ Eën me kës a to Galiliß , ha ? Inan vavih voh ah pa soe to kiun non po Puk pe Sosoenën , parën nat vamanih pan ahikta pah teß vanënën soe se tavus manih pa muhin va Galiliß . ”
43008001	A napan to këh ee pa Iuun Hinhin Apuh , pare vahah ee pa ma vöön pee . Ivëhkëk , e Ieesuß to nö en manuh pa Tope Öliv .
43008002	Pa pöstakah ne Ieesuß to taneß hah maß nën , pareß hah en manuh pa Iuun Hinhin Apuh . Ka napan nö ee maß manih peß , ko tönun töön poë , keß ihoß , pareß taneo en pa vavaasis raoe .
43008003	Ko teß vavaasis to nat i ne o Vavaasis pe Mosës , me ro Parësiß , me ee maß pa pah köövo nee to nat ne sih poë , pan eß a köövo teßteßvaasiß , pare vasun poë manih pa matëëra napan ,
43008004	ko soe ke Ieesuß pan , “ Tövavaasis , e köövo vëh to teßteß me non sih a meh voe , e voe pamëh hikta teß non pan e voe koman peß , ahik .
43008005	Eën koman va poß nom nih , o Vavaasis pe Mosës to soe ka rora sih pan , ea se tösvös ee po köövo to nonok ne a ma taateß to matan va ne manih ? ”
43008006	Ee to nok a soe vaßih pan ee se ep këh ta hanan nee se vahoß koe e Ieesuß po vahutët . Ivëhkëk , e Ieesuß to ihoß vaseak , pareß kinkiun en po oeh pa kumis koreneah .
43008007	Kee ihi avoeß e ne peß pa ma hi . Ivëh , ke Ieesuß takëp taßtaß maß , pareß soe ke raoe pan , “ Etereh varih peöm to teß nem manih kuru to hikta nat ne pa nok a taateß hat , ee se sun , ko vi na a vös vamomoaan manih pe köövo pamëh . ”
43008008	E Ieesuß to ihoß vaseak hah , pareß kinkiun hahah kov en po oeh pa kumis koreneah .
43008009	Ko teß varih to tënan ne a soe ne Ieesuß to sosoe non , taneo ee pa nö veveahih . Ee to taneo manih pa nap mamanot , pareß öök non pa napan kurus . Ee to vakëkëh tavus ee pe Ieesuß me e köövo pamëh to sun non pa mataneah .
43008010	E Ieesuß to taßkë maß , pareß hi e köövo pamëh pan , “ A napan varih to teß ko ne manih nö nih ? Ahikta paeh pee to teß non manih se vahoß a oah po vahutët . ”
43008011	Ke köövo pamëh soe ke Ieesuß pan , “ Topoan , ee to vanönö vahik vur ee . ” Ivëh , ke Ieesuß soe ke poß en pe köövo pamëh pan , “ Eöß me to hikta se vahoß a noß oah po vahutët . Eën se nö na , parën nat nom nok amot hah a taateß hat pamëh . ”
43008012	Vasuksuk in a ö no teß vavaasis to nat ne o Vavaasis pe Mosës , me ro Parësiß to pupunöß ne e Ieesuß . Ke Ieesuß vavaato avoeß me non pa napan , pareß soe ke raoe pan , “ Eöß to teß va noß manih po ëman va po oeh vëh , ka teß vëh to vavatet non a taateß vih me a ma soe peöß , eß to hikta antoen non a teß manih pa popoen , eß se kon en po ëman vëh se heß poan o toßtoß tamoaan . ”
43008013	O Parësiß to tënan ee pa soe ne Ieesuß to vavaasis non , pare soe ke poë pan , “ A ma tamoaan nën to vavaato vaviß suk hah a nom sih me a ma kiu nën to nonok nom , keß ivëh , a tah no a napan to hikta onöt ne a vaman suk a oah . ”
43008014	Ke Ieesuß piun raoe , pareß soe pan , “ Oman , eöß to vavatvus noß sih a soe to soe suk koman e non peöß . Ivëhkëk , eöß to hikta pikpiuk a no neöm pa ma soe poë varih , ahik , a ma soe poë varih ee a ma soe man . Suk ataeah , eöß to nat e noß pa vöön nöß to taneß voh maß , paröß nat me e noß pa vöön nöß to nönö hah noß . Ivëhkëk , eöm to hikta nat nem pa vöön peöß , paröm hikta nat me nem pa vöön poanheh nöß to nönö hah noß .
43008015	Eöm to kiiki nem sih a taateß pa teß pa taateß va po oeh vëh , peöß to hikta kiiki noß a taateß pa ta pah teß .
43008016	Ivëhkëk , eöß se keh nok a taateß kiiki teß , a taateß kiiki teß peöß a man . Suk ataeah , eß to hikta teß non pan eöß varoe to nonok noß a taateß pamëh , ahik . E Tamön vëh to vanö voh a maß neoß to teß vaßpeh me e non peöß , köß kiiki noß a taateß pa teß .
43008017	O Vavaasis pe Mosës to soe non pan , ta poa teß se keh soe ta pah tah , pare vapöh kokoman a soe pamëh , ea se vaman ee pataeah nee to soe .
43008018	Ivëh , ke eöß koman peheoß to vavatvus noß sih a soe to soe suk koman e non peöß , ke Tamön vöh pa vöön va kin to vanö voh a maß neoß to vavaßaus me e non pa ma soe peöß . ”
43008019	E Ieesuß to sosoe va non manih , ko Parësiß hi hah ee peß pan , “ E tamömah vëh nën to tooto suk nom teß non nih ? ” Ke Ieesuß piun raoe , pareß soe pan , “ Eom to hikta nat rakah nem peöß poß Tamön . Eöm se keh nat e nem peöß , a , eöm to nat me e nem pe Tamön . ”
43008020	E Ieesuß to sosoe non a soe vaßih pa ö neß to vavaasis non a napan koman A Iuun Hinhin Apuh pa ö neß to sun vatët non pa ö no a napan to vavahoß ne sih a ma heß pee . Ivëhkëk , a hikta teß to öt poan , suk ataeah o poen neß se taum a punis me o kamis to meß avoeß e non pa tavus maß .
43008021	E Ieesuß to soe hah ke raoe pan , “ Eöß se nö eoß , köm hikta onöt nem a ep hah a neoß . Eöm se mët vaßpeh me em pa ma hat peöm . Eöm to hikta antoen nem a nö pa vöön nöß to nönö noß . ”
43008022	Ivëh , ko teß susunön po Jiuß vaiihi e ne , pare soe pan , “ A teß vëh se kës ip vamët hah ea , peß to sosoe va non manih pan , ‘ Eöm to hikta onöt nem nö pa vöön nöß to nönö noß ’ ? ”
43008023	Ke Ieesuß soe ke raoe pan , “ Eöm varih , eöm a napan va vakunah , peöß a te va pa vöön va kin , eöm varih a napan va po oeh vëh , peöß a teß to hikta teß noß pan eöß a teß va po oeh vëh .
43008024	Ivëh , nöß to soe suk voh ka neöm manih pan , eöm se mët vaßpeh me em pa ma hat peöm . Oman , eöm se keh hikta vaman a non neoß pan , Eöß Kove Vëh , Eöß ! Ka ma hat peöm se teß e ne , köm mët vaßpeh me em pee . ”
43008025	Ko teß susunön po Jiuß hi hah ee peß pan , “ Soe ka möm ah , eën poß eteh ? ” Ke Ieesuß piun raoe , pareß soe pan , “ Po taneo nöß to soe voh keoß peöm peöß eteh .
43008026	Eöß to teß me noß a ma soe nöß se vahoß rakah manih pa ma taateß peöm . Eöß se iniinan a ma taateß peöm vamanih pa tökiiki teß . Ivëhkëk , eöß se soe varoe ka neöm a ma napan va po oeh vëh , pataeah nöß to pënton manuh pa Teß vëh to vanö voh a maß neoß . Ka Teß pamëh , eß a sosoe man . ”
43008027	O teß susunön po Jiuß to hikta nat ne pe Ieesuß to sosoe vanat e non pee pe Tamaneah , Sosoenën .
43008028	Eß to soe ke raoe pan , “ A poen nöm se kë a neoß e Koaß Teß Pa Napan Kurus manih po naon , eöm se nat va poß em manih pan , Eöß Kove Vëh , Eöß ! Eöm me se nat va e nem manih pan a ma tah kurus nöß to nonok noß , nöß to hikta nonok noß pa tasun me o kokoman koman peöß . Ahik , a ma tah kurus varih nöß to nonok noß sih , eß a ma tah ne Tamön vöh pa vöön va kin to vataare voh a neoß köß nonok noß .
43008029	E Tamön vöh pa vöön va kin to vanö voh a maß neoß , pareß teß vaßpeh tamoaan me e non peöß . Ka ma tah nöß to nonok noß sih , ee a ma tah to heß vaeö ne sih poë , keß hikta onöt non a anoe a neoß pa ta pah poen . ”
43008030	E Ieesuß to sosoe va ko non nën , ka nap peo vaman ee peß .
43008031	E Ieesuß to soe ke ra napan va Israël varih to vaman poë pan , “ Eöm se keh vatet vavih rakah a soe peöß , paröm öt vakis o vaman me o vavaasis peöß , eöm se tavus rakah em o vamomhë peöß .
43008032	Paröm nat va nem manih pan a ma soe peöß ee a ma man rakah , ka ma soe man poë varih se me hah ee peöm manih pa taateß teß vavih . ”
43008033	Ka napan varih to tënan ne a soe pe Ieesuß piun poë , pare soe pan , “ Emöm to nat e nem pemöm ö pus koaß pe Abraham , ka hikta paeh pemöm to tavus voh a teß kikiu akuk manih pa ta meh teß . Vahvanih kën soe kamöm pan , ‘ Emöm se tavus vavih hah ? ’ ”
43008034	Ke Ieesuß piun a soe pee , pareß soe pan , “ Eöß to soe vaman rakah ke voh eoß peöm , o teß varih to nonok ne sih a ma taateß hat , ee o teß to kiu akuk ne manih paan a taateß hat .
43008035	O teß kikiu akuk to hikta a onöt ne a teß manih pa iuun pa kën tom taman varih to matop ne raoe . Ahik , o koaß varoe to antoen ne a teß tamoaan manih pa iuun pee ra kën tom taman .
43008036	Ivëh , keöß e Koaß pe Sosoenën se keh vaßaus a neöm , köm tavus këh maß a taateß hat , a , eöm se teß tamoaan nem manih pa taateß teß vavih .
43008037	Eöß to nat e noß peöm o pus koaß pe Abraham . Ivëhkëk , eöß to nat e noß peöm to kehkeh ip vamët e nem peöß . Suk eöm to hikta iu tënan nem a soe peöß , paröm öt vakis .
43008038	Eöß to sosoe ke noß peöm pa ma taneah ne Tamön to soe voh ka neoß . Ivëhkëk , eöm to nonok e nem pa ma taateß nöm to kon taneß voh manih pe tamëneöm . ”
43008039	O teß susunön po Jiuß to pënton a soe pe Ieesuß , pare soe ee pan , “ E tamamöm e Abraham . ” Ke Ieesuß piun raoe , pareß soe pan , “ Eöm se keh teß vamaman voh nem pan eöm a pus koaß pe Abraham , eöm se nonok e nem pa ma tah ne Abraham to nonok voh non .
43008040	Eöß to sosoe ke noß peöm pa ma soe man , nöß to tënan manuh pe Sosoenën . Ivëhkëk , eöm to pupunöß e nem pa ip vamët a neoß . E Abraham to hikta nok voh ta tah to matan va non manih pa ma taateß nöm to nonok nem . Ahik .
43008041	A ma taateß varih nöm to nonok nem , eß a ma taateß nonok voh pe tamëneöm . ” Ivëhkëk , o teß susunön po Jiuß to soe ee pan , “ Emöm to hikta teß va nem manih po koaß varih to hikta nat ne pe tamëëre . Emöm to teß ro me nem a pah Tamamöm , ivëh e Sosoenën . ”
43008042	Ke Ieesuß soe ke raoe pan , “ E Sosoenën se keh teß vamaman non pan eß e Tamaneöm , köm onöt e nem pa iu a neoß . Suk ataeah , eöß to taneß voh maß manuh peß , paröß teß noß manih kuru . Eöß to hikta nö voh maß manih pa tasun me o kikis koman peöß . Ahik , e Sosoenën koman to vanö voh a maß neoß , köß nö maß manih po oeh vëh .
43008043	Eöm to hikta iniinan vavih pataeah nöß to sosoe noß sih , suk eöm to hikta iu tënan nem o vavaasis peöß .
43008044	Eöm o pus koaß vamaman rakah pe susun po oraß hat . Eöm to iu nok rakah nem a ma taateß neß to iu non . Moaan voh po taneo neß to hinën a napan pa ip vamët raoe . Pareß teß non pa vapikpiuk a soe man . Suk ataeah , a soe man to hikta teß non manih peß . Ko poen neß se nok o piuk , ko piuk pamëh vateeraß en peß , eß e taman rakah in a taateß piuk .
43008045	Eöß to sosoe vatëh ke noß sih peöm pa taateß man , ivëhkëk , eöm to hikta vaman nem a tah nöß to sosoe noß .
43008046	Eteh rakah va peöm to nat non a hat nöß to nok voh ? Eöß to vavaasis a noß neöm sih pa soe man . Eöm hikta vaman suk poß nem a soe peöß ataeah ?
43008047	A teß to kon a soe pe Sosoenën , eß a teß pe Sosoenën . Ivëhkëk , eöm varih o teß to hikta tënan nem a soe ne Sosoenën to sosoe non , eöm to hikta teß nem pan eöm o pus koaß pe Sosoenën . ”
43008048	Ko teß susunön po Jiuß piun a soe pe Ieesuß , pare soe pan , “ A tuvuh hat to teß non pën , suk eën a to Samëriaß . A soe kës pemöm a man , keß ataeah ? ”
43008049	Ke Ieesuß piun raoe , pareß soe pan , “ Ahikta oraß hat to teß non manih peöß , eöß to kë varoe ko noß sih e Tamön . Ivëhkëk , eöm to hikta iu kë nem sih a teß ëhnaneoß .
43008050	Eöß to hikta kehkeh noß pan , ta teß se kë ëhnaneoß , ahik , eß to teß ro non a pah tökiiki Teß ivëh e Sosoenën se kë a ëhnaneoß . Köm inan , paröm nat poß a soe peöß a man .
43008051	Eöß to soe vaman rakah keoß peöm , etereh to vaman ne o vavaasis peöß ee to hikta onöt ne a mët . ”
43008052	Ko teß susunön po Jiuß piun poë , pare soe pan , “ Kuru emöm to nat vavih em pën no a oraß hat to teß non manih pën . O teß vanënën soe ke Abraham to mëtmët vahik voh ee . Ivëhkëk , eën to sosoe avoeß e nom pan , ‘ Etereh to vaman ne o vavaasis pën , ee hikta se mët ne . ’
43008053	Eën koman kës nom pan a tasun pën to apuh oah e non pa teß tasun pe tamaara Abraham , me ro teß vanënën soe varih to mët voh , eën koman nom pan eën eteh ? ”
43008054	Ke Ieesuß piun a soe pee , pareß soe pan , “ Eöß se keh ta koman hah a noß , a , a taateß ta hah öß , se teß e non a tah akuk . Ka Teß vëh to kë non a ëhnaneoß , eß e Tamaneoß . Ivëhkëk , eöm to sosoe nem pan , ‘ Eß e Sosoenën peöm . ’
43008055	Eöm to hikta nat vavih rakah nem peß . Eöß se keh soe ka neöm pan eöß to hikta nat vavih rakah noß eah , eöß se tavus rakah eoß a teß pikpiuk vamanih peöm . Ivëhkëk , eöß to nat vavih rakah e noß peß e Tamön , paröß tënan vavih rakah e noß pa ma taneah neß to sosoe ka no neoß .
43008056	E sipuineöm Abraham to haraß suntan rakah voh e non po vaeö pa poen nöß to nö maß . Eß to ep vahik voh en po poen pamëh nöß to nö maß ko kokoman peß puh rakah e non po vaeö . ”
43008057	Ko teß susunön po Jiuß soe pan , “ Eën to hikta ep avoeß voh nom pe Abraham , suk ataeah , eën to hikta manot onöt avoeß nom to 50 kirismas . ”
43008058	Ke Ieesuß piun raoe , pareß soe pan , “ Eöß to soe vamaman rakah ke voh eoß peöm , moaan voh ne sinan e Abraham to meß avoeß voh e non pa vahuh poan , eöß to teß momoaan voh e noß , paröß teß avoeß va e noß manih kuru . ”
43008059	E Ieesuß to soe vakomanih , ka napan kokon ee po vös to tösvös in poë , ivëhkëk , eß to ro këh en pee , kee hikta ep hah ne poë to këh tavus en pa Iuun Hinhin Apuh .
43009001	E Ieesuß to nönö nö non , pareß ep a pah teß kehoß to teß non ne sinaneah to vahuh voh poan a kehoß .
43009002	Ka ma vamomhë peß hi poë pan , “ Tövavaasis , a hat peteh ivëh to nok voh a teß vëh ke sinaneah vahuh voh poan a kehoß ? A hat peß , keß , a hat pe sinaneah pen tamaneah ? ”
43009003	Ke Ieesuß piun raoe , pareß soe pan , “ Eß to hikta teß non pan a hat voh pa teß vëh pen sinaneah , ke tamaneah , nee to nok voh ka teß vëh tavus a teß kehoß . Ahik , A teß vëh to tavus kehoß voh , pan a napan se ep a kiu me o kikis pe Sosoenën se tavus vateeraß manih peß .
43009004	Kuru no a potan to teß avoeß e non ka se kikiu avoeß e no pa ma kiu pe Sosoenën vëh , a Teß to vanö voh a maß neoß . A muhin se poen ka hikta teß to antoen non a nok hah ta kiu .
43009005	Kuru nöß to teß noß manih po oeh vëh , eöß to teß va e noß manih po ëman va po oeh . ”
43009006	E Ieesuß to soe vahik vakomanih , pareß teo en manih po oeh . Ko vapuputoß en pa siß ö oeh , pareß kon ko vahoß en pa ö putoß pamëh manih pa matan a teß kehoß pamëh .
43009007	Pareß soe ke poan pan , “ Nö ah , parën pupui a matömah manuh pa koveß ruen va Siroam . ” A pusun in a ö soe vëh Siroam to soe va non manih pan , “ Vanö eah . Keß nö . ” Ivëh , ka teß pamëh nö ko pupui a mataneah pa koveß ruen pamëh . Ka mataneah vih en , keß ep vavih en .
43009008	Ivëhkëk , a ma meh peß me ro upöm teß to inan poë a teß vëh to hinhin tah voh non a napan , pare soe pan , “ Eß kës ko vëh a teß vëh to ihoß voh non sinten hanan , pareß hinhin tah non sih a ma napan , ha ? ”
43009009	Ko upöm soe maß pan , “ A , eß akuk kës kuru a teß pamëh . ” Ivëhkëk , o upöm to soe ee pan , “ Ahik , a meh teß ivëh to matan ro va non manih peß . ” Ka teß pamëh soe koman ken pa napan poë varih pan , “ Ahik , eöß akuk kuru a teß pamëh . ”
43009010	Ka napan poë varih hi ee peß pan , “ A matömah vih vahvanih ? ”
43009011	Keß piun raoe , pareß soe pan , “ A teß vëh nee to popokaß ne poë e Ieesuß to vapuputoß o oeh , pareß vahoß manih pa mataneoß . Pareß soe ka neoß pan , eöß se nö ko pupui a mataneoß manuh pa koveß ruen va Siroam . Ivëh , köß nö ko pupui eoß pa mataneoß nën , ka mataneoß vih en , köß ep vavih eoß . ”
43009012	Kee hi hah ee peß pan , “ Ka teß pamëh teß poß non nih ? ” Keß piun raoe , pareß soe ke raoe pan , “ Eöß to hikta nat noß peß me a ö neß to teß non . ”
43009013	Ka napan me ee maß pa teß voh vëh a kehoß manih po Parësiß .
43009014	O poen ne Ieesuß to nok vavih hah voh a matan a teß pamëh , eß o Poen Apaapo .
43009015	Ivëh , ko Parësiß hi ee pa teß pamëh pan , “ A matömah vih vahvanih ? ” Ka teß pamëh piun raoe , pareß soe pan , “ A teß pamëh to vahoß a ö putoß manih pa mataneoß . Köß pupui eah pa koveß ruen va Siroam , ka varuß vakomanih no a mataneoß to takap en , köß ep vavih eoß . ”
43009016	Ivëhkëk , a ma meh to Parësiß to soe pan , “ A teß vëh e Ieesuß to hikta vavatet vavih non a taateß va po Poen Apaapo pea . ” Ivëhkëk , o upöm Parësiß to soe pan , “ A teß vatösoe va pa nok vatëh a ma taateß hat to hikta onöt non a nok a ma tah vatoksean varih . ” O Parësiß to hikta vapöh kokoman me ne o upöm pee .
43009017	Ko Parësiß hi hahah kov ee pa teß pamëh pan , “ Eën koman va nom nih pa teß vëh to nok vavih pa matömah ? ” Ka teß pamëh piun raoe , pareß soe pan , “ Eöß to koman noß pan eß a teß vanënën soe . ”
43009018	Oman ! Moaan voh no a teß pamëh to teß kehoß voh e non . Ivëhkëk kuru no a mataneah to vih en . O teß susunön po Jiuß to hikta vaman ne a soe pa teß pamëh , pare vaoe ee na pe sinaneah pen tamaneah , kee nö ee maß .
43009019	A poa manot to nö ee maß , ko teß susunön po Jiuß hi ee pee pan , “ E koaß ko peöm ivëh ne eöm to sosoe nem pan eß to tavus voh e koaß a kehoß , ha ? Vahvapoßnih no matan e koaß peöm to vih hah ? ”
43009020	Ka poa manot piun raoe , pare soe pan , “ Emöm to nat rakah e nem pe koaß vaßih , eße koaß pemöm to koaß voh en maß a koaß kehoß .
43009021	Ivëhkëk , emöm to hikta nat nem a mataneah vih vahvanih , hi öm eah , peß to apuh onöt e non pa vaato koman . ”
43009022	E tamaneah pen sinaneah to soe vamanih , suk ee to nanaöp e ne po teß susunön po Jiuß . O teß poë varih to noh ee pa soe to soe non pan , eteh se keh pokaß e Ieesuß e Kristo a teß ne Sosoenën to vanö maß , ee se veo tavus këh ee peß pa iuun hinhin soneß pee .
43009023	Eß akuk kuru a ö no a poa manot to soe suk vamanih pan , “ Hi öm eah , peß to apuh onöt e non pa vaato koman . ”
43009024	Ivëh , ko teß susunön po Jiuß vapöök vaoe ee na pa teß pamëh , pare soe ke poë pan , “ Eën se kë rakah a ëhnan e Sosoenën pa ö nën se nok a soe kikis pën , a man . Emöm to nat vahik voh em pa teß vëh nën to sosoe suk nom . Eß a teß va pa nok vatëh a ma taateß hat . ”
43009025	Ka teß vëh to koaß voh maß a kehoß soe en pan , “ Eöß to hikta nat vavih noß peß , eß a teß nonok hat , keß ahik . A pah tah ro ko nöß to nat noß ivëh , moaan voh eöß a kehoß , ka kuru neß to nok vavih hah en pa mataneoß köß ep vavih eoß . ”
43009026	Ko teß susunön po Jiuß hi hahah kov ee peß pan , “ Eß nok vah va ka oah nih ? Ka matömah vih hah ? ”
43009027	Keß soe ke raoe pan , “ Eöß to soe vahik ke vur eoß peöm , eöm to hikta pënton vavih pöß vu nem . Eöm kehkeh nat vavih suk nem ataeah ? Eöm to kehkeh tavus me pöß nem o vamomhë peß , ha ? ”
43009028	Ko teß susunön po Jiuß vavovoeak poë , pare soe pan , “ Eën me poß pöß a meh vamomhë peß , toh ? Pemöm varih , emöm o vamomhë pe Mosës .
43009029	Emöm to nat e nem pe Sosoenën to vavaato me voh non sih e Mosës . Ivëhkëk , emöm to hikta nat rakah nem a teß vëh to vavih hah a matömah , taneß maß nih . ”
43009030	Ka teß voh vëh a kehoß piun raoe , pareß soe pan , “ Eöm to nok a soe vaßih a vatoksean rakah , paröm soe pet em pan , eöm to hikta nat nem a teß pamëh taneß maß nih . Pareß nok vavih a mataneoß .
43009031	Ea kurus to nat e no pe Sosoenën to hikta onöt non a pënton a soe pa teß vëh to nonok vatëh non a ma taateß hat . Ivëhkëk , eß se pënton varoe a hin po teß varih to pënton ne a soe peß , pare vavatet ne .
43009032	Moaan voh , pareß öök non manih kuru , na to hikta tënan voh no ta pah teß ne sinaneah to vahuh voh poan a kehoß ka meh teß nok vavih hah a mataneah , keß ep vavih hah .
43009033	E Sosoenën se keh hikta vanö voh maß a teß pamëh , keß hikta onöt non a nok ta pah tah . ”
43009034	Ko teß susunön po Jiuß piun a soe pa teß voh vëh a kehoß , pare soe , “ E sinömah to vahuh voh oah , no a hat to puh rakah non manih pën . Eën kehkeh vavaasis a no möm öh ? ” Ee to soe vahik vakomanih , pare veo tavus këh ee peß pa iuun hinhin soneß pee . Keß nö en .
43009035	E Ieesuß to pënton en pa ma soe va pa ö no teß susunön po Jiuß to veo ee pa teß voh vëh a kehoß . Ke Ieesuß taum poan , pareß soe ke poan pan , “ Eën vaman kës e nom pe Koaß Teß pa Napan Kurus ? ”
43009036	Ka teß voh vëh a kehoß pamëh piun a soe pe Ieesuß , pareß soe pan , “ Topoan , eteh e Koaß Teß Pa Napan Kurus , nöß se vaman eah ? ”
43009037	Ke Ieesuß piun poan , pareß soe pan , “ Eën to ep voh eom peß , eß e Koaß Teß Pa napan Kurus ivëh to vavaato me a no moah . ”
43009038	Ka teß pamëh piun , pareß soe pan , “ Topoan , eöß to vaman e noß pën . ” Ka varuß vakomanih neß to vatokon ko kë en pa ëhnan e Ieesuß .
43009039	Ke Ieesuß soe pan , “ Eöß to nö maß manih po oeh vëh , to kiiki a taateß pa ma napan , me eöß to nö voh maß pan , o teß kekehoß se opoep hah . Ko teß varih to opoep voh ne se tavus varuß o teß kekehoß . ”
43009040	Eß to teß non a ma pah teß susunön po Jiuß to sun vatët ne to pënton a ma soe varih ne Ieesuß to sosoe non , pare hi poë pan , “ Eën kës to sosoe nom pan emöm me o kekehoß , ha ? ”
43009041	Ke Ieesuß piun raoe , pareß soe pan , “ Eöm se keh teß vavoh nem manih po teß kekehoß , eöm to hikta onöt nem a teen ta hat . Ivëhkëk , kuru eöm to sosoe nem pan , ‘ A ma matanmöm to opoep e ne . ’ Ivëh , no a ma hat peöm se teß tamoaan suk ne . ”
43010001	E Ieesuß to vavaato avoeß me non pa napan , pareß soe ke raoe pan , “ Eöß to soe vamaman rakah keoß peöm . A teß to hikta ho koe ke maß manih po hopaß oho koe ke po sipsip , eß a teß kakaveo , me a teß vëh to vaßnaöp a meh teß pareß kon akuk a ma tah peß .
43010002	Ivëhkëk , a teß vëh to ho koe ke maß manih po hopaß oho koe ke po sipsip , eß a teß pamëh to matop non sih o sipsip .
43010003	Ka teß vëh to matop non sih po hopaß , peret ken pa teß pamëh keß ho en maß . Ko sipsip tënan inan ee pa to peß , keß vaoe en pa ëhnëëro sipsip koman peß , pareß me tavus en pee .
43010004	Eß to me tavus en po sipsip , pareß vovoh nö ke non pee , kee suksuk nö e ne peß , suk ataeah , ee to tënan inan e ne pa to peß .
43010005	Ivëhkëk , o sipsip to hikta onöt ne a suk a meh teß , ee se rusin këh ee peß , suk ataeah , ee to hikta tënan inan ne a to pa teß pamëh . ”
43010006	E Ieesuß to soe vahik ken pa napan pa soe vapipinoß pamëh , ivëhkëk , a napan to hikta nat ne pa pusun in o vahutët pamëh .
43010007	Ivëh , ke Ieesuß soe hahah kov en pan , “ Eöß to soe vamaman rakah keoß peöm . Eöß koman e Ieesuß Kristo , eöß to teß va e noß manih po hopaß oho koe ke po sipsip .
43010008	Eöß to hikta teß va noß manih pa napan varih to vovoh voh ka maß neoß , ahik , ee to teß va e ne manih po teß kakaveo me ro teß varih to vaßnaöp o upöm teß , pare kon akuk a ma tah pee . Ivëh , no sipsip man peöß varih a napan , to hikta tënan inan suk ne raoe .
43010009	Eöß koman to teß va e noß manih po hopaß , keteh to koe ke maß manih peöß e Sosoenën se hehe en peß . A teß pamëh , se keh koe ke maß manih peöß , pareß oah koe manih peöß . Eß se taum en pa taëën , pareß hikta antoen non a taum ta hat .
43010010	A teß kakaveo to hikta nö maß pa nok ta meh tah , ahik , eß to nö ro ko maß pa kaveo o sipsip , me ip vamët , me a miröß raoe . Ivëhkëk eöß koman , eöß to nö voh maß pa heß o toßtoß tamoaan peöß manih pee , ko toßtoß tamoaan pamëh puh rakah non manih pee , kee teß vavih e ne .
43010011	Eöß koman rakah a teß a pah mamatop sipsip vavih . Ka teß vëh to matop vavih non sih o sipsip ivëh , to heß o toßtoß peß marën a vaßaus o sipsip peß .
43010012	Ka teß vëh to kiu moniß varoe non eß to hikta koman tiroëß non a matop vavih o sipsip . Suk ataeah , eß to hikta vaneah non po sipsip poë varih . Ko poen neß to ep o këh poa to nö maß , eß to rusin këh en po sipsip , ko këh poa poë varih ëën ee pee ko veo vavah ee po upöm .
43010013	A teß kikiu se rusin en , suk eß to kiu moniß varoe ko non . Eß to hikta iu matop vavih non o sipsip .
43010014	Eöß koman a teß to matop vavih noß sih o sipsip . Eöß to nat vavih rakah e noß po sipsip peöß vamanih pa ö ne Tamön vöh kin to nat vavih va ka non neoß . Ko sipsip peöß to nat vavih e ne peöß vamanih pa ö nöß to nat vavih va i noß sih e Tamaneoß Sosoenën . Keöß koman se heß o toßtoß peöß marën a vaßaus a napan , ka napan ip vamët a neoß , köß mët marën a vaßaus o sipsip peöß .
43010015	
43010016	Eöß to vaneah noß o upöm sipsip , ko sipsip poë varih to teß tavus këh e ne pa panis sipsip peöß , eöß to kehkeh me ho noß maß o sipsip poë varih pa panis peöß . Kee sih tënan ne a to peöß keß teß non a pah teß ro to ut non po sipsip poë varih pa koman a pah panis .
43010017	E Tamön to iu suntan rakah e non peöß , suk ataeah , eöß to nat e noß , peöß se heß o toßtoß peöß pa mët , paröß kon hah eoß po toßtoß pamëh .
43010018	E Tamön to soe vakis voh ka neoß a nok vamanih , ka hikta pah teß to onöt non a kon këh a neoß po toßtoß peöß . Eöß koman to teß me noß o kikis va pa heß o toßtoß peöß manih pa mët . Paröß teß me e noß po kikis va pa kon hah o toßtoß pamëh . ”
43010019	O teß susunön po Jiuß to pënton a soe vaßih ne Ieesuß to nok ko taki vakëh ee , pare hikta vapöh kokoman hah ne .
43010020	Ko upöm teß peo va po teß susunön po Jiuß soe ee pan , “ A oraß hat to teß non manih pa teß vëh . A oraß pamëh to vapapön non poan , keß tooto pinpiun non . Eöm pëpënton suk nem a soe peß ataeah ? ”
43010021	Ko upöm pee soe ee pan , “ A teß no a oraß hat se keh teß non peß keß tooto pinpiun non , eß to hikta antoen non a soe ta soe to matan va non manih , a oraß hat onöt kës e non pa kap hah a matan a teß kehoß , keß ep vavih hah ? ”
43010022	Manih pa ma poen tutuvuh no a napan to tönun manih Jerusalëm , pare vaeö ne o poen nee to peret voh a Iuun Hinhin Apuh pee .
43010023	Ke Ieesuß koe ke maß pa vo nee to popokaß ne a vo pe Solomon . A vo pamëh to teß non koman a Iuun Hinhin Apuh va Jerusalëm .
43010024	Ko teß susunön po Jiuß nö maß , pare tönun töön poë . Pare hi poë pan , “ Soe kamöm ah , o poen poanheh nën se soe vamaaka kamöm , eën eteh , eën se keh teß nom pan eën e Kristo ? Soe vamaaka poß ka möm ah . ”
43010025	Ke Ieesuß piun raoe , pareß soe pan , “ Eöß to soe vamaaka ke voh eoß peöm , ivëhkëk , eöm to hikta vaman voh nem a soe peöß . A ma tah vatoksean nöß to nonok voh noß manih pa ëhnan e Tamön , to vataare e ne peöß eteh .
43010026	Ivëhkëk , eöm to hikta iu vaman nem , suk ataeah , eöm to hikta teß nem pan eöm o sipsip peöß .
43010027	O sipsip peöß to tënan inan e ne pa to peöß . Köß nat e noß pee , kee suksuk vah e ne sih peöß .
43010028	Eöß to heß voh eoß pee po toßtoß tamoaan peöß , kee hikta onöt ne a ro , ka hikta pah teß to onöt non a he taneß raoe manih pa koreneoß .
43010029	E Tamön to heß voh en peöß po sipsip . Eß to apuh oah e non pa ma moeh tah kurus , ka hikta pah teß to onöt non a he taneß o sipsip peöß manih pa koreneah .
43010030	Emöm poß Tamön , to teß tamoaan e nem a paeh a teß . ”
43010031	Ivëh , ko teß susunön po Jiuß pënton a soe vaßih , pare kokon o vös , ko kehkeh tösvös e ne pe Ieesuß .
43010032	Ivëh , ne Ieesuß to soe suk va i raoe manih pan , “ Eöß to nok voh a ma kiu vihvih va pe Tamön , ka ma kiu vihvih poë varih nöm to ep voh em . A hat taeah poß nöß to nok köm kehkeh ip vamët suk a nem neöß ? ”
43010033	Ivëhkëk , o teß susunön po Jiuß to piun poë pare soe pan , “ Emöm to hikta iu ip vamët a nom oah suk eën to nonok nom a ma kiu vihvih , ahik , a tah nemöm to kehkeh ip vamët suk a nom oah ivëh , eën to teß me ennom po sionin , parën tooto oßoah e nom pe Sosoenën pa ö nën to sosoe nom pan eën to vatoe me e nom peß . ”
43010034	Ke Ieesuß piun raoe , pareß soe pan , “ O vavaasis peöm to teß non koman o Puk Vapenpen ne Sosoenën to sosoe non pan , ‘ Eöm o teß to teß me nem o sionin , eöm kurus o sosoenën . ’
43010035	“ Ka soe to kiun non manih po Puk pe Sosoenën pamëh to soe non pan , o teß varih to kon a soe pe Sosoenën , ‘ Ee ro sosoenën . ’ “ A soe to kiun non manih po Puk pamëh , eß a soe man , pareß hikta onöt non a panih .
43010036	Vahvanih köm sosoe nem pan eöß to toto oßoah noß e Sosoenën , suk eöß to sosoe ka noß neöm sih pan , ‘ Eöß e Koaß pe Sosoenën . ’ Keöß a teß ne Sosoenën to vateß voh , pareß vanö maß , köß nö maß manih po oeh vëh . ”
43010037	“ Eöß se keh hikta nonok noß a ma kiu ne Tamön to nonok non , a , eöm to hikta se vaman nem a ma soe nöß to sosoe noß sih .
43010038	Eöm se keh rës e nem pa vaman a soe peöß , koe öm keß teß non , paröm koe a vaman eah , ivëhkëk , eöß se keh nok eoß pataeah ne Tamön to nonok non , a , vaman varoe a ma tah me a ma kiu nöß to nonok noß . Suk ataeah , eöß to iu rakah noß pan eöm se nat vavih , paröm kokoman vavih vamanih pan , E Tamön to teß non manih peöß , köß teß varuß e noß peß , kemöm poß to teß tamoaan e nem a paeh a teß . ”
43010039	Ko Jiuß kehkeh öt hah e ne pe Ieesuß , ivëhkëk , eß to ro aven këh en pee , pareß nö en .
43010040	E Ieesuß to ro aven këh o Jiuß , pareß pahan en pap ruen vöh pa ruen nee to popokaß ne a Jödën . Eß to nö , pareß tavus en pa ö vëh ne Jon Tövapupui to taneo voh pa pupui a napan , pareß teß e non nën .
43010041	Ka nap peo rakah nö ee maß manih peß , pare vavaasoe koman e ne pan , “ E Jon to hikta nok voh ta tah vatoksean , ivëhkëk , a ma tah neß to sosoe suk voh non pa teß vaßih e Ieesuß to tavus vaman ee . ”
43010042	E Ieesuß to teß non manih pa ö pamëh ka nap peo rakah vaman ee pa soe peß , me a ma tah neß to nonok non . Ivëh , kee nat ee pan , e Ieesuß , eß e Kristo .
43011001	A teß nee to popokaß ne e Lasarus to haraß vahat rakah e non pa kamis . Pareß teß non pa vöön nee to popokaß ne Bëtaniß . A vöön pamëh ne Mariaß pen kea peß Martaß to teß ne sih .
43011002	E köövo vëh e Mariaß , eß to koß voh a mon e Ieesuß po kompoß , pareß varak o kompoß pamëh pa uvineah , e vameneah Lasarus to haraß non a kamis .
43011003	Ke Mariaß pen Martaß taß ee pa pah teß keß teß en pa soe pee manuh pe Ieesuß , pareß soe ke poë pan , “ Topoan , a teß nën to iu vörep nom sih to haraß non a kamis . ”
43011004	E Ieesuß to pënton a soe vaßih , pareß soe pan , “ A kamis ne Lasarus to haraß non to hikta teß non pan a kamis neß se mët oah . Ahik , a kamis neß to haraß non eß a kamis to se vataare a napan o kikis pe Sosoenën me a napan se kë a ëhnaneah , ka manih pa hanan pamëh ne Koaß pe Sosoenën se kon suk po ëhnan apuh manih pa napan . ”
43011005	E Ieesuß to iu vörep rakah non sih a poa tom kea e Martaß pen Mariaß ke vameere Lasarus .
43011006	E Ieesuß to nat en pa soe , pareß hikta nö vëvëhöß manuh pa ep e Lasarus . E Ieesuß to teß en po meoh pöök poen manih pa ö neß to teß non .
43011007	O pöök poen poë varih to oah ee ke Ieesuß taß en pa ma vamomhë peß , pareß soe pan , “ Nös öm ka nö ee manuh pa muhin va Jiutiaß manuh pa vöön pe Lasarus . ”
43011008	Ka ma vamomhë peß soe ke poë pan , “ Topoan , varuß no Jiuß to kehkeh ip vamët a nom oah po vös nën . Ka kuru nën to kehkeh hah e nom nën , ha ? ”
43011009	Ke Ieesuß piun rapoë , pareß soe pan , “ A havun me ra poa aoaß to te non pa paeh a potan , ha ? Ta pah teß se keh nönö vah non pa potan , eß to hikta onöt non a kuß , suk ataeah , eß to ep vavih e non po maaka va po oeh vëh .
43011010	Ivëhkëk , a teß pamëh se keh pönpön vah non pa popoen , eß se kuß en . Suk ataeah , eß to hikta teß non to maaka se vaßaus poan keß ep vavih non . ”
43011011	E Ieesuß to nok a soe vapipinoß vaßih , pareß soe pan , “ E vamomhë pea Lasarus to koroh varo rakah en . Varuß vakomanih na se nö , köß kunkuin hah eoß peß , keß sun hah en . ”
43011012	Ko vamomhë soe ke poë pan , “ Ivëhkëk , Topoan , eß se keh koroh varoe non , a kamis se hik këh en peß , keß haraß vavih hah en . ”
43011013	O vamomhë pe Ieesuß to hikta nat ne pe Ieesuß to sosoe ke non pee pan , e Lasarus to mët vahik en . Ee to koman ne pan e Ieesuß to sosoe ke non raoe pan e Lasarus to koroh akuk e non .
43011014	Ivëh , ke Ieesuß soe vamaaka ke poß en pee pan , “ E Lasarus to mët vahik en .
43011015	Eöß to ep a noß neöm , paröß teß vaeö noß . Suk eöß to hikta teß vaßpeh me voh noß eah manih pa poen neß to haraß non a kamis . Ivëh , ko poen nöß se kunkuin taneß hah eah pa mët , köm ep , paröm vaman poß em peöß . Aeoh , nös öm ka nö ee pa ep eah . ”
43011016	E Ieesuß to sosoe va ko non manih , ke Tömas vëh a meh ëhnaneah e Didimus , soe ke ro upöm vamomhë peß pan , “ Aeoh , ka nö vaßpeh me e Ieesuß ka napan sih ip vamët a ra , ka mët vaßpeh me eah . ”
43011017	E Ieesuß me ra ma vamomhë peß to nö , pare öök vatët ee manih pa vöön va Bëtaniß , ke Ieesuß nat en pe Lasarus to mët en ko vataanaß poen peß ivëh neß to pet manih koman a top vös .
43011018	A hanan to taneß non pa vöön va Bëtaniß , ko vos non Jerusalëm , to onöt non a kukön kiromitaß .
43011019	O Jiuß peo to nö maß pa ep pe Martaß pen kea peß Mariaß , to teß vamö koman ne raoe , suk e vameere Lasarus to mët .
43011020	E Martaß to pënton en pa soe to soe non pan , e Ieesuß to nö en maß . Eß to sun , pareß tavus këh en pe Mariaß to teß non koman iuun me ra napan , pareß nö en pa ep pe Ieesuß .
43011021	E Martaß to nö ko ep en pe Ieesuß , pareß soe , “ Topoan , eën se keh teß voh nom manih , e vameneoß Lasarus to hikta se mët non , suk eën to teß me nom o kikis va pa vatoß hah o teß varih to haraß ne a ma kamis .
43011022	Ivëhkëk , kuru nöß to nat e noß pe Sosoenën se heß en pën pataeah nën to iu nom , parën hin eah . ”
43011023	Ke Ieesuß piun a soe pe Martaß pareß soe pan , “ Martaß , e vameomah Lasarus se sun taneß hah en pa mët , pareß kon hah en po toßtoß . ”
43011024	Ke Martaß piun a soe pe Ieesuß , pareß soe pan , “ Eöß to nat e noß peß se toß hah en po poen no a ma napan kurus se sun taneß hah pa mët me manih po poen no oeh vëh se hik . ”
43011025	Ke Ieesuß soe ke poan pan , “ Eöß a hanan va pa sun hah pa nap mët , me eöß o toßtoß tamoaan . A napan varih to vaman a no neoß , pare mët . Ee se kon ee po toßtoß tamoaan .
43011026	Ka napan varih to teß toßtoß ne , pare vaman ne a ma soe peöß , ee me hikta se mët ne . Suk ataeah , ee se kon me ee po toßtoß tamoaan . Martaß , eën vaman e nom pa soe vaßih , keß ahik ? ”
43011027	Ke Martaß soe pan , “ A , Topoan , eöß to vaman e noß pa soe pën , peß eën e Kristo me eën e Koaß pe Sosoenën . Eën a teß ne Sosoenën to soe voh pan eß se vanö maß , keß nö maß manih po oeh marën a kon hah a napan peß . ”
43011028	E Martaß to soe vahik va ko manih pe Ieesuß , pareß nö hah en iuun , pareß soe aven ke kea peß Mariaß pan , “ E Tövavaasis to nö en maß , pareß teß e non manih , eß to iu non pan eën se nö ko ep in eah . ”
43011029	E Mariaß to pënton vakomanih , pareß sun ko vëvëhöß rakah en pa ep e Ieesuß .
43011030	E Ieesuß to meß avoeß e non pa vos manuh vöön . Eß to teß avoeß e non manih pa ö ne Martaß to ep vu non maß poan .
43011031	O Jiuß varih to teß vaßpeh me ne e Mariaß koman iuun to vatö ne o kokoman peß , ee to ep in e Mariaß to sun , pareß vëhöß tavus këh en pee , pare vatet ee peß . Suk ataeah , ee to koman ne pan e Mariaß to nö non pa ook manuh po vapeepe .
43011032	Ivëhkëk , e Mariaß to nö ko tavus en pa ö ne Ieesuß to teß non . Mariaß to ep e Ieesuß ko vuß rakah en manih pa moneah , pareß soe ke poan pan , “ Topoan , eën se keh teß voh nom manih , e vameneoß Lasarus hikta se mët non . ”
43011033	E Ieesuß to ep in e Mariaß to okook non me ra napan varih to nö vaßpeh me maß poë to okook me ne , pareß haraß vapunis rakah en manih po kupu peß .
43011034	Pareß hi en pee pan , “ Eöm vahoß maß a sionineah nih ? ” Ka napan soe ee pan , “ Sunön , maß ah parën ep . ”
43011035	Ke Ieesuß vauhunun matan en .
43011036	Ivëh , ko Jiuß varih to teß ne po mët ep e Ieesuß to okook non , pare soe ee pan , “ Ep öm , eß to iu suntan rakah e non pa teß vëh . ”
43011037	Ivëhkëk o upöm to soe ee pan , “ Moaan voh neß to nok vavavih hah a teß kehoß , keß ep vavih hah en , vahvapoßnih keß hikta vaßaus e Lasarus , keß nat non mët ? ”
43011038	E Ieesuß to haraß vapunis rakah en . Pareß nö en manuh pa top vös . A top vös pamëh to teß non no a meh vös apuh to pet non nee se teß hop a teß mët koman a top vös , pare vahoß pip hah a matan a top vös pamëh .
43011039	Ke Ieesuß soe ke ra napan pan , “ Vahuk öm a vös manem . ” Ivëhkëk , e Martaß e vamen e Lasarus to soe ke Ieesuß pan , “ Sunön , kuru eß o vataanaß poen ne Lasarus to pet manih koman a top vös . Eß to avuh hat en . ”
43011040	Ivëhkëk , e Ieesuß to piun poan , pareß soe ke poan pan , “ Eöß to soe moaan ke voh eoß pën , eën se keh vaman a nom neoß . Eën to onöt e nom pa ep po kikis pe Sosoenën . ”
43011041	Ivëh , ka napan vahuk ke ee pa vös apuh vëh to sunpip non o hopaß oho koe vëh pa top vös vëh ne Lasarus to pet non . Ke Ieesuß ta peah na kin , pareß soe pan , “ Tamön , eöß to soe vavihvih nös oah , suk eën to tënan vahik eom pa hin peöß .
43011042	Ke eöß koman to nat e noß , a ma tamoaan nën to tëtënan nom sih a ma soe peöß . Ivëhkëk , kuru ne eöß to soe vatvus rakah eöß pa tah vaßih , pan a napan varih to kum ne manih , se pënton , pare ep , ko vaman a ö nën to vanö a maß neoß , köß nö maß manih po oeh vëh . ”
43011043	E Ieesuß to soe vahik vakomanih , pareß vaoe vakis rakah en na pan , “ Lasarus , tavus mah . ”
43011044	Ke Lasarus tavus këh en maß pa top vös . A poa koreneah me ra poa moneah me a mataneah to pöm avoeß e ne po rara . Ka varuß vakomanih ne Ieesuß to soe ke ra napan pan , “ Pureß këh öm eah po rara vëh to pöm non poan , keß nö en . ”
43011045	A nap peo varih to nö maß po mët , pare tamak vaßpeh me e Mariaß to ep a tah ne Ieesuß to nok manih pe Lasarus , pare vaman ee pe Ieesuß , eß e Kristo .
43011046	Ivëhkëk , o upöm to ep a tah ne Ieesuß to nok manih pe Lasarus , pare nö ee manuh po Parësiß , ko uhioß ke pee pa ma taeah neß to nok ee he ep ne .
43011047	Ivëh , ko teß sunön ësës heß , me ro Parësiß vaoe ee po Kum Teß Susunön po Jiuß , kee nö maß , kee ihoß ko vahutët suk ee pa ö nee se nok vah va in e Ieesuß , pare soe pan , “ Ea se nok va in a teß vëh nih to nonok vatëh non o tah vatoksean o pöh peo ?
43011048	Ea se keh ep akuk no eah , keß nonok avoeß nö e non pa taateß vaßih . A napan kurus va pea se vaman poë ko vatet poë , ka nap vavapus va Room nö maß , ko miröß ee pa Iuun Hinhin Apuh pea me ra napan pea . ”
43011049	Ivëhkëk , eß to teß non a pah teß to teß non po komön o kum pamëh , a ëhnaneah e Kaëfas . Manih po kirismas pamëh ne Kaëfas to teß non a Teß Susun po Teß Ësës Heß . E Kaëfas to soe ke raoe pan , “ Eöm kurus varih po kum vëh , eöm to hikta teß me nem to kokoman .
43011050	Eöm to hikta nat kës ko nem pa taateß to vaßaus a rora to soe va non manih pan , eß to vih non pa pah teß se kon a tasun pa napan pea varih Israël , pareß mët . Peß to hikta vih non pa napan pea se ro kurus manih pa koreera nap vëvënsun va Room . ”
43011051	E Kaëfas to soe a soe vaßih , eß hikta koman hah a non . Manih po kirismas pamëh neß to teß non eß a Teß Susun po Teß Ësës Heß . Eß to vanënën a soe to soe non pan , e Ieesuß se mët , pareß vaßaus a napan va Israël .
43011052	A mët pe Ieesuß to hikta se vaßaus varoe non a napan va Israël . Ahik , a mët peß eß a mët marën a ununun a napan kurus , kee tönun , pare tavus ee o pöh kum teß .
43011053	Taneo non po poen pamëh no a nap susunön po Jiuß to nok ee po kokoman va pa ip vamët e Ieesuß .
43011054	Ivëh , ne Ieesuß to hikta nönö vateeraß suk vah non topniira napan va Jiuß . Eß to këh en pa vöön nee to teß ne . Eß to nö , pareß teß non pa vöön nee to popokaß ne Efraëm . A vöön pamëh to teß vatët non manih pa moeh upin , pareß teß vaßpeh me non o vamomhë peß nën .
43011055	Eß to öök vatët en po poen va pa taëën apuh po Jiuß nee to popokaß ne o Pasovaß . Ka nap peo va Israël to nö ee Jerusalëm pa nok a ma taneah nee se ës ke na e Sosoenën . Ka ma tah poë varih ës , kee tavus ee o teß vivihan vamanih pa ö no Vavaasis pe Mosës to soe va non .
43011056	O Jiuß to kiu vëhvaß rakah ee pa ep këh e Ieesuß , ee to sun ne koman a Iuun Hinhin Apuh . Pare ihi ne o upöm pee pan , “ Eöm koman kës nem pan , eß se nö en maß manih po poen apuh va pa hin pea , keß ahik ? ”
43011057	O teß susunön ësës heß , me ro Parësiß to soe ke ra napan pan , ta pah teß se keh nat non pa ö ne Ieesuß to teß non , eß se soe vanat rapoë kee nö , pare öt poë ko vahoß poë pa nohnoh .
43012001	O tönim me o pöh poen to meß avoeß e ne pa tavus ka taëën apuh va po Pasovaß tavus en . Ke Ieesuß nö en pa vöön ne Lasarus to teß non . A ëhnan a vöön pamëh nee to popokaß ne a Bëtaniß . Ke Lasarus , eß a teß ne Ieesuß to kunkuin taneß hah voh poan pa nap mët .
43012002	Manih pa vöön pamëh nee to nöhnöh ke Ieesuß a taëën , a taëën pamëh to makah vahik en , ke Martaß kunkun non a taëën e Lasarus heh ihoß vaßpeh me non a napan varih to ënëën me ne e Ieesuß .
43012003	Ke Mariaß kea pe Martaß teß en maß po siß puto vanom o pöh voen vaßpuh rakah . O vanom pamëh nee to nok voh po tah nee to popokaß ne o naat . Pareß koß manih pa mon e Ieesuß , ko varak o vanom pamëh pa uvineah . Ko avuh vih va po vanom pamëh puh rakah en pa koman iuun nee to ënëën ne .
43012004	Ivëhkëk , a paeh a vamomhë koman pe Ieesuß ivëh e Jiutas va Iskariot , eß a teß pamëh se vikuh amot e Ieesuß manih po teß varih to hat o ve ne poë to soe pan ,
43012005	“ Vahvanih ke köövo vëh to hikta vavoen o vanom manih po upöm teß , ka kon a 300 voaß moniß koman pea , para vaßaus o teß arus ? ”
43012006	Ivëhkëk , e Jiutas to hikta koman tiroëß non a nap arus . Ahik , eß to soe a soe vaßih , suk eß a teß kakaveo . Keß eß me a teß pamëh to matop non sih a moniß pee , pareß kakaveo tamoaan non sih a moniß to pet non po kove moniß pamëh .
43012007	Ke Ieesuß pënton a soe ne Jiutas to sosoe non , pareß soe ke poan pan , “ Koe e köövo vëh , keß öt non o vanom vëh keß onöt po poen nöß se mët , köm pe a neoß po vapeepe .
43012008	A nap arus to teß tamoaan me e ne sih peöm , peöß to hikta se teß tamoaan me a noß neöm . ”
43012009	A nap peo va Israël to tënan a soe to soe non pan , e Ieesuß to teß non manih pa vöön va Bëtaniß . Ivëh , nee to nö suk ee nën , ee to hikta nö varoe pa ep e Ieesuß . Ahik , ee to nö me ee pa ep pa teß vëh ne Ieesuß to kunkuin taneß hah voh poan pa nap mët , ivëh e Lasarus .
43012010	Ko teß susunön ësës heß nok ee po kokoman vakoaan va pa ip vamët me e Lasarus .
43012011	Suk ataeah , a nap peo va Israël to kokoman hah a tah ne Ieesuß to nok voh pö neß to kunkuin taneß hah e Lasarus pa nap mët . Ee to heß tonun ee po teß ësës heß , pare vaman vaviß e ne pe Ieesuß .
43012012	Ko meoh poen , no a nap peo varih to vaman ne e Ieesuß , to nö ee Jerusalëm , ko poen pamëh eß o poen apuh va po Pasovaß . Ee to pënton a soe va pa ö ne Ieesuß to nönö nö non maß .
43012013	Ivëh , kee kon a ma pea vito , pare öhön poë manih hanan . Ee to akeh poë , pare haraß vaeö rakah , pare tataoa ne , pare sosoe ne pan , “ Vaeö ke na e Sosoenën ! E Sosoenën se tapui a oah Suk eën to nö maß pa ëhnan e Sunön , Pareß tapui e Sunön va Israël . ”
43012014	E Ieesuß to kon a tönkiß , pareß tok pa tonuneah , ka tah vaßih ne Ieesuß to nok pö neß to tok pa tonun a tönkiß sekaß to vapuh rakah en pa soe to kiun non po Puk pe Sosoenën no a teß vanënën soe vëh e Sëkaraëaß to kiun voh , ka soe pamëh to soe va non manih pan ,
43012015	“ Koe a naöp , ta Israël , Pareß ihoß non pa tonun tönkiß sekaß . ”
43012016	Po vamomoaan no ma vamomhë peß to hikta nat vamaaka ne pa pusun in a soe vaßih . Ivëhkëk , murin in o poen ne Ieesuß to sun taneß hah pa mët , pareß kon o ëhnan apuh . O vamomhë peß to maaka man poß ee pa pusun in a soe pamëh to takiun non manih po Puk pe Sosoenën .
43012017	A nap peo rakah to teß vaßpeh me voh ne e Ieesuß po poen neß to vatoß hah e Lasarus , ko vavoe tavus këh na eah pa ö vëh nee to pe voh poë . Ivëh , ka napan varih to ep voh ne pa tah ne Ieesuß to nok manih pe Lasarus , to vavatët pet ee po upöm pee pataeah to tanok .
43012018	A nap peo to pënton a soe va pa ö ne Ieesuß to kunkuin taneß hah e Lasarus pa nap mët , to nö ee pa ep peß manih hanan .
43012019	Ko Parësiß vavaasoe koman e ne pan , “ Ep këk öm ! A napan kurus to vataruin suk ee pa teß vëh , ka tah na to kehkeh nok no pa sunpip a napan pa vatet e Ieesuß to hikta onöt non a man . ”
43012020	Eß to teß me voh non a ma pah to Grik to nö maß manih Jerusalëm pa vasunön e Sosoenën po poen va pa Taëën Apuh va po Pasovaß .
43012021	A ma to Grik poë varih to nö ee pa ep e Filip , e Filip eß a teß va Bëtsaëtaß , ka muhin peß ivëh Galiliß . Ka ma to Grik poë varih to soe ke poë pan , “ Topoan , emöm to kehkeh ep nem pe Ieesuß . ”
43012022	Ke Filip soe ke Ëndruß , kee nö ee pon pa soe ke Ieesuß a ö no a ma to Grik to kehkeh ep ne poë . Ee to nö pare tavus manih pe Ieesuß , pare soe ke poë pan , “ A ma to Grik to kehkeh ep ne pën . ”
43012023	Ke Ieesuß piun va in a soe pee manih pan , “ O poen ne Sosoenën se kon o ëhnan apuh manih peöß e Koaß Teß pa Napan Kurus to öök en . Manih pa ö nöß se mët ko sun taneß hah pa mët , paröß hah eoß pa vöön va kin .
43012024	Eöß to soe vamaman rakah keoß peöm , o voaß kon vëh ne ea to poßpoß eah manih po oeh , se pisiß maß , pareß voaß vapeo en . Ivëhkëk , eß se keh hikta pisiß momoaan , eß se teß avoeß e non o pöh voaß kon ro .
43012025	Eß to teß akuk va kov e non manih pan ta pah teß se keh iu suntan non o toßtoß peß manih po oeh vëh , o toßtoß peß se ro amot en . Ivëhkëk , a teß vëh to heß tonun o toßtoß peß manih po oeh . Eß se kon en po toßtoß tamoaan .
43012026	A teß vëh to nonok non sih a ma kiu peöß , eß se vavatet rakah non a soe me a taateß peöß . Ka vöön nöß to teß noß , no o teß kikiu peöß se teß vaßpeh me e ne peöß . Ka teß vëh to nonok non a ma a kiu peöß , e Tamön vöh pa vöön va kin se kë en peß , pareß heß en peß po ëhnan apuh .
43012027	E Ieesuß to vavaato avoeß me e non pa nap susunön po Jiuß , pareß soe pan , “ Kuru nöß to haraß vahat rakah eoß , ko kokoman peöß punis rakah en , köß koman pinpiun eoß . Keöß koman se poß soe vahvanih ? Eöß se pöß soe eoß pan , ‘ Tamön , kuru eöß to iu noß a ö nën se kon këh a neoß pa punis vaßih to kehkeh tavus non peöß . Ivëhkëk ahik , suk ataeah , eß akuk kuru a pusun in a ö nöß to nö suk voh maß manih po oeh vëh .
43012028	Tamön , eën koman se vataare o kikis apuh pën ! ’ ” E Ieesuß to sosoe va ko non manih , ka to kunah taneß maß pa vöön va kin to soe vanon manih pan , “ Eöß to vataare voh eoß po kikis peöß , köß se nok hah va eoß nën . ”
43012029	A napan to sun vatët ne nën to tënan a to pamëh to kunah taneß maß pa vöön va kin , pare koman ne pan , a kara to kukuruh non , ko upöm to koman ne pan a ankeroß to vavaato me non maß poan .
43012030	Ke Ieesuß piun a soe pee , pareß soe pan , “ A to vaßih nöm to pënton nem , eß a to marën a vaßaus a neöm , eß to hikta teß non pan , eß se vaßaus a neoß . Ahik . Eß marën a vaßaus a neöm .
43012031	Kuru eß o poen ne Sosoenën se kiiki a taateß pa napan va po oeh vëh . Ka kuru me , ne Sosoenën se veo kunah en pa teß susun vëh to matop non a ma taateß hat manih po oeh vëh .
43012032	Kuru ne eöß to teß noß manih po oeh vëh . Ivëhkëk amot , no a napan va po oeh vëh se vahan ee peöß köß han noß pa kuruse . Manih pa poen pamëh nöß se peret ke ra napan kurus a hanan , kee nö ee maß peöß .
43012033	A soe vaßih ne Ieesuß to sosoe non , eß a soe neß to sosoe vanat non a napan a ö neß se mët vah ava .
43012034	Ka napan piun a soe peß pare soe ke poë pan , “ Emöm to pënton taneß voh a soe vaßih manih po Vavaasis pe Mosës . O Vavaasis pe Mosës to soe non pan e Kristo se teß tamoaan non manih po oeh . Vahvapoßnih kën soe pan , ‘ A napan se vahan e Koaß Teß Pa Napan Kurus to han non manih pa kuruse ? ’ Eteh poß , E Koaß Teß Pa Napan Kurus ? ”
43012035	Ke Ieesuß soe ke raoe pan , “ O maaka pamëh se teß vaßpeh me a no neöm pa siß poen kökööt akuk , eß hikta se teß varë me a no neöm . Ivëh , ko maaka pamëh se teß vaßpeh me a no neöm , köm nönö vah nem , peß to hat non peöm se pönpön vah nem pa popoen . A teß vëh to pönpön vah non pa popoen eß to hikta nat non eß nönö non nih .
43012036	Kuru no maaka pamëh to teß vaßpeh avoeß me non peöm . Ivëh , köm se vaman rakah o maaka pamëh pa ö neß to teß avoeß me a no neöm manih po oeh , köm sih tavus o pus koaß va po maaka pamëh . ” Eß to soe vahik vakomanih , pareß aven këh en pee pareß nö en .
43012037	A nap peo rakah to ep voh ne a ma tah vatoksean ne Ieesuß to nonok non , ivëhkëk , ee to hikta vaman ne poë .
43012038	Keß a tah pamëh to vamaaka rakah en pa soe no a teß vanënën soe vëh e Aisaëaß to sosoe suk voh non , pareß soe pan , “ Sunön , etereh to vaman ne a soe na to sosoe ke voh no raoe poß ? Me etereh to inan ne pa ma kiu eh varih ne Sunön to nonok non po kikis peß ? ”
43012039	Keß ivaßih a pusun in a ö no a napan va Israël to hikta onöt ne a vaman suk e Ieesuß , e Aisaëaß to kuin voh a soe to soe non pan ,
43012040	“ E Sosoenën to kekehoß en pee , pareß vavanun en pa ma kokoman pee . Suk ee tomeß ep in ta kiu apuh pa matëëre , pare nat ee pa pusun in a soe pamëh , pare nö maß peöß köß vatoß hah raoe . ”
43012041	E Aisaëaß to nok a soe vaßih , suk eß to tata o kikis apuh to teß non manih pe Ieesuß , pareß sosoe suk non poan pa soe vaßih .
43012042	A nap peo , me ra nap apaßpuh po Jiuß to vaman e ne pe Ieesuß . Ivëhkëk , ee to nanaöp e ne po Parësiß . Pare hikta onöt ne a vatvus o vaman pee . Ee to nanaöp ne pan o Parësiß tomeß veo tavus këh ee pee pa ma iuun hinhin soneß pee .
43012043	Ee to iu ne pan , a napan se kë varoe ne a ma ëhnëëre , pare nat ne kë ne a teß ëhnan e Sosoenën .
43012044	E Ieesuß to tooto suntan rakah e non , pareß soe pan , “ Eteh to vaman a non neoß eß to hikta vaman varoe a no neoß eß to vaman me e non pa Teß vëh to vanö voh a maß neoß köß nö maß .
43012045	Keteh to ep a non neoß , eß to ep me non pa Teß vëh to vanö voh a maß neoß .
43012046	Eöß to nö vavoh maß manih po maaka va po oeh vëh . Ivëh , ketereh to vaman ne a ma soe peöß , ee to hikta onöt ne a teß pa popoen .
43012047	Etereh to tënan ne a soe peöß , pare hikta vaman ne a soe pamëh , a , eöß to hikta se kiiki noß raoe vamanih pe tökiiki . Suk eöß to nö voh maß pa kon hah a napan va po oeh vëh .
43012048	Eß to teß non a tökiiki teß , pe retereh to heß tonun a neoß pare hikta kon a ma soe peöß . Ka soe nöß to sosoe noß , eß a soe ko pamëh se kiiki o teß poë varih po poen no oeh vëh se hik .
43012049	Ka tah nöß to sosoe noß , eß to hikta teß non pan , eß a soe koman peöß . Ahik , e Tamön vëh to vanö voh a maß neoß to soe ka neoß a tah nöß se soe me a tah nöß se vavaasis .
43012050	Ivëh , köß nat e noß po toßtoß tamoaan to taneß non maß manuh pa soe pe Tamön . Ka tah nöß to sosoe no , eß a tah ne Tamön to soe voh ka neoß , köß sosoe noß . ”
43013001	A siß ö hat ko poen va pa Taëën Apuh va po Pasovaß tavus en , ke Ieesuß nat en po poen neß se këh hah o oeh vëh , pareß nö hah en manuh pe Tamaneah to öök en . Eß to iu non a ma vamomhë peß varih to teß ne sih manih po oeh , keß onöt rakah po poen neß se mët .
43013002	Pa matanpoen ne Ieesuß me ra ma vamomhë peß to ënëën ne , ke susun po oraß hat heß en pe sunaiß Saëmon va Kariot e Jiutas po kokoman hat , keß heß tonun e Ieesuß ko vikuh en peß manih po teß varih to vakihat me ne poë .
43013003	E Ieesuß to nat e non pe Tamaneah to vahoß vahik voh en pa ma moeh tah kurus manih pa koreneah , pareß nat me e non peß to taneß voh maß manuh pe Sosoenën . Eß to nat me e non peß se hah en manuh pe Sosoenën .
43013004	Ivëh , keß sun taneß maß manih pa pok vëh no a ma taëën to tok ne , pareß ihan o ohop rë peß , ko kon o taöör pareß voh tavi manih pa vuvuhuneah .
43013005	Eß to koß a ruen pa kepaß ko pupui en pa ma moeera ma vamomhë peß , ko varak en pee po taöör neß to voh non .
43013006	Eß to öök maß manih pe Saëmon Pitaß , keß hi poan pan , “ Sunön , eën se pupui me eom pa moneoß oh ? ”
43013007	Ke Ieesuß piun a soe pe Pitaß pareß soe ke poan pan , “ Eën to hikta nat nom pataeah nöß to nonok kuru , ivëhkëk , eën se nat amot eom pataeah ipamëh ”
43013008	Ke Pitaß piun a soe pe Ieesuß pareß soe pan , “ Ahik , eën se nat rakah nom pupui a moneoß . ” Ivëhkëk , e Ieesuß to piun a soe peß pareß soe pan , “ Eöß se keh hikta pupui a momah , eën hikta se teß nom e vamomhë peöß . ”
43013009	Ke Pitaß soe ke Ieesuß pan , “ Sunön , koe a pupui varoe a moneoß . Eën se pupui me eom pa koreneoß me a pasuneoß . ”
43013010	E Ieesuß to soe ke poan pan , “ A teß vëh to uhu vahik voh eß to hikta onöt non a uhu hah . Suk ataeah , eß to voon vahik voh en , pareß onöt varoe ko non a pupui a moneah . Eöm kurus varih to voon vahik voh em , ivëhkëk , a paeh va peöm to hikta teß voon non . ”
43013011	E Ieesuß to nat vahik en pa teß vëh se heß tonun poan , pareß vikuh in poan manih po teß to vakihat me ne poë , ivëh , neß to soe suk vamanih pan , “ Eöm kurus o voon vahik , ivëhkëk , a paeh va peöm to hikta teß voon non . ”
43013012	E Ieesuß to pupui vahik a ma moera ma vamomhë peß , ko ohop hah en po ohop rë peß , pareß nö ko ihoß hah en pa ö ihihoß peß , pareß hi raoe pan , “ Eöm nat poß pöß e nem pa tah nöß to nok manih peöm , toh ?
43013013	Eöm to popokaß e nem sih peöß , e Sunön , e Tövavaasis . Keß vih e non pa ö nöm se popokaß va e nem peöß nën , suk ataeah , eöß to teß va kov e noß nën .
43013014	Eöß se keh teß vamaman e noß e Sunön , e Tövavaasis peöm , to pupui a ma moeeneöm , a , eöm pet me se pupui a ma moeero upöm teß pea .
43013015	Eöß to nok a tah vaßih manih peöm vamanih po vëknöm , eß marën a vataare a neöm a taateß nöm se vavatet amot nem .
43013016	Eöß toß soe vamaman rakah keoß peöm . A teß kikiu to hikta antoen non a teß oah e susun peß , ka teß teßteß soe eß me to hikta se teß oah non a teß vëh to vanö poan .
43013017	Eöm se keh nat vavih nem po pus kokoman va pa tah vaßih nöß to nok manih peöm , eöm se haraß vaeö rakah e nem pa nok pet a taateß pamëh . Ivëh , ne Sosoenën se vaeö suk pet me a no neoß .
43013018	Eöß to hikta sosoe suk a noß neöm kurus , ahik ! Eöß to nat e noß pe retereh nöß to kon raoe kee tavus ee o teß peöß , ivëh köß nat e noß pa soe to pet non po Puk pe Sosoenën to tavus vaman en . O Puk pe Sosoenën to soe non pan , ‘ A teß vëh to ënëën vaßpeh me a no neoß a taëën vëh , eß kuru a teß ko pamëh se kë a moneah ,
43013019	Eöß to soe vovoh ke voh eoß peöm pa tah pamëh , eß he meß avoeß e non pa tavus maß . Amot no a tah pamëh se tavus , köm ep paröm vaman poß em peöß e Kristo .
43013020	Eöß to soe vamaman rakah keoß peöm , eteh to öt a teß kikiu nöß to vanö nös , pareß matop vavih non poan , eß to öt me en peöß , pareß nok vavih me en peöß . Me eteh to öt a neoß , eß to öt me en pe Sosoenën vëh to vanö voh a maß neoß . ”
43013021	E Ieesuß to soe vahik vakomanih , ko kokoman peß puh rakah en po tamak keß pah soe suntan en pan , “ Eöß to soe vaman rakah keoß peöm , a paeh koman va peöm varih o vamomhë peöß ivëh , se vikuh ka neoß manih pa napan varih to vakihat me a ne neoß sih . ”
43013022	E Ieesuß to sosoe va ko non manih ka ma vamomhë peß va kukuteß matan ee , suk ataeah , ee to hikta nat ne peteh ivëh , neß to sosoe suk non .
43013023	A paeh a vamomhë ne Ieesuß to iu suntan non sih poan to teß vatët non manih peß pa ö ënëën pee .
43013024	Ke Saëmon Pitaß vaviivi pasun ke vamomhë vëh to teß vatët non pe Ieesuß , pareß soe ke poan pan , “ Hi a neah , eß sosoe suk non eteh ? ”
43013025	Ke vamomhë vëh to vahoß na pasuneah manih pe Ieesuß to hi poan pan , “ Sunön , eën sosoe suk nom eteh ? ”
43013026	Ke Ieesuß piun a hi peß , pareß soe ke raoe pan , “ Eöß se vahoß a ö taëën manih pa hiroß , paröß heß a teß pamëh . Eß akuk kuru a teß pamëh se vikuh ka neoß . ” E Ieesuß to vavaato vahik va ko non manih , pareß vahoß en pa ö taëën manih pa hiroß , pareß heß en pe Jiutas , sunaiß e Saëmon va Kariot .
43013027	E Jiutas to ëën vahik en pa ö taëën pamëh , ke susun po oraß hat hop en peß ko heß en peß po kokoman hat . Ke Ieesuß soe ke poß en peß pan , “ A tah nën to kehkeh nok nom nën se nok vëvëhöß rakah . ”
43013028	A hikta pah teß to teß non manih pa ö ënëën to nat non pa pusun in a soe vaßih ne Ieesuß to sosoe ke non e Jiutas .
43013029	E Jiutas to matop non sih a pokis moniß , ivëh , ka ma meh vamomhë koman ne pan e Ieesuß to sosoe ke non poan a ö neß se voen ta meh taëën va pa taëën apuh va po Pasovaß . Me a ö nee to koman ne pan e Ieesuß to taßtaß non e Jiutas teß heß o teß arus ta ma tah .
43013030	E Jiutas to öt a ö taëën ne Ieesuß to heß poan , ko tavus vëvëhöß rakah en . A muhin he poen en .
43013031	E Jiutas to tavus en , ke Ieesuß soe ke ra ma vamomhë peß pan , “ Kuru neöß e Koaß Teß pa Napan Kurus se vataare eoß po kikis apuh peöß . E Sosoenën me se vataare en po kikis apuh peß manih peöß .
43013032	E Sosoenën se keh vataare o kikis apuh peß manih peöß e Koaß Teß Peß , a , e Sosoenën koman se vataare a napan o kikis me a vih peöß e Koaß Teß pa Napan Kurus .
43013033	Pus koaß peöß , eöß hikta se teß varë hah me a noß neöm . Eöm se ruß em peöß , ivëhkëk kuru , nöß to soe keoß peöm pa ö nöß to soe moaan vavoh in o teß susunön po Jiuß . Ka vöön nöß to nönö noß , nöm to hikta onöt nem a nö nën .
43013034	Ivëh , ka kuru , eöß to heß eoß peöm pa taateß voon , ka taateß voon pamëh to soe va non manih pan , ‘ Iu a ma meh peöm . ’ Eöm se iu nem a ma meh peöm vamanih pa ö nöß to iu va ka noß neöm sih .
43013035	Eöm se keh iu nem a ma meh peöm , a , a napan kurus se nat ee peöm a ma vamomhë peöß .
43013036	Ke Saëmon Pitaß hi e Ieesuß pan , “ Sunön , eën nönö nom nih ? ” Ke Ieesuß piun a hi peß , pareß soe ke poan pan , “ A vöön nöß to nö noß nën to hikta antoen nom a suk a neöß parën nö nën . Ivëhkëk , amot ne eën se suk eom maß peöß . ”
43013037	Ke Pitaß hi hah e Ieesuß , pareß soe pan , “ Sunön , vahvanih , köß hikta onöt noß a suk a oah pa vöön nën to nönö nom ? Kuru eöß to antoen e noß pa mët pa kon a tasun pën . ”
43013038	Ke Ieesuß piun e Pitaß , pareß soe pan , “ Eën antoen e nom pa mët pa kon a tasun peöß , ha ? Eöß to soe vamaman rakah keoß pën , e toaß oeteß se meß avoeß e non pa tö , kën kukön soe eom pan , eën to hikta nat nom peöß . ”
43014001	E Ieesuß to vavaato avoeß me e non pa ma vamomhë peß , pareß soe ke raoe pan , “ Eöm se koe a heß ëm o tamak me o punis , paröm vaman varoe e Sosoenën ko vatet eah , paröm vaman me a neoß .
43014002	Manuh pa vöön va kin pa iuun pe Tamön a ma ö teßteß peo rakah to teß ne nën . Keöß se vovoh manuh , paröß vamatop maß a ma ö teßteß peöm . A soe peöß se keh hikta teß va non nën , eöß to hikta onöt noß a soe vanat a neöm a tah pamëh .
43014003	Keöß se vovoh , paröß vamatop maß a ma ö teßteß peöm , paröß hah maß ko me a na neöm , ka nö , para teß vaßpeh no pa vöön pamëh . Ivëh , ka vöön poanheh nöß se teß noß , eß a vöön ko pamëh na se pët teß vaßpeh tamoaan no nën .
43014004	Eöm to nat e nem pa hanan to nö non pa vöön nöß to nönö noß .
43014005	Ivëhkëk , e Tömas to soe ke Ieesuß pan , “ Topoan , emöm to hikta nat nem pa ö nën to nönö nom . Emöm se poß nat vah va in a hanan vëh nih nën to suksuk nom ? ”
43014006	Ke Ieesuß piun a soe pe Tömas , pareß soe pan , “ Eöß koman a hanan , me eöß koman a pusun in a soe man , me eöß koman o toßtoß tamoaan . A pah hanan ro ko vëh to nö non pe Tamön , ivëh , eöß . ”
43014007	Eöm se keh nat vavih e nem peöß eteh , eöm se nat vavih me e nem pe Tamön eteh . Ivëhkëk kuru , neöm to nat em pe Tamön . Paröm inan vahik em peß , suk eöm to ep e nem peöß to matan va e noß manih peß . ”
43014008	Ke Filip soe ke Ieesuß pan , “ Sunön , a tah rakah nemöm to iu nem ivëh , vataare a möm ah , e Tamön . ”
43014009	Ke Ieesuß piun a soe pe Filip pareß soe ke poan pan , “ Filip a tëëm rë rakah neöß to teß vaßpeh me voh eoß peöm , ivëhkëk , eöm hikta nat avoeß nem peöß eteh . Eteh to inan a non neoß , eß to inan me en pe Tamön , vahvapoßnih köm soe ka neoß pan , ‘ Eöß se vataare a neöm e Tamön ? ’
43014010	Eën to hikta vaman pöß ko nom pan e Tamön to teß vaßpeh me non peöß . Köß teß vaßpeh me e noß peß . A soe nöß to sosoe ka noß neöm sih , nöß to hikta kokon taneß noß po kokoman koman peöß . Ahik , e Tamön to teß vaßpeh tamoaan me e non sih peöß , pareß vavatvus ke non a ma kiu peß manih peöß .
43014011	Vaman a neoß öm to sosoe ka noß neöm sih pan , eöß to teß vaßpeh me noß pe Tamön . Ke Tamön teß vaßpeh me e non peöß . Eöm se keh hikta vaman nem a soe vaßih , eöm se kokoman hah a ma kiu apaßpuh me a ma tah vatoksean nöß to nonok noß sih . Ivëh , ka ma tah poë varih se kunkuin o vaman manih pa ma kokoman peöm .
43014012	“ Eöß to soe vamaman rakah keoß peöm , etereh to vaman a ne neoß me a ma soe peöß , ee se nok ee pa ma kiu varih nöß to nonok noß sih . Ee me se nok pet ee pa ma teß kiu to teß apaßpuh oah e ne pa ma teß kiu varih nöß to nonok voh noß . Suk ataeah , eöß se nö eoß manuh pe Tamön , paröß vanö maß a Tuvuh Vasioß manih peöm .
43014013	Eöm se keh hin ta ma taneah manih pa ëhnaneoß , eöß se pënton eoß pa hin peöm , paröß nok eoß pataeah nöm to hinhin suk nem . Eöß se nonok va noß nën , pan e Tamön se vataare o kikis apuh peß manih pa ma kiu neöß e Sunaißeah to nonok noß .
43014014	A , a ma tah kurus nöm se hin manih pa ëhnaneoß . Eöß se pënton eoß pa hin peöm , ko nok keoß peöm pataeah nöm to iu nem .
43014015	E Ieesuß to vavaato avoeß e non , pareß soe pan , “ Eöm se keh iu e nem peöß , a , eöm se vatet vavih rakah a ma soe apuh peöß .
43014016	Eöß se hin e Tamön , keß heß en peöm pa meh Teß Va Pa Vaßaus , keß teß vaßpeh tamoaan me e non peöm .
43014017	Ka teß pamëh , eß a Tuvuh va pa soe a soe man . A napan va po oeh vëh to hikta onöt ne a öt poë , suk ee to hikta ep i ne eah , pare nat i ne poë . Ivëhkëk eöm to nat e nem pa teß pamëh , suk eß to teß me e non peöm , ka amot me kuru neß se teß vaßpeh tamoaan avoeß me e non peöm .
43014018	Eöß to hikta onöt noß a këh akuk va ka neöm manih po siß koaß nök . Ahik , eöß se hah eoß ma pa ep peöm .
43014019	A siß ö hat ka napan va po oeh vëh hikta se ep hah a ne neöß . Ivëhkëk , eöm se ep em peöß , suk eöß se mët , paröß sun hah eoß . Ivëh , ke eöm me se sun taneß hah em pa nap mët ko kon hah em po toßtoß .
43014020	Manih po poen pamëh nöß se sun taneß hah pa nap mët ko kon hah eoß po toßtoß . Köm nat em peöß to teß vaßpeh me noß pe Tamön , kemöm tavus em poß a paeh a teß . Ke eöm se teß vaßpeh me e nem peöß , köß teß vaßpeh me e noß peöm , ka tavus ee a paeh a teß .
43014021	O teß varih to kon a soe apuh peöß , pare vavatet ne , ee ko a napan poë varih to iu a ne neoß . Ke Tamön iu me e non po teß poë varih , keöß me se iu e noß pee . Paröß vataare öß manih pa ma papaeh pee . ”
43014022	Ke Jiutas , a teß vëh to hikta teß non pan e Jiutas va Iskariot , to hi va in e Ieesuß manih pan , “ Ivëhkëk , Sunön , vahvanih kën koman nom a vataare varoe eo manih pemöm , eën he hikta vataare eo manih pa napan kurus va po oeh vëh ? ”
43014023	Ke Ieesuß piun poan , pareß soe pan , “ Etereh to iu a ne neoß , ee se vavatet ne o vavaasis peöß , ke Tamön iu e non pee . Kemöm poß Tamön nö vapöök em manih pee , pamöm nok em pa ö teßteß pemöm poß manih pa ma kupu pee .
43014024	O teß varih to hikta iu a ne neoß , pare hikta iu vatet ne o vavaasis peöß . Ko vavaasis vaßih nöm to tënan nem sih , eß to hikta teß non pan , o vavaasis koman peöß . Ahik , o vavaasis vaßih eß o vavaasis koman pe Tamön vëh to vanö voh a maß neoß , köß nö maß manih po oeh vëh .
43014025	Ko poen nöß to teß avoeß me e noß peöm , paröß sosoe ka noß neöm a ma tah poë varih .
43014026	Ivëhkëk a Teß Vavaßaus Teß vëh a Tuvuh Vasioß ne Tamön se vanö amot maß pa ëhnaneoß , keß vavaasis a neöm a ma moeh tah kurus . Pareß kunkuin a ma kokoman peöm , köm nat hah a ma taneah nöß to vavaasis voh a noß neöm .
43014027	Eöß se këh ka neöm a taateß teß vakamöß , me o kokoman tö . Ka taateß kamöß peöß nöß se këh ka neöm . Ka taateß vakamöß pamëh nöß to hikta heß va ka neöm manih pa ö no a napan va po oeh to heß va i ro upöm teß pa taateß pamëh . Ivëh , köß iu noß a ö söm koe a tamak , paröm koe a naöp suk a tah pamëh se tavus maß .
43014028	Eöm to pënton voh em peöß to soe keoß peöm pan , ‘ Eöß se nö eoß manuh pa vöön va kin , paröß hah eoß maß manih peöm . ’ Eöm se keh iu rakah e nem peöß , eöm se haraß vaeö rakah suk e nem peöß to hah eoß manuh pe Tamön , suk ataeah , a tasun peß to apuh oah e non pa teß tasun peöß .
43014029	A ma tah kurus poë varih to meß avoeß e ne pa tavus maß , köß soe vahik ke voh eoß peöm . Suk ataeah , amot nöm se ep in a tah pamëh to tavus , paröm vaman poß .
43014030	Eöß to hikta se vaato varë hah me a noß neöm , suk ataeah , a teß to matop non sih o oeh vëh to nö en maß . Eß to hikta teß me non to kikis to nok ta pah tah manih peöß . Ivëhkëk , eöß se vaonöt keah keß nok en pataeah neß to kehkeh nok non .
43014031	Ivëhkëk , eöß se nok vavih eoß pa ma tah ne Tamön to taß a neoß a nok . Ivëh , ka napan va po oeh vëh se nat va ne manih pan , eöß to iu rakah e noß pe Tamön . ” Ke Ieesuß tooto avoeß e non , pareß soe pan , “ Maß poß öm ka këh a muhin vëh . ”
43015001	E Ieesuß to vavaato avoeß me e non pa ma vamomhë peß , pareß soe ke rapoë pan , “ Eöß koman , eöß to teß va noß manih pa vu voaën , ke Tamön vöh pa vöön va kin , eß to teß va e non manih pa teß to vaneah non pa rak .
43015002	E Tamön to moes vi en pa ma meh pean va peöß varih to hikta vovoaß vavih ne . Eß to vehveoh vavih rakah en pa ma pean ovineoß varih to vovoaß vavih ne , suk a ö nee se ep vamhën ne pare voaß suntan .
43015003	E Tamön to vavoon vahik voh en peöm . Suk ataeah , a soe nöß to heß voh a neöm to nok a neöm , köm voon vahik em .
43015004	Eöm se teß tamoaan nem manih peöß , köß teß varuß noß manih peöm , ka vatös tamoaan no , para tavus ee a paeh a teß . O pea voaën se keh hikta pu taneß voh maß pa vu voaën , eß to hikta onöt non a voaß . Eß to teß akuk va kov e non manih peöm o vamomhë peöß . Eöm se keh hikta vatös vavih me a nem neoß eöm me to hikta antoen nem a voaß .
43015005	“ Eöß to teß va noß manih po rumun in o voaën , ke eöm to teß va e nem manih pa ma pean . Ta pah teß se keh teß vaßpeh tamoaan me a no neöß . A , eöß se teß tamoaan varuß e noß manih peß . Eß se vovoaß vavih va kov e non manih . Ivëhkëk eöm se keh hikta teß vaßpeh me a nem neoß , eöm to hikta antoen nem a nok ta pah tah to onöt non a kë a ëhnan e Tamön .
43015006	Ta pah teß se keh hikta vatös me a non neoß , eß to teß va e non manih pa ma pea nöß hat ne tövaneah pa rak to moes vi , pareß ununun raoe , kee rak , ka napan vi raoe po suraß , ko suraß ës en pee .
43015007	Eöm se keh nok vamanih , eöm se vatös vavih tamoaan me e nem peöß , paröm heß rakah a ma kokoman peöm manih po vavaasis peöß . Ivëh , köm se keh hin e Sosoenën ta tah nöm to iu nem , eß se heß en peöm .
43015008	Eöm se teß va nem manih po pea voaën to voaß vörep . Ka napan se inan va ka ne neöm manih , pa ma vamomhë peöß . Ka tah pamëh to vataare non o kikis pe Tamön .
43015009	“ Eöß to iu rakah e noß peöm o vamomhë peöß , vamanih pa ö ne Tamön to iu va ka non neoß sih . Ka ma poen kurus nöß to iu noß pan , eöm se teß tamoaan nem manih po iu peöß .
43015010	Eöm se keh vavatet vavih rakah nem o vavaasis peöß , me a soe peöß , a , eöm se teß tamoaan e nem manih pa taateß iu peöß . Eöm se teß va e nem manih pa ö nöß to vavatet vavoh noß o vavaasis me a soe pe Tamön . Ivëh , nöß to teß tamoaan suk noß sih manih po iu peß .
43015011	Eöß to soe ke voh eoß peöm , pa tah vaßih . Ivëh , nöß to iu suk noß a ö nöm se puh rakah nem po vaeö . Ko vaeö peöm puh oah en maß manih pa ma kokoman peöm . Ivëh , ko vaeö peöß se puh rakah non manih pa ma kokoman peöm , keß ivaßih a tah nöß to soe suk vavoh ka neöm nën .
43015012	Keß ivaßih , a soe apuh peöß . Iu a meh teß vamanih pa ö nöß to iu va ka noß neöm sih .
43015013	Ta pah teß se keh iu suntan rakah non a ma vamomhë peß , eß se heß o toßtoß peß manih po upöm teß kee ip vamët poë marën a vaßaus raoe . Eß to teß akuk va kov e non manih po vu iu nöß to soe voh ka neöm .
43015014	Ke eöm varih se keh nok voh a ma tah varih nöß to soe voh ka neöm , eöm se tavus em a ma vamomhë peöß .
43015015	Eöß to hikta popokaß hah a noß neöm o teß kikiu . Suk ataeah , o teß kikiu to hikta nat ne pataeah ne torara pee to nonok non . Eöß se pokaß eoß peöm o vamomhë peöß , suk ataeah , a ma soe kurus nöß to kon taneß manuh pe Tamön , ne eöß to soe pet ke voh eoß peöm .
43015016	Eöm to hikta kon voh a neoß pan , eöß se teß vaßpeh me a noß neöm . Ahik , eöß to kon voh a neöm paröß heß eoß peöm pa kiu vëh , eöm se nö paröm vapu pet a soe peöß , keß voaß manih pa napan vamanih pa ö no naon to vovoaß va non . Ke eöm se keh hin ta pah tah manih pa ëhnaneoß , e Tamön se heß en peöm .
43015017	Keß ivaßih , a soe peöß . Iu a meh teß pö nën to iu hah va ka nom . ”
43015018	E Ieesuß to vavaato avoeß e non , pareß soe pan , “ A napan va po oeh vëh se keh rës ka neöm , a , eöm se nat va nem manih pan , ee to rës me voh e ne peöß .
43015019	Ivëh , köm se keh teß nem pan , eöm a napan va po oeh vëh , a napan va po oeh vëh se iu e ne peöm a ma meh pee . Ivëhkëk , eöß to kon ke voh eoß peöm , köm këh em maß pa ma taateß hat pa napan va po oeh . Ivëh , köm hikta teß hah nem pan , eöm o teß va po oeh vëh . Keß ivaßih , a tah no a napan va po oeh vëh to rës suk ka no neöm .
43015020	Eöm se koman hah voh a soe vëh nöß to soe voh ka neöm . A soe pamëh to soe va non manih pan , ‘ A teß kikiu to hikta antoen non a teß oah e susun peß ’ . A napan se keh hinën e ne peöß , a , kuru me nee se hinën e ne peöm . Kuru vaßih nee se tënan ee po vavaasis peöß , ee se keh tënan ee po vavaasis pamëh ee to tënan me ee peöm .
43015021	A napan va po oeh vëh se hinën ee peöm , suk eöm a ma vamomhë peöß . Ee se hinën a neöm , suk ee to hikta nat vavih ne pe Tamön vëh to vanö voh a maß neoß .
43015022	Eöß se keh hikta nö voh maß paröß vatvus a soe peöß manih pa ma napan va po oeh vëh , ee hikta onöt ne a taum ta hat , suk a ma taateß hat pee . Ivëhkëk , kuru nee to hikta teß me ne ta hanan nee se koaan vah va in a ma taateß hat pee .
43015023	Etereh to rës a ne neoß . Ee to rës me e ne pe Tamön .
43015024	Eöß se keh hikta teß vaßpeh me voh noß raoe , paröß nonok noß a ma kiu apaßpuh varih , no a hikta meh teß to antoen non a nok , a hikta tah nee se taum suk ta hat . Ivëhkëk , ee to ep ee pa ma kiu nöß to nonok noß , pare rërës avoeß e ne pemöm poß Tamön .
43015025	Ivëhkëk , a ma taateß poë varih to tanok marën a vapuh a soe to kiun non pa taateß pee to soe non pan , ‘ A hikta pusun in a tah nee to rës suk a ne neoß . ’
43015026	Eöß se vanö ka nös neöm a Teß Vavaßaus Teß , ivëh a Tuvuh Vasioß , keß nö nös peöm . A Tuvuh pamëh se taneß maß pe Tamön . Keß , a Tuvuh va pa soe man . O poen neß se nö nös peöm , eß se vamaaka ken peöm pa ma kiu me a ma taateß peöß .
43015027	Eöm me se vatvus pet a soe peöß manih pa napan , suk eöm to teß vaßpeh me voh e nem peöß po poen nöß to taneo maß a nok a kiu peöß , keß öök non maß manih kuru .
43016001	Eöß to soe vavoh ka neöm manih pan , eöm se nat nem vanun o vaman peöm .
43016002	Oman , a napan se veo tavus këh ee peöm pa ma iuun hinhin soneß pee . Ivëhkëk , amot no o poen pamëh se keh tavus maß , kee ip vamët ee peöm . O poen nee se ip vamët a neöm , ee se koman ne pan , ee to nonok e ne pa kiu vih pe Sosoenën .
43016003	Ee to nonok va ne manih peöm , suk ee to hikta nat ne pe Tamön , me eöß .
43016004	Kuru nöß to soe momoaan keoß peöm a tah pamëh he meß avoeß e non pa tavus maß . Amot no a napan se nok a taateß pamëh manih peöm , köm koman hah em na pa soe nöß to soe voh ka neöm . E Ieesuß to vavaato avoeß me e non pa napan , pareß soe ke rapoë pan , “ Moaan voh nöß to teß vaßpeh me voh e noß peöm , ivëhkëk , eöß to hikta soe vanat voh a neöm a ma tah poë varih .
43016005	Kuru vaßih nöß to nö hah eoß manuh pa teß vëh to vanö voh a maß neoß . Ivëhkëk , a hikta pah teß va peöm to hi a neoß pan , ‘ Eën nönö nom nih ? ’
43016006	A ma kokoman peöm to puh rakah e ne po tamak , suk eöß to soe vanat eoß peöm pa ö nöß se hah eoß manuh pe Tamön , a teß vëh to vanö voh a maß neoß . A meh tah to vatamak a non neöm , ivëh , a soe peöß to teß va non manih pan , a napan se veo tavus këh ee peöm pa ma iuun hinhin soneß pee , pare ip vamët ee peöm .
43016007	Eöß to soe vamaman rakah keoß peöm , eß to vih rakah non peöm pa nat a neoß , se nö hah eoß manuh pe Tamön . Eöß se keh hikta nö hah manuh peß , a , a teß vëh se kunkuin o kokoman peöm to hikta onöt non a nö maß manih peöm . Eöß se nö hah eoß manuh peß , paröß vanö maß a teß pamëh , keß kunkuin en pa ma kokoman peöm .
43016008	Ko poen no a teß pamëh se kunkuin a ma kokoman peöm se tavus , keß nö maß , eß se vamaaka rakah ken pa napan va po oeh pa ö nee to teen ne a hat , suk a ma taateß hat nee to nonok ne . Eß se vamaaka o kokoman nun no a napan to teß me ne manih pa taateß totoopin , me a taateß kiiki teß .
43016009	Eß se vataare en pa napan pa ö nee to koman vapiun va ne manih pa pusun in a taateß hat . Ka pusun in a taateß hat pamëh , ivëh , ee to hikta vaman a ne neoß .
43016010	Ee to koman vapiun va ne manih pan , a pusun in a taateß totoopin , ivëh , pö nöß se hah eoß manuh pe Tamön , köm hikta onöt nem a ep hah ka neoß .
43016011	A teß vavaßaus teß se vataare en pee pa ö no kokoman pee to nun suk non , manih po vahutët pe Sosoenën . Ee to koman vapiun ne pan , a teß sunön vëh to matop non sih o oeh vëh , eß e susun po oraß hat , pareß tok vahik voh en po vahutët . ”
43016012	Eöß to teß rakah me noß a ma meh soe nöß se soe ka neöm , ivëhkëk , eöm to hikta onöt nem a maaka in a soe pamëh kuru .
43016013	Ivëh , ko poen no a Tuvuh sosoe man se nö maß manih peöm o vamomhë , eß se vamaaka rakah en pa ma kokoman peöm . Köm nat em pa ma soe kurus poë varih , ee a ma soe man . Eß to hikta onöt non a soe a soe , neß to kon taneß manih po kokoman koman peß . Ahik , a soe neß to tënan manuh pe Tamön , eß a soe varoe ko pamëh neß se soe tavus ka neöm , me a ma taneah se tavus amot .
43016014	Eß se kon taneß a soe manih peöß , pareß vatvus manih peöm . Ka tah pamëh neß to nok , eß to vataare rakah en po kikis apuh peöß manih peöm .
43016015	A ma tah kurus ne Tamön to vaneah non , eß a ma tah kurus poë varih , ee a ma tah peöß . Eß kuru a ö nöß to soe suk voh pan , a Tuvuh sosoe man se soe ken peöm pa soe taeah neß to pënton manih peöß , pareß vateeraß poß ka neöm . ”
43016016	E Ieesuß to vavaato avoeß e non , pareß soe pan , “ A siß ö hat köm hikta se ep hah ka no neoß . Me a siß ö hat akuk ne eöm se ep hah em peöß . ”
43016017	Ko upöm vamomhë peß vaiihi koman e ne pan , “ A soe vaßih teß vah va non nih ? Eß to sosoe ka rora pan , ‘ A siß ö hat ka hikta se ep hah no eah , me a siß ö hat na se ep hah ee peß . ’ Eß me to soe en pan , ‘ A pusun in a soe vaßih to teß va non manih , eöß se nö eoß manuh pe Tamön . ’ ”
43016018	A ma vamomhë peß to vaiihi e ne pan , “ A soe vaßih , ‘ A siß ö hat ’ , eß ataeah ? Ea to hikta nat no pataeah neß to sosoe suk va non manih . ”
43016019	E Ieesuß to nat en pa ma vamomhë peß to kehkeh hi ne poë a pusun in a soe vaßih , ivëh , neß to soe suk va i raoe manih pan , “ ‘ A siß ö hat köm hikta se ep ka no neoß , me a siß ö hat ne eöm se ep hah em peöß . ’ Eß akuk kuru a tah nöm to vaiihi suk nem .
43016020	Eöß to soe vamaman rakah keoß peöm , eöm se vaokook suntan rakah em , a napan kurus he haraß vaeö rakah e ne . Eöm se haraß em po tamak , ivëhkëk , o tamak peöm se nönö non ko tarih ko tavus en o vaeö , köm pah haraß vaeö suntan em .
43016021	Eöß se vapipinoß va in a soe pamëh manih , o poen no e köövo to kehkeh vahuh non a koaß , eß to haraß vahat rakah en po kamis , suk eß to nat e non peß se kon en pe koaß . Ivëhkëk , o poen ne koaß to vuß en , e köövo se vanun en po kamis vëh neß to haraß non , suk e koaß peß to tavus en maß manih po oeh .
43016022	Eß to teß akuk va kov e non manih peöm . Kuru nöm to haraß nem o tamak , ivëhkëk , eöß se hah maß ko ep ka neöm , köm pah vaeö suntan rakah em . O vu vaeö pamëh no a hikta pah teß to onöt non a kon tavus këh a ma kokoman peöm .
43016023	Manih po poen pamëh , nöm hikta se hi a nem neoß ta pah tah . Eöß to soe vamaman rakah keoß peöm , e Tamön se heß en peöm pa ma taneah nöm to hin suk manih pa ëhnaneoß .
43016024	Moaan voh , ko öök non maß manih kuru , eöm to hikta hinhin voh nem ta ma taneah manih pa ëhnaneoß , ivëhkëk kuru , eöm se hin em pataeah manih pa ëhnaneoß , eöm se kon em pataeah nöm to hinhin suk nem , ko poen nöm to kon vahik a tah pamëh , a ma kokoman peöm se puh rakah ee po vaeö . ”
43016025	E Ieesuß to tooto avoeß e non , pareß soe pet en pan , “ Eöß to vavatvus noß a ma soe peöß pa ma soe vapipinoß , ivëhkëk , o poen to meß avoeß e non pa tavus maß , nöß hikta se vatvus amot hah noß ta meh soe pa soe vapipinoß manih pa soe nöß to sosoe ka no neöm . Eöß se soe vatotoopin rakah keoß peöm pa ö ne Tamön to teß va non sih .
43016026	Manih pa hanan pamëh nöm se hin koe in a tah nën , eöm se vakoe a hin peöm manih pa ëhnaneoß . Peß eöß koman , eöß hikta se hi hah noß e Tamön a ö seß vaßaus a neöm .
43016027	Suk ataeah , e Tamön koman to iu e non peöm , eß to iu a non neöm , suk eöm to iu e nem peöß . Paröm vaman e nem peöß to taneß maß manuh peß . Ivëh , neß se piun suk a ma hin peöm .
43016028	Eöß to taneß voh maß manuh pe Tamön , paröß nö maß manih po oeh vëh . Ka kuru vaßih , nöß to kehkeh këh hah e noß po oeh vëh , paröß hah eoß manuh pe Tamön . ”
43016029	Ka ma vamomhë peß soe ke poß ee peß pan , “ Sunön , varuß vakomanih nën to soe vamaaka ke eom pemöm pa ma soe pën , eën to hikta nonok hah ka no möm ta soe manih pa soe vapipinoß .
43016030	Kuru nemöm to nat em pën a teß to nat nom sih a ma moeh tah kurus . Ko antoen e nom pa piun a hi pa teß , eß he meß avoeß e non pa hi a oah a hi peß . Keß ivëh , a tah to vataare a no möm , kemöm vaman e nem pën to taneß maß pe Sosoenën . ”
43016031	Ke Ieesuß piun raoe , pareß soe ke raoe pan , “ Eöm vaman kov em eh ?
43016032	Pënton poß nem pa taß nöß se soe ka neöm , o poen to vatët en , pa tavus . Ahik , eß to tavus vahik voh en , a napan varih to hat ov a ne neoß se veo vavah ee peöm , köm tapeat em , ko nö vakëkëh em pa ma vöön peöm , ko këh em peöß peheoß . Ivëhkëk , eöß to hikta teß noß peheoß , ahik , e Tamön to teß vaßpeh me e non peöß . ”
43016033	Ke Ieesuß vavaato avoeß ke non pee , pareß soe ke rapoë pan , “ Eöß to soe keoß peöm pa tah vaßih , eöm se vatös me a neoß , paröm teß nem pa taateß kamöß vamanih pa ö nöß to soe vavoh ka neöm . Ko poen nöm to teß nem manih po oeh vëh , eöm se taum a ma punis me o tamak . Eöm se sun vakis rakah nem , suk eöß to vöknah vahik voh eoß po kikis va po oeh vëh . ”
43017001	E Ieesuß to vavaasis vahik en pa ma vamomhë peß pa ma soe peß , pareß ta peah na manuh pa vöön va kin , pareß soe vamanih pan , “ Tamön , o poen peöß to tavus en , kuru nën se vatvus ke ra napan o kikis apuh peöß e Koaß teß pën , vamanih pa ö nöß se vatvus varuß ke ra napan o teß kikis apuh pën .
43017002	Suk ataeah , eën to heß voh eom peöß pa tasun va pa matop a napan kurus . Köß onöt e noß pa heß o toßtoß tamoaan manih pa napan nën to heß voh a neoß , kee tavus ee a napan peöß .
43017003	Ka manih po toßtoß tamoaan pamëh , no a napan se nat va ka no moah manih pan , eën e Sosoenën vamaman rakah , pare nat me a ne neoß , e Ieesuß Kristo , a teß nën to vanö voh maß . Köß nö maß manih po oeh vëh .
43017004	Eöß to nok vahik voh eoß pa ma kiu nën to vanö suk voh a maß neoß , pan eöß se nok . Ivëh , ka manih pa ma kiu poë varih ne eöß to vataare vahik eoß po kikis apuh pën manih pa napan .
43017005	Tamön , taneo non po poen no oeh vëh to meß avoeß voh e non pa tavus maß , eöß to teß vaßpeh me voh e noß pën , paröß teß me voh e noß po kikis apuh . Kuru nöß to iu noß a ö nën se heß hah a neoß o kikis apuh pamëh , köß se teß vaßpeh me a nom oah .
43017006	Eöß to vatvus vateeraß voh eoß pa ëhnöömah manih pa napan varih , nën to heß voh a neoß manih po oeh vëh , a napan pën poë varih to teß moaan voh e ne manih pën . Ee to këh voh maß a ma taateß hat va po oeh , pare vavatet vavih rakah e ne pa ma soe pën .
43017007	Kuru nee to nat vavih rakah e ne pa ma moeh tah kurus nën to heß voh a neoß , to taneß vaviß voh ee maß manih pa koreomah .
43017008	Suk ataeah , a ma soe kurus nën to heß voh a neoß , nöß to soe vahik ke voh eoß pee , kee kon ee . Ee to nat vavih rakah e ne peöß to taneß voh maß pën . Pare vaman e ne pën to vanö voh a maß neoß , köß nö maß manih po oeh vëh .
43017009	Eöß to hinhin noß oah pan , eën se vaßaus raoe , eöß to hikta hinhin noß pan , eën se vaßaus a napan varih nën to hikta vaoe voh . Ahik , eöß to hinhin noß pan , eën se vaßaus varoe a napan varih nën to heß voh a neoß , suk ee ra napan pën .
43017010	A napan kurus nöß to vaneah noß , ee ra ma teß kurus pën . Ka ma teß kurus nën to vaneah nom , ee a ma teß kurus me peöß . A ma taateß vih pa napan poë varih to vataare ne a ö no a taateß nenes peöß to teß va non .
43017011	“ Ka kuru , nöß to nö eoß nös pën . Eöß to hikta se teß varë hah noß manih po oeh vëh . Ee to hikta onöt ne a nö vaßpeh me a nös neoß maneom , ee se teß e ne manih po oeh . Ivëh Tamön , eën a vivihan . Eën no a hikta pah teß to teß va non manih pën . Manih po kikis va pa ëhnöömah , eën se matop vavih e nom pee . Ka manih po ëhnan pamëh , nën to heß voh eom peöß . Ivëh , kee se tavus paeh ee vamanih pa ö na to tavus paeh vavoh .
43017012	Po poen neöß to teß vaßpeh me voh noß raoe , eöß to matop noß raoe po kikis va pa ëhnöömah . Ko ëhnan pamëh nën to heß pet me voh eom peöß . Köß matop e noß pee , ka hikta paeh va pee to ro . A paeh ro va pee to ro voh , ivëh , a teß vëh nën to vamatop keon voh , pan eën se miröß eah . Eß ivëh , se vapuh pa soe to kiun non po Puk Vapenpen pën , keß tavus vaman .
43017013	Kuru nöß to nö e noß nös pën , paröß nonok noß a soe vaßih pa ö nöß to teß noß manih po oeh vëh , eöß to iu rakah noß o vaeö peöß se puh non manih pa ma kupu pee .
43017014	Eöß to heß vahik eoß pee po vavaasis pën , ivëhkëk a napan va po oeh vëh to hat ov e ne pee . Suk ataeah , a napan peöß to hikta teß ne pan , ee ra napan va po oeh vëh . Eß to teß akuk va kov e non manih peöß to hikta teß noß pan , eöß a teß va po oeh vëh .
43017015	Eöß to hikta hinhin noß nös oah pan , eën se kon këh raoe po oeh vaßih . Ahik , eöß to hinhin a noß nös oah pan , eën se matop vavih nom raoe , ke susun po oraß hat nat non miröß raoe .
43017016	Ee to vavatet a nom oah sih , pare teß va e ne manih peöß . Ee to hikta teß ne pan , ee ro teß va po oeh vëh , vamanih peöß me to hikta teß noß pan , eöß a teß va po oeh vëh .
43017017	Ahik , eën se nok raoe kee tavus a napan pën , köß iu noß pan , a soe man pën se kiu manih pa ma kokoman pee , kee tavus o teß vivihan manih pa soe man pamëh , eß a soe a man rakah .
43017018	Moaan voh nën to vanö voh a maß neoß , köß nö maß , paröß teß noß topniira napan va po oeh vëh . Eß to vatoe akuk va kov e non manih pa ö nöß to vanö o teß varih , nën to heß voh a neoß , kee nö , pare teß vaßpeh me ne a napan va po oeh vëh .
43017019	Ka manih pa vaßaus raoe , eöß to heß vahik rakah eoß pën po toßtoß peöß . Ivëh , keß man rakah e non pee se tavus ee a napan pën , pare nonok ne a ma kiu pën .
43017020	“ Ivëhkëk , Tamön , eöß to hikta hinhin noß pan , eën se vaßaus varoe a napan varih to teß vaßpeh me a ne neoß , ahik , eöß to hinhin noß a oah a ö nën se vaßaus o teß varih se tënan amot a soe pee , pare vaman a neoß .
43017021	Tamön , eöß to hin noß nös oah pan , eën se nok raoe , kee tavus paeh vamanih pa ö na to teß va no sih poß . Eën to teß nom sih manih peöß , köß teß noß manih pën . Eöß to hin me noß nös pan , eën se nok raoe kee vapöh kokoman me a ra poß . Ivëh , ka napan va po oeh vëh ep , pare vaman ne a ö nën to vanö voh a maß neoß , köß nö maß ko tavus manih po oeh vëh .
43017022	Eën to heß vahik voh eom peöß pa taateß nenes , eöß me to heß vahik voh eoß po teß varih nën to heß voh a neoß pa taateß pamëh . Ivëh , köß iu noß a ö nee se vapöh kokoman , pare tavus vamanih pa ö na to vapöh kokoman va no sih poß .
43017023	Oman , eöß to teß noß manih pee , kën teß e nom manih peöß , ka manih pa taateß pamëh , nöß to iu noß a ö nee se vapöh kokoman rakah . Ka napan va po oeh se nat va ne manih pan , eën e Sosoenën to vanö voh a maß neoß , köß nö maß manih po oeh . Ee me se nat va e ne manih pën to iu e nom pa ma teß peöß , keß vatoe akuk va ko ve non manih pa ö nën to iu va ka nom neoß sih .
43017024	Tamön , eöß to iu noß a napan varih nën to heß voh a neoß , se teß vaßpeh me a ne neoß manih pa vöön nöß to teß noß . Eöß to iu noß a ö nee se ep in o maaka me a tasun apuh peöß . Ko poen no oeh vëh to meß avoeß voh e non pa tavus maß , eën to iu voh e nom peöß , ivëh , nën to heß suk voh eom peöß po maaka me a tasun apuh .
43017025	Tamön , eën a Totoopin rakah . A napan va po oeh vëh to hikta nat vavih ne pën , ivëhkëk , eöß koman to nat e noß pën . Ko kum teß varih nën to heß a neoß , ee me to nat e ne pën a teß vëh to vanö maß neoß manih po oeh vëh .
43017026	Eöß to vatvus a ëhnöömah manih pee , köß se vavatvus avoeß ke noß pee pa ëhnöömah , kee sih kon a taateß iu teß vamanih pa ö nën to iu va ka nom neoß sih . Keöß me se teß e noß manih pee .
43018001	E Ieesuß to nok vahik en pa hin peß . Pareß pahan en pa siß ruen soneß nee to popokaß ne a Kidron , eß me ra ma vamomhë peß . Manuh pa pap ruen vöh , eß to teß voh non a rak nën , ne Ieesuß me ra ma vamomhë peß to nönö vah ne pa koman a rak pamëh .
43018002	Ke Jiutas vëh a teß se vikuh e Ieesuß manih po teß varih to hat ov e ne poë , to nat vavih e non pa ö pamëh . Suk ataeah , a ma tamoaan ne Ieesuß me ra ma vamomhë peß to tötönun ne sih nën .
43018003	Ivëh , ke Jiutas me en maß pa nap vëvënsun va Room me a ma pah teß varih to ut ne sih a Iuun Hinhin Apuh , no teß susunön ësës heß , me ro Parësiß to heß poë . Kee nö ee manih pa ö ne Ieesuß to teßteß non me ra ma vamomhë peß . A nap vëvënsun to teß nö ne maß a ma tah vavapus me . Ee to öt nö ne maß a ma ram me a ma vauß .
43018004	Ivëhkëk , e Ieesuß to nat momoaan en pa ma taneah to kehkeh tanok ne manih peß . Ivëh , keß huk vatët en manih pee . Pareß hi raoe pan , “ Eöm vavaiu vah nem eteh ? ”
43018005	Ka nap vëvënsun piun poë , pare soe pan , “ Emöm to kehkeh ep nem pe Ieesuß va Nasarët . ” Ke Ieesuß piun raoe , pareß soe pan , “ Eöß ivaßih . ” Ke Jiutas a teß vëh to vikuh e Ieesuß manih pa korera napan varih to hat ov i ne poë to sun vaßpeh me e non pee .
43018006	Ke Ieesuß soe vakomanih , “ Eöß ivaßih . ” Kee tahoak hah ko vuß ee po oeh .
43018007	Ke Ieesuß hi hahah kov en na pee pan , “ Eöm vaiu maß eteh ? ” Kee soe ke poë pan , “ E Ieesuß va Nasarët . ”
43018008	Ke Ieesuß piun hahah kov en pee , pareß soe pan , “ Eöß to soe vu keoß peöm , eöß akuk ko vi vëh . Eöm se keh iu ep ka no neoß koe a ma teß varih , kee hah na . ”
43018009	A tah pamëh se tavus , ko vapuh a soe ne Ieesuß to soe moaan voh , pareß soe pan , “ Ahikta paeh va pa napan varih nën to heß voh a neoß se ro . ”
43018010	E Saëmon Pitaß to teß me non o rapis rë . Eß to rëh o rapis rë pamëh , ko moes kurus en pa pap tenan matö pa teß kikiu pa Teß Susun po Teß Ësës Heß . A ëhnan a teß kikiu pamëh e Malkus .
43018011	Ivëhkëk , e Ieesuß to soe ke Pitaß pan , “ Vahoß hah na o rapis rë pën manih pa ö pepet peß . Eën koman kës nom pan eöß to hikta onöt noß a kaak manih pa kap va po kamis vëh ne Tamön to heß voh a neoß ? ”
43018012	E Ieesuß to sosoe vahik va ko non manih , ka nap vëvënsun , me a teß vaßih to vovoh ke non sih raoe , me ro teß varih to ut ne sih pa Iuun Hinhin Apuh , to öt ee pe Ieesuß , pare nohnoh ee peß po uris eh .
43018013	Ee to me vovoh ee peß manuh pe Anas . E Anas e nomanih e Kaëfas . Po kirismas pamëh ne Kaëfas to teß non a Teß Susun po Teß Ësës Heß .
43018014	Keßeß rakah ko a teß pamëh to soe vanat voh ken po teß susunön po Jiuß pan , “ Eß to vih rakah non pa ta pah teß se kon a tasun pea a napan va Israël , pareß mët . Peß to hikta vih non pa napan pea se ro kurus manih pa koreera nap vëvënsun va Room . ”
43018015	E Saëmon Pitaß pen a meh vamomhë to suksuk amamot nö e ne pe Ieesuß . E Susun po Teß Ësës Heß to nat vavih rakah e non pa meh vamomhë pamëh . Ivëh , neß to ho vaßpeh suk me e Ieesuß manuh koman a kiikin va mahën vëh to teß non pa iuun pa Teß Susun po Teß Ësës Heß .
43018016	Ivëhkëk , e Pitaß to sun avoeß e non maß manuh mahën po sinten o hopaß . Ka teß vamomhë vëh no a Teß Susun po Teß Ësës Heß to nat vavih non sih poan to nö , pareß soe vanat e koaß mon vëh to ut non po hopaß , pareß me ho en maß peß .
43018017	Ke köövo vëh to ut non po hopaß to inan e Pitaß , pareß soe ke poan pan , “ Eën me poß ko toh a meh vamomhë pa teß pamëh ? ” Ke Pitaß vonih , pareß soe pan , “ Ahik , eöß to hikta teß noß , pan eöß e vamomhë pa teß pamëh . ”
43018018	A muhin to parin a tutuvuh vörep . Ka nap kiu me ro teß utut vaës ee pa suraß , ko maßkis e ne . E Pitaß me to teß vaßpeh me e non nën , pareß maßkis me e non pa suraß pamëh .
43018019	Ka poa vamomhë pe Ieesuß sun avoeß e ne mahën , ka Teß Susun po Teß Ësës Heß ihi e non pe Ieesuß pa ma hi suk a ma vamomhë peß , me a ma soe varih neß to vavaasis non sih a napan .
43018020	Ke Ieesuß piun a hi pe Susun po Teß Ësës Heß , pareß soe ke poan pan , “ Eöß to vavaasis voh noß sih a napan a ma soe peöß manih mahën , me manih koman a ma iuun hinhin soneß peöm , me manih koman a Iuun Hinhin Apuh , me manih pa ma ö tötönun pa napan va Israël . Eöß to hikta vavaasis vakoaan voh noß a napan , ahik .
43018021	Eën hi suk va ka neoß manih ataeah pa ma soe nöß to vavaasis noß sih ? Eën se keh iu nat vavih nom , eën se nö , parën hi a napan varih to tënan voh ne a ma soe peöß . Ee me to nat vavih e ne pa ma tah nöß to vavaasis voh noß . ”
43018022	E Ieesuß to sosoe va ko non nën , ka teß vëh to ut non sih a Iuun Hinhin Apuh to sun non manih pa havineah , tapan en peß , pareß soe pan , “ Eß ko vëh a ö nën se piun va in a soe pe Susun po Teß Ësës Heß eh ?
43018023	Ke Ieesuß piun a soe pa teß utut pamëh , pareß soe ke poan pan , “ Eöß se keh nok voh eoß pa ta pah soe hat , soe ka neoß ah a soe pamëh . Ivëhkëk , eöß to sosoe ke noß sih a napan a ma soe man vaviß , ataeah nën to tapan suk poß a neoß ? ”
43018024	E Anas to vanö en pe Ieesuß manuh pe Kaëfas . Ee to hikta pureß avoeß këh ne poë po uris vëh no teß utut to nohnoh maß poë .
43018025	E Pitaß to sun avoeß e non po sinten suraß , pareß maßkis non , ka ma meh teß nee to pët maßkis ne inan poë , pare hi ee peß pan , “ Eh , eën me poß ko toh a meh vamomhë pe Ieesuß ? ” Ivëhkëk , e Pitaß to vonih en , pareß soe ke raoe pan , “ Ahik , eöß to hikta teß noß pan , eöß e vamomhë peß . ”
43018026	Ivëhkëk , eß to teß non a pah teß kikiu pe Susun po Teß Ësës Heß to maßkis me eß non manih po suraß , a teß pamëh eß to vatompoan me non a teß vëh ne Pitaß to moes kurus voh maß a tenaneah , to soe ke maß e Pitaß pan , “ Eh , eöß to ep vaßpeh me pöß voh e noß maß pën , me e Ieesuß manuh pa koman a rak . ’
43018027	E Pitaß to soe hah ken pee pan , “ Ahik . ” Eß to sosoe va kon non nën , ke toaß oeteß tötö en .
43018028	Pa pöstakah rakah no teß susunön po Jiuß to taß o teß utut pan , ee se me taneß maß e Ieesuß manuh pa iuun pe Kaëfas , pare me poë manuh pa iuun pa teß susun va Room vëh e Paëlat . Ivëhkëk , ee to hikta ho vaßpeh me poë manuh koman iuun . Suk ataeah , ee to koman ne pan , ee tomeß tavus o teß hat manih pa matan e Sosoenën , pare hikta onöt ne a nö manuh pa Taëën Apuh va po Pasovaß .
43018029	Ivëh , ka napan poë varih anoeh e ne mahën , ke Paëlat tavus taneß hah en maß koman iuun , pareß hi raoe pan , “ Eöm kehkeh vahoß suk nem a teß vëh ataeah po vahutët ? ”
43018030	Ka napan poë varih piun va in a soe pe Paëlat manih pan , “ A teß vëh se keh teß non pan , eß a teß hikta nonok hat , emöm to hikta onöt nem a me maß eah manih pën . ”
43018031	Ke Paëlat piun va in a soe pee manih pan , “ Eöm koman se me eah , paröm vahoß eah po vahutët vamanih pa ö no a taateß peöm to teß va non , peöß to hikta nat noß ta tah se röß vahoß suk eah po vahutët . Ivëhkëk , o Jiuß to piun a soe pe Paëlat , pare soe ke poë pan , “ Emöm to hikta teß me nem ta soe vaonöt va pa ip vamët ta pah teß . ”
43018032	Ka ma tah varih se keh tanok ee , ka nat ee pa tah ne Ieesuß to sosoe suk voh non to tavus vaman en . Eß to sosoe suk voh non a ö neß se mët vah ava manih pa kuruse .
43018033	E Paëlat to ho hah en koman iuun , pareß vaoe en na pe Ieesuß , keß nö en maß manih peß , keß hi poan pan , “ Eën ko a teß sunön po Jiuß , ha ? ”
43018034	Ke Ieesuß piun a hi pe Paëlat , pareß soe ke poan pan , “ A hi koman pën ivëh , keß , a ma meh teß to soe ka oah , pan eöß eteh ? ”
43018035	Ke Paëlat piun a hi pe Ieesuß , pareß soe ke poan pan , “ Eën koman to nat e nom peöß to hikta teß noß a to Jiuß . A napan koman pën ivarih me ro teß sunön ësës heß ivarih to vahoß a oah manih pa koreneoß . Eöß to kehkeh nat noß a hat taeah nën to nok voh , kee vahoß suk a oah po vahutët ? ”
43018036	Ke Ieesuß piun a hi pe Paëlat , pareß soe pan , “ A matop vih peöß to hikta teß non pan , eß a tah va po oeh vëh . Ahik , a matop vih peöß se keh teß non pan , eß a tah va po oeh vëh , a ma teß kikiu peöß to onöt e ne pa vapus pip ka neoß , ka hikta pah teß to antoen non a heß a neoß manih pa koreera napan va Israël . ”
43018037	Ke Paëlat hi hahah kov en pe Ieesuß pan , “ Eën kës kuru a teß sunön , ha ? ” Ke Ieesuß piun a hi pe Paëlat , pareß soe ke poan pan . “ A , eën koman to soe eom pan , eöß e sunön , keß , a tah akuk ko pamëh ne sisiß to kon suk voh a neoß . Köß nö maß manih po oeh vëh . Eöß to nö maß to soe tavus ke ra napan va po oeh vëh a soe man peöß . Ka napan varih to vavatet ne sih a soe man , ee to tënan e ne pa soe peöß . ”
43018038	Ke Paëlat hi hahah kov en pe Ieesuß pan , “ Ataeah ivëh a soe man ? ” E Paëlat to soe vahik vakomanih , pareß tavus hah en maß manih pa napan varih to anoeh ne mahën . Pareß soe ke raoe pan , “ Eöß to hikta taum ta hat manih pa teß vaßih .
43018039	Ivëhkëk , manih pa taateß peöm a napan va Israël , eöm to sosoe nem sih pan , eß to vih non pa Taëën Apuh va po Pasovaß na se ihan taneß ta pah teß manih pa nohnoh . Eöm iu poß nem eteh na se ihan hah eah ? Eöm iu nem e sunön po Jiuß , keß , eteh ? ”
43018040	Kee piun e Paëlat , pare taoa ko soe na pan , “ Ahik , eß to hikta teß non pan a teß maneom . Emöm to iu varoe ko nem e Barabas . ” E Barabas , eß a teß to vavapus me voh non a nap vëvënsun va Room .
43019001	Ke Paëlat taß a nap vëvënsun , kee rëp poë po uris rëprëp teß .
43019002	Vasuksuk in a ö nee to rëp vahik poë , ka nap vëvënsun kon o uris toßtoß , pare nok o tah to matan va non manih po uvan , pare vahoß manih pa pasuneah . Pare nok ohop to matan va non manih po ohop rë ereraß pa teß sunön .
43019003	A ma tëëm peo rakah nee to nönö ne maß manih peß , pare sosoe va ne manih pan , “ Potan avih Sunön po Jiuß . ” Ee to sosoe vahik va ko ne manih , pare tatapan ee peß .
43019004	E Paëlat to tavus hah en maß , pareß soe ke ra napan pan , “ Ep këk öm , eöß to me tavus hah eoß maß peß manih peöm , to vataare a neöm , peöß to hikta taum ta hat manih peß , na se vahoß suk eah po vahutët .
43019005	Ke Ieesuß tavus taneß hah en maß manuh pa iuun pe Paëlat . Ee to uvan maß poë po uvan nee to nok po uris toßtoß , pareß ohop non o ohop rë ereraß . Ke Paëlat soe va maß manih pan , “ Ep öm , ivaßih a teß pamëh . ”
43019006	O teß susunön ësës heß , me ro teß utut to ep in e Ieesuß , pare taoa ko soe pan , “ Ni öm eah pa kuruse , ni eah öm pa kuruse . ” Ke Paëlat soe ken pee pan , “ Eöm koman se öt eah , paröm ni eah pa kuruse , peöß to hikta taum ta hat manih peß . ”
43019007	Ko Jiuß soe ke na e Paëlat pan , “ Ea to teß me no a taateß to soe non pan , a teß vëh eß se mët rakah . Suk ataeah , eß to soe voh pan , ‘ Eöß E Koaß Pe Sosoenën . ’ ”
43019008	E Paëlat to pënton a napan to soe a soe vaßih , ko pah naöp suntan rakah en .
43019009	E Paëlat to ho hah en manuh pa iuun pa kaman , pareß hi en pe Ieesuß pan , “ Eën a teß va pa vöön poanheh ? ” Ivëhkëk , e Ieesuß to hikta piun hah poan .
43019010	Ke Paëlat hi hahah kov en peß pan , “ Eën rës rakah e nom pa piun a soe peöß öh ? Eën nat poß e nom peöß to teß me e noß po kikis va pa ö nöß se vahah toßtoß eoß pën toh , me eöß to onöt e noß pa soe , kee ni ee pën pa kuruse . ”
43019011	E Ieesuß to piun a soe peß , pareß soe pan , “ E Sosoenën vöh pa vöön va kin se keh hikta heß voh a oah o kikis vaßih , eën to hikta onöt nom a vöknah a neoß . Ivëh , ka teß vëh to vahoß voh a neoß manih pa koreomah , a hat pa teß pamëh to apuh oah e non pa teß hat pën .
43019012	E Paëlat to pënton a soe vaßih , pareß punöß vakis rakah en pa ep këh ta hanan neß se amun vah va in e Ieesuß , kee nat ne ip vamët poë . Ivëhkëk , a napan va Israël to tënan a soe vaßih , pare taoa suntan rakah ee , pare soe na pan , “ Eën se keh vahah toßtoß maß a teß vaßih , eën to hikta onöt nom a ö sën teß hah nom e vamomhë pe Sisaß . Etereh to koman ne a tavus o teß sunön , ee o teß poë varih ne Sisaß to hat ov e non pee . ”
43019013	E Paëlat to tënan a soe vaßih , pareß me tavus en maß pe Ieesuß , pareß ihoß en pa ö ihihoß pa teß pëpënton vahutët . Manih pa ö pamëh , nee to pokaß ne pan , “ a moeh vösvös ” , po to po Jiuß o ëhnan pamëh to teß va non manih Gabataß .
43019014	A tah to matan va non manih pa topnin potan va po Vatönim . O Vatönim eß o poen va pa vamatop a ma tah va po nënkikiu va po Pasovaß , ko poen pamëh , eß o Poen Apaapo . Ke Paëlat soe ke ro Jiuß pan , “ Ep öm , eß ivaßih a teß sunön peöm . ”
43019015	Ka napan taoa , ko pët soe maß pan , “ Ip vamët öm eah , ip vamët öm eah ! Ni öm eah pa kuruse . ” Ke Paëlat hi hahah kov en pee pan , “ Eöm iu nem a ö söß ni e sunön peöm pa kuruse , ha ? ” Ko teß susunön ësës heß piun maß Paëlat , pare soe pan , “ Emöm to hikta teß me nem ta meh teß sunön , e Sisaß varoe a paeh . ”
43019016	Ke Paëlat heß en pe Ieesuß pan ee se ni poë pa kuruse . A nap vëvënsun to me ee pe Ieesuß ,
43019017	pare heß poë a kuruse vëh , nee se ni poë , keß teß en . Ee to këh ee pa vöön , pare tavus ee pa tope nee to popokaß ne a ö to matan va non manih po Kahoß In A Teß Mët . Manih po to Hibru nee to pokaß ne pan , a Gölgötaß .
43019018	Manih Gölgötaß nee to ni ee pe Ieesuß pa kuruse me ra meh poa teß . E Ieesuß to han non pa teß kuruse peß po topnin , ka meh poa teß to han vakëh ne .
43019019	E Paëlat me to taß a napan , kee kiun o kiun , pare vahan manih pa pasun a kuruse . O kiun pamëh to soe va non manih pan , “ IVAßIH E IEESUß VA NASARËT A TEß SUNÖN PO JIUß . ”
43019020	A nap peo po Jiuß to ëh o soe vanat pamëh , suk ataeah , a ö vëh ne Ieesuß to han non to hikta teß varo këh non a vöön va Jerusalëm , o soe vanat pamëh nee to kiun voh po kukön to , o Hibru , me o Latin , me o Grik .
43019021	O teß susunön ësës heß to ep a tah vaßih , pare pah heve suntan ee , pare soe ke Paëlat pan , “ Eën se nat nom kiun vamanih pan , ‘ Sunön po Jiuß ’ . Eën se kiun vamanih pa ö neß to soe vavoh , ‘ Eöß a teß Sunön po Jiuß . ’ ”
43019022	Ke Paëlat piun raoe , pareß soe pan , “ A soe nöß to taß , kee kiun eß se pah teß va e non nën . ”
43019023	A nap vëvënsun to ihan këh e Ieesuß pa ma ohop peß . Pare ni ee peß pa kuruse , ko ki vakëkëh ee pa ma ohop peß pa taanaß ö . Ka taanaß teß vëvënsun kon vakëkëh ee pa ma ohop peß . Ee to kon me ee po ohop rë peß , o teß vëvënsun to ep va ne manih pan , o ohop pamëh nee to hikta kukurus o rara , pare kun vavaßpeh . Ahik , o ohop pamëh nee to nok voh po paeoh o rara .
43019024	Ee koman to vavasoe e ne , pare soe pan , “ Ea se vi a saatuß , para ep këh eteh se kon po ohop pamëh . ” Ka tah pamëh to tanok to vapuh en pa soe to kiun non po Puk pe Sosoenën to soe non pan , “ Ee to ki vakëkëh ee pa ma ohop peöß , pare vi a saatuß to ep këh eteh vëh se kon po ohop peöß . ” Keß a taateß akuk ko pamëh no teß vëvënsun to vatet , pare taum ee pa teß se kon ohop pamëh .
43019025	Manih pa sinten a kuruse ne Ieesuß to han non , ne sinaneah , pen e kea peß , me e Mariaß köövo pe Kliopas , me e Mariaß va Makdalaß to sun ne .
43019026	E Ieesuß to ep in e sinaneah pen e vamomhë peß vëh neß to iu suntan non sih , to sun ne nën , ivëh neß to soe suk va maß manih pe sinaneah pan , “ Eß i maneom e koaß pën . ”
43019027	Vasuksuk poß ne Ieesuß to soe ke poß en pe vamomhë peß pamëh pan , “ Eß i maneom e sinömah . ” Taneo non po poen pamëh no e vamomhë peß pamëh to me en pe sisiß pe Ieesuß pa iuun peß , pareß matop e non peß .
43019028	A ma tah kurus to hik ee ke Ieesuß nat en pa ma kiu peß neß to nok to hik en , pareß soe vamanih pan , “ Eöß to mët eoß po manoe . ” Eß to soe suk a soe vaßih marën a vapuh a soe to kiun non po Puk pe Sosoenën .
43019029	Eß to teß non a nöh to pet vatët non nën , no voaën to teß non peß . Ivëh ka nap vëvënsun kon a ta tah pupui nöh , ko vapuhpuh na po voaën , pare vahoß manih po noton in o naon nee to popokaß ne o hisop , ko vahoß na pa rivon e Ieesuß .
43019030	Ke Ieesuß kaak poß en po voaën pamëh , pareß soe en pan , “ Eß to hik en ” . Eß to soe vahik vakomanih , ka tuvuh peß hik këh en peß , keß vamösru ko mët en .
43019031	Eß o poen vamatop a ma tah va pa taëën va po Poen Apaapo . Ko Poen Apaapo pamëh , eß o poen apuh rakah . Ko Jiuß nö maß pe Paëlat , pare hi poë , teß vaonöt ke raoe kee kökök a ma moeero teß varih to han ne pa kuruse , pan ee se mët vëvëhöß . Ee to kehkeh herep ne raoe këh a ma kuruse . Suk ataeah , eß o Vatönim ipamëh , kee hikta iu ne a ma sioniire se han ne pa kuruse po Poen Apaapo apuh pee .
43019032	A nap vëvënsun to nö maß ko taneo ee pa kökök a ma moeera poa teß varih to han vaßpeh me ne e Ieesuß .
43019033	Ivëhkëk , ee to öök manih pe Ieesuß , pare ep ee peß to mët en . Ivëh , nee to hikta kökök suk pa poa moneah .
43019034	Ka pah teß vëvënsun ruk na a apan e Ieesuß po peö , ko eraß me a ruen takoß vëvëhöß rakah ee maß .
43019035	Ka teß to ep voh non pa tah pamëh to hutët en pa tah neß to ep voh , ka tah pamëh neß to ep voh eß a tah a man rakah . Ivëh , ke eöm me se vaman o vahutët pamëh .
43019036	Ka ma tah poë varih to tanok , ee to vapuh ee pa soe to kiun non po Puk pe Sosoenën to soe non pan , “ Ahik ta pah teß to kök to pöh soaß va pa teß pamëh . ”
43019037	Me a meh soe to kiun non po Puk pe Sosoenën to soe non pan , “ Ee se ut ne pa teß vëh nee to ruk poë po peö . ”
43019038	Vasuksuk poß in a mët pe Ieesuß , ne Jeosëp va pa vöön va Arimatiaß to nö manuh pe Paëlat , pareß hi poan pan , eß se iu non ko heß poan a sionin e Ieesuß . E Jeosëp me voh to vavatet aven voh e non pe Ieesuß . Suk ataeah , eß to nanaöp voh non o te susunön po Jiuß , pareß hikta vataare non o vaman peß . Ke Paëlat soe vaonöt ken peß pa teß a sionin e Ieesuß . Keß nö ko teß en pa sionineah .
43019039	Ke Nikodimus a teß vëh to nö voh pa ep pe Ieesuß pa pah popoen , to nö vaßpeh me en pe Jeosëp . Eß to teß maß o vanom avavuh vih rakah , o vanom pamëh nee to kon taneß po hunun in o pöök naon , pare hovën . Ka punis in o vanom pamëh to oah non o 30 kilogram .
43019040	Ka poa teß poë varih e Nikodimus pen Jeosëp to teß ee pa sionin e Ieesuß , pare kupkup poë po rara matan vavih rakah . Ko vatëk poë po vanom vamanih pa ö no o Jiuß to nonok va ne sih po teß mët .
43019041	Eß to teß voh non a rak , pareß teß non a ö vavahoß teß mët no a hikta pah teß to pet avoeß non nën , to teß vatët non pa ö vëh no a nap vëvënsun to ni voh e Ieesuß pa kuruse .
43019042	Eß to matanpoen en po poen vamatop in a ma tah va po Poen Apaapo . Ivëh , ke Jeosëp pen e Nikodimus kehkeh vahoß vëhöß ne a sionin e Ieesuß pa ö vavahoß teß mët . A ö vavahoß teß mët pamëh to teß vatët non manih pa ö nee to ni e Ieesuß pa kuruse . Ee to teß ee pa sionin e Ieesuß , pare vahoß ee peß nën .
43020001	A siß ö hat ka muhin takah en po poen vamomoaan in o nënkikiu , ke Mariaß va Makdalaß nö en manuh po vapeepe to teß non pa top vös . Eß to tavus , pareß ep in a vös vëh to sunpip non a matan a ö vëh ne Ieesuß to pet non , to vahuk këh en pa matan a top vös vëh no a sionin Ieesuß to pet non .
43020002	Eß to ep in a vös to vahuk këh a matan o vapeepe , pareß vaveo hah en manuh pe Saëmon Pitaß me a meh vamomhë vëh ne Ieesuß to iu suntan non sih poan . E Mariaß to tavus manih pee , pareß soe ke raoe pan , “ O teß to kon taneß a sionin e Apuh manih po vapeepe , pare teß ke ee , kemöm hikta nat nem ee vahoß poë nih . ”
43020003	Ke Saëmon Pitaß pen a meh vamomhë sun , pare nö ee manuh po vapeepe .
43020004	A poa vahmomhë poë varih to vavaveo nö ne , ka meh vamomhë vavaveo oah e Pitaß , pareß tavus momoaan en manuh pa top vös .
43020005	E vamomhë vëh to tavus momoaan manuh po vapeepe to kop , pareß ep varoe na a ma rara to pet ne , pareß hikta hop manuh pa ö nee to vahoß voh e Ieesuß .
43020006	E Saëmon Pitaß to suk tavus e meh vamomhë peß , pareß hop en manuh koman a top vös . Pareß ep en po rara to pet non .
43020007	Eß to ep me en pa ta rara vëh to mon voh non a pasun e Ieesuß . A siß ta rara pamëh to hikta pet vaßpeh me non o meoh rara . Eß to pet ke e non maß pa meh ö , eß to ep ke non pan a meh teß to nikun poan , ko vahoß nën .
43020008	Ka teß vamomhë vëh to tavus momoaan manuh po vapeepe , eß me to hop en manuh pa koman a top vös . Pareß ep me en pa ma tah poë varih to tanok koman a top vös , ko vaman en .
43020009	Manih pa ma poen poë varih nee to hikta nat vamaaka avoeß ne pa soe to kiun voh non po Puk pe Sosoenën to soe non , pan e Ieesuß se sun taneß hah en po vapeepe .
43020010	Vasuksuk poß no a poa vamomhë to vos hah ee vöön .
43020011	E Mariaß to sun avoeß e non sinten a top vös , pareß okook non . Eß to okook non , pareß kop ko ves hop e na pa koman a top vös .
43020012	Eß to ves hop na pa koman a top vös , pareß ep in a poa ankeroß to ohop ne a ma ohop kakaare . Pare ihoß ne manih pa ö no a sionin e Ieesuß to pet voh non . A paeh to ihoß non manih pa ö no a pasuneah to pet koe voh non , ka meh manih pa moneah .
43020013	Ka poa ankeroß poë varih hi ee pe Mariaß pan , “ Köövo , eën okook nom ataeah ? ” Keß piun raoe , pareß soe pan , “ O teß to teß ke ee pa sionin e Sunön peöß . Ke eöß hikta nat noß ee vahoß poë nih . ”
43020014	E Mariaß to sosoe vahik va ko non manih , pareß tarih ko ep en pe Ieesuß to sun non . Ivëhkëk , eß to hikta nat non pan eß e Ieesuß .
43020015	Ke Ieesuß hi poan , pareß soe pan , “ Köövo eën iu nom e teh , parën okook nom ? E Mariaß to koman non pan eß a teß vëh to matop non sih a rak . Pareß soe va in poan manih , “ Topoan eën se keh teß ke voh a sionin e Ieesuß , soe ka neoß ah a ö nën to vahoß eah , köß nö ko kon eah . ”
43020016	Ke Ieesuß vaoe poan , pareß soe pan , “ Mariaß ” . Ke Mariaß tarih , pareß soe vamanih po to va Hibru . “ Rabonaëß ” , ka soe pamëh to soe va non manih pan , “ Tövavaasis ” .
43020017	Ke Ieesuß soe ke Mariaß pan , “ Koe a vaket peöß , suk ataeah , eöß to hikta peah avoeß hah noß manuh pe Tamön . Ivëhkëk , eën se nö na manuh pa ma kea peöß , parën soe ke raoe a ö nöß to hah eoß manuh pe Tamön , eß me e Tamëneöm . Eöß to nö eoß manuh pe Sosoenën peöß me eß e Sosoenën peöm . ”
43020018	Ivëh , ke Mariaß va Makdalaß nö , pareß soe ken pa ma vamomhë pö neß to ep en maß pe Ieesuß . Pareß soe pet ken pee pataeah ne Ieesuß to soe ke maß poan .
43020019	A muhin to matanpoen en po poen vamomoaan in o nënkikiu , ko vamomhë peß tönun ee koman iuun , pare papanih pip rea , ko teß e ne koman iuun . Suk ataeah , ee to nanaöp e ne po Jiuß . E Ieesuß to tavus maß , pareß sun e non pa topniire , pareß soe ke rapoë pan , “ Taateß moomo to teß vaßpeh me a no neöm . ”
43020020	E Ieesuß to soe vahik vakomanih , pareß vataare en pee pa poa koreneah me a apaneah . O vamomhë to vaeö suntan rakah ee pö nee to ep in e Sunön pee .
43020021	Ke Ieesuß soe hahah ko ken pee pan , “ Taateß moomo to teß vaßpeh me a non neöm . E Tamön to vanö voh a maß neoß manih , ke eöß me se vanö eoß peöm manuh po oeh avoes . ”
43020022	Eß to soe vakomanih , pareß piu en pa tuvuh peß manih pa ma vamomhë peß , pareß soe ke raoe pan , “ Kon öm a Tuvuh Vasioß , nöß to heß a neöm .
43020023	Eöm se keh ihan anoe a ma hat pa ma napan , a ma hat pee ne Sosoenën se ihan anoe en pee . Ivëhkëk , eöm se keh hikta ihan anoe a ma hat poë varih , a ma hat poë varih to hikta onöt ne ahik . ”
43020024	A pah vamomhë to hikta teß voh non pö ne Ieesuß to tavus o vamomhë , ivëh e Tömas . A meh ëhnaneah ne to popokaß ne sih poë pan e Didimus .
43020025	E Tömas to hah maß ko upöm vamomhë soe ke poë pan , “ Emöm to ep vur em pe Sunön pea . ” Ivëhkëk , e Tömas to soe ke raoe pan , “ Eöß se keh hikta ep a henen a ma ni , nee to ni manih pa koman a poa koreneah , me eöß se këh hikta vahoß a kumis koreneoß manih pa henen a ma ni , me eöß se keh hikta vahoß a koreneoß manih pa henen o peö vëh pa apaneah , a , eöß hikta onöt noß a vaman a neöm . ”
43020026	O nënkikiu to oah en ko vamomhë tönun hahah kov ee koman iuun , pare papanih pip rea , manih po poen pamëh ne Tömas to teß vaßpeh me non pee . A iuun a papanih vakis rakah , ivëhkëk , e Ieesuß to tavus , pareß sun e non topniire , pareß soe ke raoe pan , “ A taateß moomo to teß vaßpeh me a no neöm . ”
43020027	E Ieesuß to soe ke Tömas pan , “ Vahoß a kumis koreomah manih , parën ep pa poa koreneoß , ko nö maß , ko vahoß a koreomah manih pa henen o peö vëh pa apaneoß . Parën koe a vapikpiuk , ko vaman a neoß . ”
43020028	E Tömas to piun e Ieesuß , pareß soe pan , “ Sunön peöß , eën e Sosoenën peöß . ”
43020029	Ke Ieesuß soe ke poß poan pan , “ Eën vaman kov eöm pö nën to ep ka neoß oh ? Vaeö rakah po teß varih to hikta ep ka neoß , pare vaman a ne neoß , a napan va po oeh vëh se vaeö . ”
43020030	E Ieesuß to nok a ma tah vatoksean peo rakah , o vamomhë peß he ep ne . A ma tah vatoksean poë varih to hikta kiun vahik ne manih po Puk vaßih .
43020031	Ivëhkëk , a soe va pa ma tah vatoksean poë varih nöß to kiun manih po Puk vaßih pan eöm se ep , paröm vaman e Ieesuß Kristo a teß ne Sosoenën to vateß voh poan , pan eß se kon taneß hah a napan kurus peß manih pa taateß hat , keßeß e koaß pe Sosoenën . Ivëh , köm se keh vaman nem eah , eöm se kon koe em po toßtoß tamoaan manih pa ëhnaneah .
43021001	A ma tah kurus varih to tanok vahik ee , ke Ieesuß tavus hah en pa ma vamomhë peß manih pa tonon va Galiliß . Ka meh ö nee to popokaß va ne a tonon pamëh ivëh , a Taëberius . Keß eß ivaßih a ö ne Ieesuß to vataare hah vavoh in .
43021002	A ma pah vamomhë varoe to tönun , pare teß ne nën . E Saëmon Pitaß ke Tömas a meh ëhnaneah e Didimus , ke Nataniel a teß va Kenaß manih pa muhin va Galiliß , me ra poa sunaiß Sëbëdiß , me ra meh poa vamomhë pe Ieesuß , ee to teß vaßpeh ne .
43021003	Ke Saëmon Pitaß soe ke ro upöm vamomhë peß pan , “ Eöß se nö eoß pa taanaß iian . ” Ko upöm soe ee maß pan , “ Emöm me se nö vaßpeh me a oah pa taanaß iian . Kee nö ko tok ee po paröß . Ivëhkëk , manih pa popoen avoes pamëh , nee to hikta vaon rakah ta pah iian .
43021004	Pa pöstakah rakah no a potan to pepeah nö non maß , ko vamomhë ep i na e Ieesuß to sun non sinten tonon . Ivëhkëk , ee to hikta nat e ne poë e Ieesuß .
43021005	Ke Ieesuß hi en maß pee pan , “ Pus koaß , eöm vaon vur em pa ta ma iian ah ? ” Kee piun a soe peß , pare soe pan , “ Ahik ! Ahik rakah ta siß tah nemöm to vaon vu . ”
43021006	Ke Ieesuß soe ke raoe pan , “ Vöknah koe in a kë peöm manih pa papmatö in o paröß , paröm vaon ta ma iian . ” Ivëh , kee vöknah ee pa kë pee ko iian oon suntan rakah ee , kee hikta onöt ne a rëh peah hah maß a kë manih po paröß .
43021007	Ke vamomhë vëh ne Ieesuß to iu oah rakah non sih poan soe ke Pitaß pan , “ A teß vëh , eß e Sunön . ” Ke Pitaß pënton vakomanih pan , “ Eß e Sunön ” , pareß pakuh vakis hah o ohop peß , pareß surap en na tonon ko akaß takin en .
43021008	Ko upöm vamomhë varih to tok ne po paröß , hoaß takin me ee maß pa kë to puh non po iian . Ee to hikta teß varo këh voh ne a sinten tonon , ee to varo va ne maß manih pa 100 mitaß .
43021009	O vamomhë to tatakin këh ko ne maß o paröß , pare ep ee po suraß ororan , no a pah iian to tok non me a pah ö taëën .
43021010	Ke Ieesuß soe ke raoe pan , “ Teß maß öm ta ma iian po iian varih nöm to vaon ko maß . ”
43021011	Ke Saëmon Pitaß peah hah en manuh po paröß , pareß rëh takin en maß pa kë to puh rakah non po iian apaßpuh . O iian to peo onöt ne a 153 . Ivëhkëk , a kë vëh nee to rëh o iian to hikta tökrus .
43021012	Ke Ieesuß vaoe e na pee , pareß soe na pan , “ Nö maß öm ko ëën . ” Ivëhkëk , ahikta pah vamomhë to hi e Ieesuß pan , “ Eën eteh ? ” Suk ataeah , ee to nat e ne pe , eß akuk kuru e Sunön .
43021013	Ivëh , ke Ieesuß nö en manuh pee , pareß kon a ö taëën ko heß en pee . Eß to kon a iian , pareß heß pet en pee .
43021014	Keß ivaßih a vakön poen ne Ieesuß to tavus a ma vamomhë peß murin in a ö neß to sun taneß hah pa mët .
43021015	Ee to ëën vahik ee ke Ieesuß soe ke Saëmon Pitaß pan , “ Saëmon , sunaiß Jon , eën iu oah rakah kës e nom peöß pa ö no upöm to iu va ka ne neoß ? Ke Pitaß soe ken pe Ieesuß pan , “ A , Sunön , eën to nat e nom peöß to iu e noß pën . ” Ke Ieesuß soe ke poan pan , “ Makën vavih a ma soneß sipsip peöß . ”
43021016	E Ieesuß to vapöök hi en pe Pitaß pan , “ Saëmon sunaiß Jon , eën iu rakah e nom peöß öh ? ” Ke Pitaß piun , pareß soe pan , “ A , Sunön , eën to nat e nom peöß to iu e noß pën . ” Ke Ieesuß soe ken peß pan , “ Matop vavih nom o sipsip peöß . ”
43021017	E Ieesuß to vakön hi en pe Pitaß pan , “ Saëmon sunaiß Jon , eën iu e nom peöß öh ? ” Ke Pitaß haraß vahat rakah en po tamak , suk e Ieesuß to vakön hi en peß pan , “ Eën iu e nom peöß öh ? ” Ivëh , neß to soe suk va in na poan manih pan , “ Sunön , eën to nat e nom pa ma moeh tah kurus , parën nat rakah e nom peöß to iu e noß pën . ” Ke Ieesuß soe ke poan pan , “ Mamakën vavih nom ah o sipsip peöß . ”
43021018	Eöß to soe vamaman rakah keoß pën , “ O poen nën to teß sekaß voh nom , eën se voh o voh pën , parën nö eom pa ö nën to iu nö nom . Ivëhkëk , o poen nën se manot , eën se kë a koreomah ka meh teß voh a oah po voh pën . Ko me koe ken pën pa ma ö nën to hikta iu nö nom . ”
43021019	E Ieesuß to heß a soe vaßih , eß to sosoe suk non a ö ne Pitaß se mët vah va , marën a kë a ëhnan e Sosoenën . E Ieesuß to soe vahik vakomanih , pareß soe ke Pitaß pan , “ Pitaß , suk a maß neoß ah . ”
43021020	E Pitaß to tarih ko ep i na e vamomhë vëh ne Ieesuß to iu oah rakah non sih , to suksuk nö non maß raoe . E vamomhë pamëh to vahoß voh a pasuneah manih pa poen e Ieesuß , po poen nee to ënëën ne , pareß hi poan pan , “ Sunön eteh vëh se vikuh ka oah manih pa napan varih to hat ov a nom oah ? ”
43021021	E Pitaß to ep na poan to suksuk nö non raoe , pareß hi e Ieesuß pan , “ Sunön , ka teß poß vëh no ataeah se tavus amot maß manih peß ? ”
43021022	Ke Ieesuß piun poan , pareß soe pan , “ Eöß se keh iu noß a ö neß se teß toßtoß non , ko onöt po poen nöß se hah maß , keß teß e non . Suk ataeah , a tah pamëh to hikta teß non pan , a tah pën . Suk varoe a maß neoß ah . ”
43021023	Ivëh , ka soe nö vavah en topniira napan va po vaman , a soe pamëh to soe suk non e vamomhë pamëh to hikta antoen non a mët . Ivëhkëk , e Ieesuß to hikta sosoe voh non pan , e vamomhë pamëh to hikta antoen non a mët . Ahik , eß to sosoe vavoh non manih pan , “ Eöß se keh iu noß , ke vamomhë pamëh teß toßtoß e non , keß onöt po poen nöß se hah maß . A tah pamëh to hikta teß non pan eß a tah pën . ”
43021024	E vamomhë akuk ko pamëh ivaßih , to ep voh non a ma tah poë varih , pareß kiuntön , ivëh , ka nat e no pa ma soe neß to vavatvus non , ee a ma soe man vaviß .
43021025	Eß to teß me non a ma meh tah peo ne Ieesuß to nonok voh non . Ea se keh kiun suk vahik rakah raoe , eöß to koman noß pan , o oeh avoes vëh to hikta apuh onöt non a ö neß se öt non a ma puk poë varih .
44001001	Eöß e Luk to kiun ka nös oah Tiopiras , eën a teß apuh . Manih po puk va momoaan nöß to kiun , eöß to kiun suk voh a ma tah kurus ne Ieesuß to nok voh , pareß vavaasis voh non a ma napan .
44001002	Eöß to kiun suk rakah a pop pe Ieesuß pa taneo , keß öök maß po poen ne Sosoenën to me hah en peß manuh pa vöön va kin . Momoaan in a peah peß eß to vavaasis a ma teß varih neß to vateß , pareß vëhnan raoe o aposol peß . Pa vaßaus pa Tuvuh Vasioß eß to soe ke raoe a ma tah nee se nonok ne .
44001003	Vasuksuk in a kamis me a mët peß , eß to nok a ma tah peo to vataare non raoe pan , eß to teß toßtoß e non . O aposol to epep voh ne e Ieesuß komön o 40 poen . Ke Ieesuß vaato me non raoe suk a Matop Vih pe Sosoenën .
44001004	Po poen neß to vaënëën me non raoe , eß to soe ke raoe pan , “ Nat nem këh a vöön Jerusalëm , eöm se anoeh nem o heß vëh va pa Tuvuh Vasioß ne Tamön to soe vaman voh a ö neß se heß a maß neöm pa ö nöß to soe vavoh ka neöm .
44001005	E Jon Tövapupui to pupui voh a ma napan pa ruen , ka hikta ma poen peo to teß ne nöm se kon a pupui manih pa Tuvuh Vasioß . ”
44001006	Manih po poen pamëh o aposol to tönun pa Tope Öliv , pare hi poë pan , “ Apuh , kuru eën se pöß ununun hah eom po vakum va Israël , ha ? ” Ee to hi , suk ee to koman ne pan , e Ieesuß to se kon hah këh a matop pa Kaman va Room ko heß a napan va Israël .
44001007	Ke Ieesuß soe ke raoe pan , “ Eß hikta teß non pan , eöm se nat nem po poen me a potan , e Tamön koman to vateß maß , pareß matop non .
44001008	Ivëhkëk , a Tuvuh Vasioß se nö maß manih peöm ko vakikis a neöm pa vatvus a soe peöß manih Jerusalëm , me pa moeh Jiutiaß , me pa moeh Samëriaß , me po oeh avoes . ”
44001009	E Ieesuß to soe vahik a soe pamëh , kee ep e ne peß to peah . Ka unöh koaan en peß , kee hikta ep hah i ne na poë .
44001010	Eß to nö en kee kuteß suk e ne na , ka varuß vakomanih a poa teß to sun vaßpeh me e ne pee , ee to ohop ne a ma ohop kakaare .
44001011	Ka poa teß soe ke raoe pan , “ Topa voe va Galiliß , suk ataeah , köm kuteß nem na akis ? E Ieesuß vëh ne Sosoenën to me këh a neöm manuh pa vöön va kin , eß se hah va en maß manih pa ö nöm to ep va nem eah to nö . ”
44001012	Ka ma aposol hah ee Jerusalëm to këh ee maß pa Tope Öliv , a ö pamëh to hikta teß varo non .
44001013	Ee to vos Jerusalëm , ko ho ee pa iuun nee to teß ne , e Pitaß , ke Jon , ke Jëmis , ke Ëndruß , ke Filip , ke Tömas , ke Batromioß , ke Matiu , ke Jëmis e sunaiß Apias , ke Saëmon a teß va po vakum nee to pokaß ne Selöt , me e Jiutas e sunaiß Jëmis .
44001014	Tamoaan a ma teß poë varih to teß vatönun ne , pare hinhin ne sih . A ma köövo to teß vaßpeh me ne raoe , e Mariaß sinan e Ieesuß , me a ma kea pe Ieesuß .
44001015	A ma siß poen to oah ee , ko teß varih to vaman ne a soe pe Ieesuß to öt o ihoß , a napan to onöt va ne manih po 120 teß . Ke Pitaß sun , pareß heß a soe .
44001016	E Pitaß to soe pan , “ Kën kea , a soe to teß non po Puk Vapenpen to tavus vaman en , moaan voh no a Tuvuh Vasioß to soe voh manih pa rivon e Devit . E Devit to soe suk voh e Jiutas pan , eß a teß vëh to vovoh non pa napan marën a öt e Ieesuß .
44001017	E Jiutas a teß vavoh po vakum pea , eß to kon voh a kiu marën a vaßaus a ma meh teß to teß ne a punis . ”
44001018	A moniß ne Jiutas to kon suk a hat neß to nok voh no teß ësës heß to öt , ko voen a ö oeh . E Jiutas to oot ko vuß en po oeh nee to voen ka ma kakomaneah tësvak ee ko tavus kurus ee maß .
44001019	A ma napan kurus to teß ne Jerusalëm to tënan a tah vaßih , ka manih po to pee , ee to vëhnan a ö oeh pamëh “ Akëltamaß ” , to soe va non manih pan , “ Oeh va po Eraß . ”
44001020	Ke Pitaß soe vamanih pan , “ A soe vëh nee to kiun voh po Puk Vaëhëh eß to teß va non manih pan , ‘ A iuun peß se teß upin e non , ahikta teß se teß non manih peß . ’ O meoh vaëhëh to soe non pan , ‘ A meh teß se kon a kiu peß . ’
44001021	Ivëh , pa vapuh a soe , ea se vateß ta pah teß manih komön o vakum pea to teß vaßpeh me a rora taneo no maß po poen ne Ieesuß to nönö vah me voh a rora .
44001022	A teß to teß vaßpeh me voh a rora po poen ne Jon to pupui voh non e Ieesuß , keß nö no maß , ko antoen po poen ne Sosoenën to me peah hah e Ieesuß . A teß pamëh to ep voh non a ma tah me a sun hah pe Ieesuß , eß se vavaasis me a soe tavus a ma tah poë varih . ”
44001023	Ee to vateß ee pa poa teß , e Jeosëp Basabas , pareß teß non o meoh ëhnan , e Jastus . Ka meh teß , e Matias .
44001024	Pare hin va ee manih pan , “ Apuh , eën to nat nom o kokoman po teß kurus .
44001025	Eën se vataare a möm a paeh va pa poa teß varih nën to vateß pa kon a kiu aposol , keß panih non e Jiutas to mët ko nö en pa vöön pa nap hat . ”
44001026	Kee soe vaonöt poß ee pe Matias se vakorot en po havun me a paeh aposol .
44002001	O Pëntëkös , eß o poen apuh po Jiuß ka ma teß varih to vaman ne tönun ee pa pah koman iuun .
44002002	Ka varuß rakah vakomanih , ee to pënton a muhin to noeßtan en maß vamanih pa tuvuh apuh to taneß maß kin , a noeßtan pamëh to ho maß koman iuun nee to teß ne .
44002003	Kee ep a pah tah to matan va non manih po tëkrea va po suraß , to teß nö non pa ma pasuire kurus .
44002004	Ee kurus to puh rakah ne pa Tuvuh Vasioß , pare taneo ee pa vaato pa ma meh upöm to , suk a Tuvuh Vasioß to vaßaus raoe pa vaato .
44002005	Eß to teß non o Jiuß to teß ne manih Jerusalëm to taneß maß pa ma ö kurus va po oeh to vasunön vatëh ne e Sosoenën .
44002006	Manih po poen no a taheak pamëh to nö maß , a nap peo rakah to tönun maß . Ee to toksean rakah ee pa ö nee to tënan a ö no a ma teß varih to vaman ne to vavaato e ne pa ma to koman pee .
44002007	Ee to töhkak , pare pah kokoman vörep e ne , pare soe pan , “ A ma teß varih to vavaato ne , ee a ma teß va Galiliß .
44002008	Vahvanih kea kurus varih pënton e no pee to vaato ne pa ma to koman pea ?
44002009	Ea a ma teß va Patiaß , me Midiaß , me Ilam , me to taneß maß Mësopotemiaß , me manih Jiutiaß , me Kapadosiaß , me manih Pontus , me Esiaß .
44002010	Manih Frigiaß , me Pamfiliaß , me manih Isip , me manih pa ö va Libiaß to vatët non Saëriniß , me a ma teß va Room to nö maß ko teß ne manih .
44002011	Ea a ma to Jiuß , me o upöm teß to kon a taateß po Jiuß . A ma meh va pea to taneß maß Krit , me Arebiaß , ea kurus to tënan e no pee to vavaato ne pa ma to koman pea pa ma tah apuh ne Sosoenën to nok voh . ”
44002012	Ee kurus to toksean , pare pah kokoman vörep e ne , pare vaiihi koman hah e ne , “ A tah vaßih , eß teß vah va non nih ? ”
44002013	Ivëhkëk , a ma upöm to vavovoeak ne , pare soe pan , “ A ma teß varih to kaak o voaën voon , pare sipak . ”
44002014	Ivëh , ke Pitaß me a havun me a pah aposol sun , pareß vaato me a napan varih to teß ne , ko soe pan , “ Eöm o Jiuß , me a ma napan kurus to nö maß ko teß nem manih Jerusalëm , pënton öm , köß soe ka neöm a ö no a tah vaßih to teß va non , köm se nat .
44002015	Eöm to koman nem pan , a ma teß varih to kaak , ko vaato ne , ivëhkëk ahik , eß to naën kirök non pa pöstakah .
44002016	E Joel , a teß vanënën soe to sosoe suk voh non a ma tah varih pan ,
44002017	“ E Sosoenën to soe pan , ‘ A ma tah varih se tanok po poen to vatët non pa ö no oeh se hik . Eöß se vanö nös a Tuvuh peöß manih po teß kurus . A ma koaß oeteß me o teß o mon , se vavatvus ne a soe vamanih po teß vanënën soe , eöß se vataare a ma teß sesekaß peöm pa taateß tata ,
44002018	A , manih po poen pamëh , eöß se vanö nös a Tuvuh Vasioß peöß , manih pa nap oeteß kikiu akuk , me o köövo kikiu akuk . Kee se vatvus a soe vamanih po teß vanënën soe .
44002019	Eöß se nok a tah vatoksean manih pa akis , me manih vakunah po oeh . O eraß me o suraß me o öh vëh o apuh se tavus .
44002020	A potan se popoen , ka sivö se ereraß vamanih po eraß . Po vasuksuk ne Sunön se tavus maß . O poen pamëh e Sunön se kiiki a ma moeh tah .
44002021	Ka napan kurus rakah to hinhin ne a ö ne Sosoenën se kon hah raoe , a , e Sosoenën se kon hah raoe , kee teß ne a ma napan peß . ’ ”
44002022	Pënton öm a soe vaßih ma napan va Israël , e Ieesuß va Nasarët a teß ne Sosoenën to vateß voh . Eöm to nat e nem pa ma kiu apuh me a ma vu tah vatoksean ne Sosoenën to nok topnineöm pa koren a teß pamëh . A ma tah poë varih to vataare e non pe Ieesuß to teß toßtoß e non .
44002023	Moaan voh ne Sosoenën to koman voh e non pa vahoß e Ieesuß manih pa koreneöm , köm heß eah pa koren a nap hat , pan ee se ip vamët ko vahan poë pa kuruse .
44002024	Ivëhkëk , e Sosoenën to vatoß taneß hah poan po vapeepe , marën a vahik këh poan pa ma kamis va pa mët , suk a mët to hikta onöt non a ötöön a teß pamëh .
44002025	E Devit to vahutët suk voh non pan , ‘ Eöß to ep tamoaan e noß pe Sunön to teß non pa havineoß , eß to teß non po papmatö peöß . Ivëh , ka hikta tah to onöt non pa miröß a neoß .
44002026	Ivëh , ka komaneoß vih rakah , köß soe a soe vaeö . Eöß to teß noß pa taateß anoeh .
44002027	Eën to hikta se koe nom apeneoß , keß teß non manih pa ö teßteß pa nap mët . Eën hikta se koe nom a teß vivihan pën , keß koa manih po vapeepe .
44002028	Eën to vataare eom peöß pa hanan to nö non po toßtoß tamoaan . Eën se teß vaßpeh me a no neoß , köß se teß vaeö rakah noß . ’
44002029	Kën kea , eöß to iu soe tavus rakah ka no neöm pe sipuura e Devit . Eß to mët voh en , kee pe ee peß , ko vapeepe peß to teß e non manih topniira kuru vëh .
44002030	E Devit voh a teß vanënën soe , keß nat voh e non pe Sosoenën to heß voh a soe kikis manih pe Devit , pareß soe pan , ‘ Amot eöß se vateß a pah koaß pën , keß tavus a teß sunön vamanih pën . ’
44002031	E Devit to ep voh en pa tah ne Sosoenën se nok , pareß soe voh a ö ne Kristo se sun taneß hah po vapeepe . E Devit to vatvus a soe pe Sosoenën , pareß soe pan , ‘ Eöß hikta se koe noß eah , keß teß non manih pa ö teßteß pa nap mët . Ka sionineah hikta se koa non . ’
44002032	E Sosoenën to vatoß hah e Ieesuß po vapeepe , kemöm kurus varih to ep voh e nem peß .
44002033	E Sosoenën to vasunön eah , pareß vahoß poan pa papmatö peß . Keß kon taneß manih peß a Tuvuh Vasioß vamanih pa ö neß to soe vaman vavoh . A ma vaato varih nöm to ep me pënton nem kuru , eß a Tuvuh Vasioß to heß tavus manih pemöm .
44002034	E Devit to hikta nö voh manuh pa vöön va kin , ivëhkëk , eß to soe pan , ‘ E Sunön to soe ke Sunön peöß vamanih pan , “ Eën se ihoß pa papmatö peöß .
44002035	Ka amot eöß se vahoß a ma teß varih to hat ka nom oah , kee teß rakah ne maß paan eën . ” ’
44002036	Ka ma napan va Israël se nat ne , eß e Ieesuß vëh , neöm to ni eah pa kuruse , ne Sosoenën to vateß poan e Sunön , e Kristo . ”
44002037	A soe no a napan to tënan to ruk rakah en po kokoman pee , kee soe ke Pitaß me a ma meh aposol pan , “ Emöm se nok poß ataeah , kën kea ? ”
44002038	Ke Pitaß soe ke raoe , “ Eöm papaeh teß se panih o kokoman me a taateß peöm , kemöm pupui a neöm pa ëhnan e Ieesuß Kristo , ke Sosoenën se ihan anoe a ma hat peöm , köm kon o heß peß , ivëh a Tuvuh Vasioß .
44002039	Moaan voh ne Sosoenën to soe vaman voh ken peöm me a ma koaß peöm , pa ö neß se heß a neöm a Tuvuh Vasioß . Manih me pa ma napan to teß varo ne maß , e Sosoenën to vaoe non raoe kee pënton ko vatet .
44002040	E Pitaß to kömköm a napan , ko hi vakis raoe pan , “ Vaßaus koman hah ëm pa ma kamis apuh varih se tavus manih pa ma nap hat vatösoe . ”
44002041	A napan peo rakah to pënton a soe pe Pitaß , pare vaman , kee pupui ee pee po poen pamëh . Ee to antoen ne a 3,000 teß to hop po vakum teß to vaman ne .
44002042	Pa ma poen kurus o teß to vaman ne to teß vaßpeh me ne a ma aposol pa ëën , me a vavaasis a ma tah , me a hin vaßpeh .
44002043	A napan to ep a ma tah vatoksean no aposol to nonok ne , pare toksean rakah ee .
44002044	A ma napan varih to vaman ne Ieesuß , to teß vatönun tamoaan e ne . Ee to vaneah kurus e ne pa ma tah .
44002045	Ee to vavoen hah a ma tah pee manih po meoh upöm teß , kee voen , ka moniß nee to kon , a moniß pamëh nee se heß a ma teß varih to kökööt ne ta ma tah .
44002046	Pa ma poen kurus nee to vatönun ne manih pa Iuun Hinhin Apuh . Ee to ënëën ne pa ma iuun po upöm pee , pare vapöh kokoman ne , ko teß vaeö rakah e ne .
44002047	Ee to kë tamoaan rakah e ne pa ëhnan e Sosoenën , ka napan vih rakah ke ne pee . Pa ma poen kurus ne Sosoenën to vavapeo avoeß e non maß po vakum teß to vaman ne .
44003001	O pöh poen ne Pitaß pen Jon to nö hahah kov ee pa Iuun Hinhin Apuh pa hin pa matanpoen pa 3 kirök .
44003002	Manuh po matan o Hopaß Ep Vamanin a ö nee to pokaß va ne o hopaß pamëh , a pah teß hat mon to teß non . E sinaneah to vahuh koman vavoh en peß nën . Pa ma poen kurus nee to teßteß ariuk ne poë nën , keß hinhin moniß non a napan varih to oho ne pa Iuun Hinhin Apuh .
44003003	A teß pamëh to ep e Pitaß pen e Jon to oho ne ko hin vakis raoe pan , ee se heß poë ta moniß .
44003004	Ee to kuteß rakah ne peß , ke Pitaß soe pan , “ Kuteß maß möm ah . ”
44003005	Keß kuteß en na manuh pee , ko anoeh non a öt a tah nee se heß poë .
44003006	Ke Pitaß soe ke poan pan , “ Eöß a hikta moniß rakah , ivëhkëk , eöß se heß oah a tah nöß to teß me noß pa ëhnan e Ieesuß va Nasarët , eöß to taß oah , sun ah , ko nö . ”
44003007	Ke Pitaß öt pa papmatö peß , pareß kës vasun en peß . Ka varuß rakahvakomanih a ma mon me a ma ëkoß moneah , to vih , ko eh hah ee .
44003008	Keß taßkë ko sun en , ko taneo en pa nö vavah . Ko ho vaßpeh me en pee manuh pa Iuun Hinhin Apuh to vasusurap nö non , pareß kë rakah non a ëhnan e Sosoenën .
44003009	A napan kurus to ep in poë to nönö vah non , pareß kë rakah nö non a ëhnan Sosoenën ,
44003010	a napan to inan poë , pare nat e ne eß a teß voh vëh to hinhin moniß voh non sih , manih po sinten o Matan Hopaß Ep Vamanin in a Iuun Hinhin Apuh . Ee to töhkak ko toksean rakah e ne pa tah to vavih poan .
44003011	E voe to vaket nö non pe Pitaß pen Jon , ka napan kurus toksean rakah ee , ko vaveo ee manuh pa Parantaß pe Solomon , eß o ëhnan in a ö pamëh .
44003012	E Pitaß to ep a napan , pareß soe ke raoe pan , “ Ma napan va Israël , suk ataeah , köm toksean paröm kuteß nemöm . Eöm koman nem pan , eß o kikis me a taateß vivihan koman pemöm ivaßih ka teß vëh nö vavih hah , ha ?
44003013	E Sosoenën pe Abraham , pe Aësak , me e Jekop , e Sosoenën pa kën sipuura . Eß to kë voh a teß kikiu peß e Ieesuß , eß a teß vëh nöm to rës ko heß voh eah manih pa koren e Paëlat , ke Paëlat iu vahah e non peß pa vih , ivëhkëk eß to vatet en po iu peöm pa ip vamët e Ieesuß .
44003014	Eß a teß vivihan , pareß vih vörep nöm to heß tonun voh eah . Eöm to hin voh e Paëlat a ö neß se vanö ka neöm a teß ipip teß keß heß en peöm .
44003015	Ivëh , köm ip voh em peß , a teß to heß non o toßtoß , ivëhkëk , e Sosoenën to vatoß hah poan këh a nap mët , kemöm ep voh em pa tah vaßih .
44003016	Eß o kikis va pa ëhnan e Ieesuß ivëh , nemöm poß to vaman nem ivëh , to vavih hah a teß hat mon vëh . A tah vëh nöm to ep , a , ko nat nem to tanok suk o vaman pemöm poß pa ëhnan e Ieesuß .
44003017	Varuß vamanih kën kea , eöß to nat e noß eöm kurus , me a ma teß susun , me o teß ësës heß peöm to hikta nat voh ne pataeah nöm to nok voh manih pe Ieesuß .
44003018	Moaan rakah voh ne Sosoenën to heß voh a soe manih po teß vanënën soe pan , e Kristo se teß o kamis apuh , eß ivaßih to tavus vaman en .
44003019	Ivëh , köm se panih a ma taateß me kokoman hat peöm , ko tarih hah manih pe Sosoenën , suk a ö neß se ihan anoe a ma hat peöm .
44003020	Eöm se keh nok va nën , o kikis voon se nö maß manih peöm to taneß maß pe Sosoenën , pareß vanö maß e Ieesuß , eß e Kristo , moaan voh neß to vateß ka neöm .
44003021	Eß se teß non manih pa vöön va kin , to anoeh non o poen ne Sosoenën se vateß vavoon hah a ma moeh tah kurus , vamanih pa ö neß to soe vavoh manih po teß vivihan vanënën soe peß .
44003022	E Mosës to soe voh pan , ‘ E Sunön Sosoenën peöm , vamanih pa ö neß to vanö vavoh ka maß neoß . Eöm se tënan nem a ma soe kurus neß se soe ka neöm .
44003023	A teß to hikta tënan non a soe pa teß vanënën soe pamëh , eß se tavus këh en po vakum teß pe Sosoenën , ko tamiröß en . ’
44003024	A ma teß vanënën soe vamoaan vaßpeh me e Samuël , me o teß varih to suk maß poë , ee kurus to teß me ne a soe vëh to teß non kuru .
44003025	A soe man vëh ne Sosoenën to heß koe voh manih po teß vanënën soe . Eöm a ma teß se kon a ma soe ne Sosoenën to soe vaman voh , a ö neß se heß a ra komön o vatompoan ne Sosoenën to nok me voh a ma sipuura . Eß to soe ke voh e sipuura Abraham pan , ‘ Manih pe koaß pën , eöß se tapui a ma napan kurus varih po oeh . ’
44003026	E Sosoenën to vateß a teß kikiu peß e Ieesuß , pareß vanö vovoh maß poan manih pea a napan va Israël , pa vaßaus a ra pa koe a ma taateß hat . ”
44004001	E Pitaß pen e Jon to vavaato me ne pa napan , ko teß ësës heß , me o teß susun va pa Iuun Hinhin Apuh , me o Sëdiusi to nö ee maß .
44004002	Ee to heve ne e Pitaß pen Jon , suk ee pon to vavaasis ne a ma napan pan e Ieesuß to sun taneß hah po vapeepe to vainan e non pa nap mët se sun hah ee .
44004003	Ivëh , kee öt raoe pon , pare vahoß ee pee pa nohnoh , suk a muhin to poen en kee anoeh ne o meoh poen .
44004004	Ivëhkëk , a napan peo varih to pënton a soe va pe Ieesuß ko vaman , ee to antoen va ne manih pa 5,000 teß .
44004005	Pa pöstakah po meoh poen a ma teß sunön ësës heß , me a ma teß sunön po Jiuß , me a ma teß nat in o Vavaasis pe Mosës to vatönun manih Jerusalëm .
44004006	Ee to vatönun me e Anas a Teß Susun po Teß Ësës Heß , Kaëfas , me Jon , me Alëksantaß , me a ma meh teß va po vuteß pe Teß Susun po Teß Ësës Heß .
44004007	Ee to vasun e Pitaß pen Jon pa matëëre , ko hi raoe pan , “ Eöm pom kon o kikis me a ëhnan eteh nöm to pokaß , paröm nok a tah vëh ? ”
44004008	E Pitaß no a Tuvuh Vasioß to puh non peß , to piun , pareß soe pan , “ Eöm a ma teß sunön va Israël , me a ma teß sunön ,
44004009	eöm pöß to iu hi a nemöm pa vih vëh to tanok pa teß hat mon pa ö neß to vih hah a va .
44004010	Eöm kurus se nat e nem , me a ma napan va Israël , ee se nat e ne . A teß vëh to vih hah po kikis pa ëhnan e Ieesuß va Nasarët , a teß nöm to ni voh eah pa kuruse . Ivëhkëk , e Sosoenën to vatoß hah poan .
44004011	E Ieesuß a teß no a soe vivihan to sosoe suk non poan pan , ‘ O toon vëh no a nap ekeok to vi tavus , to tavus en o toon vamomoaan in a iuun . ’
44004012	A hikta meh teß to onöt non a kon hah këh a ra a ma hat pea , a ëhnan e Ieesuß varoe kuru a paeh ne Sosoenën to heß voh a ra . ”
44004013	A ma teß poë varih to tënan a ö ne Pitaß pen Jon to hikta naöp ne a vaato , ko pah toksean rakah ee . Suk ee pon to hikta siku voh . Ivëhkëk , ee to nat e ne pee pon a poa vamomhë voh pe Ieesuß .
44004014	Ivëhkëk , ee to ep e ne pa teß vëh to vih hah to sun me e non pe Pitaß pen Jon , ka hikta tah nee se soe .
44004015	Ivëh , kee soe ke pee pa tavus këh a iuun ko nö . Ee koman to vavasoe e ne pan ,
44004016	“ Ea se nok ataeah manih pa poa teß varih ? Ea to nat e no , a napan kurus varih to teß ne manih Jerusalëm to ep voh e ne pa tah vatoksean nee to nok voh , ka hikta se koaan no .
44004017	Ivëhkëk , o meoh upöm teß tomeß vaman , pare hop maß po vakum pee , ea se soepip in a poa teß varih , kee nat ne vatënan hah a napan pa ëhnan a teß vëh e Ieesuß . ”
44004018	Ivëh , kee vaoe hah ee pe Pitaß pen Jon , pare kömköm vakis raoe , pan ee se nat ne vatvus hah ta meh soe me a vavaasis pa ëhnan e Ieesuß .
44004019	Ivëhkëk , e Pitaß pen Jon to piun a soe pee pan , “ Eöm koman se kiiki ataeah to teß totoopin non pa matan e Sosoenën , emöm se vatet a neöm , keß , emöm se vatet e Sosoenën .
44004020	Emöm hikta se vahik vaato këh nem ataeah nemöm to ep me tënan voh . ”
44004021	O teß varih to pënton vu ne pee pon , to kömköm vakis raoe , pare vanö ee pee . Ee to hikta ep in tah hat nee se vateß suk raoe . A napan to kë rakah ne a ëhnan e Sosoenën pa ö neß to vavih hah a teß hat mon .
44004022	A teß vëh to vih hah , a ma kirismas peß to oah ne o 40 .
44004023	O Vakum Teß Susunön po Jiuß to vahah ee pee , kee nö hah ee manuh po vakum pee , ko soe ke po vakum pataeah no teß sunön ësës heß , me o Vakum Teß Susunön po Jiuß to soe maß .
44004024	Ee kurus to pënton , pare vapöh kokoman pa hin e Sosoenën pan , “ Sunön , eën to nok voh o oeh , ka akis , me a tahiß , me a ma moeh tah to teß hop ne manih pee .
44004025	Moaan voh e Sosoenën to soe koe voh pa Tuvuh Vasioß manih pa rivon e sipunmöm Devit pan , ‘ Suk ataeah , ko teß hikta teß ne o Jiuß heve ne ? Suk ataeah , ko Jiuß kokoman pinpiun ne ?
44004026	O teß susunön to hikta teß ne pan ee ro Jiuß manih po oeh to vamatop ne a vapus , ka ma teß susunön poë varih vatönun , marën a vöknah e Sunön , me a vöknah e Kristo peß . ’
44004027	O man rakah , e Ponsius Paëlat pen e Hëërot me a ma teß va Israël to vatönun manih Jerusalëm marën a vöknah e Kristo , a teß kikiu vivihan pën nën to vateß voh .
44004028	Ee to vatönun voh , ko nok suk rakah ee po kokoman pën .
44004029	Sunön , vaßaus a möm a ma teß kikiu pën , kemöm se teß eh nem pa vatvus a soe pamöm nat nem teß naöp i nem a ma soepip pee .
44004030	Vataare o kikis pën manih po teß varih to haraß ne a moeh , kee se vih hah , parën nok a ma vu tah vatoksean manih pa ëhnan e Ieesuß a teß kikiu vivihan pën . ”
44004031	Ee to hin vahik ee , ka iuun vëh nee to teß ne takö en . A Tuvuh Vasioß to puh rakah non manih pee , kee taneo ee pa vatvus a soe pe Sosoenën , ko ahikta nanaöp ne .
44004032	O teß va po vaman to vapöh kokoman e ne , pare hikta öt vakëkëh ne a ma tah , a ma tah to vaneah e non pee kurus . Kee heßheß ne a ma teß varih to kökööt ne ta ma tah .
44004033	O kikis vëh no aposol pe Ieesuß to teß me ne , to vasoë rakah e non pee pa soe tavus a ö ne Ieesuß to sun taneß hah en po vapeepe .
44004034	A hikta paeh komön o vakum pee to kökööt non ta pah tah . O teß varih to teß me ne o oeh , ka iuun , se vavoen a iuun , keß o oeh , ka moniß nee to kon nën , to hop en po vakum .
44004035	O aposol to kiiki ne a moniß pa ma teß varih to kökööt ne ta ma tah .
44004036	Keß teß non a pah teß va po vuteß nee to pokaß ne Livaë , pa ö muhin soneß nee to pokaß ne Saëprus , a ëhnaneah e Jeosëp . Ee to pokaß ne eah e Banabas , o ëhnan vëh e Banabas to soe va non manih pan , “ A teß heßheß soe va pa vaeh o vaman . ”
44004037	Eß to vavoen a ö oeh peß manih pa meh teß , ka moniß neß to kon , eß to teß maß pareß heß en po aposol .
44005001	A meh teß to teß non , a ëhnaneah e Ananaës , ke köövo peß a ëhnaneah e Sapaëraß . E Ananaës to vavoen a ma pah tah neß to vaneah non .
44005002	Ivëhkëk , ee pon to vaonöt ee pa öt kök hah a meh moniß , ke Ananaës nö ko heß en po aposol pa moniß to keok , pareß soe pan , “ Eß vaßih a moniß avoes va pa ma tah nöß to vavoen . ”
44005003	Ke Pitaß soe ke Ananaës pan , “ Ananaës , vahvanih kën vaonöt ke susun po oraß hat , keß matop e non po kokoman pën . Kën piuk in a Tuvuh Vasioß pa moniß nën to kon pa tah nën to vavoen .
44005004	Eën to vaneah nom a tah pën , parën vavoen eom peß , ka moniß nën to kon eën to vaneah nom . Manih po kokoman pën eën nok vamanih suk ataeah ? Eën to hikta piuk in a teß , ahik , eën to piuk eom pe Sosoenën . ”
44005005	E Ananaës to pënton a soe vëh , ko vuß en po oeh a mët . Ka ma napan varih to ep ne , me a ma teß varih to pënton maß pah naöp ee .
44005006	Ka ma teß sekaß ho maß , pare kupkup ee pa sionineah , pare teß ee pa pe .
44005007	A kukön aoaß to oah ee , ke köövo ho maß to hikta nat non pa tah to tavus vu .
44005008	Ke Pitaß soe ke köövo pan , “ Soe ka neoß ah , a moniß kës vëh eß a moniß avoes nöm to vavoen a tah peöm , paröm kon ? ” Ke köövo piun , pareß soe pan , “ A , eß a moniß avoes . ”
44005009	Ke Pitaß soe ke köövo pan , “ Suk ataeah , köm vahoß a Tuvuh Vasioß pe Sunön pa punöß ? A ma teß varih to pe ko maß e voe pën , to sun e ne po matön hopaß , ee me se vateß tavus ee pën . ”
44005010	Ka varuß vakomanih e köövo to vuß en pa havin mon e Pitaß a mët . Ka ma teß sekaß ho maß , ko ep ee pe köövo to mët en , pare vateß tavus e köövo , pare pe ee peß havin e voe peß .
44005011	Ka napan varih to vaman voh ee , me a ma meh teß to pënton maß , ee to pah naöp vörep ee .
44005012	O aposol to vatvus a ma vëknöm me ma tah vatoksean manih pa napan , ka napan varih to vaman ne to vapöh kokoman , pare vatötönun pa ö in a Iuun Hinhin Apuh , nee to pokaß ne a Parantaß pe Solomon .
44005013	Ka ma napan varih to hikta teß ne po vakum pee , hikta nönö ne maß pa vakum me raoe . Ivëhkëk , a ma napan to ta rakah e ne po aposol .
44005014	Ka nap peo rakah to vaman ee pe Sunön , ko hop ee maß manih po vakum pee .
44005015	O aposol to nonok ne a ma tah vatoksean , ka napan teßteß ee maß po teß to haraß ne a moeh . Pare vökroh ee pee manih sinten hanan , ke Pitaß se oah non ka apeneah apon raoe , kee toß hah ee .
44005016	A ma napan to taneß maß pa ma vöön to teß ne sinten Jerusalëm , ee me to vatönun maß . Ee to meeme maß ro teß no oraß hat to miröß voh , me ro teß to haraß ne a moeh . Ee kurus to vihvih hah ee .
44005017	Ivëh , ka Teß Susun po Teß Ësës Heß , me a ma vakamöß peß o Sëdiusi to puhioß a ma tah vatoksean no aposol to nonok ne .
44005018	Ee to öt o aposol , pare vaho raoe pa nohnoh apuh vaßpeh me a nap hat .
44005019	Ivëhkëk , pa popoen no a ankeroß pe Sosoenën to peret ke raoe o hopaß , ko vatvus raoe ko soe ke raoe pan ,
44005020	“ Eöm se nö manuh pa Iuun Hinhin Apuh , paröm soe tavus ke ra napan o toßtoß voon vëh nöm to teß nem . ”
44005021	Ko aposol vatet a soe pamëh , pare nö ee manuh koman a Iuun Hinhin Apuh pa ö no a muhin to mamaaka nö non , ko taneo ee pa vavaasis a ma napan . Ka Teß Susun po Teß Ësës Heß , me a ma vakamöß peß vaoe ununun ee po Vakum Teß Susunön po Jiuß , kee vakum ee , pare vanö ee pa soe pa me taneß maß o aposol pa iuun nohnoh .
44005022	Ivëhkëk , o pirisman to nö ko hikta ep in o aposol , manuh koman a iuun nohnoh , ko hah ee , pare soe vanat pan ,
44005023	“ Emöm to nö na pa iuun nohnoh ko ep in a ma hopaß to papanih , ka ma teß utut ut e ne . Ivëhkëk , emöm to ho pamöm hikta ep in ta teß koman . ”
44005024	Ka teß susun po pirisman va pa Iuun Hinhin Apuh , me a ma teß sunön ësës heß pënton a soe vaßih , pare toksean ko pah kokoman vörep rakah e ne pataeah se tavus suk maß .
44005025	Ka pah teß ho maß , pareß soe pan , “ Pënton öm ! A ma teß varih nöm to vahoß pa nohnoh to teß ne pa Iuun Hinhin Apuh to vavaasis ne a ma napan . ”
44005026	Ivëh , ko pirisman , me e susun pee nö ee pa me hah o aposol , ko hikta ip maß raoe . Ee to nanaöp e ne pa napan to meß tösvös raoe .
44005027	O pirisman to me ho maß o aposol , kee sun e ne matëëro Vakum Teß Susunön po Jiuß , ka Teß Susun po Teß Ësës Heß hi raoe a ma hi .
44005028	“ Emöm to kömköm voh a neöm , pan eöm se nat nem vavaasis nem pa ëhnan e Ieesuß . Ivëhkëk , eöm to vavaasis avoeß e nem pa ëhnan e Ieesuß . Ep öm ! A nap peo rakah to vaman o vavaasis peöm manih Jerusalëm . Eöm to vateen a möm pa mët pe Ieesuß . ”
44005029	Ke Pitaß me o upöm aposol piun , pare soe pan , “ Emöm se vatet varoe nem a soe pe Sosoenën , ka manih pa teß akuk , ahik . ”
44005030	Eöm to ip vamët voh e Ieesuß pa ö nöm to ni eah pa kuruse . Ivëhkëk , e Sosoenën pa kën sipuura to vatoß taneß hah poan po vapeepe .
44005031	E Sosoenën to vasunön poan , ko vaihoß poan pa papmatö peß , keß vovoh ka rora pa panih a taateß hat , me kon hah a napan va Israël , me a ihan anoe a ma hat pea .
44005032	Emöm a ma teß va pa soe tavus a ma tah kurus poë varih no a Tuvuh Vasioß to heß non o nat . E Sosoenën to heßheß non a Tuvuh Vasioß pa napan varih to nonok ne a ma tah neß to soe . ”
44005033	O Vakum Teß Susunön po Jiuß to pënton a soe vaßih , pare pah heve ee , ko iu ip vamët e ne po aposol .
44005034	Ivëhkëk , a paeh va pee , a to Parësiß a ëhnaneah Gameliel , a teß vavaasis va po Vavaasis pe Mosës no a napan to ta ne poë to sun , pareß taß a ö no aposol se tavus .
44005035	E Gameliel to soe ke a napan va po Vakum Teß Susunön po Jiuß pan , “ Eöm a napan va Israël , eöm se matop nem pa tah nöm to iu nok nem pa ma teß varih .
44005036	Eöm to nat e nem , moaan voh ne Teutas to soe pan , ‘ Eöß a teß sunön . ’ Ivëh , ka 400 teß vatet voh poë . Ivëhkëk , ee to ip vamët ee peß , ka ma napan varih to vaman ne poë rusin vahok ee , ka kiu peß hik en .
44005037	Po vasuksuk ne Jiutas , a to Galiliß to tavus pa ö no kaman to kokon ëhnan non , eß me no a napan to vatet poë . Ivëhkëk , ee to ip vamët ee peß , ka ma napan varih to vatet ne poë rusin vahok ee .
44005038	Ivëh , ka varuß a manih , eöß to soe ka neöm , eöm se nat nem nok ta pah tah manih pa ma teß varih , eöm se koe raoe , suk ataeah , eß se keh teß non a kiu me o kokoman pa teß , a , eß se hik hah en .
44005039	Ivëhkëk , a tah vëh se keh taneß maß pe Sosoenën , eöm hikta onöt nem a soepip raoe . Eöm tomeß vavapus me e nem pe Sosoenën . ”
44005040	Ivëh , ko Vakum Teß Susunön po Jiuß vatet ee pa soe pe Gameliel . Ee to vaoe ho o aposol , pare rëp raoe po uris rëprëp teß . Ee to heß a soepip kikis , pan ee se nat ne vavaasis ne a ma tah varih pa ëhnan e Ieesuß . Ee to vahik , ko vanö ee pee .
44005041	Ivëh , ko aposol tavus këh ee pa iuun vëh no Vakum Teß Susunön po Jiuß to vakum ne . Ee to vaeö rakah , suk e Sosoenën to koman non raoe to onöt e ne pa kon poet pa kiu vih nee to nonok ne pa ëhnan e Ieesuß .
44005042	Pa ma poen kurus manih koman a Iuun Hinhin Apuh , me pa ma koman iuun po teß , o aposol to vavaasis , me ee to vatvus ne a Soe Vih va pe Ieesuß , e Kristo .
44006001	Manih pa ma poen varih no a napan to vaman ne to pepeo rakah nö e ne . Ka ma to Jiuß to nat ne o to va Grik heve e ne po Jiuß manih Jerusalëm , ee to soe pan , “ Pa ma poen kurus eöm to vavaßaus nem o teß varih to kökööt ne pa moniß , ivëhkëk , eöm to hikta vaßaus nem a ma köövo amop pemöm . ”
44006002	Ivëh , ka havun me a poa aposol vaoe ee po ihoß pee kurus , pare soe pan , “ Eß to hikta vih non pa ö na se vakah a vavaasis a soe pe Sosoenën , para matop no o moniß me a taëën .
44006003	Kën kea , ea se vateß ta tönim me a poa teß no a Tuvuh Vasioß me o nat vih to teß non pee , kee matop ne a ma tah poë varih .
44006004	Ivëh , ka se matop varoe no a taateß va pa vavaasis a soe pe Sosoenën , me a hin vaßaus a ma napan . ”
44006005	Ee kurus varih to teß ne po vakum to vaeö me ne po kokoman pamëh . Pare vateß ee pe Stivin , eß a teß rakah va po vaman no a Tuvuh Vasioß to puh non peß . Ee to vateß me e Filip , ke Prökoras , ke Nikenor , ke Timon , ke Pamenas , me e Nikolas . E Nikolas a teß to hikta teß non a to Jiuß va pa vöön apuh va Antiök , eß to vaman a taateß po Jiuß , ko tavus en a to Jiuß .
44006006	Ee to me raoe manuh po aposol , pan o aposol se hin , pare vahoß a koreere ko vateß raoe pa nok a kiu vaßaus .
44006007	A soe pe Sosoenën to nö vavah en pa ma ö kurus . Ka napan peo tavus ee o teß va po vaman manih Jerusalëm . O teß ësës heß peo to vatet a soe pe Sosoenën ko vaman .
44006008	E Stivin , a teß va po vaman to puh non po ururuan me o kikis ne Sosoenën to heß voh poan pa nok a ma tah vatoksean topnin a ma napan .
44006009	Ivëhkëk , o pöök vakum to Jiuß to vavaato vasukaß me ne pe Stivin . Ee to teß hop ne po iuun hinhin soneß po Jiuß , a ëhnëëro teß varih to teß hop ne po vakum pamëh , o Libertin . A ma teß to teß hop ne nën to taneß maß Saëriniß , me Alëksëndriaß . O vapöök vakum to taneß maß Silisiaß me Esiaß .
44006010	Ivëhkëk , a Tuvuh Vasioß to heß e Stivin o nat vih oah , ke Stivin se keh vaato ka napan hikta onöt ne piun poë .
44006011	Ivëh , ka napan piuk in e Stivin , ee to vateß a ma teß pa piuk e Stivin pan , “ Emöm to tënan e Stivin to sosoe vahat non o Vavaasis pe Mosës , me eß to sosoe vavahat non e Sosoenën . ”
44006012	Manih po piuk pamëh nee to nok , ee to kuin ee po heve po teß susunön po Jiuß , me o teß vavaasis to nat i ne o Vavaasis pe Mosës , me a napan . Ivëh , kee nö ee manuh pe Stivin ko me ee peß manuh po Vakum Teß Susunön po Jiuß .
44006013	Pare me ee maß pa ma teß pa heß a soe piuk . A ma teß poë varih to piuk e Stivin pan , “ Tamoaan rakah , a teß vëh to sosoe non a ma soe hat suk a Iuun Hinhin Apuh me o Vavaasis pe Mosës .
44006014	Emöm to tënan nem eah to soe pan , e Ieesuß va Nasarët se kök a Iuun Hinhin Apuh , me a ö neß se panih o Vavaasis to taneß voh maß pe Mosës . ”
44006015	Ka ma napan varih to ihoß ne ko kuteß ne pa matan e Stivin to ep ne a mataneah to maaka va non manih pa matan a ankeroß .
44007001	Ke Susun po Teß Ësës heß hi e Stivin pan , “ A soe vëh teß man e non ha ? ”
44007002	Ke Stivin piun pareß soe pan , “ Kën kea me kën taman , pënton a neoß öm pa tah nöß se soe . Moaan voh o maaka pe Sosoenën to tavus voh e sipuura Abraham pa ö neß to teß non pa muhin va Mësopotemiaß , momoaan in a nö peß manuh pa vöön Haran .
44007003	E Sosoenën to soe ke Abraham pan , ‘ Këh a napan me a muhin pën , parën nö manuh po oeh nöß se vataare oah . ’
44007004	Ke Abraham këh en pa muhin va Kaldiaß , ko nö en manuh Haran . Ke taman e Abraham mët , ke Sosoenën vanö en maß peß manih po oeh vëh nöm to teß nem kuru .
44007005	E Sosoenën to hikta heß voh e Abraham to oeh neß se vaneah koman non , ahik oah rakah . Ivëhkëk , e Sosoenën to soe vaman voh a ö seß heß en peß , ko oeh vaneah non peß me a ma koaß peß varih se suk maß poë . E Abraham to hikta vataman avoeß voh non tah pah koaß , ke Sosoenën soe a soe vëh .
44007006	E Sosoenën to soe ke voh e Abraham pan , ‘ A ma koaß pën se teß ne po oeh po upöm teß , ka napan poë varih se vateß raoe a ma teß kikiu akuk ,
44007007	Ivëhkëk amot , Eöß , e Sosoenën se vateß a napan varih po vahutët . A ma koaß pën se këh ee po oeh pamëh , pare nö ee maß pa vasunön a neoß manih pa ö vëh .
44007008	Ke Sosoenën heß en pe Abraham pa taateß vapeepe a ö kokoaan vamanih po vatom poan peß ke Sosoenën . Ivëh , ke Abraham pe a ö kokoaan pe sunaißeah Aësak murin o pöh nënkikiu . Ke Aësak pe a ö kokoaan pe sunaißeah Jekop . Ke Jekop peepe en pa ma ö kokoaan pa havun me a poa koaß oeteß peß , ee varih to tavus voh a havun me a poa sipuura .
44007009	A kën sipuura a ma kea pe Jeosëp to puhioß voh poë , pare vavoen ee peß po meoh upöm napan , keß nö en manuh muhin va Isip pa kiu akuk . Ivëhkëk , e Sosoenën to teß vaßpeh me e non peß .
44007010	E Sosoenën to vaßaus e Jeosëp pa ma punis peß . Ko poen neß to vaato me e Përo , e Sosoenën to heß e Jeosëp o nat vih , ivëh , ke Përo iu vi rakah e non peß . Pareß vasun e Jeosëp a teß to vovoh non pa kaman va Isip , me a iuun pe Përo neß to matop non .
44007011	O maë o pöh apuh to tavus manuh pa muhin va Isip , me manih pa muhin va Keenan , ka napan kon a punis apuh ka kën sipuura hikta ö nee se voh kon a taëën .
44007012	Ke Jekop pënton a ö no a taëën to teß non manuh Isip , ko vanö en pa ma koaß oeteß peß . Ka kën sipuura nö ee manuh Isip , eß a nö vamomoaan .
44007013	Ivëhkëk , a vapöök nö pee , e Jeosëp to vataare ea vamanih peß e kea pee . Ke Përo nat en pee a ma kea pe Jeosëp .
44007014	Ke Jeosëp vanö en pa soe pa ö ne tamaneah Jekop , me o pus koaß peß se nö maß manih Isip . Ee kurus to onöt ne o 75 teß .
44007015	Ke Jekop me a ma teß peß nö ee Isip , pare teß ne nën ko mët ee .
44007016	Kee teß hah ee maß pa sioniire , ko pe ee po vapeepe vëh ne Abraham to voen taneß voh pa ma koaß pe Hemoß manuh Sekem .
44007017	E Stivin to vavaato avoeß e non , pareß soe pan , “ O poen to tavus vatët en pa ö ne Sosoenën to soe vaman vavoh manih pe Abraham , suk a napan va Israël to se peo rakah ee manih Isip .
44007018	Ka meh teß tavus en a teß sunön manih Isip , a teß pamëh to hikta nat non e Jeosëp .
44007019	A teß sunön pamëh to vatomore ke voh a napan pea , pareß hat rakah ke voh non a kën sipuura . Eß to rës rakah voh non a ma koaß sosoneß vahuh varuß po Jiuß , pareß vi tavus këh voh raoe a vöön , pan ee se mët .
44007020	Manih po poen pamëh a mu Jiuß to vahuh en pe Mosës e koaß ep vavih po epep pe Sosoenën . A poa manot to matop ne Mosës pa iuun pee pa kukön sivö .
44007021	Ee to me këh ee peß pa iuun pee , pare këh ke ee maß peß . Ke semon Përo ep in e Mosës , pareß me en peß , ko vaßpuh poan vamanih pe koaß peß .
44007022	E Mosës to apuh ko nö en pa siku , ko kon rakah en po nat vih pa ma taateß va Isip , pareß teß non a teß vih me a teß susun .
44007023	E Mosës to teß non o 40 kirismas , pareß iu nö non pa ep pa kën poaneah , a napan va Israël .
44007024	E Mosës to nö , pareß ep in a to Isip to ipip non a teß va Israël , pareß vaßaus en peß , ko ip vamët en pa to Isip .
44007025	E Mosës to koman non pan , a kën poaneah , a napan va Israël se nat e ne pa ö ne Sosoenën se vaßaus raoe , ko me tavus këh raoe a nohnoh va Isip pa koren e Mosës , ivëhkëk , ee to hikta nat ne pa tah pamëh .
44007026	O meoh poen ne Mosës to tavus a poa to Israël to vavapus ne , pareß iu ki non raoe , pan ee se koe a vapus . Eß to soe ke raoe pan , ‘ Eöm a poa tom kea , eöm vavapus suk nem ataeah ? ’
44007027	Ivëhkëk , a teß vëh to taneo po vapus to toon ke e Mosës , pareß soe pan , ‘ A teß to vateß oah e susun me a teß to kiiki hat ka no möm ?
44007028	Eën to iu ip vamët e nom peöß vamanih pa ö nën to ip va in a to Isip nopoen , ha ? ’
44007029	E Mosës to tënan a soe vëh , pareß rusin en manuh pa muhin va Midian . Eß to vaen en pa vöön pamëh , ko vatvus en pa poa koaß oeteß .
44007030	O 40 kirismas to oah ee , ka ankeroß pe Sosoenën tavus e Mosës koman o tëkrea to susun taneß non pa vu veovöön manih pa moeh upin , sinten a Tope Saënaëß . Ivëhkëk , o tëkrea pamëh to hikta ësës non a vu veovöön
44007031	E Mosës to ep in a tah pamëh , ko pah toksean rakah en , pareß huk vatët en pa ep . Ivëhkëk , eß to tënan e Sosoenën to soe pan ,
44007032	‘ Eöß e Sosoenën pa kën sipuneöm , e Sosoenën pe Abraham , E Mosës to naöp ko rikrik e non , pareß hikta iu kuteß hah non .
44007033	Ke Sunön soe ke Mosës pan , ‘ Pureß a suß pën , o oeh vëh nën to sun nom , eß o oeh peöß , pareß vivihan .
44007034	Eöß to ep vahik eoß pa ma taateß hat no napan va Isip to nonok ne manih pa ma napan peöß . Eöß to tënan a ook pee , ko nö eoß maß pa me tavus raoe . Ivëh , kën se nö maß , köß vanö a oah manuh Isip . ’
44007035	E Mosës a teß no a napan va Israël to rës voh . Ee to hi voh poë pan , ‘ A teß to vateß voh a oah a teß se matop , ko kiiki non a ma hat pemöm ? ’ E Mosës a teß ne Sosoenën to vateß voh pa kon hah a ra pa vaßaus pa ankeroß vëh , to tavus voh poan manih pa ö no a suraß to ësës voh non .
44007036	E Mosës to nok voh a ma tah vatoksean manih Isip , pareß me tavus këh a möm a muhin va Isip , me eß to vaphan a möm pa Tahiß Ereraß , pareß meeme vah ka no möm pa moeh upin komön o 40 kirismas .
44007037	E Mosës a teß to soe ke voh a napan va Israël pan , ‘ E Sosoenën se vanö ka maß neöm a teß vanënën soe vamanih pa ö neß to vanö vavoh maß neoß . Eß a teß koman va po vuteß peöm . ’
44007038	E Mosës to vatönun me voh a napan me a kën sipuura manuh pa moeh upin . Eß to teß vaßpeh me voh non a kën sipuura . Po poen ne Mosës to peah pa tope , ka ankeroß heß voh e Mosës a soe va po toßtoß , kuru vëh na to teß me no .
44007039	Ivëhkëk , a kën sipuura to rës voh e ne pa pënton a soe peß , pare heß tonun in poë ko iu nö hah voh e ne Isip .
44007040	Ee to soe ke voh e Aron pan , ‘ Eën se nës ka möm ta ma sosoenën tah nößnës , kee se vovoh ka no möm . Emöm to hikta nat nem pe Mosës vëh eß teß non nih . ’
44007041	Manih po poen pamëh a napan to nës ee pa tah nößnës va pa purmakaöß , pare ës a ma tah vamanih po heß pee manih pa tanöß nës . A napan to vaënëën vaeö suk a ma tah nee to nok pa koreere .
44007042	Ivëh , ke Sosoenën heß tonun en pee , pan ee se hinhin ne a ma vesun varih pa akis vamanih pa ö no teß vanënën soe to kiun vavoh komön o Puk Vapenpen , pareß soe pan , ‘ Eöm a napan va Israël , eß hikta teß voh non pan , pa ö nöm to ësës nem a ma purmakaöß me o sipsip ,
44007043	Eöm to vavaateß vah voh nem a topa vasioß teßteß vah pe sosoenën Molëk , me a tah nößnës va pa vesun , nee to pokaß Refan e ne , eöm to kë nem raoe vamanih pa ma sosoenën peöm . Ivëh , köß se vanö a neöm , köm teß varo nem maß paan a matop pa Babiron . ’ ”
44007044	E Stivin to vavaato avoeß e non , pareß soe pan , “ Moaan voh a kën sipuura to teß voh ne pa moeh upin , manih po poen pamëh ee to eok voh a topa vasioß teßteß vah pe Sosoenën . Ee to eok rakah vamanih pa ö ne Sosoenën to vataare vavoh in e Mosës .
44007045	A kën sipuura to öt taneß pa ma tamëëre a taateß va pa eok a topa vasioß teßteß vah pe Sosoenën , pare nö vaßpeh me voh a iuun po poen ne Josuaß to kon a muhin pa meh napan . E Sosoenën to veo a napan këh o oeh , kee vaneah varuß e ne . O vu eok iuun pamëh to öök voh po poen ne Devit to teß non .
44007046	E Devit to ep vamanin pa epep pe Sosoenën , ivëh , ke Devit hinhin non e Sosoenën a ö neß se voh vaonöt ke poan a eok a Iuun Hinhin Apuh .
44007047	Ivëhkëk , e Solomon ivëh to eok voh pa Iuun Hinhin Apuh .
44007048	Ivëhkëk , e Sosoenën to teß oah rakah e non , eß to hikta teß non koman a iuun eok po teß vamanih pa ö no teß vanënën soe to soe vavoh ,
44007049	“ E Sosoenën to soe pan , ‘ Vöön va kin eß a ö ihoß peöß , ko oeh eß a ö vavakom , Eß heh a ö ihihoß nöß se ihoß ko vanot ?
44007050	Eöß koman to nok voh a ma tah kurus varih . ’ ”
44007051	E Stivin to vatvus avoeß e non pa soe , pareß soe pan , “ Eöm o teß papön vatösoe paröm hikta vaman nem a soe pe Sosoenën . Eöm to teß va nem manih pa kën sipuineöm to vatösoe voh ne a Tuvuh Vasioß .
44007052	A teß vanënën soe teß voh no a kën sipuineöm to hikta nok vahat voh ? Ivëhkëk , ee to ip vamët vahik voh ee pa ma teß teßteß soe pe Sosoenën moaan voh to vatvus ne a ma soe va pa teß vëh e Ieesuß no a taateß peß totoopin . Ke eöm vahoß eah pa koreera nap hat , kee ip vamët voh ee peß .
44007053	Eöm o teß rakah to pënton voh nem pa taateß pe Sosoenën no a ankeroß to heß voh , ivëhkëk , eöm to hikta vavatet nem a soe pamëh . ”
44007054	O Vakum Teß Susunön po Jiuß to tënan ne po vahutët pe Stivin , ee to heve vörep pare vakuskus rivon suk e ne peß .
44007055	Ivëhkëk , e Stivin to puh rakah non pa Tuvuh Vasioß , pareß ta peah na pa vöön va kin , ko ep in na o maaka pe Sosoenën , ke Ieesuß sun non pa papmatö pe Sosoenën .
44007056	Ke Stivin soe pan , “ Ep öm . Eöß to ep na a vöön va kin to nö vakëh ke Koaß Teß pa Napan Kurus sun non pa papmatö pe Sosoenën . ”
44007057	Ivëh , kee taoa suntan , pare sunpip a ma tenëëre pa koreere ko pët vavaveo ko öt ee pe Stivin .
44007058	Ee to rëh tavus këh poë a vöön , pare tösvös in poë . A ma teß voh varih to vateß voh a hat manih peß , to ihan a ma ohop pee , pare vahoß manih pa havin a teß sekaß , a ëhnaneah e Söl .
44007059	Ee to ipip ne e Stivin po vös eß he hinhin va non manih pan , “ Ieesuß eën e Sunön , kon nös a apeneoß . ”
44007060	Eß to vatokon ko kokoeß vaßpuh oah en ko soe pan , “ Sunön , eën se nat nom piun a hat vëh manih pee . ” Eß to soe va nën , ko mët en .
44008001	E Söl to nat voh e non pa ö no a napan se ip vamët e Stivin . Po poen pamëh manih Jerusalëm a ma napan va po vaman to taneo pa kon vahat . Ivëh , ka ma napan va po vaman rusin vakëkëh ee manuh pa muhin va Jiutiaß me Samëriaß . Ivëhkëk , o aposol to teß e ne manih Jerusalëm .
44008002	A ma pah teß to vatet , ko heß ne rea pe Sosoenën to tamak vörep e ne pe Stivin to mët en , ko pe ee pa sionineah .
44008003	E Söl to iu avoeß rakah e non pa miröß me vakmis a ma napan va po vaman . Eß to oho totoën non a ma iuun marën a öt a napan vaßpeh me ro köövo varih to vaman ne , pareß vanö raoe pa nohnoh .
44008004	A napan va po vaman to rusin vakëkëh rakah ee pa ma vöön , ee he pa vatvus a Soe Vih manih pa ma napan .
44008005	E Filip to nö en pa vöön va Samëriaß , pareß vatvus ke ra napan a soe pe Kristo .
44008006	A napan va pa vöön pamëh to tënan vavih rakah ee pataeah ne Filip to vavaasis non raoe , pare ep ee pa ma tah vatoksean vih neß to nonok non .
44008007	A napan peo to ep in e Filip to veveo tavus këh non a napan o oraß hat , ka ma oraß hat poë varih to kokoeß suntan ko pah tavus ee . A ma teß tëtënkun mon , me koren , me o teß varih no a ma soaß me moeere to hat non to vih hah ee .
44008008	Ivëh , ka napan o pöh peo to teß me ne o vaeö apuh rakah manih Samëriaß .
44008009	Manih pa vöön pamëh a pah teß to teß non , a ëhnaneah e Saëmon . Moaan voh , eß to teß non a teß nonok ëtoß , ka napan kurus vavatet voh ne poë . Eß to soe va non manih pan , eß a teß apuh .
44008010	A napan me a nap susunön kurus va pa vöön pamëh to vaman rakah ne e Saëmon , pare soe pan , “ E sosoenën a ëhnaneah O Kikis Apuh to kunah en maß , ko tarih va en manih pe Saëmon . ”
44008011	Ee to tënan rakah voh ne a ma soe peß , suk ataeah , ee to epep voh ne poë to nonok voh non a ma tah to matan ke e non po kokoman pee , ivëh , kee pah kokoman vörep e ne .
44008012	Ivëhkëk , a ma napan to vaman ee pa Soe Vih va pa Matop Vih pe Sosoenën me a ëhnan e Ieesuß Kristo ne Filip to vatvus non ko pupui en pa nap oeteß me ro köövo .
44008013	E Saëmon koman to vaman en , ke Filip pupui en peß keß teß rakah non pa havin e Filip . Eß to pah kokoman vörep e non pa ma tah vatoksean neß to ep in .
44008014	O aposol to teß ne Jerusalëm to nat ee pa ö no a napan va Samëriaß to tënan ee pa soe pe Sosoenën , pare vanö ee Pitaß pen Jon manuh pee .
44008015	Ee to vos , pare hin ke ra napan varih to vaman ne , pan a Tuvuh Vasioß se kunah maß manih pee .
44008016	Suk ataeah , a Tuvuh Vasioß to hikta nö voh maß pee , ee to kon varoe voh a tapui pa ëhnan e Ieesuß e Sunön .
44008017	Ee to kon man a Tuvuh Vasioß pa ö ne Pitaß pen Jon to vahoß a koreere pa ma pasuire .
44008018	E Saëmon to ep a ö no a Tuvuh Vasioß to nö en maß manih pee pa ö ne Pitaß pen Jon to vahoß a koreera manih pee , ivëh , keß kon a moniß , pareß nö manuh pe Pitaß pen Jon ko soe pan ,
44008019	“ Eöm pom se heß a neoß o kikis manem , köß se keh vahoß a koreoß manih pa ta teß , eß me se kon a Tuvuh Vasioß . ”
44008020	Ivëhkëk , e Pitaß to piun pareß soe pan , “ Eën se ës vaßpeh me a moniß pën po suraß . A tah ne Sosoenën to heß vamanih po heß peß , eën hikta onöt nom a voen pa moniß .
44008021	Eën hikta onöt nom a hop maß pa kiu pe Sosoenën vëh möm to teß nem . Suk a komömah to hikta teß totoopin non po epep pe Sosoenën .
44008022	Panih o kokoman me a ma taateß hat pën , parën hin e Sunön a ö neß se ihan anoe a ma hat pën . Parën hinhin nom e Sunön , ko kokoman hat nën to teß me nom se hik këh oah .
44008023	Eöß to ep nom oah to manin vi nom a kon o heß pe Sosoenën , ivëh , kën teß me nom o kokoman hat , suk eën to iu nom o ëhnan apuh me a tasun . ”
44008024	E Saëmon to soe ke Pitaß pen Jon pan , “ Eöm pom se hin e Sunön keß vaßaus a neoß , ivëh , ka hikta pah tah va pa ma tah poë varih nöm to sosoe nem se tavus a neoß . ”
44008025	E Pitaß pen Jon to vavaasis ee pa ma napan pa soe pe Sunön me a ö nee to vatvus a ö nee to nat va e ne e Ieesuß . Ee to vahik , pare hah ee Jerusalëm . Manih pa nö pee koman a ma vöön va Samëriaß , ee to vavatvus nö ne a Soe Vih pe Sunön .
44008026	A ankeroß pe Sunön to soe ke Filip pan , “ Vamatop ah , parën nö ke pa hanan to teß non pa papmatö pa hanan to vakëh ke non a vöön Jerusalëm , pareß kunah non vöön Gasaß . ” A hanan pamëh no ahikta teß to kokoe hah non .
44008027	E Filip to vamatop vahik , pareß nö en . Manuh hanan eß to ep in a pah teß va pa muhin Itiopiaß . Eß a teß susun pareß matop non a moniß pe Kandasiß , e köövo sunön va pa muhin pamëh . A teß pamëh to nö maß manih Jerusalëm pa vasunön e Sosoenën .
44008028	Eß to tok maß pa karis , ko nönö hah nö non pareß ëhëh nö non o ëhëh kiun pa teß vanënën soe , e Aisaëaß .
44008029	Ka Tuvuh Vasioß soe ke Filip pan , “ Eën se nö vatët manuh pa karis köm nönö vaßpeh nö nem . ”
44008030	Ke Filip nö vatët manuh peß , pareß pënton poan to ëhëh taneß non o kiun pa teß vanënën soe , e Aisaëaß , pareß hi poan pan , “ Eën kës to maaka e nom pa pusun in a soe nën to ëhëh nom ? ”
44008031	Ka teß pamëh piun a soe pe Filip , pareß soe pan , “ Eöß se maaka vah vanih pa ö no a hikta teß se soe vamaaka ka neöß ? ” Pareß vaoe peah en pe Filip , kee pët ihoß nö e ne koman a karis .
44008032	O ëh pamëh to ëh va non manih , “ Eß to teß va non manih pa sipsip nee to iu ip vamët ne , Eß to teß va non manih pa sipsip to hikta kap a rivon pa to pa ö nee to kui a uvineah .
44008033	Ee to vapoet voh poë , eß a teß totoopin , suk ee to vateen akuk poë po vahutët . Eß a hik ta ma koaß , ivëh , ka napan hikta onöt ne pa vahutët suk raoe . Suk ataeah , o toßtoß peß manih po oeh to hik en . ”
44008034	A teß susun pamëh to soe ke Filip , “ Soe ka neoß ah . A teß vanënën soe sosoe suk non eteh , eß koman , keß , a meh teß ? ”
44008035	Ke Filip taneo o vahutët manih po ëh pamëh , pareß vatvus ke poan a Soe Vih pe Sunön Ieesuß .
44008036	Ee to nönö ne hanan , pare tavus ee pa ö no a ruen to teß non . Ke voe susun soe ke Filip pan , “ A ruen ivëh , ataeah to sunpip a no eoß pa ö sën pupui a neöß ? ”
44008037	Ke Filip soe ke poan , “ Eën se keh vaman rakah nom e Ieesuß po kupu pën , eöß se pupui eoß pën . ” Ka teß susun piun ko soe pan , “ Eöß to vaman rakah e noß pe Ieesuß Kristo e koaß pe Sosoenën . ”
44008038	Ka teß susun pamëh taß en pa ö no a karis se ihoß . Ke Filip pen a teß pamëh kunah ee manuh ruen , ke Filip pupui en peß .
44008039	Ee to tatakin këh ko ne maß a ruen , ka Tuvuh Vasioß pe Sosoenën me ke en pe Filip . Ka teß susun pamëh hikta ep hah e non e Filip koe nih . E voe susun to nö en a vaeö rakah .
44008040	E Filip to vos en vöön Asotus . Eß to nönö vah non eß he pa vatvus a Soe Vih pe Kristo manih pa ma vöön , keß öök na pa ö neß to vos en pa vöön apuh Sisariaß .
44009001	Manih po poen pamëh e Söl to kiu vakis rakah en pa vakmis o teß va po vaman , me a ma vamomhë pe Ieesuß , pan eß se ip vamët raoe . Ivëh , keß nö en manuh pa Teß Susun po Teß Ësës Heß .
44009002	Eß to nö pareß soe ke poan , keß kiun maß o kiun manih po teß susun va pa ma iuun hinhin soneß po Jiuß manih vöön Damaskas . O kiun to soe va non manih pan , “ E Söl se keh ep in a köövo me voe to vaman ne e Ieesuß , eß se öt ko vateß raoe pa iuun nohnoh va Jerusalëm . ”
44009003	Ke Söl nö en , pareß ököök vatët non vöön Damaskas , ka varuß rakah vakomanih o tëkrea maaka to taneß maß akis to kopös poan .
44009004	Ke Söl vuß en po oeh pareß tënan a soe to vavaoe non poan pan , “ Söl , Söl , suk ataeah , nën to vakmis a nom neoß ? ”
44009005	Ke Söl hi pan , “ Apuh , eën eteh ? Eß to tënan a piun to soe pan , “ Eöß e Ieesuß nën to vavakmis nom .
44009006	Ivëhkëk , eën se sun ko vos manuh pa vöön apuh va Damaskas . A pah teß se soe ka oah a tah nën se nok . ”
44009007	O teß varih to nönö vaßpeh vah me ne e Söl to sun vatotomin rakah e ne . Ee to tënan e ne po vaato , ivëhkëk , hikta ep ne ta teß .
44009008	E Söl to sun këh en po oeh to hikta inan vamaaka non ta pah tah a mataneah to popoen pa ep . Ivëh , kee öt pa koreneah , ko me vos ee peß manuh vöön Damaskas .
44009009	Po kukön poen ne Söl to hikta onöt non a ep , manih pa ma poen varih eß to hikta ënëën non , pareß hikta kakaak non .
44009010	A pah teß va po vaman to teß non vöön Damaskas a ëhnaneah e Ananaës . Eß to tatarep non , ka manih komön o tatarep e Ieesuß to vaoe poan pan , “ Ananaës . ” Keß piun pan , “ Eöß ivëh , Sunön . ”
44009011	Ke Sunön piun poan pan , “ Eën se vamatop , parën nö manuh pa hanan a ëhnaneah Hanan Totoopin . Ka manih pa iuun pe Jiutas , eën se hi këh a teß va Tasas a ëhnaneah e Söl . Eß to hinhin non nën .
44009012	Ka manih po tatarep pe Söl to ep in a teß a ëhnaneah e Ananaës to ho maß , ko vahoß a koren manih peß , keß ep vamaaka hah en . ”
44009013	Ke Ananaës piun , ko soe pan , “ Sunön , a nap peo to soe ke voh ee peöß pa teß pamëh me a ma tah hat neß to nonok voh non manih pa napan pën manuh Jerusalëm .
44009014	Eß me to kon maß a soe vaonöt manuh pa Teß Susun po Teß Ësës Heß pa ötöt o teß varih to vaman ne ko hinhin ne pa ëhnöömah . ”
44009015	Ivëhkëk , e Sunön to soe ke poan pan , “ Nö ah , a teß pamëh nöß to kon eah pa nok a kiu peöß , me a teß a ëhnaneoß manuh pa ma meh upöm teß , me po teß susunön to hikta teß ne pan o Jiuß , me a napan va Israël .
44009016	Eöß koman se vataare eah a ma punis me kamis neß se teß manih pa vatvus a ëhnaneoß . ”
44009017	Ke Ananaës nö en , pareß ho en iuun , ko vaket a sionin e Söl , pareß soe pan , “ Kea peöß , Söl . E Sunön e Ieesuß to vanö maß neoß , eß ivëh , o tëkrea nën to ep voh in manuh hanan pa ö nën to nönö no maß manih . Eß to vanö maß neoß pan , eöß se vaßaus oah ken ep vamaaka hah ka Tuvuh Vasioß se nö manih pën ko matop ka nom oah . ”
44009018	Ka varuß vakomanih no a tah to matan va non manih po kaniß iian to vuß këh en pa mataneah , keß ep vamaaka hah en . Keß sun , kee pupui ee peß .
44009019	Eß to ëën ka sionineah eh hah en . E Söl to teß vaßpeh me e non pa ma teß va po vaman manih vöön Damaskas pa ma meh siß poen .
44009020	Varuß amanih e Söl to ho pa iuun hinhin soneß , pareß taneo en pa vatvus a soe to soe non pan , e Ieesuß e Koaß pe Sosoenën .
44009021	Ka napan pënton a soe peß , pare toksean rakah ee , ko vaiihi e ne pan , “ Eß a teß pöß kovëh to vavakmis voh a rora , pareß ipip vamët non a napan to vavatet ne e Ieesuß manuh Jerusalëm , ha ? Eß to nö voh maß manih pa ötöt a napan varih ko me raoe manuh pa ma teß sunön ësës heß . ”
44009022	Manih po vavaasis pe Söl , a soe peß to kikis nö e non ko Jiuß va Damaskas hikta onöt ne a vöknah o vavaasis peß . Ivëh , ko vavaasis kunkuin o kokoman pa napan kee vaman , pare vatet o vavaasis pe Söl , a ma teß poë varih to vatet o vavaasis to peo rakah , pare vaman ee pan , e Ieesuß eß e Kristo .
44009023	A ma poen to oah ee , ko Jiuß vatönun pare soe vaonöt o kokoman va pa a ö nee se ip vamët e Söl .
44009024	Ivëhkëk , a pah teß to soe vanat e Söl a ö nee se ip vamët poë . Pa ma potan me popoen ee to ut ne pa ma matan hopaß in a eean vös to vatvi non a vöön apuh pan , ee se öt poë ko ip .
44009025	Ivëhkëk , o pöh poen pa popoen no a ma teß va po vaman to vöknah maß e Söl komön o kove sinten a eean vös .
44009026	E Söl to nö hah en manuh Jerusalëm , pareß iu teß vatös me non a ma teß va po vaman . Ivëhkëk , o teß poë varih to hikta vaman ne poë pan , eß a teß va po vaman pare nanaöp e ne peß .
44009027	Ivëhkëk , e Banabas to me e Söl manuh po aposol , pareß vahutët ke raoe a ö ne Söl to ep in e Ieesuß manuh hanan , ko vaato me poan . E Banabas me to vahutët ke raoe a ö ne Söl to vatvus a soe pa ëhnan e Ieesuß , me a hikto naöp manuh Damaskas .
44009028	Ivëh , ke Söl teß vaßpeh me non pee , manih Jerusalëm , pareß vavatvus non a soe pa ëhnan e Ieesuß , pareß hikta teß nanaöp non .
44009029	Eß to vavaato vaheve me non po Jiuß to nat ne po to Grik . Ivëh , kee vaiu këh e ne ta ö nee se ip vah va in e Söl .
44009030	A ma napan va po vaman to nat in a tah pamëh , pare me kunah ee pe Söl manuh vöön Sisariaß , keß oah pet en manuh pa vöön peß , Tasas .
44009031	Ivëh , ka manih pa muhin va Jiutiaß , Galiliß , me Samëriaß a ma napan va po vaman to teß vatuvuh ee . Ahik to vakihat , ka ma napan poë varih to pepeo e ne ko hop ee po vakum teß va po vaman . Ko vaman pee teß eh rakah e non , ka Tuvuh Vasioß vaeh e non pee , suk ee to teß ne paan a matop pe Sunön .
44009032	E Pitaß to nö vavah en pa ma vöön va Samëriaß , ko pöh poen neß to nö en pa ep pa napan va po vaman manih pa vöön Lidaß .
44009033	Manih pa vöön pamëh , eß to ep in e Aënias , a teß no a ma soaß , me a sionineah to mët voh en , keß koroh tamoaan voh non tevan po tönim me o kukön kirismas .
44009034	Ke Pitaß soe ke Aënias pan , “ Aënias , varuß vamanih e Ieesuß Kristo to vatoß hah en pën . Sun ah , parën nikun o pan pën . ” Ke Aënias sun vëvëhöß rakah en .
44009035	Ka ma napan varih to teß ne vöön Lidaß , me po hëhë tahiß topnin Jopaß , me Sisariaß ep in poë to vih hah en ko panih , pare pah vaman vörep ee pe Sunön .
44009036	Manih vöön Jopaß , a pah köövo va po vaman to teß non a ëhnaneah e Tabitaß . Po to Grik ee to pokaß ne poë e Dokas . Eß to heß voh o toßtoß peß pa nok a ma tah pa vaßaus a ma napan arus .
44009037	Manih po poen pamëh , e Tabitaß to haraß a moeh , pareß mët en . A sionineah nee to uhu , pare vahoß ee peß pa piprom vöh kin .
44009038	A Jopaß to hikta teß varo këh non a vöön Lidaß , a vöön ne Pitaß to teß non , ivëh , kee vanö ee pa poa teß to teß a soe manuh pe Pitaß to soe va non manih pan , “ Emöm to up maß oah , vëvëhöß ah , ka nö . ”
44009039	Ke Pitaß vamatop a ma tah peß , kee pët nö ee . E Pitaß to vos , kee me peah ee peß manuh pa ö no a sionin e Dokas to pet non . O köövo amop to vatönun suk vah ne e Pitaß , ee to okook ne , pare vataare ne e Pitaß a ma ohop ne Dokas to nonok voh non .
44009040	Ke Pitaß taß a napan , kee tavus kurus ee keß vatokon , pareß hin e Sosoenën se vatoß e köövo . Eß to hin vahik , pareß tarih manuh pa teß mët pareß soe pan , “ Dokas , sun ah . ” E Dokas to kap a matan ko ep in e Pitaß , pareß ihoß en .
44009041	Ke Pitaß öt pa koreneah , pareß vaßaus en peß pa sun . E Pitaß to vaoe a ma napan va po vaman me o köövo amop , pareß heß hah en pe Dokas manih pee .
44009042	O vahutët va pa ö ne Dokas to toß hah to nö vavah en manih pa vöön Jopaß . Ka tah pamëh to kat , ko vaeh o vaman po teß peo va po vaman me a ma meh teß to vaman ee pe Sunön .
44009043	E Pitaß to teß varë me en pe Saëmon , e voe to nonok non sih a ma moeh tah po kap in a purmakaöß manih vöön Jopaß .
44010001	Manih vöön Sisariaß a pah teß to teß non a ëhnaneah e Konilius . Eß e susun pa 100 teß vëvënsun vëh nee to pokaß va ne manih Nap Vëvënsun va Italiß .
44010002	E Konilius vaßpeh me a tapaiuun peß to vasunön rakah ne e Sosoenën . Eß me to teß non pa vaßaus a nap arus po Jiuß , pareß vatet non a taateß pe Sosoenën .
44010003	O pöh poen pa 3 kirök pa matanpoen ne Konilius to tata non , ko ep in a ankeroß pe Sosoenën to ho maß iuun , pareß vaoe poan pan , “ Konilius . ”
44010004	Ke Konilius to kuteß non pa ankeroß eß he a naöp , pareß soe pan , “ Ataeah pamëh , Apuh ? ” Ka ankeroß soe ke Konilius pan , “ E Sosoenën to tënan en pa hin , me a kiu vaßaus pën manih pa nap arus , pareß vaeö me e non pën .
44010005	Eën se vanö ta ma teß manuh vöön Jopaß , kee me rakah maß a teß vëh , a ëhnaneah e Saëmon Pitaß .
44010006	Eß to teß non pa iuun pe Saëmon , e voe to nonok non sih a ma moeh tah po kap in a purmakaöß . A iuun peß to eok non sinten tahiß . ”
44010007	Ka ankeroß vëh to vavaato me non poan , këh hah en peß . Ke Konilius vaoe en pa poa teß kikiu me a teß vëvënsun . A teß vëvënsun eß a teß va po vaman , pareß teß non a teß pe Konilius .
44010008	E Konilius to soe ken pa kukön teß pataeah to tavus vu , ko vanö en pee manuh vöön Jopaß .
44010009	Po meoh poen , pa topnin potan , e Pitaß to peah en tonun iuun pa hin , ka kukön teß taneß maß pa iuun pe Konilius he vos vatët ee vöön Jopaß .
44010010	E Pitaß to hinhin non ko maë pareß iu ëën non ta taëën . A taëën to meß e non pa vamatop , e Pitaß he tata en .
44010011	Eß to ep in a akis to nö vakëh , ka tah to matan va non manih po rara apuh to han kunah no maß po taanaß noton manih po oeh .
44010012	Komön o rara pamëh no a ma vu vönaß poa to teß ne , me a ma teß a rarauß , me a ma vönaß to vavarah ne , me o növan .
44010013	Ke Sunön soe ke Pitaß pan , “ Sun ah Pitaß , parën ip a paeh va pa ma tah varih ko ëën . ”
44010014	Ivëhkëk , e Pitaß to piun vamanih pan , “ Sunön , eöß to hikta antoen noß a nok va nën . A taateß po Jiuß to soepip non a ëën a ma tah varih , suk a ma taëën poë varih to hikta teß vivihan ne . ”
44010015	E Pitaß to vapöök tënan hah en pa soe to soe non pan , “ A ma tah varih ne Sosoenën to nok voh to vih e ne pa ëën , kën nat nom soe pan , eß to soepip non . ”
44010016	E Sunön to kukön vaato me e Pitaß ka tah vëh , ne Pitaß to ep hah peah en manuh akis .
44010017	E Pitaß to pah kokoman vörep e non pa pusun in o tata pamëh . Ka varuß vakomanih a ma teß vanö pe Konilius to nat ee pa ö no a iuun pe Saëmon to teß non , ko maß , pare sun e ne po matön hopaß .
44010018	Ee to hi vamanih pan , “ Eß teß non a teß manih pa iuun vëh a ëhnaneah e Saëmon Pitaß ? ”
44010019	E Pitaß to iu maaka non pa pusun in o tata peß , ka Tuvuh Vasioß soe ke poan , “ Tënan ah . A kukön teß to vaiu maß oah .
44010020	Eën se kunah , parën ep pee , parën koe a kokoman vörep , parën nö me raoe . Eöß to vanö maß raoe pa me a oah . ”
44010021	Ke Pitaß kunah , pareß soe ke raoe , “ Eöß ivëh a teß nöm to vavaiu vah nem . Eöm nö maß suk ataeah ? ”
44010022	Ee to piun , pare soe pan , “ E Konilius , e susun pa nap vëvënsun to vanö maß möm . Eß a teß no a pop peß to vih , pareß vasunön non e Sosoenën , ko Jiuß ta rakah ne poë . A ankeroß pe Sosoenën to soe ke Konilius a ö neß se vaoe a maß oah pa iuun peß . Keß pënton pataeah nën se soe keah . ”
44010023	E Pitaß to vaoe ho raoe , kee koroh ee . Pa pöstakah po meoh poen e Pitaß to vamatop en pa nö , kee nö vaßpeh me ee pa ma meh teß va po vaman va Jopaß .
44010024	Ee to vos ee Sisariaß po meoh poen , a vöön ne Konilius me a ma poaneah me a ma vakamöß , neß to vaoe to anoeh ne e Pitaß .
44010025	E Pitaß se ho en iuun , ke Konilius ep in poan manih matön hopaß , pareß vatokon havin e Pitaß pa kë a ëhnan e Pitaß .
44010026	Ivëhkëk , e Pitaß to kë vasun poan , pareß soe , “ Sun ah . Eöß pet me a teß akuk . ”
44010027	E Pitaß to vavaato ho nö me e non pe Konilius , kee ep ee pa nap peo rakah to vatönun ne koman iuun .
44010028	Ke Pitaß soe ken pee , “ Eöm koman to nat e nem , a ma taateß po Jiuß to soepip non a to Jiuß pa teß vatös me a teß to hikta teß non a to Jiuß . Ivëhkëk , e Sosoenën to vataare a neoß a ö nöß se nat noß soe a meh teß , pan eß to hat , me eß to hikta soepip non a teß vatös me raoe .
44010029	Ivëh , kën vaoe na neoß köß hikta pënton varo , eöß to nö eoß maß . Ivëh , köß se hi a oah , suk ataeah , kën vaoe na neoß ? ”
44010030	Ke Konilius piun , pareß soe pan , “ A potan to teß vavoh non manih , kuru o taanaß poen to oah ee . Pa 3 kirök voh pa matanpoen pa ö nöß to hinhin voh noß koman iuun peöß . Eöß to hinhin noß ka teß to ohop non o ohop kakaare rakah nö maß , pareß sun non pa mataneoß .
44010031	Pareß soe ka neoß pan , ‘ Konilius , e Sosoenën to tënan en pa hin me a kiu vaßaus pën manih po teß arus .
44010032	Eën se vanö ta ma teß manuh vöön Jopaß , kee me maß e Saëmon Pitaß . Eß to teß non pa iuun pe Saëmon , a teß nonok ma moeh tah po kap purmakaöß , a iuun peß to eok non sinten tahiß . ’
44010033	Ivëh , köß vanö vëvëhöß nös a ma teß pa me maß a oah , keß vih rakah non pën to nö maß . Emöm kurus to teß nem po epep pe Sosoenën , to anoeh nem a pënton ataeah ne Sunön to heß oah , sën soe ka möm . ”
44010034	E Pitaß to taneo vaato en ko soe pan , “ Eöß to nat eoß , eß to teß man e non pe Sosoenën to ep e non pea kurus to vatoe e no , pareß hikta vih ke non a ma pah teß .
44010035	Ivëh , ke Sosoenën to vaneah rakah e non a napan kurus , a ma teß to hikta teß ne o to Jiuß , me o Jiuß pa ö nee to vean ne poë , ko vavatet ne a taateß totoopin rakah po epep peß .
44010036	Eöm to nat e nem pa Soe Vih ne Sosoenën to vanö ke voh a napan va Israël . E Ieesuß , eß e Sunön pa napan kurus . Ivëh , ka manih pa ma vavaasis me a mët pe Ieesuß , a ma napan to vakamöß hah me ee pe Sosoenën .
44010037	Eöm to nat koman e nem , moaan voh e Jon to vavaasis voh en pa taateß pupui , taneo no maß Galiliß ko nö en pa ma ö oeh kurus po Jiuß .
44010038	A soe pamëh , eß a soe pe Ieesuß va Nasarët , pa ö ne Sosoenën to heß voh a Tuvuh Vasioß me o kikis manih pe Ieesuß . Eß to nö vavah pa ma vöön pa vaßaus me a nok vavih a ma napan varih no oraß hat to miröß voh , suk e Sosoenën to teß vaßpeh me non pe Ieesuß .
44010039	Eöß , me a ma meh aposol varih to ep voh nem pa ma tah neß to nonok voh non manih pa ma ö oeh po Jiuß , me a vöön apuh pee Jerusalëm . Ee to ni voh poë pa kuruse keß mët nën .
44010040	Ivëhkëk , e Sosoenën to vatoß taneß hah poan po vapeepe po vakön poen , keß teß toßtoß e non kuru vëh .
44010041	A nap peo to hikta ep in e Ieesuß , emöm varoe o aposol neß to vaoe voh . Emöm to vaëën me voh eah pa ö neß to toß taneß hah po vapeepe .
44010042	Eß to soe ka möm a ö möm se vavaasis a ma napan a soe to teß va non manih pan , ‘ E Sosoenën to vateß voh e Ieesuß pa kiiki a ma hat pa nap mët me a nap toßtoß . ’
44010043	A ma teß vanënën soe to vavatvus soe suk voh poë pan , a napan to vaman ne pa ëhnan e Ieesuß a ma hat pee neß se ihan anoe këh en pee . ”
44010044	E Pitaß to vavaato avoeß e non , ka Tuvuh Vasioß he kunah en maß manih pa napan varih to pënton ne pa soe .
44010045	O Jiuß varih to vaman ne to nö vaßpeh me maß e Pitaß , to pah töhkak ee pa ö ne Sosoenën to heß a Tuvuh Vasioß manih pa napan to hikta teß ne o Jiuß .
44010046	O Jiuß to pënton raoe to vaato ne pa ma meh to , pare kë rakah ee pa ëhnan e Sosoenën . Ke Pitaß soe vamanih pan ,
44010047	“ A napan varih to kon a Tuvuh Vasioß , vamanih pa ö nemöm to kon vavoh . Eteh to antoen non amun raoe pa kon a tapui manih pa ruen ? ”
44010048	Ke Pitaß soe ke raoe pan , “ Eöm se kon a tapui pa ëhnan e Ieesuß Kristo . ” Ka napan hi e Pitaß pan , eß se teß vaßpeh me voh non raoe , pa ta ma meh siß poen .
44011001	A ma aposol , me a ma teß va po vaman manih Jiutiaß to tënan a ö no o teß to hikta teß ne pan ee ro Jiuß to kon ee pa Soe Vih pe Sosoenën .
44011002	Ivëh , ke Pitaß nö hah en Jerusalëm , ka napan varih to iu ne a taateß pe a ö kokoaan , siröß ee peß .
44011003	Ee to soe pan , “ Eën to nö voh nös pa iuun po teß to hikta pe voh a ma ö kokoaan pee parën vaëën me raoe . ”
44011004	Ivëh , ke Pitaß vahutët ken pee pa ma tah to tavus voh pa ö neß to teß voh no maß Jopaß .
44011005	Eß to soe pan , “ Eöß to hinhin voh noß manih vöön Jopaß , paröß tata ko ep in a tah to matan va non manih po rara apuh to han kunah no maß po taanaß noton manuh akis , pa havin neöß .
44011006	Eöß to ep vatët , paröß ep in a ma vu vönaß poa to teß ne , me a ma teß a rarauß , me a ma vönaß to vavarah ne , me o növan .
44011007	Paröß pënton a soe to soe non pan , ‘ Sun ah Pitaß , parën ip a paeh va pa ma tah varih ko ëën . ’
44011008	Ivëhkëk , eöß to soe pan , ‘ Apuh , ahik rakah . Eöß to hikta ënëën moaan voh noß a ma tah varih , suk a ma taëën poë varih to hikta teß vivihan ne . ’
44011009	Eöß to poa tënan a soe to sosoe non pan , ‘ A ma moeh tah kurus ne Sosoenën to nok voh to vih e ne pa ëën , kën nat nom soe pan , eß to soepip non . ’
44011010	A tah pamëh to kukön tanok , pareß hah peah en manuh akis .
44011011	Ka varuß vakomanih a kukön teß to nö maß manih peöß to taneß maß Sisariaß to nö maß pa iuun nöß to teß noß .
44011012	Ka Tuvuh Vasioß soe ka neoß a ö söß koe a kokoman , ko nö me raoe . A tönim teß me a paeh va Jopaß to nö vaßpeh me ee peöß manuh Sisariaß . Kemöm vos , pamöm ho em pa iuun pe Konilius .
44011013	E Konilius to soe ken pe möm pa ö neß to ep in a ankeroß to sun non iuun peß , ko soe ke poan pan , ‘ Vanö tah teß manuh Jopaß keß vaoe maß a teß vëh a ëhnaneah e Saëmon Pitaß .
44011014	A teß pamëh se heß a tapaiuun pën a soe ke Sosoenën se kon hah a neöm . ’
44011015	Eöß to taneo pa vaato ka Tuvuh Vasioß kunah en maß manih pee vamanih pa ö neß to nok vavoh manih pea po va momoaan .
44011016	Ivëh , köß nat hah eöß pa ö ne Sunön to soe vavoh in e Jon pan , ‘ E Jon to pupui a ma napan pa ruen , ivëhkëk , eöm se kon a tapui pa Tuvuh Vasioß . ’
44011017	Eß to maaka en , e Sosoenën to heß en pa Tuvuh Vasioß manih pa napan varih to hikta teß ne pan ee ro Jiuß , ivëhkëk , ee to vaman ne e Ieesuß Kristo . Eß o pöh heß moaan voh neß to heß a ra pa ö na to vaman momoaan voh . Ivëh , keöß eteh to antoen noß a sun pip e Sosoenën . ”
44011018	A napan to pënton a soe pe Pitaß , ko koe ee pa vavovoeak poë , pare kë varoe rakah ee pa ëhnan e Sosoenën , “ Ivëh , ke Sosoenën heß en pa napan to hikta ne pan ee ro Jiuß pa taateß panih , ko heß i rea manuh pe Sosoenën pare kon o toßtoß tamoaan . ”
44011019	A napan va po vaman to nö vakëkëh ee pa ö nee to ip voh e Stivin . A ma meh teß to rusin ee manuh pa muhin va Fonisiaß , to Saëprus , me vöön Antiök , pare vavatvus e ne pa Soe Vih pe Ieesuß Kristo manih po Jiuß varoe .
44011020	Ivëhkëk , a ma meh teß va po vaman , a ma teß va po to Saëprus me Saëriniß to nö voh manuh vöön Antiök , pare vatvus e ne pa Soe Vih pe Ieesuß manih pa napan to hikta teß ne pan ee ro Jiuß .
44011021	O kikis pe Sunön to teß me non raoe , ivëh , ka nap peo rakah to vaman , pare heß i rea manuh pe Ieesuß .
44011022	A napan va po vaman varih Jerusalëm to pënton a ma tah poë varih , pare va nö ee pe Banabas manuh Antiök .
44011023	E Banabas to vos manuh vöön Antiök , pareß ep in a ö ne Sosoenën to vaßaus va in a napan , pareß vaeö rakah , pareß kat rakah en po vaman pee pa ö nee se heß tamoaan ne o toßtoß pee manuh pe Sunön .
44011024	E Banabas no a taateß peß to vih , me eß a teß va po vaman , ka Tuvuh Vasioß puh rakah non manih peß . A napan peo rakah to vaman , pare heß i rea manuh pe Sunön .
44011025	E Banabas to nö en manuh vöön Tasas pa vaiu e Söl .
44011026	Eß to taum poan , pareß me en maß peß manih vöön Antiök . Po pöh kirismas ne Banabas pen e Söl to kiu vaßpeh me ne a napan va po vaman varih Antiök . Ee pon to vavaasis ne a ma napan a Soe Vih pe Sunön . Manih Antiök nee to pokaß momoaan voh a napan to vaman ne e Ieesuß , a Napan pe Kristo .
44011027	A ma pah teß vanënën soe to taneß maß Jerusalëm , pare nö maß manih vöön Antiök .
44011028	A paeh teß vanënën soe a ëhnaneah e Agabus , eß to sun ka manih po kikis va pa Tuvuh Vasioß , eß to soe tavus a ö no o maë apuh se tavus manih po oeh kurus . E Klödius , a teß sunön va Room to teß non po poen no maë apuh pamëh to tavus .
44011029	Ivëh , ka ma napan varih to vavatet ne e Ieesuß manih Antiök , soe vaonöt ee pa ö nee se vakon moniß pa vaßaus a ma teß va po vaman to teß ne manuh Jiutiaß . Ee to heß onöt a ö nee to öt va ne .
44011030	Ee to nok va nën , pare vanö ee pe Banabas pen Söl me a moniß manuh pa nap susunön va po kum teß varih to vaman ne e Ieesuß manuh Jiutiaß .
44012001	Manih po poen pamëh e Hëërot a teß susun po Jiuß to vakmis ko miröß a ma pöh teß va po vaman .
44012002	Eß to heß a soe , kee ip vamët ee pe Jëmis e kea pe Jon po rapis rë .
44012003	E Hëërot to ep in a tah pamëh no o Jiuß to iu ne , pareß heß en pa soe vaonöt pa öt e Pitaß . A tah vëh to se tanok po Poen Apuh no o Jiuß to ënëën ne a taëën hikto is .
44012004	E Hëërot to öt e Pitaß , ko vanö en peß pa iuun nohnoh , ka taanaß vakum teß utut to teß ne , ka taanaß teß to ut ne poë . Manih komön o pöh poen , nee to vapapanih ne murin a tönim me a paeh aoaß to oah . E Hëërot to koman non a ö neß se vateß e Pitaß po vahutët pa ö no Poen Apuh po Jiuß to ënëën ne a taëën hikta is se hik .
44012005	E Pitaß to teß non pa iuun nohnoh , ko teß utut ut e ne peß nën . Ivëhkëk , a napan va po vaman to hinhin vatëh e ne pe Sosoenën se vaßaus e Pitaß .
44012006	O poen momoaan in a ö ne Hëërot a teß sunön po Jiuß se vateß e Pitaß po vahutët , e Pitaß to koroh non topnin in a poa teß utut . Eß to nohtöön non po pöök uris eh , ka ma meh teß utut teß ne po hopaß to ut ne .
44012007	Ka varuß vakomanih a ankeroß pe Sosoenën to tavus en koman iuun nohnoh , ko ëman kopös en pa ö ne Pitaß to teß non . Ka ankeroß pamëh kunkuin en pe Pitaß , pareß taß poan , “ Sun vëvëhöß ah . ” Ko uris eh vëh to nohtöön non e Pitaß to taihan këh en pa koren e Pitaß .
44012008	Ka ankeroß soe ke Pitaß pan , “ Voh o voh parën ohop a suß pën . ” Ke Pitaß nok va en nën , keß soe ke poan pan , “ Ohop o ohop rë pën ko vatet maß neoß . ”
44012009	Ke Pitaß vatet tavus en peß këh a iuun nohnoh to hikta nat non pa tah no a ankeroß to nonok non manih peß , eß teß man e non , keß , ahik . Eß to koman non pan , eß to tata non .
44012010	Eß Pitaß pen a ankeroß to oah ee pa poa teß utut to ut ne o hopaß vamomoaan , pare öök ee ko oah ee pa meh poa teß utut to ut ne o vapöök hopaß , ko öök ee po matön hopaß eh vëh to taperet no na pa vöön apuh . Ko hopaß pamëh taperet koman en , kee tavus ee . Ee pon to nönö vaßpeh nö e ne hanan , ka ankeroß pamëh këh en pe Pitaß ko nö en .
44012011	Ko kokoman pe Pitaß to maaka keß nat hah en pa ma tah to tanok manih peß , keß soe pan , “ Eöß to nat rakah eoß , e Sosoenën to vanö vu maß a ankeroß peß keß vatvus hah këh a neoß pa koren e Hëërot , me a ma tah no a napan va Jiutiaß to koman ne a nok manih peöß . ”
44012012	E Pitaß to maaka en pa ö neß to tavus a maß , ko nö en manuh pa iuun pe Mariaß , e sinan e Jon Mak . A nap peo rakah to teß ne pa iuun pamëh to hinhin ne .
44012013	E Pitaß to tekteok po hopaß , ka pah köövo kikiu nö maß pa peret o hopaß , a ëhnaneah e Rodaß .
44012014	Eß to tënan inan maß e Pitaß , pareß vaeö rakah ko hah en pa soe vanat raoe to hikta peret o hopaß . Eß to nö , pareß soe pan , “ E Pitaß e vöh mahën . ”
44012015	Ee varuh koman iuun to soe ke poë pan , “ Eën to piuk eom . ” Ivëhkëk , eß to eh rakah en , pareß soe pan , “ Pöh man rakah , e Pitaß e vöh mahën . ” Kee soe ke poë pan , “ Eß a apen Pitaß nën to ep nom . ”
44012016	Ivëhkëk , e Pitaß to tekteok avoeß e no maß po hopaß , ivëh , kee peret ko ep ee pe Pitaß , ko pah vuksean rakah ee .
44012017	Ke Pitaß vuhvuh maß raoe pa koreneah , pan ee se vatotomin . Ivëh , keß vahutët ken pee pa ö ne Sosoenën to vaßaus va in poan , keß tavus këh a iuun nohnoh . E Pitaß to soe ke raoe pan , “ Soe ke Jëmis , me a ma meh kea pa tah vaßih . ” E Pitaß to tavus këh en pee , pareß nö ke en pa meh vöön .
44012018	Pa pöstakah po meoh poen o teß utut to vuksean , ko karë rakah ko tok rakah ee pa ö ne Pitaß to koe , pare me vavaiu vah e Pitaß , ko vaiihi e ne pan , “ E Pitaß koe nih ? ”
44012019	E Hëërot to taß o teß utut pa vaiu e Pitaß , ivëhkëk , ee to hikta ep in e Pitaß . Ivëh , ke Hëërot vateß en po teß utut varih to ut vahat voh ne pe Pitaß po vahutët . Eß to vaonöt en pa ö nee se ip vamët raoe . Vasuksuk e Hëërot to këh en pa muhin Jiutiaß ko nö en pa vöön va Sisariaß .
44012020	E Hëërot a teß sunön va pa muhin Jiutiaß to heve rakah non a napan va pa vöön va Taëaß me pa vöön va Saëdon , a poa vöön poë varih ne Hëërot to hikta matop non . Ka napan vatönun , pare nö maß pa vakamöß hah me e Hëërot . Ee to iu vakum me ne e Hëërot . Ivëh , kee nö momoaan ee manuh pe Blastus , a teß to matop non a iuun pe Hëërot , pan eß se vaßaus raoe pa vamatop o vaato pee me e Hëërot . Ee to vakamöß hah me e Hëërot , pare taneo ee pa kon hah a taëën manuh pa muhin ne Hëërot to matop non .
44012021	Ke Hëërot vateß en po pöh poen , po poen pamëh neß to ohop a ma ohop vih pa teß sunön , pareß ihoß koman en pa ö ihihoß peß , peß a teß sunön , ko heß a soe apuh manih pa ma napan .
44012022	Ka ma napan taoa maß , ko soe maß pan , “ Eß hikta teß akuk non ivëh , to vavaato non , ahik , eß a sosoenën . ”
44012023	Ka varuß vakomanih a ankeroß pe Sosoenën to heß mët en pe Hëërot , ka mët hat kon en peß , suk eß to hikta kë non a ëhnan e Sosoenën . Ko ves ëën poë , keß mët en .
44012024	Ivëh , ka ma napan kon ee pa soe pe Sosoenën pa ma vöön kurus .
44012025	E Banabas pen Söl to vahik a kiu pee manih Jerusalëm , pare hah ee manuh vöön va Antiök . Ee to nö vaßpeh me ee pe Jon Mak .
44013001	Topnin i ra napan va po vaman varih pa vöön va Antiök , eß to teß non a ma teß vanënën soe , me o teß vavaasis . E Banabas , ke Simeon a meh ëhnaneah Niker , me e Lusius va pa vöön Saëriniß , ke Manaën , a teß poan a teß sunön e Hëërot , me e Söl .
44013002	Ee to teß ne pa taateß hin me vapenpen in a taëën . Ka Tuvuh Vasioß soe ke raoe pan , “ Eöm se vateß e Banabas pen Söl pa kiu vëh nöß to vaoe voh raoe pa nok . ”
44013003	Ivëh , kee vapenpen e ne pa taëën , pare hinhin ne ko vahoß a koreere manih pe Banabas pen Söl , ko vanö ee pee pon .
44013004	A Tuvuh Vasioß to heß kokoman e Banabas pen Söl , kee nö ne manuh vöön Selusiaß to teß non sinten tahiß . Manih Selusiaß ee pon to tok po paröß , pare nö ee pa to Saëprus .
44013005	Ee to vos ee vöön Salamis , pare ho ee pa iuun hinhin soneß po Jiuß , pare vatvus ee pa soe pe Sosoenën . E Jon Mak to nö vaßpeh me raoe , pareß vaßaus non raoe pa nok a kiu .
44013006	Ee to vatvi vahik ee pa to Saëprus , pare vos ee vöön Pafos . Manih Pafos ee to ep in a pah teß to pikpiuk non pan , eß a teß vanënën soe , eß a to Jiuß , a ëhnaneah e Bajisas . Eß a teß nonok ëtoß .
44013007	Eß to teß vaßpeh me non a teß susun pa kaman , a ëhnaneah e Sergius Pölus . E Sergius Pölus a teß nat , ko teß me non o kokoman vih , pareß vaoe en maß pe Banabas pen Söl , eß to iu pënton non pa soe pe Sosoenën .
44013008	Ivëhkëk , e Bajisas a meh ëhnaneah ‘ e Elimas ’ , po to Grik , eß to iu vöknah non o vavaasis pe Banabas pen Söl pa ö neß se rëh ke o vaman pe Sergius Pölus keß koe a vaman e Ieesuß .
44013009	Ke Söl , a meh ëhnaneah e Pöl to puh rakah non pa Tuvuh Vasioß to kuteß rakah non pe Elimas , pareß soe pan ,
44013010	“ E susun po oraß hat to teß non pën , kën teß nom pa taateß piuk , a taateß vih totoopin nën to rës e nom , parën mimiröß nom o iu vih pe Sosoenën . Eën pöß to hikta iu rakah nom a taateß vih pamëh ?
44013011	E Sosoenën se vakmis a oah taneo non varuß vamanih , eën se kehoß voh eom pa ma siß poen . ” E Pöl to soe va nën , ka varuß vakomanih a matan e Elimas to ununöh en , keß ep vapopoen en . Keß vaiu vah non ta teß se öt pa koreneah , pareß me vataare poan a hanan .
44013012	E voe susun va pa kaman to ep in a tah vaßih to tavus , ko töhkak po vavaasis vih va pe Sunön , pareß vaman en pe Sunön .
44013013	E Pöl me a ma teß nee to pët nönö vah ne , to këh ee pa vöön Pafos , pare tok po paröß ko nö ee Perga pa muhin va Pamfiliaß . Ke Jon Mak këh en pee Pamfiliaß ko nö hah en Jerusalëm .
44013014	Ee to nö pet ee , to këh ee pa vöön Perga ko nö , pare vos ee vöön Antiök pa muhin va Pisidiaß . Ko Poen Apaapo nee to ho pa iuun hinhin soneß po Jiuß , pare ihoß e ne .
44013015	Ee to ëh a pah ö po Vavaasis pe Mosës , me a ma kiun po teß vanënën soe , ke susun va pa iuun hinhin soneß hi e Pöl pen Banabas ko soe pan , “ Poa kea , emöm to iu a no neöm se heß a soe va pa vaeh o vaman pemöm . ”
44013016	Ke Pöl kë a koren ko sun pareß soe pan , “ Eöm a napan va Israël , me a ma meh napan varih to vasunön nem e Sosoenën , pënton a neöß öm .
44013017	E Sosoenën to eöß a kën sipuura a napan va Israël to teß voh ne a nap aun manih pa muhin va Isip , ke Sosoenën vapeo rakah en pee . E Sosoenën po kikis apuh koman peß , eß to me tavus këh maß raoe a muhin va Isip .
44013018	Ka manih pa moeh upin po 40 kirismas a napan va Israël to vatösoe voh i ne e Sosoenën , ivëhkëk , eß to iu vaßaus avoeß voh e non pee .
44013019	Eß to ip vamët , ko miröß o tönim me o pöök vuteß pa ma vöön va Keenan , pareß heß en pa napan peß , a napan va Israël po oeh kurus pee . Eß to kon a napan va Israël o 450 kirismas pa vaneah o oeh avoes va Keenan .
44013020	Vasuksuk neß to vasun a ma teß susunön to matop me a kiiki a pop pa napan va Israël . A taateß pamëh to nö maß , ko öök pa ö ne Samuël a teß vanënën soe to teß non a teß sunön pee .
44013021	E Pöl to vaato avoeß e non , pareß soe pan , “ Po poen no a napan va Israël to hin a teß sunön pa matop raoe , e Sosoenën to heß raoe e Söl , e sunaiß e Kis . Eß a teß va po vuteß pe Bënjamin . Eß to teß non a teß sunön pee po 40 kirismas .
44013022	E Sosoenën to vahik en pe Söl këh a tasun , pareß vateß varuß en pe Devit a teß sunön pa matop a napan va Israël . E Sosoenën to soe ke ra napan pan , ‘ E Devit e sunaiß Jësiß , eß a teß nöß to iu rakah noß . Eß se nok a ma tah pa ö nöß to iu va noß . ’
44013023	E Ieesuß a teß va po vuteß pe Devit , ke Ieesuß a teß ne Sosoenën to vateß voh eah pa kon hah a napan va Israël vamanih pa ö ne Sosoenën to soe vaman vavoh .
44013024	E Pöl to vaato avoeß e non , pareß soe pan , “ E Ieesuß to meß voh e non pa taneo a kiu peß , e Jon he vanënën ke non pa napan va Israël pa ö se panih a ma taateß hat pee , ko vatet a taateß vih , kee pupui raoe .
44013025	A siß ö hat ke Jon vahik en pa kiu , peß pareß soe ke ra napan pan , ‘ Eöm koman nem pan , eöß eteh ? Eß hikta teß non pan , eöß ivëh nöm to anoeh voh e nem . Ivëhkëk , pënton öm . A pah teß se suk maß neoß , eöß hikta vih onöt noß pa vaßaus eah pa ihan o uris vëh pa poa suß peß . ’
44013026	E Pöl to vaato avoeß e non ko soe pan , “ Ea a ma napan va Israël , ea o pus koaß pe Abraham , me eöm a ma meh upöm teß to hikta teß nem pan eöm ro Jiuß to vasunön nem e Sosoenën , a soe pe Sosoenën to teß va non manih pa Soe Vih to soe ka ra , pan e Ieesuß to hehe a ra .
44013027	O teß susun to teß ne Jerusalëm , me a ma napan to hikta nat voh ne a ö ne Ieesuß se kon hah a ra , pare hikta maaka ne a soe voh po teß vanënën soe vëh nee to ëhëh ne po Poen Apaapo . Ee to vateß poë po vahutët ka tah pamëh to vapuh en pa soe voh po teß vanënën soe .
44013028	Ee to hikta taum ro ta hat manih peß , nee se voh ip vamët suk poë , ivëh , kee hin a teß susun e Paëlat a ö nee se ip vamët poë .
44013029	Ee to nok vahik ee pa ma tah pa ö no teß vanënën soe to kiun suk vavoh manih po Puk Vapenpen . Ee to vöknah këh a kuruse , pare pe ee peß po vapeepe .
44013030	Ivëhkëk , e Sosoenën to vatoßtoß taneß hah poan po vapeepe .
44013031	A ma poen peo , neß to tavus hah a napan varih neß to taneß me voh maß Galiliß , ko öök maß Jerusalëm . Ee a ma napan to ep voh ne a ma tah poë varih , pare vatvus ne a soe manih pa napan va Israël .
44013032	E Pöl to vaato avoeß e non pareß soe pan , “ Ivëh , kemöm teß nem pa heß a Soe Vih manih peöm . A ma tah varih moaan voh ne Sosoenën to soe vaman voh a ö neß se heß e sipuura , kuru vëh e Sosoenën to heß en pe Ieesuß manih pea a ma pus koaß pee . Eß o heß pe Sosoenën manih pea , suk eß to sun hah ko teß toßtoß e non . E Sosoenën to vatoßtoß taneß hah e Ieesuß po vapeepe , pa ö no Puk Vaëhëh to kiun va non pan , ‘ Eën e koaß peöß , kuru eöß e tamömah . ’
44013033	
44013034	E Sosoenën to sosoe suk non a ö neß to vatoß hah Ieesuß pan , eß se vatoß poan keß hikta se mët hah non ko koa . Pareß soe pan , ‘ Eöß to tapui a neöm , paröß heß a ma tah vihvih moaan voh nöß to soe voh a ö söß heß e Devit ,
44013035	Ka manih po meoh Vaëhëh e Sosoenën to soe vamanih pan , ‘ Eën se nat nom anoe a teß vivihan pën , keß koaß koman o vapeepe . ’
44013036	E Pöl to vavaato avoeß e non , pareß soe pan , “ E Devit to vavatet voh non o iu pe Sosoenën , ko mët en , kee pe poë havin a ma supnaiß peß , keß koa en koman koveß .
44013037	Ivëhkëk , a teß vëh ne Sosoenën to vatoß taneß po vapeepe , eß to hikta koa voh .
44013038	Ivëh , kën kea , eöm se nat vavih va nem manih pan , e Ieesuß a paeh varoe se ihan anoe a ma hat pa napan kurus pa ö nee se vaman ne poë , kee vakamöß me e Sosoenën keß pokaß raoe o teß totoopin . Ivëhkëk , o Vavaasis pe Mosës to hikta onöt non a ihan anoe a ma hat peöm , köm teß nem a ma teß totoopin .
44013039	
44013040	Ivëh , köm se matop nem a tah pamëh tomeß tavus a neöm vamanih pa ö no o teß vanënën soe to soe vavoh . Ee to soe vavoh manih pan ,
44013041	‘ Eöm a ma teß varih to vavovoeak me vapikpiuk nem e Sosoenën , eöm se matop nem . A kiu vëh nöß to nonok noß manih po poen nöm to teß toßtoß nem , a teß se keh soe vamaaka ro ken peöm pa ma tah nöß to nonok noß , eöm se mët em . ’ ”
44013042	E Pöl pen Banabas to tavus këh ee pa iuun hinhin soneß po Jiuß , ka ma teß nö maß , pare soe ke raoe pan , “ Po moeh Poen Apaapo eöm se nö maß paröm soe vamaaka hah ka möm a ma soe varih nöm to soe ka möm ko vapet o vavaasis pamëh . ”
44013043	A ma napan to tavus vahik ee , pare suk ee pe Pöl pen Banabas . Ka ma napan varih ee o Jiuß , me a ma teß varih to hikta teß pan ee ro Jiuß to panih , ko vavatet ne a ma taateß po Jiuß . E Pöl pen Banabas to vakikis ne raoe pan , ee se teß tamoaan ne paan o ururuan pe Sosoenën .
44013044	Po meoh Poen Apaapo a napan kurus va pa vöön pamëh , to nö ee maß pa pënton a soe pe Sosoenën .
44013045	Ivëhkëk , o Jiuß varih to hikta vaman ne to ep a nap peo rakah to tönun maß ko kokoman pee hikta teß vih non . Ee to punöß rakah e ne pa vöknah a soe pe Sosoenën , pare soe pan , e Pöl to pikpiuk e non .
44013046	Ivëhpëhkëk , e Pöl pen Banabas to eh rakah ee ko soe pan , “ O man , emöm se voh heß momoaan a neöm a soe pe Sosoenën , ivëhkëk , eöm to heß tonun voh a soe pamëh . Keß teß va non manih peöm to hikta onöt nem a kon o toßtoß tamoaan . Ivëh , kemöm se këh em peöm , pamöm nö em po meoh upöm napan to hikta teß ne pan ee ro Jiuß pa heß raoe a soe .
44013047	E Apuh to soe ka möm pan , ‘ Eöß to vahoß a oah vamanih po ëman to vovoh ke non a napan , kën se vaßaus a ma meoh upöm napan to hikta teß ne o Jiuß va pa meh vöön manih po oeh kurus ,
44013048	A ma napan to hikta teß ne pan ee ro Jiuß to pënton a soe pamëh ko kokoman pee pah vih rakah en . Kee vaeö rakah ne a Soe Vih pe Sosoenën to ruk raoe , suk e Sosoenën to eöß raoe , kee tavus ee a napan va po vaman to kon o toßtoß tamoaan .
44013049	Ka napan varih pa muhin pamëh , kon kurus ee pa soe pe Sunön .
44013050	Ivëhkëk , o Jiuß varih to hikta vaman ne to kunkuin ee po kokoman po teß susunön varih vöön me ro köövo susunön varih to vaman ne a taateß po Jiuß , kee vakihat me ee pe Pöl pen Banabas . Pare veo tavus këh ee pee pa vöön pee .
44013051	Ivëh , ke Pöl pen Banabas sisinuh ee po kusan vëh pa moeere pa matan a napan to vatösoe ne manih vöön Antiök . Pare këh ee pa vöön pamëh , ko nö pet ee manuh vöön Aëkoniam .
44013052	Ivëhkëk , ka ma teß varih to vaman ne e Ieesuß manih vöön Antiök , teß rakah me e ne po vaeö , suk a Tuvuh Vasioß to puh non pee .
44014001	Manih vöön Aëkoniam e Pöl pen Banabas to ho pa iuun hinhin soneß po Jiuß vamanih pa ö nee to nonok tamoaan va ne . Ee to ho , pare vatvus vavih rakah ee pa soe pon , ko Jiuß peo me o meoh upöm teß peo to hikta teß ne pan ee ro Jiuß to pah vaman suntan rakah ee .
44014002	Ivëhkëk , o upöm Jiuß varih to hikta vaman ne to kunkuin ee po kokoman po meoh upöm teß to hikta teß ne pan ee ro Jiuß , kee rës e ne pa napan varih to vaman voh ee .
44014003	E Pöl pen Banabas to teß varë ee manih vöön Aëkoniam , pare teß eh rakah e ne pa vavaasis a Soe Vih va pe Ieesuß . E Sunön to vataare o kikis peß manih pa koreere pon pa nok a ma tah vatoksean vamanih , peß to vataare non o heß vih peß to teß man rakah e non .
44014004	A napan varih koman a vöön pamëh to taki ee po pöök vakum . A ma upöm teß to nö vaßpeh me o aposol , ka ma meh nö manih po Jiuß to hikta vaman ne .
44014005	A napan varih to hikta teß ne pan ee ro Jiuß to teß vaßpeh me ne o Jiuß , me a nap susunön to vapöh kokoman ee pa tösvös e Pöl pen e Banabas .
44014006	E Pöl pen e Banabas to nat in a tah pamëh , ko rusin ee manuh vöön va Listraß , me Derbeß koman a muhin Laëkoniaß , me a ma meh vöön to teß vatët ne pa poa vöön poë varih .
44014007	Ee to vavaasis e ne pa Soe Vih koman a ma vöön poë varih .
44014008	A teß tënkun mon to teß non manih vöön Listraß , taneo voh no maß po poen neß to koaß maß , eß to hikta nönö vah non .
44014009	Eß to ihoß non , pareß pënton non e Pöl to vavaato non . E Pöl to ep in a teß pamëh no vaman peß to antoen e non pa vavih poan . Ivëh , keß kuteß totoopin rakah e na manuh pa teß pamëh ,
44014010	pareß soe vaßpuh rakah en pan , “ Sun ah , ko putot a poa momah . ” Ka teß pamëh sun ko putot a poa mon eah , ko taneo en pa nö .
44014011	Ka ma napan to ep a tah vëh ne Pöl to nok , pare kokoeß po to va Laëkoniaß pan , “ A ma sosoenën varih to matan va ne manih pa ma teß , to kunah maß manih pea . ”
44014012	Ee to vëhnan e Banabas e Sus , ke Pöl nee to vëhnan poë e Hëmis , suk eßeß to vavaato vu non .
44014013	A teß ësës heß pe sosoenën Sus no a iuun hinhin peß to teß tavus këh e non pa vöön , to teß maß a ma purmakaöß oeteß vaßpeh me a ma opop manuh po hopaß in a iuun hinhin . Eß me a ma napan to iu ip ne a vönaß , pare ës ko kë a ëhnan e Pöl pen Banabas .
44014014	E Banabas pen Pöl to tënan ee pa tah no a napan to iu nok ne manih pee pon , pare kukurus a ma ohop pee , suk ee to rës e ne pa ö no a napan se kë a ëhnëëre , pare vaveo topnin a napan ko to vaßpuh pa matëëre ko soe pan ,
44014015	“ Kën kea , suk ataeah , köm nok vamanih ? Emöm akuk kuru o teß to teß va e nem peöm . Emöm to teß nem manih pa vatvus a Soe Vih , pan eöm se heß tonun in na a ma sosoenën vapikpiuk ko nö maß manih pe Sosoenën vamaman teßteß tamoaan vëh to nok voh a akis , me o oeh , me a tahiß , me a ma tah varih to teß hop ne nën .
44014016	Moaan voh e Sosoenën to varakah voh a ma napan , kee vatet ee pa ma iu koman pee .
44014017	Ivëhkëk , tamoaan neß to nonok non a taateß vih pa ma tah vih neß to heßheß a rora to vataare non o iu peß manih pea . Eß to vavanö ka no maß ra a uhön pa vapu vavih a ma taëën pea po poen neß to iu non . Pareß heßheß tamoaan a rora o vaeö apuh peß . ”
44014018	A ma soepip pe Pöl pen Banabas pa kë a ëhnëëre to örakuk en . A napan to iu avoeß e ne pa ip o vönaß , ko ës ke raoe pon . E Pöl pen Banabas to vasosöë me ra napan , kee hikta ës o vönaß .
44014019	Ivëhkëk , a ma pah to Jiuß va vöön Antiök va pa muhin Pisidiaß me vöön Aëkoniam to taneß maß nën , ko nö maß manih vöön Listraß , pare vamanman a napan pa ö nee se tösvös ee pe Pöl . A napan to ip e Pöl , ko rëh tavus këh ee peß pa vöön , to koman ne pan , eß to mët en .
44014020	Ivëhkëk , o teß va po vaman to tönun suk e ne peß . Ka sionineah tahah maß , keß sun kee vos ee manuh vöön . Po meoh poen e Pöl pen Banabas to nö ee manuh vöön Derbeß .
44014021	E Pöl pen e Banabas to vatvus ee pa Soe Vih manih vöön Derbeß ka nap peo rakah to tavus a ma teß va po vaman . Ivëh , kee nö hah ee Listraß , Aëkoniam , me a vöön Antiök va Pisidiaß .
44014022	Ee pon to nö pa vaeh hah o vaman pa napan pan , ee se koe a anoe a soe pe Ieesuß moaan voh nee to pënton , ko vaman . Ee to soe ke raoe pan , “ Eöm se taum a ma punis peo pa ö nöm se iu ho nem pa Matop Vih pe Sosoenën . ”
44014023	Ee to vavateß nö a ma teß to vovoh ke ne a ma napan va po vaman manih koman a ma vöön . A ma meh poen nee to hinhin ne , pare vapenpen ne pa taëën marën a kë a ëhnan e Sosoenën . Ee to hinhin ke ne a ma teß poë varih , pare vahoß a koreere manih pee , pan e Sunön se vaeh raoe pa matop a kiu peß manih topnin a napan .
44014024	E Pöl pen Banabas to koe manih pa muhin va Pisidiaß , ko tavus ee pa muhin va Pamfiliaß .
44014025	Ee pon to vatvus a soe manih vöön Pergaß , ko vahik nën , pare kunah ee manuh vöön Ataliaß .
44014026	Manih Ataliaß ee pon to tok po paröß , ko hah ee manuh pa vöön Antiök pa muhin va Sisariaß . A vöön pamëh moaan voh no a napan to hinhin ke ne raoe , pan e Sosoenën se ururuan me vaeh raoe pon pa vatvus a soe peß .
44014027	Ee pon to vos hah manuh vöön Antiök pa muhin va Sisariaß , ko ununun o kum teß varih to vaman ne e Ieesuß , ko hutët ke raoe a ö ne Sosoenën to vataare koe a koreneah manih pee pon , me a ö neß to vamaaka va in o kokoman po teß to hikta teß ne pan ee ro Jiuß to hikta vaman voh ne kee tavus ee o teß va po vaman manih pa Soe Vih pe Ieesuß Kristo .
44014028	Ee to teß varë me ee pa ma teß va po vaman manih vöön Antiök pa muhin va Siriaß .
44015001	A ma pah teß to taneß maß muhin Jiutiaß , ko nö manuh Antiök , pare taneo pa vavaasis a ma teß varih to vaman voh ee pe Ieesuß pan , “ Eöm to hikta onöt nem a ö ne Sosoenën se kon hah a neöm , pa ö söm hikta vatet a taateß va pa pe a ö kokoaan vamanih pa ö no o Vavaasis pe Mosës to soe va non . ”
44015002	Ivëh , ke Pöl pen e Banabas heve ov ee pee , pare vasosoëri me raoe , suk a tah pamëh . Ivëh , ke Pöl pen e Banabas koman ee pa ö nee se nö me a ma meh teß va po vaman va Antiök manuh Jerusalëm pa ep a ma aposol , me a nap susunön va po rotuß , kee vasoe suk a taateß va pa pe a ö kokoaan .
44015003	A napan va po vaman to vanö raoe , kee koe topnin a muhin Fonisiaß , me Samëriaß . Ee to hutët nö ke ra napan va po vaman a ö no teß varih to hikta teß ne pan ee ro Jiuß to vaman ne Ieesuß ko panih a ma taateß hat pee , ko heß rea manuh pe Sosoenën . A tah vëh to heß vaeö rakah en pee .
44015004	Ee to vos manuh Jerusalëm , ka nap susunön va po rotuß , me o aposol , me o teß va po vaman to vaeö rakah ee . E Pöl pen e Banabas to soe ke raoe a ma tah ne Sosoenën to nok koe po kikis peß manih pa koreere pon .
44015005	Ivëhkëk , a ma pah teß va po vaman to teß hop ne po kum po Parësiß to sun ko soe pan , “ O teß va po vaman to hikta teß ne pan ee ro Jiuß , ee se këk peepe a ma ö kokoaan pee , pare pah vatet poß o Vavaasis pe Mosës . ”
44015006	Ivëh , ko aposol me a nap susunön va po rotuß to vatönun ee pa vahutët suk a soe pamëh .
44015007	Ee to vahutët varë rakah ee ke Pitaß sun , pareß soe pan , “ Kën kea peöß , eöm to nat voh em pe Sosoenën to vateß voh a neöß topnin neöm pa vatvus a Soe Vih manih po teß to hikta teß ne pan ee ro Jiuß , kee pënton pare vaman .
44015008	E Sosoenën to nat e non po kokoman po teß kurus , ivëh , keß vataare en pea pa ö neß to eöß o teß to hikta teß ne pan ee ro Jiuß po poen neß to vanö maß a Tuvuh Vasioß peß , manih pee vamanih pa ö neß to nok vavoh ka ra .
44015009	Eß to hikta nok vakëkëh voh a ra me ee . Keß to ihan anoe a ma hat pee , suk ee to vaman ne .
44015010	Suk ataeah poß , köm punöß nem e Sosoenën pa ö nöm to vahoß nem a punis va pa taateß va pa pe a ö kokoaan manih pa ma teß to vaman voh ee . Moaan voh a kën sipuura me ea to hikta onöt no a teß a punis vëh .
44015011	Ahik , ea to vaman varuß no , ko ururuan pe Ieesuß e Sunön ivëh , to kon hah a ra . Keße me , ne Sosoenën to kon hah raoe po ururuan pe Ieesuß . ”
44015012	A napan varih to vakum ne to pënton a ma tah ne Pöl pen Banabas to soe tavus a ma tah vatoksean , me a ma vëknöm ne Sosoenën to nok koe manih pee pon , po teß varih to hikta teß ne pan ee ro Jiuß .
44015013	Ee to vahik vaato ee pon ke Jëmis soe pan , “ Kën kea , pënton a neoß öm .
44015014	E Saëmon Pitaß to soe vamaaka ka ra a ö ne Sosoenën to kon hah o teß varih to hikta teß ne pan ee ro Jiuß , kee tavus ee a ma teß koman pe Sosoenën .
44015015	Ivëh , ka soe pe Saëmon Pitaß to teß vatoe me e non pa soe voh po teß vanënën soe , pa ö nee to kiun vavoh po Puk Vapenpen pan ,
44015016	“ Sunön to soe pan , ‘ Amot eöß se hah maß , paröß vateß hah a matop pe Devit vëh to tapeat voh en . A tah pamëh to hat voh , amot nöß se hah maß , paröß eok hah a matop pe Devit ,
44015017	Ivëh , ko Jiuß nee to këh voh to hikta vaman ne , se vaiu ee peöß e Sunön pee , Ko teß varih to hikta teß ne pan ee ro Jiuß to vaman , ko vatet a neoß ,
44015018	A soe pamëh ne Sunön to soe , suk eß to nat momoaan voh e non pa tah neß se nok . ”
44015019	E Jëmis to soe pet pan , “ Eß vaßih o kokoman peöß . Ea se nat no vëhvaß o teß varih to hikta teß ne pan ee ro Jiuß , ko heß rea manuh pe Sosoenën .
44015020	Ea pëh se kiun ke raoe to kiun to soe vamaaka non raoe a ö se nat ne ënëën ne a ma taëën to hikta vih non , suk a ma tah nee to heßheß ne vamanih po heß manuh pa ma tah nößnës , pare vahik a taateß rëhrëh . Ee se nat ne ënëën ne a ma vönaß nee to takon me o eraß in a vönaß ,
44015021	suk o Vavaasis pe Mosës na to ëhëh tamoaan voh e no , ko pënton voh e no peß pa ma vöön kurus , me koman a ma iuun hinhin soneß po Poen Apaapo . ”
44015022	Ivëh , ko aposol , me a nap susunön va po kum teß varih to vaman ne e Iessuß , me a ma meh napan va po vaman to vakum , pare vateß a ma teß se nö manuh vöön Antiök vaßpeh me e Pöl pen Banabas . Ee to vateß e Jiutas a meh ëhnaneah e Basabas , ka meh teß , a ëhnaneah e Saëlas . Ee a poa teß no a napan va po vaman to ta rakah ne sih .
44015023	Ee to vanö raoe me o kiun to soe va non manih pan , “ Emöm , o aposol , me a nap susunön varih a kën kea peöm , to vanö nös a soe vavihvih pemöm manuh peöm , a ma teß varih to hikta teß nem pan eöm o Jiuß to tavus a ma teß va po vaman , ko teß nem vöön va Antiök , me a muhin va Siriaß me Silisiaß .
44015024	Emöm to pënton nem , pan a ma teß va po vakum pemöm to nö nös pare heß a neöm a punis pa ma tah nee to soe köm tënan . Ivëhkëk , emöm varih to hikta soe vaonöt voh nös raoe pa nok a tah pamëh .
44015025	Emöm to pënton a tah vaßih , pamöm vakum ko vaonöt a ö möm se kon ta poa teß , ko vanö vaßpeh me nös e Pöl pen Banabas pa ep peöm .
44015026	Ee pon to hikta nanaöp ne a mët , suk a kiu vëh pa vatvus a Soe Vih pe Ieesuß Kristo , eß Apuh pea .
44015027	Ivëh , kemöm vanö nös e Jiutas pen Saëlas , pan ee se soe koman ka neöm a ma tah nemöm to vahutët in ko kiun ka nös neöm .
44015028	A Tuvuh Vasioß to teß vaßpeh me a no möm , ivëh , kemöm hikta se heß punis a nem neöm . A taateß varoe vëh nöm se vatet .
44015029	Eöm se nat nem ënëën nem o vönaß varih nee to ip marën a heß vamanih po heß manih po tah nößnës , me a kaak o eraß , me a ëën o vönaß nee to takon . Paröm vahik a taateß rëhrëh . Ka pop peöm se teß vavih non pa ö nöm se vahik a ma taateß hat poë varih . Eß kuru vaßih to hik en . Vih rakah non . ”
44015030	A ma nap susunön va po rotuß to vanö ee pee manuh vöön Antiök , kee vos pare vakum me a napan va po vaman , ko heß ee pee po kiun .
44015031	A napan to vaeö rakah pa ö nee to ëh o kiun me a ma soe va pa vaeh o vaman pee .
44015032	E Jiutas pen Saëlas a poa teß vanënën soe , ivëh , kee teß e ne pa heß a ma soe marën a vaßaus me vaeh o vaman pa ma napan .
44015033	Ee pon to teß varë me ee pa napan manih vöön Antiök , ka napan vanö ee pee me o kokoman tö manuh pa vöön pee . Ivëhkëk , e Saëlas to hikta nö , eß to teß e non manih vöön Antiök .
44015035	E Pöl pen e Banabas to teß me e ne manih vöön Antiök to kiu vaßpeh me ne a ma napan pa heß a Soe Vih pe Ieesuß , me a vavaasis a ma napan .
44015036	A ma poen to oah ee ke Pöl soe ke Banabas pan , “ Ea poß se nö hah manuh pa ma vöön kurus moaan voh na to heß a Soe Vih pe Ieesuß manih pa napan . Para ep pa ö no a napan to teß vah va ne manih po vaman pee . ”
44015037	E Banabas to iu non e Jon Mak nee se nö vaßpeh .
44015038	Ivëhkëk , e Pöl to hikta koman non a me e Jon Mak , suk e Jon Mak to hahrom voh , ko hikta teß vaßpeh moaan me non raoe pa nok a kiu . Eß to këh hah voh raoe manih Pamfiliaß .
44015039	E Pöl pen Banabas to vaato vaheve , suk ee pa ö pamëh ko vakëh poß ee pon . Ke Banabas nö vaßpeh me en pe Jon Mak to tok po paröß , pare nö ee pa To Saëprus .
44015040	Ke Pöl kon en pe Saëlas , kee teß vaßpeh e ne pon . Ka napan va po vaman vanö raoe , pare soe pan , “ O ururuan pe Sunön se teß vaßpeh me a no neöm pom . ”
44015041	E Pöl pen Saëlas to koe manuh pa ma pah vöön koman a muhin Siriaß me Silisiaß , ko vaeh hah nö ne o vaman pa ma napan va po vaman to teß ne pa ma vöön poë varih .
44016001	E Pöl to vos en manuh vöön Derbeß , pareß oah pet en Listraß . A teß va po vaman to teß non nën a ëhnaneah e Timotiß . E sinaneah e köövo va po vaman , eß a mu Jiuß , ivëhkëk , e tamaneah a voe va Grik .
44016002	A napan va po vaman varih vöön Listraß , me manih Aëkoniam , to vahutët suk ne a taateß pe Timotiß ko soe pan , “ Eß a teß no a taateß peß to vih . ”
44016003	Ivëh , ke Pöl iu e non pe Timotiß se nö vaßpeh me poan , pan ee se pët vatvus ne a Soe Vih . Ivëhkëk , e Pöl to kokoman non pan , o Jiuß to teß ne pa muhin pamëh se koe ee pa pënton a Soe Vih pamëh , suk ee to nat e ne pan , e Timotiß to hikta pe a ö kokoaan pa sionineah peß e tamaneah eß a voe va Grik . Ivëh , ke Pöl pe a ö kokoaan pa sionin e Timotiß .
44016004	Ee to vovos ee pa ma vöön , ko heß ee po kiun vëh no aposol me ra nap susunön varih Jerusalëm to kiun va maß . Pare taß raoe pan , “ Eöm se vavatet rakah nem a ma soepip varih nöm to ëh manih po kiun vëh . ”
44016005	Ivëh , ka napan va po vaman to pënton , ko vaman pee pah kikis nö e non , ka peo pee pepeah nö e ne .
44016006	Ee to koe ee manih pa topnin a muhin va Frigiaß me Galesiaß , ka Tuvuh Vasioß soepip en pee pa vatvus a Soe Vih manih pa muhin va Esiaß .
44016007	Ko poen nee to öök ee manuh topnin a muhin va Misiaß , pare iu nö ne pa muhin va Bitiniaß , ivëhkëk , a Tuvuh Vasioß pe Ieesuß to soepip en pee pa nö .
44016008	Ivëh , kee nö koe ee pa muhin va Misiaß , pare kunah koe ee manuh vöön Troas to teß non sinten tahiß .
44016009	Pa popoen ne Pöl to tatarep , ko ep in a teß va Mësadoniaß to sun non pa mataneah , pareß hinhin vakis non poan pan , “ Nö maß manih pemöm a napan va Mësadoniaß , parën vaßaus a möm . ”
44016010	E Pöl to tatarep vahik en , ka pöstakah , eöß e Luk to teß vaßpeh me noß e Pöl me Saëlas to vamatop em pa nö manuh muhin Mësadoniaß . Emöm to nat e nem , e Sosoenën to iu a no möm se vatvus a Soe Vih pe Ieesuß manih pa ma napan poë varih .
44016011	Manih Troas emöm to tok po paröß , pamöm nö totoopin em manuh To Samotres . Ko meoh poen nemöm to oah em manuh vöön Neapolis .
44016012	Emöm to oah em pa vöön Neapolis , ko vos em manuh Filipaë , eß a vöön apuh to teß non pa muhin va Mësadoniaß , moaan voh a kaman va Room to matop non . Pamöm teß e nem nën pa ma siß poen .
44016013	Po Poen Apaapo emöm to këh tavus em pa vöön , ko nö em manuh sinten ruen , to koman nem pan , eß to teß non a ö no Jiuß to tönun ne pa hin , ko ihoß em ko vavaato me nem o köövo .
44016014	A paeh va pee a ëhnaneah e Lidiaß , to pënton non a soe pemöm , eß va Taëataëraß . E köövo pamëh to vavoen non sih a ma rara mamatan vavih vörep . Eß to vasunön non e Sosoenën , pareß teß non sih pa hin . Eß to iu pënton non o vavaasis pe Pöl , pareß panih a taateß peß ko heß o toßtoß peß manuh pe Ieesuß .
44016015	Ke Lidiaß vaman a Soe Vih pe Ieesuß , kee pupui ee peß vaßpeh me ra tapaiuun peß . Pareß iu non a möm se nö manuh pa iuun peß . Eß to soe ka möm pan , “ Eöm se keh vaman nem pan , eöß to vaman eoß pe Ieesuß , paröß heß o toßtoß peöß manih peß , eöm se nö maß manih pa iuun peöß . ” Eß to taß vakis rakah a möm pa nö manuh pa iuun peß . Kemöm nö em .
44016016	O pöh poen nemöm to nönö nem pa ö hinhin ka pah sepeß kikiu akuk akeh a möm manuh hanan . E sepeß pamëh a poan oraß , ka oraß hat pamëh to sosoe tavus non sih a ma tah se tavus amot maß , ko teß vonvoen ne poë . Eß to kokon non sih a ma moniß apuh rakah , ka moniß pamëh no a napan varih to susun ke ne poë to öt ne .
44016017	E sepeß pamëh to vatet en pemöm pen e Pöl , pareß kuku ko soe vamanih pan , “ A kën voe varih , ee a nap kiu pe Sosoenën kikis , pare teß me ne o kikis peß . Ee to sosoe ka no neöm sih a hanan va pa ö ne Sosoenën se kon hah a neöm . ”
44016018	E sepeß to nonok tamoaan va e non nën , ke Pöl karauh rakah en pa pënton vatëh , ivëh , ke Pöl tarih , pareß soe va in a oraß hat pamëh vamanih pan , “ Eöß to taß a oah manih pa ëhnan e Ieesuß Kristo , eën se tavus këh maß e sepeß manem . ” Ka varuß rakah vakomanih no a oraß hat pamëh to tavus këh en maß peß .
44016019	Ko teß susun pe sepeß pamëh to nat ee pa ö kokon moniß koe pee to hik këh en pee , ivëh kee öt ee pe Pöl pen Saëlas , pare me ee pee pon manuh pa matëëra nap susunön manih pa ö no a nap peo to vatötönun ne .
44016020	Ee to me raoe manuh pa ma nap susunön va Room , pare soe pan , “ O Jiuß varih to vavaasis ne a ma tah , ko punöß e ne pa kunkuin a hat koman a vöön pea .
44016021	Ee to vavaasis e ne pa ma taateß to teß kenet e non pa taateß pea , a napan va Room , ne ea to hikta onöt no a vatet . ”
44016022	A napan to vavaßaus ee pa soe a ma tah hat manih pee pon , ka ma teß susunön pee kukurus këh ee pe Pöl pen Saëlas pa ma ohop pee , pare taß a ö no teß vëvënsun se rëp raoe po naon .
44016023	O teß vëvënsun to pah ip vahat rakah ee pee , pare vaho poß raoe pa iuun nohnoh . A teß susun to soe vakis rakah ken pa teß utut pan , eß se ut vavih non po hopaß tomaß ee tavus ko rusin .
44016024	A teß utut teß nohnoh to pënton a soe kikis vëh , pareß vaho en pee manuh pa piprom va koman , ko vahop a ma moeere pa töhkoß in o naon pareß nohtöön po uris eh .
44016025	Pa topnin poen ne Pöl pen Saëlas to hinhin ne , pare vahëh ne a ma ta vahëh manuh pe Sosoenën , ko meoh upöm teß nohnoh pënton e ne pee pon .
44016026	Ka varuß rakah vakomanih a rikrik apuh to nö maß , ko kö suntan en pa iuun nohnoh , ka ma hopaß tataperet ee , ka ma uris eh varih to nohtöön non raoe taihan ee .
44016027	Ka teß utut sun , pareß ep in a ma hopaß va pa iuun nohnoh to taperet pareß koman non pan , o teß nohnoh to rusin vahik ee , ivëh , keß kon o rapis rë peß , pareß iu ip vamët hah a non .
44016028	Ivëhkëk , e Pöl to kokoeß na ko soe ke na poan pan , “ Koe a ip hah eo . Emöm to teß kurus e nem manih . ”
44016029	Ka teß utut teß nohnoh hin en po vauß , pareß vaveo ho en koman a piprom va pa iuun nohnoh pa ö ne Pöl pen Saëlas to teß ne . Eß to naöp rakah , ko vatokon en manih pa havin mon e Pöl pen e Saëlas .
44016030	Eß to me tavus en pee pon , pareß hi raoe pan , “ Poa teß apuh , eöß se nok ataeah ke Sosoenën se kon hah a neoß ? ”
44016031	Ke Pöl pen Saëlas piun , pare soe pan , “ Eën se vaman nom e Sunön , e Ieesuß , keß se kon hah a oah vaßpeh me a tapaiuun pën . ”
44016032	E Pöl pen Saëlas to vatvus ee pa Soe Vih pe Sunön manih peß vaßpeh me a tapaiuun peß .
44016033	Ka varuß rakah vakomanih pa popoen pamëh neß to pupui en pa ma piß pee , kee pupui ee peß vaßpeh me a tapaiuun peß .
44016034	Eß to me ho en pe Pöl pen Saëlas manuh pa iuun peß , pareß makën en pee . Eß me a tapaiuun peß to vaeö rakah ee , suk a ö nee to vaman a Soe Vih , ke Sosoenën kon hah raoe .
44016035	Pa pöstakah no teß susun va pa kaman va Room to veo maß a ma pirisman , pare soe ke raoe pan , “ Eöm se vatvus hah a poa teß varih kee nö ee . ”
44016036	Ka teß utut teß nohnoh nö maß , pareß soe ke Pöl pen Saëlas pan , “ O teß susun to soe vaonöt ee maß pan , eöm se tavus aven këh em pa iuun nohnoh pom . ”
44016037	Ivëhkëk , e Pöl to soe ke a ma pirisman pan , “ Emöm hikta nok voh ta hat nee se vateß suk a möm pa nohnoh , pare ip a möm matëëra napan emöm he a poa teß va Room . Ee to vahoß a möm pa iuun nohnoh , ka varuß vamanih ee to iu vatvus aven hah a no möm , ha ? Ahik , emöm to iu rakah nem o teß susun va pa kaman se nö maß , pare vanö koman a möm . ”
44016038	A ma pirisman to hah ee , pare vahutët kee po teß susun va kaman pan e Pöl pen Saëlas a poa teß va Room , ivëh , kee pënton ko pah naöp suntan rakah ee , suk a taateß to soepip non a ip hah a teß va Room .
44016039	Ivëh , ko teß susun nö ee , pare soe vatamak hah pa ö nee to taß a ma pirisman kee ip raoe pon . Pare vatvus këh ee pee pa iuun nohnoh , ko taß raoe pa këh a vöön .
44016040	E Pöl pen Saëlas to tavus këh a iuun nohnoh , ko nö ee manuh pa iuun pe Lidiaß . Manih pa iuun pamëh ee to ep in a napan va po vaman ke Pöl pen Saëlas heß raoe a ma soe kikis pa vaeh o vaman pee , pare këh poß ee pa vöön pamëh .
44017001	E Pöl pen Saëlas to nö ko vos koe ee pa poa vöön , Amfipolis , me Apoloniaß , pare tavus ee vöön Tesaronaëkaß . A iuun hinhin soneß po Jiuß to teß non nën .
44017002	E Pöl to ho en nën pa ö neß to nonok tamoaan va non sih . Po kukön Poen Apaapo ne Pöl to vaato vaeh me e non pa napan pa ma Soe Vih pe Ieesuß to teß non po Puk Vapenpen .
44017003	E Pöl to vamaaka ke non raoe a pusun in a soe , pareß soe pan , “ E Kristo se teß o kamis apuh ko mët en , pareß sun hah en . E Ieesuß vaßih nöß to sosoe ka noß neöm kuru vëh , eß e Kristo . ”
44017004	A ma paeh to Jiuß to vaman rakah ee po vavaasis to teß man e non , ko vatet ee pe Pöl pen Saëlas . Eß to teß non a nap peo va Grik , me o köövo susunön varih vöön to vaman , ko heß o toßtoß pee manuh pe Sosoenën .
44017005	Ivëhkëk , o Jiuß to puhioß , pan a nap peo to vaman o vavaasis pe Pöl , ivëh , ko Jiuß vaoe ununun a nap pepeat to teß ne pa vöön pamëh , kee nö pa miröß a iuun pe Jeson to vaiu ne e Pöl pen Saëlas to me pa matëëra napan .
44017006	Ivëhkëk , ee to hikta ep e Pöl pen Saëlas pare öt varuß ee pe Jeson , me a ma meh teß va po vaman ko rëh tavus këh ee pee pa iuun , ko me raoe manuh po teß susun va pa vöön pamëh . Ee to soe vamanih pan , “ A ma teß varih to vatvus nö voh ne maß a hat pa ma meh muhin , ka kuru vëh nee to teß varuß ne manih pa vöön pea .
44017007	Ke Jeson matop non raoe pa iuun peß , a ma teß poë varih to kökök ne a taateß pa teß sunön e Sisaß , na to vavatet no . Ee to vavaasis ne a napan pan a meh teß sunön to teß non a ëhnaneah e Ieesuß . ”
44017008	O teß susun me a napan va pa vöön pamëh to pënton a soe vaßih , pare ponkiß rakah ee peteh a meh teß sunön .
44017009	Ko teß susun kon a moniß pa voen tavus hah e Jeson , me a ma teß va po vaman .
44017010	Po poen pamëh pa popoen o teß va po vaman to vanö ee Pöl pen Saëlas manuh vöön Beriaß . Ee to vos nën , ko nö ee pa iuun hinhin soneß po Jiuß .
44017011	A napan varih Beriaß no kokoman pee to maaka , pare vih oah e ne pa napan va Tesaronaëkaß . Ee to pënton o vavaasis pe Pöl , pare pah iu rakah e ne , ko ëhëh tamoaan e ne po Puk Vapenpen pa ep pan , o vavaasis pe Pöl to vatoe me e non po Puk Vapenpen , keß ahik .
44017012	Ivëh , ko Jiuß , me o köövo susunön va Grik , me a kën voe susunön to vaman e Ieesuß Kristo .
44017013	Ivëhkëk , o Jiuß va Tesaronaëkaß to pënton a ö ne Pöl to vatvus non a soe pe Sosoenën manih vöön Beriaß . Ee to nö maß , pare punöß ne pa rëh ke o vaman pa napan varih Beriaß këh a Soe Vih pe Ieesuß .
44017014	Ivëh , ka napan va po vaman vanö ee pe Pöl vaßpeh me a ma meh teß manuh pa vöön to teß non sinten tahiß . Ivëhkëk , e Saëlas pen Timotiß to teß e ne manih Beriaß .
44017015	A ma teß varih to nö vaßpeh me maß e Pöl , ee to tok po paröß to nö non manuh vöön Atëns . Ee to ahah ne manuh Beriaß , ke Pöl heß raoe a ö soe to teß va non manih pan , “ Nö , paröm soe ke Saëlas pen Timotiß , kee nö vëvëhöß rakah maß manih peöß . ”
44017016	Pa ö ne Pöl to anoeh non e Saëlas pen Timotiß manih vöön Atëns , eß to ep in a ma tah nößnës peo , no a napan to hinhin suk ne vamanih pa ma sosoenën pee , ko pah haraß vatamak rakah en pa napan .
44017017	Ivëh , ke Pöl ho en manuh pa iuun hinhin soneß , ko vasosoëri me e non po Jiuß , me o upöm teß varih to hikta teß ne pan ee ro Jiuß to panih , ko vavatet ne a ma taateß po Jiuß . Manih me mahën pa ö vatötönun ne Pöl to vaheahih me e non pa ma napan to nönö ne maß nën .
44017018	A ma pah teß nat nee to pokaß ne o Epikurian , me o Stoik ee to vavatet ne o vavaasis vamoaan . Ee to iu vasosoëri me ne e Pöl , pare soe pan , “ A teß vavaato pinpiun vëh to vavaasis a ra a ma sosoenën va pa meh muhin . ” Ee to soe vamanih , suk e Pöl to vavaasis non raoe e Ieesuß me a sun hah pa nap mët .
44017019	Ivëh , kee öt ee Pöl ko me ee peß manuh pa ö vatötönun vëh nee to pokaß ne a Areapakas pa vaheahih me a ma napan , pare soe pan , “ Emöm to iu nat nem po vavaasis voon vëh nën to vavaasis suk nom .
44017020	A ma meh tah möm to pënton nem nën to vavaasis nom , to voon ke non pemöm , ivëh , kemöm iu nat nem pa pusuneah . ”
44017021	A taateß va pa napan varih Atëns me a ma teß va pa ma meh muhin to teß ne manih Atëns to teß varoe ne sih pa vahutët suk a ma vavaasis voon nee to tënan ne .
44017022	Ivëh , ke Pöl sun pa matëëra nap pëpënton vahutët , pareß soe pan , “ Eöm varih a napan va Atëns . Eöß to ep noß neöm o teß to vaman rakah nem a ma sosoenën vapikpiuk .
44017023	Eöß to nönö vah noß manih koman a vöön peöm , paröß ep in a ma iuun hinhin peöm . Paröß ep in a pah pok nöm to kiun manih tonun pan , ‘ Manuh pe Sosoenën möm to hikta nat nem peß , ivëhkëk , emöm to kë e nem pa ëhnaneah . ’ Eß e Sosoenën poan ivëh , nöß to sosoe ka noß neöm kuru vëh .
44017024	E Sosoenën to nok voh o oeh me a ma moeh tah kurus rakah varih to teß hop ne nën na to ep no . Eß e Sunön va pa vöön va kin me po oeh , pareß hikta teß non pa iuun hinhin apuh eok po teß .
44017025	E Sosoenën to hikta kökööt non ta pah tah no o teß se vaßaus poë , suk eß koman to heß o toßtoß me a Tuvuh Vasioß peß manih pa ma napan , pareß vaßaus non raoe pa ma tah nee to iu ne .
44017026	E Sosoenën to nok voh e Adam , keß vataman voh in a napan varih po oeh vëh , pareß vahoß raoe pa ma muhin nee se teß nee . E Sosoenën koman to vahoß vovoh voh en po poen no o teß se mët me a muhin nee se teß nee .
44017027	E Sosoenën to nok voh a ra , pan ea se vaiu no eah marën a taum eah . Ivëh , ke Sosoenën to hikta teß varo këh a rora .
44017028	Suk manih peß , ea to teß toßtoß no ko nönö vah no , ko teß no . Vamanih pa ö no a teß nat to soe voh pan , ‘ Ea me a ma pus koaß pe Sosoenën . ’
44017029	Ivëh , kea a ma koaß pe Sosoenën , ea se nat no koman no pan e Sosoenën to teß va e non manih pa tah nößnës no o teß to nës tariuk suk o nat peß taneß pa vös , silvaß , me pa gol .
44017030	E Sosoenën to hikta koman hah non a ma hat moaan pa napan , ivëhkëk kuru vëh , eß to iu non a napan varih po oeh kurus se panih a ma taateß hat pee , ko heß rea manih peß .
44017031	Suk ataeah , e Sosoenën to vateß voh en po poen neß se kiiki a ma hat pa napan kurus . Manih po poen pamëh , a teß ne Sosoenën to vateß voh , eß e Ieesuß se kiiki a ma hat koman pea pa taateß totoopin peß . Ivëh , ka sun hah pe Ieesuß to vataare e non pea pa ö neß to teß e non a tasun marën a kiiki a ma hat pea . ”
44017032	A napan to pënton a ö ne Pöl to vavaato suk non a sun hah taneß po vapeepe , ko meoh upöm pee vavovoeak e ne peß . Ivëhkëk , a meh teß to soe pan , “ Emöm to iu pënton hah nem o vahutët va pa sun hah taneß po vapeepe , eß ataeah ? ”
44017033	E Pöl to vahik vaato me raoe , ko këh tavus en pee .
44017034	A ma pah teß to tavus ee o teß va po vaman pa ö nee to pënton o vavaasis pe Pöl . A paeh pee e Dionisius , a teß va po vakum vëh nee to pokaß ne Areapakas , ke köövo me , a ëhnaneah e Damaris , me a ma meh upöm teß to vaman .
44018001	Vasuksuk ne Pöl to këh en pa vöön va Atëns , pareß nö pet en pa vöön va Körin .
44018002	Manih Körin , eß to ep in a to Jiuß a ëhnaneah e Akuilaß to koaß manih muhin Pontus , eß to taneß varuß maß po oeh va Italiß pen e köövo peß Prisilaß . Ee to nö voh maß nën , suk a teß sunön va Room , e Sisaß Klödius to taß a ö no Jiuß kurus se këh a vöön apuh va Room . Ivëh , ke Pöl nö en pa ep pee , pareß teß vaßpeh me non pee .
44018003	E Pöl to kiu vaßpeh me e non pee pa nok a ma iuun teßteß vah , pare vavoen nee . A moniß nee to kon to vaßaus non raoe pa voen taëën me a ö kokoroh .
44018004	Pa ma Poen Apaapo manih koman iuun hinhin soneß , e Pöl to vavahutët me non o Jiuß , me o meoh upöm teß va po to Grik , pan ee se panih a ma kokoman pee , ko vaman e Ieesuß pare heß rea manih peß .
44018005	O poen ne Saëlas pen Timotiß to taneß maß pa muhin va Mësadoniaß , ko vos maß , e Pöl to koe en pa kiu moniß peß , pareß teß varoe non pa heß a Soe Vih me a vavaasis , ko vamaaka ke ra ma napan pan , e Ieesuß e Kristo .
44018006	Ivëhkëk , o Jiuß to vavovoeak e ne pa soe pe Pöl , ko sosoe vahat e ne peß . Ivëh , keß susunuh o kusan vëh to teß non po ohop peß , pareß soe ke raoe pan , “ Eß a tah koman peöm , eöm se keh heß tonun a Soe Vih pe Sosoenën , paröm ro em , eß eöm koman . Eöß hikta se teen noß a ro peöm . Taneo non kuru , eöß se nö eoß pa heß a soe manuh po teß varih to hikta teß ne pan ee ro Jiuß . ”
44018007	Ke Pöl tavus këh en maß pa iuun hinhin soneß ko nö , pareß teß e non pa iuun pe Titius Jastus eß a teß to hikta teß non a to Jiuß . Ivëhkëk , eß to vasunön non sih e Sosoenën . A iuun peß to eok non havin a iuun hinhin soneß .
44018008	E Krispas , eß e susun va pa iuun hinhin soneß po Jiuß , eß to vaman non e Sunön , me a tapaiuun peß , me a ma meh teß peo va Körin to pënton a soe ko vaman , kee pupui ee pee .
44018009	Pa pah popoen ne Pöl to tata non e Sunön to sosoe ke non poan pan , “ Koe a naöp , parën sun vakis pa vatvus a Soe Vih ,
44018010	suk eöß to teß vaßpeh me e noß pën , ka hikta teß se miröß a oah , peß a nap peo va pa vöön vëh se tavus ee a napan peöß . ”
44018011	Ivëh ke Pöl teß en po pöh kirismas me a tönim me a paeh sivö manih vöön Körin pa vavaasis a ma napan pa soe pe Sosoenën .
44018012	O poen ne Galioß to teß non a teß sunön va pa muhin va Grik , Akaëaß , o Jiuß to vatönun ko vaheheve me ne pe Pöl , pare öt poë ko vateß ee peß po vahutët .
44018013	A napan to soe ke Galioß pan , “ A teß vëh to punöß non pa panih o kokoman pa napan po vavaasis peß , pan a napan se vaman e Sosoenën pa taateß to kenet e non pa taateß po Jiuß . ”
44018014	E Pöl to iu vaato non , ke Galioß soe ke ro Jiuß pan , “ Eöm o Jiuß , a teß vëh se keh kök voh a taateß me a hat apuh taeah neß to nok , a , eöß se pënton eoß pa soe peöm .
44018015	Ivëhkëk , o vaato vëh to teß koman hah e non peöm , suk a ma ëhnan , me a taateß koman peöm , eöm koman se vahik ko vavihvih hah ëm . Eöß hikta se kiiki noß a tah pamëh . ”
44018016	Ko vahik en pa vaato , pareß veo tavus këh en pee pa iuun pëpënton vahutët .
44018017	A ma napan to heve , ko not ee pe Söstënes , a teß susun va pa iuun hinhin soneß , pare ip poë matan a iuun pëpënton vahutët . Ivëhkëk , e Galioß to hikta koman vi non a ö no a napan to ip e Söstënes .
44018018	E Pöl to teß varë me en po teß va po vaman manih pa vöön va Körin . Moaan voh e Pöl to nok a soe kikis manuh pa matan e Sosoenën , ivëh , keß koe a kui a uvineah . E Pöl , ke Prisilaß , pen Akuilaß to nö ee manuh pa vöön va Sënkriaß . Po poen nee se tok po paröß pa ö se nö Siriaß e Pöl to kui hah a uvineah , suk a soe kikis peß manuh pe Sosoenën neß to vaßpuh en . Kee tok po paröß ko nö ee .
44018019	Ee to vos ee pa vöön va Ëfësus , ke Pöl këh en pe Prisilaß pen Akuilaß , pareß ho en pa iuun hinhin soneß po Jiuß , ko vavaato me e non po Jiuß .
44018020	Ko teß va po vaman hi poë pan , “ Eën se teß varë me voh a no möm manih , ” Ivëhkëk eß to koe en .
44018021	Eß to piun raoe pa ö neß to nönö non , ko soe pan , “ Eöß to vavatet noß o iu pe Sosoenën , eß se keh iu non eöß se hah maß manih peöm . ” E Pöl to tok po paröß , ko këh en pa vöön va Ëfësus .
44018022	E Pöl to kunah këh o paröß manih pa vöön va Sisariaß , pareß nö en Jerusalëm pa ep , ko vaato me o teß va po vaman . Pareß oah pet en pa vöön va Antiök pa muhin va Siriaß .
44018023	E Pöl to hikta teß varë manih pa vöön va Antiök , pareß oah pet en pa ma vöön manih pa muhin va Galesiaß , me Frigiaß , to vavaeh hah nö non o vaman pa ma napan .
44018024	A pah to Jiuß , a ëhnaneah e Apölos , eß a teß va Alëksëndriaß to nö maß manih vöön va Ëfësus . A ö vavaato a peß to paraß vih , eß me a teß nat vi to nat vavih non o Puk Vapenpen .
44018025	O upöm teß to vaasis e Apölos a Taateß pe Ieesuß , keß vavaasis vakis non , me eß to vavaasis vatotoopin non a ma napan pa ma kiu ne Ieesuß to nonok voh non . Ivëhkëk , eß to nat varoe non a pupui pe Jon Tövapupui .
44018026	Eß to taneo en pa vatvus a ma soe koman iuun hinhin soneß , pareß hikta teß naöp non pa vaato . E Prisilaß pen Akuilaß to tënan poë , pare me ee peß manuh pa iuun pee , pare vamaaka vavih ke poë a Taateß pe Ieesuß neß se vatet non .
44018027	E Apölos to iu nö non pa muhin va Grik , ivëh , ka napan va po vaman to teß ne pa vöön va Ëfësus vaßaus ee peß . Ee to kiun vovoh na o kiun manih pa napan va po vaman manuh Grik , pan a napan se anoeh ne maß poë . Po poen neß to vos manuh pa muhin va Grik , eß to pah vaßaus vavih en po teß varih no o ururuan pe Sosoenën to vaßaus voh raoe , kee tavus a napan va po vaman .
44018028	A ma vasosoëri peß me ro Jiuß to rëh en pa ma napan , kee vaman ee po vavaasis peß komön o Puk Vapenpen , pareß vamaaka ken po Jiuß , pan e Ieesuß , e Kristo , a teß se hehe a ma napan .
44019001	E Apölos to teß non pa vöön va Körin , e Pöl he suk a hanan to koe non muhin , ko vos en pa vöön va Ëfësus . Manih Ëfësus , eß to ep in a ma teß va po vaman to teß ne .
44019002	Pareß hi raoe pan , “ Eöm kës to kon voh em pa Tuvuh Vasioß pa ö nöm to tavus o teß va po vaman ? ” Kee piun , pare soe vamanih pan , “ Emöm to hikta tënan ta tah to teß va non manih pa Tuvuh Vasioß . ”
44019003	Ke Pöl hi raoe pan , “ A pupui taeah poß nöm to kon voh ? ” Kee piun , pare soe pan , “ Emöm to kon a pupui vëh ne Jon Tövapupui to vavaasis voh a möm . ”
44019004	Ke Pöl piun , pareß soe pan , “ A pupui voh pe Jon , eß to teß suk voh non a napan varih to panih a ma taateß hat pee , pare vaman . Eß to soe ke voh a napan va Israël a ö nee se vaman a teß vëh se suk maß poan , ivëh e Ieesuß . ”
44019005	Ee to pënton a soe pamëh , kee pupui varuß ee pee pa ëhnan Sunön e Ieesuß .
44019006	E Pöl to vahoß a koreneah manih pee , ka Tuvuh Vasioß nö en maß manih pee , kee vavaato ne pa ma meoh to . Ka Tuvuh Vasioß vaßaus en pee pa vatvus a soe ne Sosoenën to heß raoe .
44019007	A napan to onöt va ne manih po havun teß me a pöök .
44019008	Pa kukön sivö koman a ma Poen Apaapo ne Pöl to hoho non pa iuun hinhin soneß po Jiuß , pareß vaeheh me e non pa napan , pan ee se vaman e Ieesuß me a Matop Vih pe Sosoenën . Eß to vasosöë vatëh me non raoe , pareß kehkeh non a ö nee se vaman e Ieesuß , ka peo va pee to pënton ko vaman ee pe Ieesuß .
44019009	Ivëhkëk , a ma meh va pee to koe rakah ee pa panih a ma taateß pee , ko vaman e Ieesuß , pare vövöknah vateeraß e ne pa taateß va pa vatet a Taateß pe Ieesuß . Ivëh , ke Pöl këh en pee , ko me varoe a ma teß va po vaman , ko këh ee pa nap vatösoe . Pa ma poen kurus ne Pöl to vavaato me non a ma napan pa Soe Vih koman a iuun apuh vavaasis pe Tiranus .
44019010	E Pöl to vavaasis non a napan a Soe Vih komön o pöök kirismas manih pa napan va pa muhin va Esiaß . O Jiuß me o upöm teß to hikta teß ne pan ee ro Jiuß to pënton ee pa soe pe Sosoenën .
44019011	E Sosoenën to vatvus koe non a ma vu tah vatoksean manih pa koren e Pöl .
44019012	A ma tah ne Pöl to vaneah non vamanih po keoß rara hikhiuk hikiß , me o rara peß to teß me ne o kikis pe Sosoenën . Ee se teß manuh po teß to haraß ne a ma mët , ko vahoß manih pee ka ma mët pee hik ee . Ka ma teß öt po oraß hat no oraß hat se tavus këh ee pee .
44019013	A ma pah to Jiuß to nönö vah ne to punöß ne pa veo tavus o oraß hat manih pa ëhnan e Ieesuß Sunön . Ee se soe ke o oraß hat pan , “ Eöß to taß a oah oraß hat pa ëhnan e Ieesuß vëh ne Pöl to vavaasis e non , sën tavus këh maß a teß vëh . ”
44019014	Eß to teß non a tönim me a poa koaß oeteß pa to Jiuß , eß a teß sunön ësës heß a ëhnaneah e Skivaß . A ma koaß varih to punöß ne pa taß o oraß hat pa tavus këh o teß .
44019015	Ivëh , kee punöß ee pa veo tavus a oraß hat këh a teß , ka oraß hat piun raoe pan , “ Eöß to nat e noß pe Ieesuß , me e Pöl to teß me ne po kikis va pa veo tavus o oraß hat , ivëhkëk , eöm poß eretereh ? ”
44019016	Ka teß vëh a poan oraß vapus me raoe , ko onoah rakah en pee , kee ereraß ee , ka ma rara pee tökrus këh ee pee . Ivëh , kee rusin këh ee pa iuun o pehpeah .
44019017	O Jiuß me o upöm teß to teß ne pa vöön va Ëfësus to pënton a tah vaßih to tanok , ko pah naöp suntan ee . A napan to kë rakah ee pa ëhnan e Ieesuß e Sunön .
44019018	A nap peo va po vaman to nö ee maß pa soe vatamak matëëra napan kurus pa ma hat nee to nonok voh ne .
44019019	Ka ma teß varih to ororaß teß voh ne , me o upöm teß nonok ëtoß hat , eße me to teß maß a ma puk ne to kiuntön voh a ma ëtoß hat , pare ununun ko ës matëëra napan . Eß to vataare non pan , ee to panih a ma taateß hat moaan pee . Ee to ëh o voen in a ma kiuntön poë varih , keß oah non a paeh milion kinaß .
44019020	A Soe Vih pe Sunön no a napan peo to pënton vatëh e ne , ivëh , ka nap peo rakah to pënton , pare vaman ee pe Ieesuß .
44019021	A napan to kon vavih ee pa Soe Vih pe Sosoenën , ka Tuvuh Vasioß kuin en po haharaß pe Pöl pa nö koe manih pa muhin va Mësadoniaß , me Grik , pareß oah pet en Jerusalëm . Eß to soe pan , “ Eöß se vos manih Jerusalëm , paröß nö pet eoß manuh Room . ”
44019022	Eß to vanö vovoh en pe Timotiß pen Erastus , a poa teß to vaßaus ne sih poë , kee nö ee manuh Mësadoniaß . E Pöl he teß hah e non pa ma meh poen manih pa muhin va Esiaß .
44019023	Manih po poen pamëh manih Ëfësus a nap peo rakah to vaheheve me ne a napan to vaman ne Taateß pe Ieesuß e Sunön .
44019024	A pah teß nënës tah nößnës pa vös silvaß , pareß vavavoen non , a ëhnan a teß pamëh e Demitrius . A kiu peß pa nënës tah nößnës , eß to nës a ma tah nößnës , kee matan rakah va ne manih pa iuun hinhin apuh pe sosoenën köövo vëh e Atemis . A nap kiu peß to kokon ne a moniß apuh pa kiu pamëh .
44019025	E Demitrius to vaoe o vakum , me a nap kiu peß , me a ma meh teß to nat ne a pah kiu , pareß soe ke raoe pan , “ Eöm to nat e nem , o voen apuh pea to taneß no maß pa kiu varoe kovëh pa nënës tah nößnës . ”
44019026	Eöm to nat , ko ep e nem pa teß vëh e Pöl to rëh ke a nap peo , ko vanun en po kokoman pa napan . Eöm to ep , ko pënton e nem pataeah ne Pöl to nonok non . Eß to hikta vavaasis varoe non manih pa vöön va Ëfësus , ahik , pa ma ö kurus me manih pa muhin va Esiaß . Eß to vavaasis non pan , “ A ma tah nößnës , nës tariuk pa teß to hikta teß non e sosoenën vamaman . ’
44019027	A soe vëh ne Pöl to vavaasis non to vaßnaöp , ko antoen e non pa miröß a kiu kokon moniß vaßpuh pea . A soe pamëh to antoen e non pa rëh ke o vaman pa nap peo , kee këh e sosoenën köövo Atemis . Eß hikta teß hah non e sosoenën pea . Moaan voh a ma napan varih pa muhin Esiaß , me pa ma meh muhin to hinhin voh ne e sosoenën Atemis , ivëhkëk , o vavaasis pa teß vëh e Pöl to vöknah en pa ëhnan e Atemis . ”
44019028	A napan to pënton a soe pe Demitrius , pare heve ko taneo ee pa peat ko soe pan , “ Atemis e sunön va Ëfësus . ”
44019029	A napan va pa vöön va Ëfësus to taoa suntan rakah ee , ko ötöön ee pa poa teß , e Gaëus , pen Aristakus , a poa teß va Mësadoniaß to nönö vaköp vah me ne e Pöl , ko rëh nönö ee pee pa ö vatötönun .
44019030	E Pöl to iu nö e non topnin a napan pa vaato , ivëhkëk , o teß va po vaman to soepip ee pe Pöl pa nö .
44019031	A ma pah teß sunön va pa kaman , eße a ma vakamöß pe Pöl , to soepip e Pöl se nat non nö manuh pa ö vatötönun .
44019032	A napan varih to vatötönun to pah vatoeßnën rakah e ne , ko kokoman pee nun rakah en , ka ma meh teß vavaato suk e ne pa ma meh tah , suk eße to hikta nat ne pataeah nee to vatönun suk maß .
44019033	O Jiuß to vateß e Alëksantaß manuh po matan pa soe vamaaka , suk ataeah ka napan vatoeßnën ne . Ka ma pah teß ep poë ko koman ne pan , e Alëksantaß to teen non pa tah pamëh . E Alëksantaß to kë a koren , ka napan vatotomin ee , keß soe vamaaka ken pee pa pusun in a soe .
44019034	Ivëhkëk , a napan to inan ee pe Alëksantaß a to Jiuß , ivëh , ka napan taoa vaßpeh ha kov ee pan , “ Atemis e sunön va Ëfësus . ” Ee to sosoe va ne nën pa poa aoaß rakah .
44019035	A pah teß susun va pa kaman to soepip en pa napan pa vatoeßnën , pareß soe pan , “ Eöm a napan va Ëfësus . A teß teh to hikta nat non pa iuun hinhin apuh ne Atemis to teß non na to matop no , me a vös no a napan to hinhin ne manih peß to vuß taneß voh maß kin ?
44019036	Ahikta teß to antoen non a vonih a poa tah poë varih , ivëh , köm se teß vatö ko nat nem nok ta pah hat vamanih pa nap papön . Eöm se vatotomin varoe ko koe a peat .
44019037	Eöm to me maß a poa teß varih , ivëhkëk , eße to hikta kaveo taneß ta pah tah manih pa iuun hinhin vëh , me a ö nee to hikta soe vahat manih pe sosoenën köövo vëh e Atemis .
44019038	E Demitrius me a nap kiu peß , se keh iu vateß ne tah teß po vahutët , eß to teß non o poen koman va po vahutët no a kaman to vateß voh .
44019039	Ivëhkëk , eß se keh teß non a meh tah nöm to iu nem , eöm se vatotoopin komön o poen pamëh .
44019040	Ea to antoen e no pa teen a hat pamëh , suk ataeah , kuru ea to nok vu a peat apuh . Ahik rakah tah pusun in a peat pamëh . Ea to hikta teß me no ta piun vih na se heß o teß pëpënton vahutët . ”
44019041	A teß susun va pa kaman to vaato vahik , pareß taß en pa napan pa nö .
44020001	A ma vaheve me vatoeßnën pa napan to hik en , ke Pöl vaoe a ma teß va po vaman , kee tönun ee maß manih peß . Keß heß a ma teß va po vaman a soe kikis va pa vaeh o vaman pee . Eß to vahik ko soe vavihvih me raoe ko nö en pa muhin va Mësadoniaß .
44020002	E Pöl to vovos non o vöön eß he pa vavaasis nö a ma napan , me a vaeh o vaman pee pa ma soe vih peß , pareß tavus en pa muhin va Grik .
44020003	E Pöl to teß non manih Grik pa kukön sivö . Pareß vamatop en pa tok po paröß to nö manuh Siriaß , ko Jiuß vanat e ne pa ö nee se ip vamët poë . Ivëh , ke Pöl koman en pa ö neß se hah koe manuh pa muhin va Mësadoniaß .
44020004	E Sopataß sunaiß e Pirus eß a teß va pa vöön va Beriaß , eß to nö vaßpeh me e Pöl . Me a poa teß va pa vöön va Tesaronaëkaß , e Aristakus , ke Sekandus , me e Gaëus va Derbeß , ke Timotiß , ke Tikikus , ke Trofimus va pa muhin va Esiaß , ee kurus to nö vaköp me e Pöl , pare vos ee manuh Filipaë pa ö neöß e Luk to teß noß .
44020005	Eße a ma teß varih to vovoh ka möm , pare anoeh ne maß pa vöön va Troas .
44020006	O Poen Apuh pa Taëën Hikto Is to oah en , kemöm tok po paröß , ko nö em po tönim poen manih tahiß , pamöm vos manuh pa vöön va Troas , ko ep i raoe ko teß em po pöh nënkikiu nën .
44020007	Po poen vamomoaan in o nënkikiu , pa popoen emöm to vatönun pa kon a komonioß . Ke Pöl vavaasis non a ma napan ka muhin topnin poen rakah en . Suk po meoh poen e Pöl se këh en pa napan ko nö pet en .
44020008	A ma ram peo to ësës ne koman a piprom va kin vëh möm to kum nem .
44020009	Ka pah teß sekaß , a ëhnaneah e Iutikus to ihoß non po uintoß . E Pöl to vavaasis avoeß e non pa napan pa Soe Vih , ke Iutikus pënton non e Pöl pareß mamaasoe rakah en , ko koroh en . Eß to kuß taneß maß po uintoß va pa iuun va kin pa vakön piprom , ko vuß en na po oeh . Kee kunah maß , ko kon ee peß to mët en .
44020010	E Pöl to kunah en maß , pareß pët poan pareß soe , “ Koe a koman vakarë , eß to teß toßtoß e non . ”
44020011	Pöl to hah peah en , pareß taneo pa nok a komonioß pee . A komunioß pee vëh , eß to kon a taëën , pareß kökök ke ro teß va po vaman kee ëën pare kaaktön a taëën po voaën . Ee to vavihvih me ee peß . A muhin to maaka en maß eß he vavaasis avoeß e non pa napan , pareß pah këh poß raoe .
44020012	A teß sekaß vëh to toß hah , kee me ee peß manuh iuun . Ee to vaeö vi rakah , suk a teß pamëh to toß hah en .
44020013	Emöm to vovoh em to tok po paröß to nö non vöön Asos . Manih Asos emöm se ep in e Pöl to se suk maß a hanan .
44020014	E Pöl to ep ka möm Asos , pareß tok en po paröß nën , kemöm nö em vöön va Mitilini .
44020015	Po meoh poen emöm to këh em pa vöön va Mitilini to tok po paröß , ko vos em pa To soneß va Kios . Po meoh poen emöm to vos em vöön va Samos . Ko meoh poen emöm to vos poß em vöön va Maëlitus .
44020016	E Pöl to hikta iu hah koe non pa vöön va Ëfësus , suk eß to hikta iu vaoah poen non manih muhin va Esiaß . Eß to iu vëvëhöß nö non to vos momoaan in o Pëntëkös , eß o Poen Apuh po Jiuß manuh Jerusalëm .
44020017	E Pöl to teß non Maëlitus , pareß vanö a teß me a soe manuh pa nap susunön po rotuß manih Ëfësus , pan eß to iu ep non raoe .
44020018	A nap susunön va po rotuß to nö ee maß , ke Pöl soe ke raoe pan , “ Eöm to nat e nem pa ö nöß to nonok voh noß a kiu pe Sunön po vamomoaan pa ö nöß to tavus maß manih muhin va Esiaß , me pa ma poen nöß to vavaasis voh a no neöm , ko okook ka noß na neöm manih pe Sunön .
44020019	Eöm to nat e nem , o Jiuß to vanat voh e ne pa ö se vöknah a ma vavaasis peöß , me eöß to kon voh a ma punöß me o punis manih po Jiuß . Ivëhkëk , eöß to vöknah a ëhnaneoß , paröß tavus a teß kikiu pe Sunön .
44020020	Eöm to nat e nem eöß hikta ötöön hah voh ta meh soe pa ö nöß to vavaasis a no neöm koman a ma iuun , me pa ma ö vatötönun peöm .
44020021	Eöß to vavatvus tamoaan voh noß a Soe Vih manih po Jiuß , me o upöm teß to hikta teß ne pan ee ro Jiuß , pan ee se panih a ma taateß hat pee ko heß rea manuh pe Sosoenën ko vaman e Ieesuß e Sunön pea .
44020022	Ka kuru vëh , eöß to vatet noß a Tuvuh Vasioß , vamanih peöß se nö Jerusalëm , to hikta nat noß na ataeah se tavus a neoß manuh Jerusalëm .
44020023	Eöß to nat varoe noß , manih pa ma vöön kurus nöß se vos a Tuvuh Vasioß to sosoe ka non eoß pan , ‘ Eën se ho pa iuun nohnoh me a ö sën teß a ma punis peo . ’
44020024	Ivëhkëk , eöß hikta koman noß a sionin me o toßtoß peöß to teß oah non . Ahik , eöß to iu vahik noß a kiu vëh ne Sunön e Ieesuß to heß voh a neoß , ivëh , pa vatvus a Soe Vih va po ururuan pe Sosoenën manih pa ma napan .
44020025	Eöß to nönö vah voh noß topnin neöm , paröß vavatvus noß a Soe Vih va pa Matop Vih pe Sosoenën . Ka kuru vëh eöß to nat e noß , a hikta paeh va peöm se ep amot hah ka neoß .
44020026	Ivëh , köß se soe keoß peöm pa soe kuru vëh . Ta paeh va peöm se keh vatösoe non , pareß hikta vaman non e Ieesuß pareß keh ro , eß hikta teß non pan , eöß se teen a tah pamëh .
44020027	Suk ataeah , eöß to hikta kokoaan voh noß ta pah soe pe Sosoenën manih peöm .
44020028	Eöm se matop ka nem , me o vakum teß va po vaman , a Tuvuh Vasioß to vateß voh a neöm se ut nem raoe . Eöm se ut vavih nem , paröm matop nem a napan va po vaman varih ne Sosoenën to voen hah voh po eraß pe Ieesuß .
44020029	Eöß to nat e noß , eöß se keh nö eoß , a ma teß vavaasis piuk se hop topnin neöm vamanih po këh poa pa miröß o vakum teß va po vaman . Ee se punöß e ne pa rëh ke o vaman pa napan varih pa ma vavaasis piuk pee .
44020030	O poen se tavus amot maß no a ma teß va po vakum koman peöm se piuk , ko rëh ke o vaman pa napan pa vatet raoe .
44020031	Ivëh , köm se ut vavih nem , paröm kokoman hah na pa ö no a hunun mataneoß to takoß suk voh a neöm pa ö nöß to vavaasis a neöm a Soe Vih pa ma popoen , me pa potan komön o kukön kirismas .
44020032	Kuru vëh , eöß to vahoß a neöm pa koren e Apuh vaßpeh me o ururuan peß . Eß se vaeh a neöm , pareß heß a neöm a ma tah neß to vamatop anoeh voh a neöm , a ma tah vihvih varih eß se heß a napan neß to vaneah voh , pan ee a napan peß .
44020033	Eöß hikta manin ro voh ta vös silvaß , vös gol , me to ohop pa ta pah teß .
44020034	Eöm to nat koman e nem , eöß to vaßaus koman hah voh a noß pa kiu me pa kon a ma tah nöß to kökööt voh noß , ko vaßaus me voh noß a ma teß varih to kiu vaßpeh me voh a no neoß .
44020035	Eöß to vataare voh a neöm a ma kiu peöß , köm se nok suk a kiu peöß ivaßih , ea se vaßaus a ma teß to hikta onöt ne a vaßaus hah rea , para koman no a soe voh pe Sunön Ieesuß , neß to soe voh pan , ‘ O vaeö pa teß vëh to heß a meh teß a tah , to teß oah rakah e non po vaeö pa teß vëh to öt . ’ ”
44020036	E Pöl to vahik vaato me ra nap susunön ko vatokon , pareß hin manuh pe Sosoenën vaßpeh me raoe .
44020037	Ee to tamak ko vaokook pa ö nee to vaöt koren me ne Pöl .
44020038	Ee to tamak vi rakah ne e Pöl se këh raoe me a soe neß to soe voh pan , “ Eöm se hikta ep amot hah ka no neoß . ” A napan to me e Pöl manuh po paröß pa aton poë .
44021001	Eöß e Luk kere Pöl to soe vavihvih ke ra napan va Ëfësus , pamöm tok poß em po paröß , ko paröß nö totoopin rakah en pa To va Kos . Ko meoh poen nemöm to vos em pa vöön va Rodes , ko taneß nën ko nö pet em Pataraß .
44021002	Manih Pataraß , emöm to ep in o paröß to nö non manuh pa muhin va Fonisiaß , pamöm tok ko nö em .
44021003	Emöm to öök em pa ö möm to ep i na a To va Saëprus , ko nö kem pa papmatö , pamöm vos em pa muhin va Siriaß . O paröß to ankaß en pa vöön va Taëaß pa ö neß se vöknah a kakoß .
44021004	Emöm to taum a ma teß va po vaman nën , ko nö em pa teß vaßpeh me raoe po pöh nënkikiu . O kikis pa Tuvuh Vasioß to heß soe a napan , kee soe ke Pöl a ö neß se nat non nö manuh Jerusalëm .
44021005	A ma poen möm to pët teß vaßpeh nem to hik ee , kemöm këh em pa vöön pamëh . Ka ma tapaiuun to me a möm pa aton . Kemöm to tönun manih po kösan ko vatokon , pamöm hin nën .
44021006	Pamöm soe vavihvih ke raoe , kee hah ee vöön , kemöm tok po paröß ko nö em .
44021007	Emöm to taneß pa vöön va Taëaß to nönö avoeß e nem po paröß , ko vos em pa vöön va Tolemës , ko soe vaeö kem po teß va po vaman , pamöm teß me em pee po pöh poen .
44021008	Po meoh poen nemöm to nö pet em , ko vos em pa vöön va Sisariaß , pamöm teß e nem pa iuun pe Filip , a teß to vatvus non sih a Soe Vih pe Ieesuß . Eß a paeh va pa tönim me a poa teß varih nee to vateß momoaan voh maß manih Jerusalëm marën a vaßaus o aposol .
44021009	E Filip to teß non a taanaß koaß mon hikta vaen to teß me ne o heß pa heß a soe pe Sosoenën .
44021010	A ma poen nemöm to teß nem Sisariaß , ka pah teß vanënën soe a ëhnaneah e Agabus to taneß maß pa muhin va Jiutiaß .
44021011	Eß to nö maß pemöm , pareß kon o ka voh pe Pöl , ko noh a koren me a moneah , pareß soe pan , “ A Tuvuh Vasioß , to soe vamanih , ‘ E tövaneah po ka voh vëh no Jiuß va Jerusalëm se nohnoh va in poë manih , pare heß o teß varih to hikta teß ne pan ee ro Jiuß . ’ ”
44021012	Emöm me a ma teß va po vaman to pënton a tah vëh , pamöm hin vakis e Pöl se nat non nö manuh Jerusalëm .
44021013	Ivëhkëk , e Pöl to piun , pareß soe pan , “ Suk ataeah , köm okook nem , paröm mimiröß nem o kokoman peöß ? Eöß to vamatop e noß pa ö nee se nohnoh a neoß manuh Jerusalëm , me pa mët pa kë a ëhnan e Sunön Ieesuß . ”
44021014	A ma soe möm to soe keah to hikta onöt non a panih o kokoman peß . Kemöm soe em pan , “ Eß se nok suk o iu koman pe Sunön . ”
44021015	Emöm to teß a ma meh poen , ko vamatop a ma tah pemöm ko nö em Jerusalëm .
44021016	Emöm to vos Jerusalëm ka napan va po vaman pah vaeö rakah ee pemöm . A ma teß vamomhë va Sisariaß to nö vaßpeh me a möm manuh pa iuun pe Nason , suk , emöm to iu nem pa teß vaßpeh me eah . E Nason , eß a teß va Saëprus , me eß a teß to vaman vëhöß po poen neß to pënton vamomoaan a Soe Vih pe Ieesuß .
44021017	
44021018	Po meoh poen e Pöl to me a möm pa ep pe Jëmis . A nap susunön va po rotuß me to pah teß e ne po poen pamëh .
44021019	E Pöl to ep raoe , pareß heß a soe vaeö peß , ko hutët ke raoe a ö ne Sosoenën to vaßaus va in o teß varih to hikta teß ne o Jiuß manih pa ma kiu kurus neß to nok .
44021020	A nap susunön to pënton vahik o vahutët pe Pöl , pare kë rakah a ëhnan e Sosoenën . Pare soe ke Pöl pan , “ Kea , eën se ep , o Jiuß peo rakah to vaman voh ee pe Ieesuß . A ma teß poë varih to eh rakah e ne pa vatet o Vavaasis pe Mosës .
44021021	O Jiuß to hikta vaman ne Ieesuß to vavatët raoe pan , eën e Pöl to vavaasis nom o Jiuß varih to teß vaßpeh me ne o teß varih to hikta teß ne pan ee ro Jiuß pa ma meh muhin , a ö see nat ne vavatet ne o Vavaasis pe Mosës me a ma meh taateß pea , pare koe a taateß pe a ö kokoaan po koaß oeteß .
44021022	O Jiuß varih to vavatet ne o Vavaasis pe Mosës se nat ka oah to nö maß , ivëh , ka se poß nok ataeah pa vamaaka a ma piuk pee ?
44021023	Eën se nok vamanih pa ö möm to soe ava . A taanaß teß to teß ne to soe voh a ö nee se nok a soe kikis pa matan e Sosoenën .
44021024	Eën se nö me raoe , parën vatet a taateß va pa pupui , parën voen vaßpeh me raoe , kën se tavus hah a teß vih manih pa matëëre . Ka napan se nat ne a soe nee to soe voh manih pën , eß o piuk . Kee se nat va ne manih , eën to vavatet e nom po Vavaasis pe Mosës .
44021025	Ka manih po teß varih to hikta teß ne pan ee ro Jiuß to vaman voh ee , ea to vanö voh na o kiun to soe vanat non a ma tah na to vaonöt . Ea to soe vanat raoe se nat ne ënëën ne a ma vönaß varih no teß to hikta vaman ne e Ieesuß to ip vamanih po heß manuh po sosoenën vapikpiuk . Me a ö see koe a ëën a vönaß no eraß to hikta takoß me a vönaß takon , pare teß ke këh ne a taateß rëhrëh . ”
44021026	Po meoh poen ne Pöl to nö vaßpeh me en pa ma teß poë varih to nok voh a soe kikis manih pe Sosoenën , pa teß hop pa taateß pupui vavoon rea marën a tavus hah a teß vih pa matëëra napan . Pareß ho en manuh pa Iuun Hinhin Apuh pa ep pa teß ësës heß pa soe vanat poan o poen poanheh no a taateß va pa vavoon hah se hik , suk o poen nee to voon hah ee papaeh see teß a ma heß pee .
44021027	O tönim me o pöök poen se hik en , ka ma to Jiuß va pa muhin va Esiaß ep in e Pöl to teß non koman Iuun Hinhin Apuh . Ee to kuin ee po kokoman heve , ka napan öt ee pe Pöl .
44021028	Pare soe pan , “ Napan va Israël , vaßaus a möm . A teß vëh to nönö vah non pa vavaasis a ma napan va pa ma vöön kurus , kee vöknah e ne pea , a ma napan va Israël , me o Vavaasis pe Mosës , me a Iuun Hinhin Apuh vëh . Eß me a ma teß varih to hikta teß ne o Jiuß to ho ee pa ö vasioß koman pe Sosoenën , keß hikta teß vivihan hah non po epep pe Sosoenën . ”
44021029	Ee to soe vamanih , suk varuß manih pa vöön apuh ee to ep ne e Trofimus a teß va Ëfësus vaßpeh me e Pöl , pare pu ne pan , e Pöl to me ho poan koman Iuun Hinhin Apuh .
44021030	Ivëh , ka napan varih koman a vöön apuh toksean rakah ee ko vatönun maß , pare öt ee pe Pöl , ko rëh tavus këh ee peß pa Iuun Hinhin Apuh . Pare panih kurus ee pa ma hopaß in a Iuun Hinhin Apuh .
44021031	A napan to se ip ee pe Pöl , ivëh , ka napan va po vaman vanö a soe manuh pe susun po teß vëvënsun pan , a napan to teß ne Jerusalëm to vavapus ne .
44021032	Ke susun apuh pa nap vëvënsun kon a ma teß vëvënsun me e susun pee , kee vëvëhöß rakah ee manuh pa napan . A napan to ep in e susun apuh po teß vëvënsun , pare vahik rëp ee pe Pöl .
44021033	E susun apuh to öt e Pöl , pareß taß a ma teß vëvënsun , kee nohtöön poë po pöök uris eh . Pareß hi raoe pan , “ A teß vëh eteh , ataeah neß to nok ? ”
44021034	A napan varih to vatönun a ma soe pee to vakëkëh . Ivëh , ke susun apuh pa nap vëvënsun hikta maaka non pataeah pamëh to tanok , pareß taß en pa nap vëvënsun pa me peah e Pöl koman a iuun pee .
44021035	Ee to me ee pe Pöl manuh pa ö pepeah koe in a iuun , ivëh , ka nap vëvënsun vateß ee peß , suk a napan to heve se ip vamët ee peß .
44021036	A napan peo to vavatet nö ne e Pöl , pare tataoa nee ko sosoe nö ne maß pan , “ Ip vamët öm eah . ”
44021037	A ma teß vëvënsun to oho nö me e ne pe Pöl koman a iuun pee , ke Pöl soe ke susun apuh pan , “ Eöß antoen e noß pa vaato me a oah , ha ? ” Ke susun apuh hi poan pan , “ Eën nat e nom po to va Grik , ha ?
44021038	Eën hikta teß nom a teß va Isip to vapus me voh non a kaman , pareß kon a 4,000 teß ipip vamët teß , kee nö manuh pa moeh upin , ha ? ”
44021039	Ke Pöl piun poan pan , “ Eöß a to Jiuß e sinaneoß to vahuh voh a neoß Tasas manih pa muhin va Room a ëhnan a muhin pamëh a Silisiaß . Eöß a teß va Room . Vaonöt ka neoß ah , köß heß a soe manih pa ma napan . ”
44021040	Ke susun apuh pa nap vëvënsun vaonöt ken pe Pöl , keß sun manih pa ö pepeah ko kë a koren . Ka ma napan vatotomin ee , ke Pöl vaato ken pee po to Hibru o to koman pee .
44022001	“ Kën kea , me kën taman , pënton a neoß öm . Eöß to iu piun noß a soe peöm . ”
44022002	Ee to pënton ne e Pöl to vaato non po to Hibru , pare vatotomin kurus rakah ee . Ke Pöl soe ke raoe pan ,
44022003	“ Eöß a to Jiuß , e sinaneoß to vahuh a neoß pa vöön va Tasas manih Silisiaß , ivëhkëk , eöß to apuh manih Jerusalëm . Eöß e koaß vavaasis pe Gameliel , eß to vavaasis voh a neoß a ma taateß pa kën sipuura . Ivëh , köß eh rakah noß pa vatet e Sosoenën vamanih pa ö nöm to teß va nem kuru .
44022004	Eöß to mimiröß voh noß o voe me ro köövo va po vaman , to vavatet ne a Hanan pe Ieesuß , ko ipip voh noß a ma paeh pee , paröß ötöt voh a ma upöm ko vaho raoe pa nohnoh .
44022005	A Teß Susun po Teß Ësës Heß , me o Vakum Teß Susunön po Jiuß to nat e ne ko se soe kee peöm pa soe peöß a man . Eöß se voh kon a ma kiun manih pee , paröß teß ke ro Jiuß a kën kea pea varih pa vöön va Damaskas , to vaonöt ka no neoß pa ötöt a ma teß varih to vaman ne e Ieesuß , ko me maß manih Jerusalëm to noh ne po uris eh , ko Vakum Teß Susunön po Jiuß se vakmis raoe . ”
44022006	E Pöl to soe pan , “ Eöß to vovos vatët nö voh noß pa vöön va Damaskas , eß he topnin potan non , ko tëkrea maaka rakah to taneß maß akis kopös a neoß .
44022007	Eöß to vuß po oeh , paröß pënton a to , to vavaoe non pan , ‘ Söl , Söl , suk ataeah , kën mimiröß a nom neoß ? ’
44022008	Köß hi na pan , ‘ Eën eteh Sunön ? ’ Keß soe pan , ‘ Eöß e Ieesuß va Nasarët , nën to mimiröß nom . ’
44022009	A napan möm to teß vaßpeh nem to ep e ne po tëkrea , ee to tënan e ne pa vaoe , ivëhkëk , ee to hikta maaka ne a soe pa teß vëh to vavaato me a non neoß .
44022010	Köß hi na pan , ‘ Sunön , eöß se nok ataeah ? ’ Ke Sunön soe ka neoß pan , ‘ Sun ah , parën vos manuh Damaskas , a teß to teß non nën se soe ka oah a kiu ne Sosoenën to vateß a oah . ’
44022011	O tëkrea to parin maaka rakah to vapopoen a mataneoß , köß hikta antoen noß a ep , ka ma teß varih möm to pët teß nem öt pa koreneoß , ko me vos ee peöß Damaskas .
44022012	A pah voe to teß non a ëhnaneah e Ananaës , a teß va po vaman to vavatet non o vavaasis pea to teß non Damaskas no Jiuß to ta ne sih poë .
44022013	E Ananaës to nö vatët maß peöß , pareß soe pan , ‘ Kea peöß Söl , a matömah se maaka kën ep hah . ’ Varuß rakah vakomanih no a mataneoß to maaka köß ep eoß peß .
44022014	Eß to soe ka neoß pan , ‘ E Sosoenën pa kën sipuura to vateß a oah se nat rakah o iu peß , ko ep a Teß no a taateß peß to totoopin rakah , parën tënan a soe to taneß koman maß peß .
44022015	Eën se vatvus a soe peß , pa ma napan kurus pa ma tah nën to ep me pënton .
44022016	Suk ataeah , kën anoeh varë nom ? Sun ah , kee pupui a oah , parën vaoe na a ëhnan e Ieesuß , keß se pupui këh a oah pa ma hat pën . ’ ”
44022017	“ Eöß to nö hah Jerusalëm , paröß hinhin noß koman Iuun Hinhin Apuh , paröß tata ko ep e Sunön to sosoe ka non neoß pan , ‘ Vëvëhöß këh a Jerusalëm , suk a napan varih to hikta se tënan ne a soe nën to vatvus suk a nom neoß . ’
44022018	
44022019	Köß soe pan , ‘ Apuh , a ma teß va po vaman se pënton a neoß , suk ee to nat e ne peöß to oho voh noß a ma iuun hinhin soneß , ko nohnoh voh noß a ma napan , paröß ipip noß a ma teß to vaman ne a oah .
44022020	Eöß to teß voh noß pa ö nee to ip vamët e Stivin , a teß to vatvus voh non a soe pën . Eöß to sun vatët voh noß , ko ut noß a ma ohop rë po teß varih to ipip voh ne e Stivin , köß vapöh kokoman me voh noß a ö nee to ip poë . ’
44022021	Ivëhkëk , e Apuh to soe ka neoß pan , ‘ Nö ah , eöß se vanö varo a oah manuh pa napan to hikta teß ne pan ee ro Jiuß . ’ ”
44022022	O Jiuß to tënan ne e Pöl , keß onöt pa ö neß to soe a ö neß se nö po teß to hikta teß ne pan ee ro Jiuß , ka napan taoa maß , pare sosoe ne pan , “ Me ke öm eah . Ip öm eah , eß to hikta onöt non a ö seß teß toßtoß non . ”
44022023	Ee to tataoa ne ko vataata ne a ma ohop pee , pare kuin o vavoan , keß peah en kin .
44022024	Ivëh , ke susun apuh pa nap vëvënsun soe , kee me ee pe Pöl manuh pa koman iuun po teß vëvënsun . Eß to soe ke raoe a ö nee se rëp e Pöl ko nat pataeah no o Jiuß to tataoa vaheve suk ne .
44022025	Ee to nohtöön e Pöl po uris eh , ke susun pa nap vëvënsun sun vatët e non , ke Pöl soe ke poan pan , “ A taateß pöß to soe vaonöt ke non pea se nok vamanih pa teß va Room ? Eöm to hikta vateß a neoß po vahutët , paröm rëprëp e nem peöß , a taateß pamëh vih e non , ha ? ”
44022026	E susun pa nap vëvënsun to tënan a soe pamëh , pareß nö pa teß vëh to matop kurus non raoe ko soe pan , “ Eën se nok ataeah ? A teß vëh eß a teß va Room . ”
44022027	E susun apuh to nö manuh pe Pöl , pareß hi poan pan , “ Eën se soe ka neoß , eën a teß va Room , ha ? ” Ke Pöl soe pan , “ A . ”
44022028	Ke susun apuh soe pan , “ Eöß to heß voh a moniß apuh , ko tavus a teß va Room . ” Ke Pöl soe varuß pan , “ Ivëhkëk eöß ahik , e sinaneoß to vahuh voh a neoß , köß tavus eoß a teß va Room . ”
44022029	A ma teß vëvënsun varih to se hi e Pöl me a rëp poë to tënan pan e Pöl a teß va Room , ee to vahuk hah ee . Ke susun apuh pa nap vëvënsun kurus nat e Pöl a teß va Room , pareß naöp , suk eß to kök a taateß va Room pa ö neß to noh voh e Pöl po uris eh eß he hikta teß po vahutët .
44022030	E susun apuh po teß vëvënsun kurus to iu nat vavih non pataeah ne Pöl to nok vahat , ko Jiuß heve ne poë . Ko meoh poen ne susun apuh to ihan këh en pe Pöl po uris eh , ko vaoe ununun en po Vakum Teß Susunön po Jiuß , me a ma teß sunön ësës heß , kee vatönun ee . Keß me maß e Pöl ko vasun poan pa matëëre .
44023001	E Pöl to ves rakah non pa nap susunön va po Vakum Teß Susunön po Jiuß , pareß soe pan , “ Kën kea , o kupu peöß to haraß vavih , ko teß maaka rakah e non manih pa matan e Sosoenën , keß öök maß po poen vëh kuru . ”
44023002	A Teß Susun po Teß Ësës Heß , e Ananaës to taß maß a ma teß varih to sun vatët ne pe Pöl pa tapan a rivoneah .
44023003	Ke Pöl soe keah pan , “ E Sosoenën se tapan oah ! Eën to teß va nom manih pa pip no a tonuneah to paraß voon vörep , ivëhkëk , manih koman a pip pamëh eß to paraß pö . Eën to ihoß nom pa kiiki a neoß po Vavaasis pe Mosës marën a vateß a neoß po vahutët . Ivëhkëk , eën he kökök koman e nom po Vavaasis pe Mosës pa ö nën to taß raoe pa tapan a neoß . ”
44023004	Ka ma teß to sun vatët ne pe Pöl soe pan , “ Eën to sosoe vahat e nom pa Teß Susun po Teß Ësës Heß pe Sosoenën , ha ? ”
44023005	Ke Pöl soe pan , “ Kën kea , eöß hikta nat noß eah eß a Teß Susun po Teß Ësës Heß . O Puk Vapenpen to soe va non manih , ‘ Eën se nat nom soe vahat a teß susun to matop non a napan . ’ ”
44023006	E Pöl to nat e non pa ma teß varih po Vakum , o Parësiß , ko meoh upöm o Sëdiusi . Ivëh , ke Pöl soe pan , “ Kën kea , eöß a to Parësiß , eöß e koaß pa to Parësiß . Eöß to vaman noß a teß se mët ko sun hah en . Eß a tah vëh nee to vateß suk a neoß po vahutët . ”
44023007	E Pöl to soe vamanih ko Parësiß me o Sëdiusi heve koman hah ee , ko nok ee po pöök vakum .
44023008	O Sëdiusi to sosoe ne sih a ö no a teß se mët , pareß hikta sun hah taneß po vapeepe , me ahik to ankeroß , me to oraß . Ivëhkëk , o Parësiß to vaman e ne pa kukön tah varih .
44023009	Ivëh , kee taoa vaßpuh oah ee . Ka ma paeh teß va po vakum po Parësiß varih to nat ne sih o Vavaasis pe Mosës soe ee pan , “ Emöm to ep nem a teß vëh hikta teß non ta pah hat ! A ankeroß , keß a oraß pöß ivëh , to vaato non manih peß . Ivëh ka se pënton pöß ee peß . ”
44023010	O vaheve apuh to tasun en topnin o Parësiß me o Sëdiusi , ke susun apuh pa nap vëvënsun nanaöp non a ö no a napan poë varih to meß varëhrëh e ne e Pöl , keß mët . Ivëh , keß taß a ma teß vëvënsun se nö , pare me këh raoe e Pöl , ko me manuh pa iuun pa nap vëvënsun .
44023011	Po meoh poen pa popoen ne Sunön to sun non pa havin e Pöl , pareß soe vakis ke poan pan , “ Eën se sun vakis nom , parën vatvus a soe peöß manuh Room pa ö nën to vatvus vamanih Jerusalëm . ”
44023012	Pa pöstakah a ma pah to Jiuß to vatönun , pare vaonöt a soe kikis pee pa ö nee se hikta ëën , me a kaak , keß antoen a ö nee se ip vamët e Pöl .
44023013	A ma napan to nok o kokoman pa ip e Pöl to oah ne a 40 teß .
44023014	Ee to nö manih pa ma teß susunön ësës heß me o teß susunön po Jiuß , pare soe pan , “ Möm to vaonöt a soe kikis nemöm to hikta se ëën nem ta tah , keß onöt a ö möm se ip vamët e Pöl .
44023015	Ivëh , ke eöm se vanö a soe manuh pe susun apuh po teß vëvënsun keß me maß e Pöl manih peöm . Soe keah , eöm to iu maaka vavih nem pa soe pe Pöl . Ivëhkëk , emöm se vamatop momoaan em pa se ip eah , eß he meß e non pa öök maß manih . ”
44023016	Ivëhkëk , e vanonaiß e Pöl , e koaß oeteß pe vameneah to tënan a ö nee se ip e Pöl , pareß nö en manuh pe Pöl pa iuun po teß vëvënsun ko vatët en peß .
44023017	Ke Pöl vaoe a pah teß susun pa nap vëvënsun , ko soe keah pan , “ Me a teß sekaß vëh manuh pa teß susun apuh po teß vëvënsun , eß to teß non a soe neß se soe ke poan . ”
44023018	Ke susun me en peß manuh pa teß susun apuh pa nap vëvënsun , pareß soe pan , “ A teß nohnoh vëh e Pöl to vaoe a neoß , pareß taß maß neoß a me maß a teß sekaß vëh manih pën . Eß to teß non a soe neß se soe ka oah . ”
44023019	Ke susun apuh pa nap vëvënsun öt pa koreneah , pareß me ke en peß , ko hi eah pan , “ Ataeah nën se soe ka neoß ? ”
44023020	Ka teß sekaß soe pan , “ O Jiuß to vaonöt a soe pa ö nee se hi a oah pa me maß e Pöl manuh po Vakum Teß Susunön po Jiuß sinup , ee se vatomore ka oah , pa ö nee to kehkeh hi vavih ne Pöl a tah neß to nok vahat .
44023021	Ivëhkëk , eën se koe a tënan raoe , suk ee ro teß o peo to oah e ne pa 40 teß to se vakoaan , pare anoeh ne e Pöl . Ee to soe vaonöt pa hikta ëën me a kaak ta tah , keß onöt a ö nee se ip vamët e Pöl . Kuru ee to anoeh ne a ö nën se vaonöt a hi pee . ”
44023022	Ke susun apuh pa nap vëvënsun soe pan , “ Koe a vatët ta meh teß a ö nën to soe ka neoß a tah vaßih . ” Pareß vanö hah en pa teß sekaß pamëh .
44023023	Ke susun apuh pa nap vëvënsun vaoe en pa poa teß susun po teß vëvënsun , pareß soe pan , “ Eöm pom se kon a 200 teß vëvënsun me a 70 teß to nönö ne po hös me o 200 teß to öt ne a ma peö , ko vamatop pa nö nös pa 9 kirök pa popoen .
44023024	Eöm se vamatop a ma teß hös pe Pöl neß se nö , paröm me vavih eah manuh pa teß sunön pa muhin va Jiutiaß a ëhnaneah e Feliks . ”
44023025	E susun apuh pa nap vëvënsun to kiun o pëpaß to teß va non manih ,
44023026	“ Eöß e Klödius Lisias to kiun nös o kiun manih pën Feliks a teß sunön , susun pa kaman . “ Potan a vih .
44023027	O Jiuß to öt a teß vëh ko se ip vamët ee peß . Ivëhkëk , eöß to taum pan , eß a teß va Room . Ivëh , ke eöß , me a ma teß vëvënsun , emöm to nö voh manuh pee , pamöm öt këh raoe a teß vëh .
44023028	Eöß to iu nat noß pa pusun in a soe vëh , nee to vateen poë , paröß me eah manuh po Vakum Teß Susunön po Jiuß .
44023029	Eöß to hi raoe kee soe ka neoß a ma soe va pa taateß pee , ivëh , kee vateß poë pa hat . Ivëhkëk , eöß to hikta taum ta pah hat to antoen non a ö sa ip vamët eah , me vateß eah pa nohnoh .
44023030	Eß to teß man e non eöß to tënan a ö no Jiuß to vamatop hah ne pa ip vamët poë , ivëh , köß vanö nös eah manih pën . Eöß to taß eoß pa ma napan varih to vateß poë po vahutët , a ö nee se nö nös manuh pën , ko soe ka oah a hat taeah neß to nok . ”
44023031	A nap vëvënsun to vatet ee pa soe pa teß susun apuh , pare me ee pe Pöl manuh pa vöön va Antipatris pa popoen .
44023032	Pa pöstakah po meoh poen o teß vëvënsun varih to suk maß a hanan to hah vos ee vöön , ko teß varih po hös to me e Pöl pa vöön va Sisariaß .
44023033	O teß vëvënsun varih po hös to vos e Sisariaß , pare heß o kiun manuh pa teß susun pa kaman , pare vateß e Pöl pa matop peß .
44023034	A teß susun pa kaman to ëh vahik en po kiun , pareß hi e Pöl pan , “ A muhin taeah nën to taneß maß . ” Ke Pöl soe pan , “ Eöß va Silisiaß . ”
44023035	Ka teß sunön soe ke poan pan , “ Eöß se tënan o vahutët pën pa ö no a napan varih to vateß oah po vahutët se tavus maß . ” Pareß taß o teß vëvënsun peß , pan ee se ut ne Pöl pa iuun apuh ep vavih nee to eok ke voh e Hëërot .
44024001	O tönim poen to oah ee , ka Teß Susun po Teß Ësës Heß , e Ananaës , me a ma pah teß susunön po Jiuß nö ee manuh Sisariaß me e voe to se vaßaus raoe pa vateß e Pöl po vahutët , a ëhnaneah Tertulus . Ee to tavus e Feliks a teß susun pa kaman , pare taneo ee pa soe ke poë ataeah nee se vateß suk e Pöl po vahutët .
44024002	E susun to vaoe e Pöl , keß nö maß , ke Tertulus taneo en pa siröß e Pöl manih pa matan e Feliks , pareß soe pan , “ Feliks , eën a teß sunön pemöm , eën to matop voh a no möm ka hik voh to vapus to teß non topninmöm , parën vatotoopin hah voh nom a ma hat to teß non pa ma vöön kurus .
44024003	Ivëh , ko kokoman pemöm vih rakah non pa ma kiu vih poë varih , kemöm vaeö rakah me nem oah .
44024004	Eöß to hikta iu vatöön vi ka nom oah , ivëhkëk , eöß to hi vakis nom oah , sën ururuan a möm parën pënton a soe kökööt pemöm .
44024005	Emöm to taum a teß vëh to tataneo non sih a ma hat , pareß teß non sih pa kuin a ma vapus me a ma vaheheve manih pa napan varih o Jiuß me pa ma ö kurus manih po oeh . Eß to këh voh a möm , pareß kunkuin o vakum vëh to vavatet ne e Ieesuß va Nasarët .
44024006	Eß to punöß non pa rëh hop maß a taateß hat vëh to miröß a ma tah vapenpen manih pa koman a Iuun Hinhin Apuh pemöm , ivëh , kemöm öt taneß eah nën , to vateß eah pa taateß koman pemöm .
44024007	Ivëhkëk , a teß susun apuh va pa nap vëvënsun e Klödius Lisias to nö maß , pareß eh rakah pa me maß eah këh e möm .
44024008	Pareß soe ke ra napan to iu vateß ne poë po vahutët pa ep ka oah . Kën se hi koman eah a ma tah möm to siröß suk eah , keß soe ka oah . ”
44024009	O Jiuß me to vaßaus ne a soe pe Tertulus pan , a ma tah varih ne Pöl to nok vamaman en .
44024010	Ka teß susun pa kaman vëknöm ke maß pe Pöl pa koreneah pan , e Pöl se vaato , ke Pöl soe pan , “ Eöß to nat e noß , eën to teß voh nom a teß pëpënton vahutët pa napan varih pa ma kirismas peo . Ivëh , ko kokoman peöß vih rakah non pa vaato vaßaus hah öß .
44024011	Eën se nat koman va nom manih , o havun me o pöök poen to oah en , ne eöß to nö maß manih Jerusalëm pa vasunön e Sosoenën .
44024012	O Jiuß to hikta ep a neoß to vaato vasukaß me voh noß ta pah teß koman a Iuun Hinhin Apuh , me a ö nee to hikta ep a neoß to kuin o vapus manih koman iuun hinhin soneß , me manih koman a vöön apuh vëh .
44024013	Ka soe vëh nee to vateß suk a neoß po vahutët , eß to hikta teß non ta pusun eah . Ivëh , kën se nat nom , a soe pamëh to hikta teß man rakah non .
44024014	Ivëh , keöß iu soe ka noß oah a soe vëh , ‘ Eöß to vasunön rakah noß sih e Sosoenën pe sipunmöm , me eöß to teß vaßpeh me noß o kum teß va po vaman to vatet ne a Hanan pe Ieesuß , eß o vakum pamëh nee to soe pan eß o vakum vapikpiuk . Ivëhkëk , eöß to vaman avoeß e noß pa ma soe to teß non po Vavaasis pe Mosës , me a ma Vavaasis no teß vanënën soe to kiun voh .
44024015	Eöß to vaman ko anoeh noß e Sosoenën se vatoß hah a nap mët , a napan poë varih no a pop pee to teß vih non vaßpeh me a nap hat . O teß varih to vateß a neoß po vahutët to vaman ne ko anoeh me ne e Sosoenën se nok va i raoe nën .
44024016	Ivëh , ko kupu peöß punöß rakah non sih pa ma poen kurus pa haraß vavih , ko teß maaka rakah e non manih pa matan e Sosoenën , me manih pa matëëra ma napan kurus .
44024017	Eöß to teß ke voh noß maß a vöön Jerusalëm pa ma meh kirismas . Eöß to nö hah maß pa napan peöß to teß maß a ma moniß pa vaßaus o teß varih to kökööt ne , me a nok o vaës po vönaß manih pe Sosoenën .
44024018	Eöß to nönö voh noß pa Iuun Hinhin Apuh to vatet noß a taateß ësës vönaß marën a tavus vavoon hah manih po epep pe Sosoenën . Kee ep ka neoß nën a hikta nap peo to teß voh ne , me a hikta napan to vatoeßnën vah ne .
44024019	Ivëhkëk , a ma to Jiuß va pa muhin va Esiaß to nö maß , pare öt a neoß . A ma napan poë varih se keh teß ne manih , eß to vih non pee se nö maß , pare vatët a oah a hat taeah nöß to nok .
44024020	Eß to vih non pa napan varih to sun vatët ne pea se soe koman ka oah a hat taeah nöß to nok pa ö nöß to sun voh noß pa matëëro Vakum Teß Susunön po Jiuß .
44024021	Eß to teß non a pah soe ro nöß to soe voh pa ö nöß to sun noß pa matëëre . Eöß to soe pan , ‘ Eöß to vaman noß a nap mët se toßtoß hah ee . ’ Eß kovëh a tah nee to vateß suk a neoß po vahutët . ”
44024022	E Feliks , a teß to nat vavih non o vaman me a taateß no a napan po vakum va po vaman to vatet ne a Hanan pe Ieesuß , pareß iu vahik e non po vahutët , ko soe ke ro Jiuß pan . “ Öm se anoeh nem e Klödius Lisias e susun apuh pa nap vëvënsun se nö maß , köß vatotoopin ka neöm a tah vaßih . ”
44024023	Eß to taß e susun po teß utut pa vahoß e Pöl pa iuun nohnoh , ivëhkëk , eß se nat non vëhvaß vi non poan , ko nat non soepip a ma vakamöß pe Pöl pa nö maß pa vaßaus poë , ko heß eah a ma tah neß to kökööt non .
44024024	A ma siß poen to oah ee ke Feliks nö maß pen e köövo peß Drusilaß , a mu Jiuß . E Feliks to vaoe e Pöl ko tënan non po vahutët peß , e Pöl to soe ke raoe pon a taateß va po vaman , manih pe Ieesuß Kristo .
44024025	E Pöl to vavahutët avoeß suk e non pa taateß totoopin , me a taateß natsean me a ö ne Sosoenën se kiiki amot a ra po vahutët , ke Feliks a naöp , pareß soe pan , “ Eën se nö eom . Eöß se vaoe amot hah nös oah , pa ö söß iu noß . ”
44024026	Manih pa ma poen varih e Feliks to anoeh non e Pöl se heß poan tah moniß , ivëh , keß vavaoe vatëh non e Pöl , ko vaato me non poan .
44024027	O pöök kirismas to oah ee , ke Porsius Festus kon en pa tasun pe Feliks vamanih pa teß susun pa kaman pa muhin va Jiutiaß . E Feliks to iu non o Jiuß se vaeö ne poë , ivëh , keß koe en pe Pöl , keß teß e non pa nohnoh .
44025001	O poen ne Festus to tavus a teß susun pa kaman manih pa muhin va Jiutiaß , pareß nö ko teß non vöön Sisariaß a vöön , va pa muhin Jiutiaß . O kukön poen to oah , ee keß taneß nën , pareß nö Jerusalëm .
44025002	O teß susunön ësës heß , me a nap susunön po Jiuß to nö maß manih peß , pare vateen e Pöl pa hat , ko hin vakis e Festus se vaßaus raoe ko soe pan ,
44025003	“ Eën se vanö rakah maß e Pöl manih Jerusalëm . ” Suk , ee to iu ip vamët ne e Pöl manih hanan .
44025004	Ivëhkëk , e Festus to piun , pareß soe pan , “ E Pöl to teß non pa nohnoh manuh Sisariaß , eß hikta teß rë non , köß nö hah manuh Sisariaß .
44025005	Ivëh , ka ma pah teß susunön peöm se nö vaßpeh me a neoß ko siröß a teß pamëh po vahutët manuh Sisariaß , pa ö neß se keh nok vahat voh en ta pah taeah . ”
44025006	E Festus to teß non Jerusalëm po meh tönim me o kukön poen keß o havun poen , pareß nö hah en manuh Sisariaß . Po meoh poen , e Festus to ihoß en pa ö ihihoß pa teß kiiki vahutët , pareß taß en pa ö see me maß e Pöl .
44025007	E Pöl to nö maß , ko Jiuß varih to kunah taneß maß Jerusalëm nö maß , pare tapön tavi poë , pare vateen e Pöl , ko soe pan eß to nok vahat voh a ma tah peo . Ivëhkëk , ee to hikta onöt ne a vataare e Festus vamanih pa ma soe pee to teß man non .
44025008	Ke Pöl to vaato vaßaus hah eah ko piun raoe , pareß soe pan , “ Eöß hikta nok ta pah hat manih pa Taateß po Jiuß , me pa Iuun Hinhin Apuh , me manih pe Sisaß a teß sunön pa kaman va Room . ”
44025009	E Festus to iu vamanman non o Jiuß se iu ne poë , ivëh , keß hi e Pöl pan , “ Eën to iu pöß e nom pa nö Jerusalëm , köß se tënan o vahutët pën nën , ha ? ”
44025010	Ivëhkëk , e Pöl to soe vamanih pan , “ Eöß to iu rakah noß pa nö ko sun pa iuun pëpënton vahutët pe Sisaß manuh Room , ivëh , ke Sisaß koman se pënton o vahutët peöß . Eöß to hikta nok tah hat manih po Jiuß , eën to nat koman e nom .
44025011	Eöß se voh keh nok eoß tah hat , to onöt non a ö söß mët , eß to vih e non . Ivëhkëk , eß se keh hikta teß man non pa soe vëh nee to siröß suk a neoß , a hikta teß se vateß a neoß pa koreere . Eöß to iu noß e Sisaß se pënton o vahutët peöß . ”
44025012	Ke Festus vaato vamomoaan me o teß varih to nat rakah ne pa ma taateß va Room , pareß soe ke Pöl pan , “ Eën to iu nom e Sisaß se pënton o vahutët pën , ha ? Ivëh , kën se nö eom manuh pa ep pe Sisaß . ”
44025013	A ma poen to oah ee , ka teß sunön e Agripaß pën e vameneah Bernaësiß to nö ee maß Sisariaß pa ep e Festus pa vavaeö vaßpeh me poë .
44025014	Ee to teß varë ee , ke Festus soe vamaaka ken pe Agripaß po vöhioß pe Pöl . Eß to soe pan , “ A pah teß to teß non manih ne Feliks to vanö voh pa nohnoh , keß teß e non kuru vëh .
44025015	Po poen nöß to teß voh noß maß Jerusalëm ko teß susunön ësës heß , me a nap susunön po Jiuß to vateen poë pa ma hat , pare hin vakis a neoß pa vateen eah pa hat .
44025016	Ivëhkëk , eöß to piun raoe pan , ‘ Emöm a napan va Room to hikta teß nem a taateß va pa noh a teß po uris eh eß he hikta teß po vahutët . A teß to teß po vahutët se sun matan a napan varih to vateß poë po vahutët , keß se vaßaus hah ea pa vaato suk a hat vëh nee to vateen poë . ’
44025017	Ivëh , ko poen nöß to taneß maß Sisariaß , eöß to hikta vaoah ta ma poen peo , ahik , po meoh poen eöß to ihoß koman a iuun kiiki vahutët , paröß taß raoe a me maß a teß pamëh .
44025018	Ka ma napan varih to vateß poë po vahutët sun , pare hikta soe a ma hat neß to nok vamanih pa ö nöß to koman va noß .
44025019	Ee to vaato vaheve koman me ne pe Pöl , suk o vaman koman pee , me o vavaasis va pe Ieesuß vëh to mët voh en . Ivëhkëk , e Pöl to sosoe ke non raoe a ö neß to teß toßtoß e non .
44025020	Eöß to iu vaiu voh noß a pusun in a soe pamëh , ivëhkëk , eöß to hikta onöt voh noß , ivëh , köß hi voh e Pöl a nö manuh Jerusalëm , köß se tënan o vahutët peß nën pa ma hat nee to vateen poë .
44025021	Ivëhkëk , e Pöl to soe a ö neß to iu teß non pa nohnoh , ko anoeh non a ö nöß se vaiu ta hanan ko vanö eah pa teß sunön e Sisaß , keß tënan o vöhioß peß . ”
44025022	E Agripaß to tënan a soe pe Festus , pareß soe pan , “ Eöß to iu tënan koman e noß po vöhioß peß . ” Ke Festus piun poan pan , “ Eën se tënan eah sinup , eß se vahutët ka oah . ”
44025023	Po meoh poen , a ma teß to heß vaeö e Agripaß pen e Bernaësiß pa ö nee to pipiu nö ne a ma tah , me a ö nee to pipinoß vovoh nö ne . E Agripaß pen e Bernaësiß to ohop a ma ohop vihvih pee , pare ho ee pa iuun pëpënton vahutët vaßpeh me o teß susun va pa nap vëvënsun me a nap susunön va pa vöön pamëh . Ke Festus taß o teß vëvënsun , kee me ho ee maß pe Pöl .
44025024	Ke Festus soe pan , “ Teß Sunön Agripaß , me a ma vu susunön to teß vaßpeh me a no möm , eöm to ep e nem pa teß vëh . O Jiuß varih Jerusalëm , me a ma teß to ihoß nem manih , to vateen voh a teß vëh a ma hat . Ee to taoa ee , pare hin vakis voh a neoß a ö no a teß vëh se mët , eß hikta se teß toßtoß non .
44025025	Ivëhkëk , eöß to hikta taum tah pah hat to onöt non a ö neß se mët . Eß to iu ep koman non e Sisaß , ke Sisaß se tënan o vahutët peß . Ivëh , köß vaonöt noß eah pa ep e Sisaß .
44025026	Ivëhkëk , eöß to hikta maaka noß a soe taeah to onöt non a ö nöß se kiun to kiun , ko vanö ke a teß sunön pea . Keß se nat non , suk ataeah kee vateß a teß vëh po vahutët . Ivëh , köß me maß eah manih pën a Teß Sunön Agripaß , me eöm a napan varih . Ea se pënton vavih a soe peß köß se taum tah soe nöß se kiun .
44025027	Eß to hikta teß totoopin non pa ö söß vanö a teß nohnoh , eöß he hikta soe vamaaka na a hat taeah nee to vateß suk poë po vahutët .
44026001	E Agripaß to soe ke Pöl , “ Eën to teß e nom o soe vaonöt pa vaato vaßaus hah eo . ” Ke Pöl kë a koreneah , pareß soe vamanih pan ,
44026002	“ Teß Sunön Agripaß , eß to vih rakah pa ö nöß se vatvus a soe peöß manih pën pa ma tah varih no Jiuß to vateß suk a neoß po vahutët .
44026003	Eën to nat vavih e nom pa taateß po Jiuß , me a ma tah nemöm o Jiuß to vaato vaheve suk nem . Ivëh , köß hi a oah sën teß vatö nom ko tënan a neoß , parën koe a rës .
44026004	O Jiuß kurus rakah to nat e ne pa pop peöß , pa ö nöß to teß sekaß voh noß , ee to nat taneß ne maß po vamomoaan pa ö nöß to teß voh noß manih pa vöön peöß , me manuh Jerusalëm .
44026005	Ee to nat tamoaan voh e ne peöß , ivëh , kee se keh iu ne , ee se soe tavus koman a tah pamëh . Eöß to vavatet voh noß o kum po Parësiß , eöß he a koaß ka ma taateß poë varih to hivaß , ko upöm Jiuß pemöm hikta teß me ne a taateß kikis pamëh .
44026006	Ka kuru vëh , eöß to sun noß manih nee to vateß ee peöß po vahutët , suk eöß to vaman ko anoeh noß e Sosoenën se nok a tah pa ö neß to soe vaman ke voh a kën sipuura .
44026007	A soe vaman vëh no havun me o pöök vuteß pemöm to vaman voh ne , pare anoeh ne ko hinhin voh ne e Sosoenën pa ma popoen , me pa potan . Eß a anoeh peöß ivëh , Teß Sunön , no Jiuß to vateen suk voh a neoß pa hat .
44026008	Suk ataeah poß , ke eöm o Jiuß to hikta vaman nem a ö ne Sosoenën se kuin hah a nap mët ?
44026009	Moaan voh eöß me to kokoman noß pan , eöß to se nonok voh noß a ma tah marën a vöknah a ëhnan e Ieesuß va Nasarët .
44026010	Eöß to nonok vavoh noß nën manih Jerusalëm . Eöß to kon voh a soe vaonöt manih po teß susunön ësës heß , paröß vanö voh a nap peo to vaman voh e Ieesuß pa nohnoh . Eöß to teß hop voh noß pa napan varih nöß to vapöh kokoman me noß a ö se ip vamët o teß varih to vaman ne Ieesuß .
44026011	Tamoaan voh eöß se ho koman a ma iuun hinhin soneß pa ötöt a ma teß va po vaman , ko vateß raoe pa hat , me taß a ö nee se vonih o vaman pee . Eöß to heheve rakah voh noß raoe , paröß vovos suk voh e noß po teß poë varih pa ma vöön pee koman a ma meh muhin .
44026012	E Pöl to vaato e non ko soe pan , “ Eöß to kokon voh noß o soe vaonöt manih po teß susunön ësës heß pa nö manuh vöön Damaskas marën a ötöt a napan to vaman ne Ieesuß .
44026013	Manih voh hanan Teß Sunön , pa topnin potan rakah , eöß to ep in o tëkrea o maaka to teß oah e non pa potan to taneß maß manuh akis to kopös a neoß , me a napan varih möm to nönö vaßpeh vah nem .
44026014	Emöm kurus to vuß em po oeh , köß tënan a teß to vaato maß po to Hibru ko soe pan , ‘ Söl , Söl , suk ataeah kën mimiröß a no neoß ? Eën to pënton varo a soe peöß , a taateß pamëh to teß va non manih pën to tuktuk hah a nom , ko vakmis eo . ’
44026015	Eöß to hi na pan , ‘ Eën eteh , Apuh ? ’ Ke Apuh soe maß pan , ‘ Eöß e Ieesuß , nën to mimiröß nom .
44026016	Ivëhkëk , eën se sun , eöß to tavus a oah , ko vateß oah a te kikiu peöß . Eën se vatvus manih pa ma napan a tah nën to ep manih peöß kuru , me a ma tah nöß se vataare amot a oah .
44026017	Eöß se kon hah këh oah pa napan va Israël , ee ro teß koman pën . Eöß se vanö oah manih pee , me o teß varih to hikta teß ne pan ee ro Jiuß , marën a kap a ma matëëre , kee panih këh a taateß popoen ko taneo pa nok a taateß maaka . Ee se këh maß o kikis pe susun po oraß hat , pare teß ne paan o kikis pe Sosoenën . Ivëh , köß se ihan anoe a ma hat pee , suk ee to vaman a no neoß , kee se teß vaßpeh me ne a ma napan varih to vaman a no neoß , ee a ma napan koman peöß . ’ ”
44026018	
44026019	E Pöl to vaato e non ko soe pan , “ Teß Sunön Agripaß , eöß to hikta tënan varo voh a soe pa teß vëh nöß to ep koman a tata to taneß maß pa vöön va kin .
44026020	Vamomoaan , eöß to vatvus a soe manih Damaskas , paröß nö manuh Jerusalëm , me pa ma vöön kurus po Jiuß , me pa napan to hikta teß ne pan ee ro Jiuß . Eöß to vatvus a soe va pa ö nee se panih ko këh a ma taateß hat ko heß rea pe Sosoenën , pare nok a tah to vataare non a ö nee to panih .
44026021	Eöß to vatvus noß a soe pamëh . Ivëh , ka manih koman a Iuun Hinhin Apuh o Jiuß to öt ee peöß , pan ee se ip vamët ee peöß .
44026022	E Sosoenën to vaßaus voh a neoß , keß tavus en maß kuru , ivëh , köß sun noß manih kuru vëh pa vatvus ke ra napan a soe , ma moeh teß akuk , me a nap susunön . Eöß hikta vavatvus noß tah soe voon , ahik , a soe vëh moaan voh no teß vanënën soe , me e Mosës to soe voh a ö seß tavus .
44026023	Ee to soe vavoh manih , pan e Kristo se teß o kamis , pareß mët , ko momoaan ke ra ma napan pa sun taneß hah po vapeepe , ko teß toßtoß tamoaan e non . Eß se vatvus a taateß maaka manih pa napan va Israël , me a napan varih to hikta teß ne ro Jiuß , pan eß se kon taneß hah raoe pa hat . ”
44026024	E Pöl to soe vamanih , ke Festus kokoeß töön en pe Pöl ko soe pan , “ Pöl , eën to papön ! O nat apuh pën to vapapön voh en pën ! ”
44026025	Ivëhkëk , e Pöl to piun , pareß soe pan , “ Teß susun Festus , eöß hikta teß papön noß ! Eöß to teß me noß po kokoman vih , ko vaato noß , ka ma tah varih , ee to paraß man .
44026026	Teß Sunön Agripaß ! Eöß hikta nanaöp noß pa vaato me a oah , suk a ma tah manih . Eöß to nat e noß , eën to nat e nom pee , suk a ma tah varih to hikta tatanok vakoaan voh non .
44026027	Teß Sunön Agripaß , eën to vaman e nom pa ma Vavaasis po Teß Vanënën Soe , ha ? Eöß to nat e noß , eën to vaman e nom ! ”
44026028	Ke Agripaß soe ke Pöl , “ Eën to koman kës nom pan , o vaato kökööt pën manih peöß to onöt e non pa ö söß tavus eöß a teß va po vaman ko vatet e Ieesuß , ha ? ”
44026029	Ke Pöl piun , pareß soe pan , “ O vaato pea se keh teß kökööt e non , keß to rë , eß to vih avoeß e non . Eöß to hinhin suk e noß pën , me a napan kurus varih manuh pe Sosoenën pan , eöm se tënan a neoß , ko tavus o teß to vatet nem e Ieesuß . Ivëhkëk , eöß hikta iu noß a ö see nohtöön a neöm po uris eh , ko vateß pa nohnoh ! ”
44026030	A Teß Sunön , me a teß susun pa kaman , me e Bernaësiß , me a napan varih nee to pët teß ne to sun ko tavus ee .
44026031	Pare vavasoe koman tavus nö e ne pan , “ A teß vëh to hikta nok ta hat to onöt non a ö seß mët , me pa nö pa nohnoh . ”
44026032	Ke Agripaß soe ke Festus pan , “ A teß vëh na se varakah ee peß , pa ö seß hikta hin voh a ö neß to iu rakah non pan , e Sisaß se tënan o vöhioß peß .
44027001	Ee to soe vaonöt ee pemöm , eöß e Luk se nö vaßpeh me e Pöl po paröß , manuh muhin Italiß . Ee to vahoß o soe vaonöt manih pe Julius pa ö seß matop non e Pöl , me a ma meh teß nohnoh pa ö see tok po paröß . E Julius a teß susun pa 100 teß vëvënsun to taneß no maß pe Sisaß .
44027002	Emöm to tok po paröß va Adramitium pamöm nö em . O paröß pamëh se oho nö pa ma vöön to teß non pa muhin va Esiaß . E Aristakus , a teß va vöön Tesaronaëkaß pa muhin Mësadoniaß , nemöm to nö vaßpeh .
44027003	Po meoh poen emöm to vos vöön Saëdon , ke Julius nok vavih e Pöl pa ö neß to vaonöt eah se nö ko ep a ma vakamöß peß , kee heß poë a ma tah neß to kökööt e non .
44027004	Emöm to këh em pa vöön Saëdon , ko paröß hikta onöt non a nö vavih , peß a tuvuh to apuh , ivëh , ko paröß nö vame en pa To Saëprus .
44027005	Emöm to nö totoopin em pa tahiß va Silisiaß me Pamfiliaß , ko tavus em vöön Maëraß pa muhin Lisiaß .
44027006	Manih Maëraß , e susun pa nap vëvënsun to nat en po paröß va vöön Alëksëndriaß to nö non Italiß , kemöm peah em nën .
44027007	O paröß vëh möm to teß nem to nö en to hikta vëvëhöß non , suk a tuvuh to matan maß o paröß , ka nö vavaapun e non . Ivëhkëk , a nap kiu po paröß to kiu vëhvaß , kemöm vos em vöön Nidas . A tuvuh to matan a möm kemöm hikta onöt nem a nö pet , ivëh , ko paröß nö vame manih pa To Krit vatët non manih Salmone to vame këh a tuvuh .
44027008	A nap kiu po paröß to kiu vakis rakah ee , ko paröß kokoe sinten nö e non pa tahiß va Krit . Emöm to vos em pa ö nee to pokaß ne a Ö Totomin Vih Oho Po Paröß . Eß hikta teß varo këh non a vöön Laseaß .
44027009	Emöm to teß em pa ma siß poen nën , keß tavus en pa ö no a tahiß to moovi non to hik en . Keß öök en pa poen no a tahiß hikta moovi non po paröß se nö , ivëh , ke Pöl kömköm raoe pan ,
44027010	“ Ea se keh nönö avoeß e no , ea se taum vahat manih tahiß , a ma moeh kakoß varih komön o paröß se ro ee , ko paröß tatakök en , ea tomeß mëtmët vahik ee koman tahiß . ”
44027011	Ivëhkëk , e susun pa nap vëvënsun to vaman en pa soe pe tövavanö o paröß , me e tövaneah , ko pënton varo en pa soe pe Pöl .
44027012	A ö vëh hikta teß vih non pa ö no paröß se vame këh non a ivat , keß antoen non a ö no a ivat se hik en . Ivëh , ko teß kurus varih koman o paröß to vaonöt ee pa nö , ko vos manuh Finiks ko teß ne nën pa ma poen pa tuvuh apuh . Finiks , eß a ö oho vame po paröß , to teß ke non maß pa papkiruk in a To Krit pa ö no potan to kukunah ke non .
44027013	A siß tuvuh to taneß maß pa papkiruk to hikta teß eh non to ip maß , ka napan koman ee pa ö se nö . Ivëh , kee rëh peah a ankaß in o paröß , ko paröß kokoe sinten nö e non pa tahiß va Krit .
44027014	Ivëhkëk , eß to hikta teß varë , ka ivat a pah apuh to ip maß nee to pokaß ne a ivat va pa papmatö to taneß maß pa meh papan in a To va Krit .
44027015	A tuvuh to teß vavah en po paröß , ka nap kiu hikta onöt ne a piun hah o paröß , ivëh , kee koe ke pa tuvuh po paröß .
44027016	Emöm to koe vame pa To Kaudaß , peß a tuvuh to apuh , ivëh , kemöm eh rakah em pa rëh peah o paröß soneß to ënpan nem a tuvuh se miröß en .
44027017	A nap kiu po paröß to rëh peah ee po paröß soneß , ko nohtöön ee peß po uris manih po paröß . Pare noh tavi avoes ee po paröß pa ma uris , suk ee to naöp ne pan , o paröß to meß takök . Ee to naöp rakah e ne pan , o paröß to meß peah a mës va sinten tahiß va Afrikaß . Ivëh , kee vöknah ee pa ma rara varih po paröß , ka tuvuh vaßo en po paröß .
44027018	A tuvuh me a supa apuh to teß avoeß e non , ivëh , ko meoh poen pa pöstakah nee to vöknah ee pa ma moeh tah këh o paröß .
44027019	Po meoh poen no a nap kiu to naöp , pare viivi ee pa ma rara me a ma meh tah va po paröß .
44027020	A ma poen peo to oah nemöm to hikta ep in a potan me o vesun , ka tuvuh he teß avoeß e non . Ivëh , kemöm hikta koman nem a ö semöm teß toßtoß hah nem .
44027021	A ma poen peo no a napan to hikta ënaëën ne , ivëh , ke Pöl sun ko soe ke raoe pan , “ Eöm a ma napan to teß nem manih , eöm se keh tënan voh a soe peöß , ka teß no maß pa To va Krit , ea hikta se taum vahat va no manih me a ma moeh tah hikta se ro ne .
44027022	Ivëhkëk , eöß to soe vakis keoß peöm , eöm se teß me nem o kokoman tö , suk ataeah , a hikta paeh va pea se mët , o paröß varoe se ro en .
44027023	Eöß a teß pe Sosoenën vëh , nöß to vasunön noß sih , pa poen no a ankeroß peß to nö maß peöß ko soe pan ,
44027024	‘ Pöl , koe a naöp ! Eën se nö ko sun eom pa matan e Sisaß . E Sosoenën to tënan en po hin pën me a ma napan to teß me ne oah komön o paröß vëh , a hikta paeh peöm se mët . ’
44027025	Ivëh , ke eöm se koe a naöp , suk eöß to vaman noß e Sosoenën se nok a tah vamanih pa ö neß to soe va ka neöß .
44027026	Ivëhkëk , ea se koe o paröß , keß nö ko takin pa to . ”
44027027	A tuvuh to vaßo en po paröß möm to teß nem , eß o havun me o taanaß poen poë varih nemöm teß em koman a tahiß apuh nee to popokaß ne Mediterenian . Pa topnin poen no a nap kiu po paröß to koman e ne pemöm to öök vatët em po oeh .
44027028	Ee to vöknah o uris vavatoe pa ep pa ruruvun in a tahiß , ko taum pan , a ruruvun to 40 mitaß non . Ko hikta teß varë , pare vatoe hah ee , ko taum a ruruvun pa tahiß to 30 mitaß non .
44027029	Ee to naöp me ne po paröß to meß peah o vös , ivëh , kee vöknah taneß kusin o paröß a taanaß ankaß . Pare hinhin ne pan , a muhin se takah vëhöß maß .
44027030	A nap kiu to iu rusin këh e ne po paröß , ivëh , kee vöknah o paröß soneß manuh tahiß to piuk pan a ma ankaß nee to vöknah ne manuh po matön o paröß .
44027031	Ivëhkëk , e Pöl to soe ke susun pa nap vëvënsun , me a nap vëvënsun pan , “ A ma teß varih se keh hikta teß ne komön o paröß , a , eöm se ro kurus em . ”
44027032	Ivëh , ka nap vëvënsun moes kurus ee po uris vëh to nohtöön non o paröß soneß keß vuß tahiß ko o en .
44027033	A siß ö ka potan pa en maß , ke Pöl soe ken pa napan pa ö se ëën ta taëën , eß to soe pan , “ Eöm to teß akuk em po havun me o taanaß poen ka ma komëneöm hikta teß vavih non , paröm hikta ënëën nem ta ma taëën .
44027034	Ivëh , köß soe vakis ka neöm , ëën öm ta ma taëën ko mahun ka sionineöm se eh hah . Eöm tënan e nem eh ? Eöm kurus se teß vavih e nem , a hikta paeh va peöm se ro . ”
44027035	E Pöl to vaato vahik en ko kon a taëën , pareß soe vavihvih ke Sosoenën pa matëëre , ko kök , pareß taneo ëën en .
44027036	Ivëh , ko kokoman pee vih en , kee kurus taneo ee pa ëën .
44027037	Emöm o 276 teß to teß nem komön o paröß .
44027038	Ee kurus to ëën vamhun ee , pare viivi ee pa ma meh pëk taëën manuh tahiß , suk o paröß se teß are non .
44027039	A unöh to kopös en pa potan , ka nap kiu po paröß hikta inan vamaaka ne pa sinten tahiß vëh nee to teß ne . Ivëhkëk , ee to ep in a ö to onöt e non po paröß se ho vatët en nën , pareß teß non o kösan vih . Ee to koman ee pa vatkin o paröß nën .
44027040	Ee to moes kurus a ma uris in a ankaß , ko pureß o uris vëh to nohtöön non a tah to ririh non o paröß , pare vapeah ee po rara vëh matan o paröß , pan a tuvuh se teß takin o paröß manuh sinin .
44027041	Ivëhkëk , o matan paröß to peah vößpë en po vösvös topnin tahiß . O matan paröß to teß vakis e non po vösvös . Ka supa susupatön e non maß peß , keß tatakök en .
44027042	A nap vëvënsun to teß me ne po kokoman va pa ip vamët o teß nohnoh , peß ee tomeß akaß takin , pare rusin .
44027043	Ivëhkëk , e susun pa nap vëvënsun to iu vaßaus non e Pöl , ivëh , keß soepip en pa ip ro teß nohnoh . Pareß soe varuß ke a ma teß varih to onöt ne pa akaß a ö se surap tahiß , pare akaß takin vovoh .
44027044	Ko teß kurus varih se suk , ee se vaket nö ne pa ma tanaon tatakök këh po paröß , pare akaß takin . Eß vaßih a ö nemöm to takin vavih vah vavoh .
44028001	Emöm to takin vavih em sinin , ka napan va pa to pamëh soe ka möm a ö nemöm to teß e nem Maltaß .
44028002	A napan va pa vöön pamëh to pah vaßaus vavih ee pemöm , a uhön to nusnus non ka muhin tuvuh vörep , ivëh , kee vaës ka möm a suraß möm se maßkis .
44028003	E Pöl to kokon non a ma ö suraß to vaës , ka kuruß tavus maß to haraß o suraß , ko kot en pa koren e Pöl ko han e non .
44028004	A napan varih vöön to ep a kuruß to han non pa koren e Pöl , pare soe ke ra ma meh pee pan , “ A teß vëh , eß a teß ipip teß to hikta mët maß manih tahiß , ivëh , ke sosoenën a ëhnaneah A Taateß Vih hikta se nis non poan keß teß toßtoß non . ”
44028005	Ke Pöl mitök en pa kuruß manuh po suraß , a hikta henen rivon a kuruß manih pa koreneah .
44028006	A napan to ut ne , pan a koreneah se sup , me eß se vuß en a mët manuh po oeh . Ivëhkëk , ee to anoeh varë ee , ko hikta ep in ta tah to tavus manih peß . Ko kokoman pee panih , kee soe pan , “ Eß a pah sosoenën ! ”
44028007	A ö oeh to teß non pa vöön pamëh ne Publius a teß apuh va pa to pamëh to vaneah non . E voe pamëh to vaoe a möm manuh pa iuun peß , ko matop vavih e non pemöm komön o kukön poen .
44028008	E taman e Publius to koroh non tevan to haraß non a hiinana me a to . Ke Pöl nö manuh peß ko vahoß a koren manih peß , ko hin vaßaus en peß ka hiinana me a to hik hah këh ee peß , keß vih hah en .
44028009	A teß pamëh to vih hah , ka ma meh teß va pa to pamëh to haraß ne a ma kamis , ee me to nö ee maß manih pe Pöl keß vavih hah en pee .
44028010	A napan va pa vöön pamëh to matop vavih e ne pemöm , pare heß vaßaus a möm pa ma tah möm to kökööt nem . Ko poen nemöm se nö em , ee to heß a möm a ma tah nemöm to kökööt nem , kemöm vatok manih po paröß .
44028011	Emöm to teß em pa kukön sivö manih pa To va Maltaß , pamöm tok po paröß va Alëksëndriaß to teß voh non Maltaß po poen no a tuvuh apuh to ipip non . Manih po matan in o paröß a poa tanöß nës pe sosoenën Këstaß , me Poluks to teß ne .
44028012	Emöm to nö ko vos em vöön Sirakius , ko teß em nën po kukön poen .
44028013	Ko taneß Sirakius ko nö pamöm vos em vöön Regium . Po meoh poen a tuvuh to ip maß , ko vapöök poen emöm to vos em pa ö oho po paröß a ëhnan a vöön pamëh Puteoliß .
44028014	Manih Puteoliß nemöm to taum a ma napan va po vaman nën , kee hi a möm pa teß vaßpeh me raoe po pöh nënkikiu . Vasuksuk , emöm to suk a hanan to vos non vöön apuh vëh Room .
44028015	A kën kea va po vaman to teß ne Room to tënan a ö nemöm to nö maß , pare öhön ee maß pemöm manih pa Ö Totoaan Va Apius me a meh vöön nee to popokaß ne a Kukön Iuun Ananoeh Teß . E Pöl to ep raoe , pareß kon kikis hah en , pareß vavihvih ke Sosoenën .
44028016	Po poen nemöm to vos em vöön Room , ka kaman vaonöt ken pe Pöl pa ö neß se teß koman non pa iuun , vaßpeh me a teß utut to ut non poan .
44028017	O kukön poen to oah ee , ke Pöl vaoe en pa ma teß susunön po Jiuß manih Room . Ee to tönun ee maß , keß soe ke raoe pan , “ Kën kea peöß , eöß hikta nok voh ta hat to vöknah non a napan pea me a taateß na to kon taneß voh pa kën sipuura . Ivëhkëk , a nap susunön po Jiuß to vanö voh a neoß pa nohnoh manuh Jerusalëm , pare vanö pet ee peöß manuh pa koreera nap susunön pa kaman va Room varih to teß ne manih pa muhin va Jiutiaß .
44028018	Ee to hi a neöß a ma hi , ko iu vahah e ne peöß , suk ee to hikta taum ta pah hat nöß to nok , to onöt non a ö söß mët .
44028019	Ivëhkëk , o Jiuß to rës voh e ne , ivëh , köß hin a ö no a teß sunön e Sisaß se tënan o vöhioß peöß . Eöß hikta teß noß ta tah nöß se vateß suk a ma napan peöß po vöhioß .
44028020	Eß vaßih a pusun in a vaoe peöß , marën a soe vanat a neöm . Eöß to teß noß pa nohnoh , suk a teß vëh e Ieesuß ne ea a napan va Israël to vaman no , para anoeh voh no .
44028021	A nap susunön po Jiuß to soe ke Pöl pan , “ Emöm hikta kon to pöh kiun no a to Jiuß to vanö maß suk eën , me a hikta teß to vahutët ka möm ta tah hat manih pën .
44028022	Ivëhkëk , emöm to iu tënan nem po kokoman pën , pa tah sën soe . Emöm to nat e nem , pa ma vöön kurus a napan to rës e ne po vakum voon vëh , nën to teß hop nom nee to popokaß ne a Hanan pe Ieesuß .
44028023	Ivëh , kee vateß ee po pöh poen vatönun pee , ka nap peo rakah to nö maß pa iuun vëh ne Pöl to teß non . Taneo non pa pöstakah ko öök non pa matanpoen e Pöl to vamaaka ke non raoe a Matop Vih pe Sosoenën . Eß to kon taneß a soe po Vavaasis pe Mosës me o Vavaasis po Teß Vanënën Soe , pa kunkuin o kokoman pee , pan ee se vaman e Ieesuß .
44028024	A ma paeh to vaman ee pa soe pe Pöl , ivëhkëk , o meoh upöm a hik .
44028025	Ivëh , ka napan varih to hikta vapöh kokoman ne nö ee e Pöl he heß momoaan en pee pa soe pa ö neß to soe pan , “ A Tuvuh Vasioß to soe voh ken pa kën sipuura manih pa rivon a teß vanënën soe e Aisaëaß .
44028026	Pa ö neß to soe pan , ‘ Nö , parën soe ke a napan varih , Eöm se pënton , ivëhkëk , eöm hikta se maaka nem . Eöm se ep , paröm ep vatëh e nem ,
44028027	Suk ma kupu pa napan to vösvös , ka tenëëre to rës e ne pa pënton tah soe . Ka matëëre makus e non . Ee tomeß ep ta tah . A tenëëre tomeß pënton ta tah . O kupu pee to meß maaka in ta tah . Kee tarih hah maß manih peöß . Köß vavih hah raoe . E Sosoenën to soe va nën . ’ ”
44028028	Ivëh , ke Pöl soe pan , “ Eöm se nat nem , a kiu vih vëh ne Sosoenën to heß marën a kon hah a ra , e Sosoenën to heß en pa soe manuh pa ma meoh upöm teß varih to hikta teß ne pan ee ro Jiuß . Ee se tënan a soe ! ” E Pöl to soe vamanih , ko Jiuß heve ko vanönö ee .
44028030	O pöök kirismas ne Pöl to teß non iuun , ko vonvoen ke non e tövaneah , pareß vaßaus rakah e non pa ma napan to nönö ne maß manih peß .
44028031	Eß to sosoe tavus ke non a ma napan a Matop Vih pe Sosoenën , pareß vavaasis non raoe a soe pe Apuh , e Ieesuß Kristo . E Pöl to teß me non o kikis pa Tuvuh Vasioß , ko hikta teß naöp non pa vatvus a soe me a hikta teß se soepip poan .
45001001	Eöß e Pöl , eöß a teß kikiu pe Ieesuß Kristo . Eß to vaoe voh a neoß pa nok a kiu aposol . Pareß vateß en peöß marën a vatvus a soe vih pe Sosoenën .
45001002	A soe vih pamëh ne Sosoenën to soe vaman ke voh o teß vanënën soe peß pan , ee se kiun , ka soe pamëh to pet non po Puk Vapenpen pe Sosoenën .
45001003	A soe vih pamëh to vahutët suk non e Sunaißeah vëh to tavus teß voh manih po vuteß pa Teß Sunön vëh e Devit .
45001004	Ka sun taneß hah peß pa nap mët no a Tuvuh Vasioß to vataare va en pea manih pan , e Sosoenën to vateß poan vamanih pe Koaß koman peß , to teß me non o kikis apuh . Eß ivëh e Ieesuß Kristo e Sunön pea .
45001005	Manih pa ëhnan e Ieesuß ne Sosoenën to ururuan a möm , pareß heß en pemöm pa kiu aposol . Eß to heß a möm a kiu pamëh , kemöm haraß vaeö rakah e nem pa nok a kiu vëh , pa vatvus a soe peß manih pa ma kum teß to hikta teß ne pan ee ro Jiuß , kee tënan , pare vaman . Suk a ö nee se kë a ëhnaneah .
45001006	Eöm me varih a napan va Room , eöm to teß hop e nem manih po vakum pe Ieesuß Kristo . Eß to vateß voh en peöm , köm se vatet a soe peß .
45001007	Ivëh , köß kiun nös a soe vaßih , paröß vanö ka nös neöm a napan va po vaman to teß nem manem Room . E Sosoenën to iu a no neöm , pareß vateß voh en peöm , köm tavus em o teß vivihan va po kum peß . Eöß to hin suk a nös neöm pan e Sosoenën e Tamaara , me e Sunön pea , Ieesuß Kristo , se heß a neöm o vakamöß , me o ururuan peß .
45001008	Vamomoaan nöß to iu soe vavihvih ke noß na e Sosoenën pa ëhnan e Ieesuß Kristo , suk eöm . Suk ataeah , a napan kurus va po oeh vëh to tënan vahik voh ee po vaman peöm o kikis rakah .
45001009	Eöß to kikiu rakah me noß sih o kupu peöß manih pe Sosoenën pa vatvus a soe vih va pe Sunaißeah . Ke Sosoenën koman to nat e non pan , a taateß hin peöß , eß a man . A ma hin kurus peöß nöß to hinhin suk a noß neöm . Eöß to hinhin noß sih e Sosoenën pan , eßeß se vaßaus a neöm . Ka ma tamoaan nöß to hinhin noß eah sih pan , eß se keh iu non , eß se vataare a neoß ta hanan köß nö nös pa ep ka neöm .
45001010	
45001011	Eöß to soe va nën , suk eöß to iu rakah noß a nö nös pa ep a ma matëëneöm , marën a vaato me a neöm , suk a ma tah vih ne Sosoenën to nok voh ka ra . Eöß to iu vaßaus noß a neöm pa vaman vakis e Ieesuß .
45001012	A tah nöß to kehkeh soe rakah noß ivëh pan , eöß to iu noß a nö nös , marën a ö nöß se vaßaus a neöm po vaman peöß , köm vaßaus a neöß po teß vaman peöm , ka se vavaßaus hah a no pa sun vakis pa vatet a ma iu pe Sosoenën .
45001013	Ken kea peöß , eöß to iu noß a ö nöm se nat vavih va nem manih pan , a ma poen kurus nöß to kehkeh nö noß nös manem peöm , ivëhkëk , eß to teß non a tah to susunpip a non neoß pa nö nös pa vaßaus a neöm , ko vaman peöm se apuh , pareß kikis . Eöß to iu rakah me e noß pa vaßaus a ma meh va peöm pan , ee se panih , ko heß a ma toßtoß pee pe Ieesuß . Vamanih pa ö nöß to vaßaus vavoh a ma meh kum teß to hikta teß ne pan ee ro Jiuß .
45001014	Eöß to teß me noß a ötop manih pe Sosoenën , ivëh , köß teß me noß a kiu nöß se nok manih pa napan varih to vavatet totoopin ne a ma taateß po Grik , me ro teß varih to hikta teß ne pan ee ro Grik . Eß a kiu me peöß , pa nö manuh po teß varih ro natnat vörep , me ro teß varih to hikta siku vaßpuh voh .
45001015	Eß a pusun in a ö nöß to iu vörep rakah suk noß a vatvus a soe vih pe Sosoenën manih peöm , a napan varih to teß nem manih Room .
45001016	Ivëh , köß hikta potpoet noß pa vatvus a soe vih pe Ieesuß Kristo , suk ataeah , a soe vih pamëh , eß a ö ne Sosoenën to kikiu vakis koe non pa kon hah a napan varih to vaman ne . O Jiuß to kon momoaan voh ee pa soe vih pe Sosoenën , ka kuru vëh no teß to hikta teß ne pan ee ro Jiuß se kon varuß ee pa soe pamëh .
45001017	Manih pa soe vih pe Sosoenën no a taateß peß a totoopin , a soe vih pamëh to soe non pan , a napan to vatompoan vavih me voh ee peß . Ka taateß pamëh se teraß taneß maß po vaman kikis pe Sosoenën , pareß öök maß po vaman pa teß , vamanih pa ö no a soe to kiun va non , “ A teß no a taateß peß to totoopin se teß toßtoß e non , suk o vaman varoe . ”
45001018	Ivëh , ka nat vateeraß e no po vakmis pe Sosoenën se taneß maß manuh pa vöön va kin , eß se tavus vateeraß po teß varih to nonok ne sih a ma taateß hat . Pare kokoaan ne a taateß man pe Sosoenën pa ma taateß hat koman pee .
45001019	Eß to maaka e non pan , ee to kokoaan e ne pa taateß man pe Sosoenën , suk ataeah , e Sosoenën to punöß voh en pa vatvus vateeraß ea manih pee , kee nat vateeraß e ne peß , suk a ma tah varih neß to vatvus vateeraß voh .
45001020	Taneo non po poen ne Sosoenën to nok voh o oeh me a ma moeh tah kurus , pareß öök non kuru , a napan to maaka e ne pa ma taateß pe Sosoenën , a ma taateß poë varih , a taateß vasioß , me o kikis peß na to hikta onöt no a ep . Keß teß va i non manih pan , e Sosoenën to nok voh a ma moeh tah kurus , ka tah pamëh nee to maaka e ne pan , o kikis peß to hikta onöt non a hikrom , peß eß koman e Sosoenën . Ivëh , kee hikta teß me ne tah pusun in a ma taateß hat pee .
45001021	Ee to nat e ne peß e Sosoenën , ivëhkëk , ee to hikta kë ne poë , pare hikta nat ne pa soe vavihvih ke poë , suk a ma tah neß to nok . A ma kokoman pee manih pe Sosoenën to örakuk ee . Ee to hikta onöt ne a maaka in a kiu pe Sosoenën , suk a ma komëëre to popoen , pare nun .
45001022	Ee to sosoe ro e ne pan , ee ro natnat , ivëhkëk , ee ro teß o papön .
45001023	Ee to koe ee pa vasunön e Sosoenën toßtoß tamoaan , to teß me non o kikis . Ee to panih a taateß va pa vasunön e Sosoenën , pare këëkë vapiun e ne pa ma ta nößnës , to matan va ne po teß , me ro növan , me ro tah poa , me ra ma moeh tah varih to ëpëp vah ne sih po oeh .
45001024	Eß a ö pamëh ne Sosoenën to vakmis suk va i rapoë manih , eß to vaonöt raoe pa nok a ma taateß no a ma komëëre to taß raoe , kee nok . Ivëh , kee nonok taneß ne a ma taateß hat to vapoet e ne pa ma sioniire .
45001025	A ma napan poë varih to koe ee pa vaman a ma tah man ne Sosoenën to vataare suk hah voh ea , ee to vatet vapiun ee pa ma taateß piuk va pa vasunön a ma tah ne Sosoenën to nok voh . Ivëh , kee koe suk a ö nee se këëkë tamoaan ne a ëhnan e Sosoenën .
45001026	Eß a pusun in a ö ne Sosoenën to vakmis suk raoe . Ivëh , neß to vaonöt suk raoe a vatet a ma iu koman pee . A ma taateß vapoet poë varih , ivarih , o köövo to koe ee pa koroh me a ma voe pee , pare koroh vapiun hah me ee po upöm köövo .
45001027	A pah taateß avoeß pamëh to teß öök e non pa kën voe . A kën voe to koe ee pa koroh me a ma köövo pee , pare iu vapiun e ne pa koroh me ro upöm voe . Ivëh , nee se kon suk rakah ee po kamis apuh pa ma taateß nee to nonok ne .
45001028	Eß to teß akuk va kov e non manih , ee to vaörakuk e ne pa nat vavih e Sosoenën . Ivëh , ne Sosoenën to vakmis suk raoe pa ö neß to vaonöt raoe pa vatet a ma kokoman örakuk pee , pare nok a ma taateß to hikta teß totoopin ne .
45001029	A pap napan poë varih to puh rakah ne pa ma moeh vu taateß hat . A ma taateß nee to nonok ne , to paraß hat vörep , ka ma taateß poë varih , ivarih , a taateß puhioß o upöm teß , me a taateß ip teß , me a taateß vaheheve , me a taateß piuk o upöm teß . Me a taateß kokoman vahat o upöm , me a vasoe tonun o upöm teß .
45001030	Pare teß ne pa soe a ma soe to miröß rakah e non pa ëhnëëro upöm teß . Ko rës e ne pe Sosoenën , pare sisiröß teß . Ko kë peah koman hah a ne , me a taateß mokoß rivon , pare nat vavih rakah ne a koman këh a ma taateß voon va pa miröß ro upöm teß , pare hikta iu tënan ne a ma soe pa ma tamëëre , me ra ma sinëëre .
45001031	Ee to nonok pinpiun , pare hikta nat ne pa öt vakis a ma soe nee to noh me o upöm teß . Ee hikta nat ne pa iu a ma kën poëëre . Ee to rës e ne pa uruan o upöm teß .
45001032	Ee to nat ro e ne pa ö ne Sosoenën to vapöh kokoman voh en pa ö neß to soe vamanih pan , o teß varih to nonok ne sih a ma vu taateß hat poë varih , se mët ee . Ivëhpëhkëk , ee to nonok vaveos avoeß e ne pa ma taateß poë varih . Eß hikta teß non pan , a ma taateß varoe poë varih , ahik , ee to sosoe pet e ne pan , eß to teß vih e non pa ö no upöm teß se nonok avoeß e ne pa ma taateß poë varih .
45002001	E Sosoenën to kiiki non o teß hat , ke eöm varih o teß to kiiki nem o teß poë varih , eöm vaßpeh to hikta teß me nem ta pusun in a taateß kiiki , suk eöm to kiiki koman hah a nem pa tëëm neöm to kiiki nem o upöm teß .
45002002	E Sosoenën se kiiki a ma taateß po teß varih to nonok ne sih a ma taateß hat , ka nat e no pa taateß kiiki peß to vih , pareß totoopin .
45002003	Eöm poß ? Eöm to teß akuk va e nem manih po upöm teß . Vahvanih , köm kiiki nem a ma taateß po teß varih to nonok ne sih a ma taateß hat , ivëhkëk , eöm koman to nonok e nem pa ma taateß hat poë varih ? Eöm kës to koman nem pan , eöm se vaniu këh em po vakmis vëh ne Sosoenën se heß a neöm ? Ahik rakah !
45002004	E Sosoenën to vih tamoaan rakah ke non sih peöm . Vahvapoßnih , köm vaörakuk e nem pe Sosoenën ? Eß to anoeh rakah e non sih peöm se panih . Pareß hikta nat non sih pa kiiki ohoß a ma taateß hat peöm . Ivëhkëk , eöm to vaörakuk rakah e nem po iu peß . Eöm to hikta nat pöß nem , ha ? E Sosoenën to anoeh e non sih peöm pan , eöm se panih a ma taateß hat peöm .
45002005	Ivëhkëk , eöm to paraß vatösoe , paröm hikta iu panih nem a ma taateß hat peöm . Manih pa ma taateß poë varih , eöm koman to nonok e nem pa ma hanan nöm se taum koe in o kamis . Ko poen no vahutët apuh pe Sosoenën se tavus , eß se vataare en peöm po vakmis peß . Manih po poen pamëh ne Sosoenën se kiiki vatoe rakah en pa ma napan kurus .
45002006	E Sosoenën se piun suk rakah en pa ma taateß no a papaeh a teß to nonok non .
45002007	A ma pah teß to suksuk vakis rakah ne sih a taateß vih , pare iu rakah ee pa hanan vih va pa teß vaßpeh me Sosoenën manih pa vöön va kin . Ee se kon o ëhnan apuh me a tasun vëh no a mët to hikta antoen non a vahik . E Sosoenën se piun ke raoe o toßtoß tamoaan .
45002008	Ivëhkëk , o upöm teß to kehkeh kë koman hah ne a ma tasun pee manih po oeh . Pare koe ee pa ma tah man ne Sosoenën to vataare voh . Ko vatet vapiun ee pa ma taateß to hikta teß totoopin ne . Ivëh , ne Sosoenën se piun suk a ma taateß hat pee po vakmis peß .
45002009	A punis me o kamis apuh rakah se tavus manih pa napan varih to vavatet ne sih a ma taateß hat . Ka kuru vëh , o Jiuß , me ro teß to hikta teß ne pan ee ro Jiuß , ee vaßpeh se kon kurus ee pa punis , me o kamis apuh pamëh .
45002010	Ivëhkëk , e Sosoenën se heß a tasun apuh po teß varih to teß ne sih pa nok a ma taateß vakamöß , me a taateß ta , manih po teß varih to nonok ne a ma taateß vih . O Jiuß to kon momoaan voh ee pa tasun apuh , ka kuru vëh no teß to hikta teß ne pan ee ro Jiuß se kon varuß ee pa tasun pamëh .
45002011	E Sosoenën to kiiki non sih a taateß pa napan pa paeh a taateß , suk eß to hikta ëh non e retereh to teß ne po kum poanheh .
45002012	Eß to teß va non manih , a napan varih to hikta teß ne paan in o Vavaasis pe Mosës , pare nonok vatëh ne sih a ma taateß hat , a taateß hat koman pee ivëh , se vahoß en pee po vahutët , kee ro ee . Ka napan varih to nat voh ee po Vavaasis pe Mosës , pare nonok ne a ma taateß hat , e Sosoenën se vatet en pa soe vëh to kiun non po Vavaasis pe Mosës , pareß kiiki en pa ma taateß hat po teß poë varih . Ke ee me se ro ee .
45002013	O teß varih to vapëpënton akuk ne o Vavaasis pe Mosës , ee to hikta antoen ne a tavus a kën poan e Sosoenën . Ahik . O teß varoe varih to pënton o Vavaasis pe Mosës , pare vatet , ee varoe to antoen ne a tavus a kën poan e Sosoenën .
45002014	Eß to teß va non manih pan , a napan varih to hikta teß ne pan ee ro Jiuß , ee to hikta teß ne paan o Vavaasis pe Mosës , a napan poë varih se keh vavatet rakah ne a ma taneah no a taateß pee to soe non , ee se nat e ne pa taateß hat , me a taateß vih . Manih pa ma kokoman pee e Sosoenën to vahoß en po nat pamëh manih pee . Ee to nat koman e ne pee to teß e ne paan in a taateß koman pee .
45002015	Manih pa ma kokoman pee , nee to nat e ne pa taateß hat , me a taateß vih . Vamanih pa ö no Vavaasis pe Mosës to soe va non . Keß a tah pamëh to vataare en pea pa taateß pee . A ma meh poen no a ma kokoman pee se soe ken pee pa taateß nee to nok to hat , keß , a taateß nee to nok , to vih .
45002016	A ma tah kurus varih se tavus vahik po poen ne Sosoenën se soe ke Ieesuß Kristo , keß kiiki a ma kokoman vakoaan pa napan . Vamanih pa soe vih pe Sosoenën vëh nöß to sosoe noß se tavus .
45002017	Eöm varih o Jiuß , eöm to sosoe em sih pan , “ Emöm o vuteß totoopin rakah pe Sosoenën . ” Ivëh , köm koman kës nem pan , o Vavaasis pe Mosës se vaßaus en peöm , ha ? Ahik rakah .
45002018	Eöm to nat voh em po Vavaasis pe Mosës , paröm nat e nem pa ma tah ne Sosoenën to iu non , paröm inan e nem pa ma tah a paßpuh , suk o Vavaasis pe Mosës to vaasis a neöm .
45002019	Eöm varih o Jiuß to koman nem sih pan , eöm to vovoh ke nem o teß kekehoß , paröm teß va nem manih po ëman pa napan varih to teß ne sih pa popoen .
45002020	Paröm koman nem pan , eöm se vavaasis a nap papön pa ma taateß vih , kee nat ne nonok ne a ma taateß hat . Paröm antoen e nem pa vavaasis o teß varih no a ma kokoman pee to hikta teß natsean ne . Eöm to teß me nem o Vavaasis pe Mosës , ivëh , köm koman nem pan , eöm to nat e nem pa ma moeh tah kurus me a soe man .
45002021	Eöm varih to vavaasis nem sih o upöm teß . Vahvapoßnih , köm hikta vavaasis koman hah a nem ? Eöm to sosoe vakis rakah ke nem sih po upöm teß , pan ee se nat ne kakaveo ne . Vahvapoßnih , köm kakaveo e nem ?
45002022	Eöm to sosoepip nem sih o upöm teß pan , ee se nat ne teßteßvaasiß ne . Vahvapoßnih , köm teßteßvaasiß e nem ? Eöm to rës e nem pa ma ta nößnës . Vahvapoßnih , köm kakaveo ta nößnës e nem pa koman a ma iuun hinhin apuh pa napan to hikta teß ne pan ee ro Jiuß ?
45002023	Eöm to kë koman hah a nem sih , suk eöm to koman nem pan eöm to nat e nem po Vavaasis pe Mosës . Ivëhkëk , a tëëm nöm to kök o Vavaasis pamëh , a ma upöm teß se ep a taateß nöm to nok , pare kö ee pe Sosoenën .
45002024	Eß to teß man rakah e non , suk o Puk Vapenpen pe Sosoenën to soe non pan , “ O teß varih to hikta teß ne pan ee ro Jiuß , ee se soe oßoah ee pa ëhnan e Sosoenën ,
45002025	Eöm se keh vavatet nem o Vavaasis pe Mosës , paröm pe a ma ö kokoaan peöm , a , eß a taateß vih rakah i pamëh . Ivëhkëk , eöm se këh kök o Vavaasis pamëh , eß to ep va e non manih peöm a ken voe nee to hikta pe voh a ma ö kokoaan peöm .
45002026	A ken voe varih to hikta pe voh a ma ö kokoaan pee se keh vavatet ne o Vavaasis pe Mosës , a tasun kës pamëh se ep va e non manih pee to pe voh ee ?
45002027	A ken voe varih to hikta pe voh a ma ö kokoaan pee , ivëhkëk , ee to vavatet vavih ne o Vavaasis pe Mosës , a ken voe poë varih to vataare e ne pan , e Sosoenën to nok a taateß totoopin , pa ö neß to vateen a neöm o Jiuß , suk eöm to kök o Vavaasis pe Mosës . Eöm to vavatet e nem pa taateß va pa pe a ö kokoaan , ivëhkëk , a taateß pamëh hikta se vaßaus a no neöm pa vaniu këh o kiiki pe Sosoenën .
45002028	Eß to teß man rakah e non , suk e voe se tavus ro en pa to Jiuß , eß hikta se teß non pan eß a to Jiuß vamaman . Ivëh , ke voe se keh pe ro en , a tah pamëh hikta soe non pan , eß a to Jiuß .
45002029	Ivëhpëhkëk , a to Jiuß vamaman rakah ivëh , no a ma kokoman peß to taneß non maß po kupu peß . Ivëh , kee se keh pe a ö kokoaan po teß , suk a ö nee to vavatet ne a ma kiun va po Vavaasis pe Mosës , a tah pamëh hikta vataare vamaman non pan , ee ro Jiuß . A teß se vatompoan varoe me e Sosoenën pa tëëm no a Tuvuh Vasioß pe Sosoenën se pe o kupu peß vamanih pa ö no a teß to pe a ö kokoaan peß . A napan hikta se kë ne a teß pamëh , ivëhkëk , e Sosoenën se kë en peß .
45003001	A to Jiuß vamaman ivëh , a teß to vatompoan me e Sosoenën pa tëëm no a Tuvuh Vasioß to pe o kupu peß , keß teß va non manih pa ö no a teß to pe a ö kokoaan peß . A soe pamëh se keh teß man non , eß se vaßaus vah va poß in a teß vëh nih to tavus pa to Jiuß ? Me a vih taeah poß no a taateß va pa pe a ö kokoaan se vaßaus vah va in a teß pamëh ?
45003002	Eß to teß man rakah e non peß se vaßaus en pa teß pa ma hanan peo . Vamomoaan rakah ne Sosoenën to heß voh a ma soe , kee kiun po Puk Vapenpen peß pan , ee se matop ne ko heß pet o upöm teß .
45003003	Ko upöm Jiuß se keh hikta vatet totoopin a soe pe Sosoenën , a taateß vatösoe pee onöt kës e non pa panih o kokoman pe Sosoenën pa nok a tah neß to soe voh ?
45003004	Ahik rakah , ea to nat e no pe Sosoenën to hikta nat non pa soe o piuk , ivëhkëk , a napan kurus ee o pikpiuk . Eß to teß va e non manih pa soe pe Sosoenën nee to kiun voh to soe va non manih pan , “ Eß se pah tavus vateeraß rakah en , eën to pah teß vatotoopin suk e nom pa ö tooto va pën . Ka napan se keh koman ne a vahoß a oah po vahutët , ee to hikta onöt ne a vöknah a oah . ”
45003005	Ea se poß soe vanih pa ö no a taateß hat pea to vatvus vateeraß en pa taateß totoopin pe Sosoenën ? Eöß to to va nën , eöß to tooto ke noß pan , o teß tooto pinpiun . Ivëh , ka onöt kës e no pa soe pan , eß to ep vahat e non pa ö ne Sosoenën se vakmis a ra ?
45003006	Ahik rakah ! E Sosoenën se keh hikta onöt non a vakmis a ra , eß me to hikta onöt non a kiiki a napan kurus varih po oeh . Ivëhkëk , ea to nat e no peß se kiiki en pa napan kurus varih .
45003007	Aeoh , eß to teß akuk va e non manih po kokoman pa teß vëh to soe vamanih pan , “ A soe piuk peöß se keh vatvus vateeraß in a soe man pe Sosoenën , ka tah pamëh se nok a ëhnan apuh pe Sosoenën keß tavus vaßpuh oah en , ivëh , keß teß vahvapoß non nih keß popokaß e non peöß a teß nonok hat , ko piun vahat en peöß ? ”
45003008	A soe pamëh se keh teß man non , eß to vih e non pa ö na se soe vamanih , “ Ea se nok a taateß hat , ivëh , ka taateß vih se tavus . ” Eß to teß man e non po upöm teß to soe pan , eöß to soe va nën , ivëh , kee vasosöë me e ne peöß . Ivëhkëk , eß to hikta teß non pan , eß a soe peöß . Po poen ne Sosoenën se kiiki a napan , o kiiki peß se teß totoopin e non .
45003009	Eöm kës to koman nem pan , ea ro Jiuß to vih oah e no po teß varih to hikta teß ne pan ee ro Jiuß ? Ahik ! Eöß to pokaß kurus voh eoß pa napan varih o Jiuß me o teß varih to hikta teß ne pan ee ro Jiuß , ea kurus to teß no paan o kikis va pa taateß hat .
45003010	Eß to teß akuk va kov e non manih , pa soe pe Sosoenën vëh nee to kiun voh to soe va non manih pan , “ Ahikta pah teß to teß totoopin non . Ahik rakah !
45003011	A hikta pah teß to maaka rakah non a taateß totoopin pe Sosoenën . Ka hikta pah teß to vavaiu non sih e Sosoenën ,
45003012	A napan kurus to heß tonun voh ee pe Sosoenën , pare örakuk pa matan e Sosoenën . Ahikta pah teß to nonok vavih non sih , Ahik rakah ! ”
45003013	“ A ma rivoeere to koa ko teß uhioß e ne pa koveß teß mët to panan non . Ka ma meëre to vavatvus ne sih a ma piuk , ” “ ka ma vaato pee teß hutët e ne po kuruß vamëtmët . ”
45003014	“ Ee to vapöpöötan ne sih o upöm teß , pare sosoe ne sih a ma tah to vaharaß vahat e ne pa napan . ”
45003015	“ A ma tamoaan nee to teß vamatop vaviß e ne pa ip vamët ro upöm teß .
45003016	A ma tamoaan nee to vavih vah ne , pa miröß a napan me a heß punis raoe .
45003017	Pare hikta teß vakamöß me ne o upöm teß . ”
45003018	“ Pare hikta ta ne e Sosoenën , ko naöp i ne poë . ”
45003019	Ivëh , ka nat e no pa ma soe teraß pe Sosoenën varih to soe ne pan , o teß varih to teß ne paan o Vavaasis pe Mosës , ee to hikta onöt ne a vonih a ma taateß hat pee . Ivëh , no a napan kurus varih po oeh avoes se sun suk po kiiki pe Sosoenën .
45003020	Suk ahikta pah teß to onöt non a vonih manih pa taateß hat pa matan e Sosoenën . Ahik , o Vavaasis pe Mosës to onöt e non pa vataare a ra a ma hat na to nonok no sih .
45003021	Ivëhkëk kuru , eß to tavus vateeraß en , e Sosoenën vëh no a taateß peß a totoopin , to soe vateeraß voh en pan , a napan varih to vatompoan vavih me ne poë . Ko vatompoan pamëh hikta se tavus suk non a taateß va pa vatet o Vavaasis pe Mosës . Moaan rakah voh no Vavaasis pe Mosës , me o Vavaasis po Teß Vanënën Soe , to vavaato suk voh e ne pa hanan pamëh .
45003022	Ko vatompoan pamëh se taneß maß pa ö no teß varih o Jiuß , me ro teß varih to hikta teß ne pan ee ro Jiuß se vaman e Ieesuß Kristo . Suk e Sosoenën to ep kurus e non pa napan to teß va e ne manih pa pah ö .
45003023	Suk ea kurus rakah a nap nonok hat . Para hikta iu vatet no a taateß pe Sosoenën .
45003024	Ivëhkëk , e Sosoenën to vatompoan rakah me voh en pea manih pa taateß ururuan peß . Eß to antoen e non pa nok ka ra a tah pamëh , suk eß to vanö maß e Ieesuß Kristo pa voen hah a ra , pareß kon hah a ra manih pa mët peß .
45003025	E Sosoenën to vataare voh a napan a ö ne Ieesuß se mët vah va vamanih pa tah nee to ës ke na e Sosoenën marën a vahik o heve peß . Eß to nok va nën manih pa napan , pa tëëm nee to vaman ne pan , e Ieesuß to mët suk raoe . E Sosoenën to nok a tah pamëh pa vataare a napan , pan eß a totoopin , suk ataeah , a tëëm vamomoaan voh neß to tö ke voh a napan , ko hikta vavakmis tiroëß voh non o teß varih to nonok ne a ma taateß hat .
45003026	Kuru e Sosoenën vëh no a taateß peß a totoopin to soe pan , a napan varih to vatompoan vavih me ne poë , pare vaman ne poë , o vaman pee , me o vatompoan pee , to vataare e non pa napan kurus , peß a teß totoopin , pa ö neß to vatompoan me a napan varih to vaman e Ieesuß .
45003027	Ivëh , ke ea ro Jiuß varih to vavatet no sih o Vavaasis pe Mosës , ea onöt kës e no pa kë koman hah a ? Ahik rakah ! Ahikta tah na se këëkë koman suk hah a no , suk ataeah , e Sosoenën to soe tavus voh en pan , a hikta pah teß to onöt non a vatompoan me eah pa ö neß se keh vavatet varoe non o Vavaasis pe Mosës . Ivëhkëk , eß to soe varoe pan , a teß se vatompoan me non poan , pa ö neß se vaman varoe e Ieesuß .
45003028	Ea to soe va nën , suk ea to nat e no peß to teß man e non , pan o vaman varoe pea ivëh , se vataare a ra a ö na to vatompoan vavih me e no pe Sosoenën . Ka hik manih pa ö na se keh vavatet varoe no o Vavaasis pe Mosës .
45003029	Eöm kës to koman nem pan , e Sosoenën se kon varoe o Jiuß , pareß hikta se kon me non o teß varih to hikta teß ne pan ee ro Jiuß ? Ahik rakah ! Eß se kon me en po teß varih to hikta teß ne pan ee ro Jiuß .
45003030	E Sosoenën varoe a paeh to antoen non a vatompoan vatotoopin me ro Jiuß pa ö nee se keh vaman e Ieesuß Kristo , suk eßeß varoe kuru a paeh to teß voh non . Me eß varoe se vatompoan vatotoopin me ro teß varih to hikta teß ne pan ee ro Jiuß , pa ö nee se keh vaman e Ieesuß Kristo .
45003031	Eöß kës to onöt e noß pa miröß o Vavaasis pe Mosës , pa a ö nöß to vavaasis noß pan , e Sosoenën to vatompoan vavih varoe me non sih a napan pa ö nee se keh vaman e Ieesuß Kristo ? Ahik rakah ! O vavaasis peöß to soe va non manih pan , o Vavaasis pe Mosës o pöh kikis to soe non pan , a napan kurus to teen voh ee pa hat .
45004001	Ivëh , ka nat e no pan , a soe to kiun non po Vavaasis pe Mosës to teß man e non . Ivëh , ka se kokoman vavih rakah pa soe ne sipuura napan va Israël , e Abraham to taum voh , eß a soe man .
45004002	Eß se keh teß man non pan e Abraham to nonok voh non a ma taateß vih , ka taateß vih pamëh nok poan keß tavus en a teß totoopin pa matan e Sosoenën . Ivëh , keß onöt kës e non pa kë koman hah a ëhnaneah ? Ahik rakah ! E Sosoenën to hikta koman non pan a tah pamëh to teß man non .
45004003	Ea to nat e no pa pusun in a ö ne Abraham to tavus suk voh a teß totoopin pa matan e Sosoenën , suk ataeah a soe to kiun non po Puk pe Sosoenën to soe non pan , “ E Abraham to vaman voh a soe pe Sosoenën , ivëh , ke Sosoenën pokaß en peß ,
45004004	A teß to kiu moniß non sih , ko voen peß hikta teß va non manih pan o heß , ahik , o voen peß to teß va non manih pa tah neß to kikiu suk non .
45004005	Ea to nat va no manih pan , o teß varih to hikta vavatet ne o Vavaasis pe Mosës , ee to teen e ne pa hat . Ivëhkëk , ee to vaman e ne pe Sosoenën vëh to popokaß non sih a napan pan , ee ro teß totoopin . E Sosoenën to ep non o vaman pee , pareß popokaß e non pee o teß totoopin . E Sosoenën to pokaß a napan o teß totoopin to teß va non manih , po heß neß to heß raoe .
45004006	A Teß Sunön vëh e Devit to soe voh en pa pah tah pa ö neß to soe pan , a teß to teß me non a tasun vih pa ö ne Sosoenën to ep va in non poan manih pa teß totoopin , eß hikta se vavatet ro non o Vavaasis pe Mosës . E Devit to soe vavoh manih pan ,
45004007	“ Vaeö rakah po teß varih to heß tonun voh o Vavaasis pe Mosës , ivëhkëk , e Sosoenën to ururuan raoe , Oman , ee se vaeö rakah , suk ataeah , e Sosoenën hikta kuteß hah non pa ma taateß hat pee .
45004008	Vaeö rakah pa teß vëh ne Sosoenën to hikta ep hah va non manih pan , eß to teen non ta hat peß . ”
45004009	Ivëh , ka tasun vih pöß pamëh to teß suk varoe pöß non a ra o Jiuß peß a ö na to pe voh a ö kokoaan va pa sioniira ? Keß a tasun vih pöß pamëh to teß suk varoe pöß non o teß varih to hikta teß ne pan ee ro Jiuß varih to hikta pe voh a ö kokoaan va pa sioniire ? Ea to nat e no pa soe to kiun non manih po Puk pe Sosoenën to man . A soe pamëh to sosoe suk non e Abraham pan , “ E Abraham to vaman voh en pa tah ne Sosoenën to soe ke voh poan , ivëh , ne Sosoenën to ep suk va i non poan manih pa teß totoopin . ”
45004010	Ivëh , ke Abraham nok vahvapoß voh nih , ke Sosoenën pokaß poan a teß vih no a taateß peß to totoopin ? E Sosoenën kës to kon vovoh voh poan pa ö neß to meß avoeß e non pa pe , keß murin in a ö neß to pe en pa ö kokoaan peß ? Ahik ! Eß to kon vovoh voh poan , keß pah pe poß a ö kokoaan peß .
45004011	E Abraham to meß avoeß voh e non pa pe a ö kokoaan peß , ke Sosoenën pokaß en peß a teß totoopin . E Sosoenën to heß poan a taateß va pa pe a ö kokoaan to teß va non manih po vëknöm , to vëknöm non poan a teß totoopin suk o vaman peß . Ivëh , keß teß va non manih e Abraham e tamëëro teß varih to hikta pe voh , ivëhkëk , ee to vaman e ne pe Sosoenën . E Abraham eß e tamëëra napan varih ne Sosoenën to vatompoan vavih me voh .
45004012	E Abraham pet me , e tamëëra napan varih to pe voh , pare vavatet ne a taateß va po vaman vëh , o vaman pamëh ne tamaara Abraham to teß me voh non , momoaan voh in a ö neß to meß avoeß voh e non pa pe a ö kokoaan peß .
45004013	Eß hikta teß non pan , e Abraham to vavatet voh non o Vavaasis pe Mosës , ivëh , ke Sosoenën soe vatökrus voh en pa ö neß se heß poan , me ra ken supnaiß peß o oeh ovoes . Ahik ! Suk ataeah , e Sosoenën to ep varoe non o vaman peß , ivëh , keß ep va in non poan manih pa teß totoopin .
45004014	Ivëh , keß man rakah e non , suk ataeah , o teß varih to vavatet varoe ne sih o Vavaasis pe Mosës se keh onöt e ne pa kon o oeh ovoes , va pa ö ne Sosoenën to soe vaman vavoh . A , a taateß vaman se örakuk en , ko teß hikta onöt ne a kon a tah vëh ne Sosoenën to soe vaman voh pan eß se heß .
45004015	Ea to nat va e no manih pan , e Sosoenën to heve ov e non pa napan , suk ee to hikta onöt ne a vatet kurus o Vavaasis pe Mosës . Ivëhkëk , o Vavaasis pamëh se keh hikta teß non , a , ka taateß vatösoe hikta se teß me non .
45004016	Ivëh , ke Sosoenën hikta se heß non a tah neß to soe vaman ke voh a napan . Suk o teß varih to heß tonun ne o Vavaasis pe Mosës . Eß se heß varoe o teß varih to vaman ne poë , kee se kon ee pa tah neß to soe vaman ke voh raoe , suk ataeah , eß to ururuan non raoe . Ivëh , ka tah neß to soe vaman voh vamanih po heß , o pus koaß kurus pe Abraham se kon ee . Eß hikta teß non pan o Jiuß varoe ivarih to vaman ne , pare vavatet ne o Vavaasis pe Mosës . Ahik ! O teß me varih to vaman va ne manih pa ö ne Abraham to vaman vavoh non , ee to hikta teß ne pan ee ro Jiuß . E Abraham to teß va non manih pe tamaara o Jiuß varih to vaman no , me o teß varih to hikta teß ne pan ee ro Jiuß to vaman ne .
45004017	Ka soe to kiun non manih po Puk Vapenpen pe Sosoenën to soe non non pan , “ Eöß to nok oah kën tavus eom e tamëëra ma kum teß peo . ” E Abraham to vaman e Sosoenën pa ö neß to soe a soe vaßih , e Sosoenën vëh to onöt e non pa vatoß hah o teß mët , me eß se soe ka ma tah to hikta teß moaan voh ne , kee tavus ee .
45004018	E Abraham to vaman a soe vaman pe Sosoenën , eß he manot ko hikta onöt non a ö seß vataman ta koaß oeteß . Ivëhkëk , eß to anoeh rakah e non pe Sosoenën se vatvus a tah neß to soe vaman voh ke poan . Ivëh , keß vataman a ma kum teß peo vamanih pa ö ne Sosoenën to soe vavoh ke poan pan , “ O pus koaß pën se peo . ”
45004019	E Abraham to hikta ponkiß voh non po vaman , suk eß to nat e non pe Sosoenën se vakikis en pa sionineah , keß onöt e non pa vataman ta koaß oeteß , a sionineah he teß ro va non manih pa teß to mët voh en . Eß to onöt non o 100 kirismas , pareß nat pet e non pe köövo peß Saraß to hikta onöt non a vasinan ta koaß , suk ataeah , a komaneah to teß pet va e non manih pa teß to mët voh en .
45004020	Ivëhkëk , eß to hikta panih o kokoman peß , pareß hikta koe a vaman a soe ne Sosoenën to soe vaman voh , ivëhpëhkëk , o vaman peß to pah teß kikis avoeß nö e non , keß soe tavus en pan , e Sosoenën a kikis oah rakah .
45004021	E Abraham to vaman rakah e non pe Sosoenën to teß me e non po kikis pa nok a tah neß to soe ke voh poan .
45004022	Ivëh , ka soe to kiun non manih po Puk pe Sosoenën to soe va non manih pan , “ E Sosoenën to kon en pe Abraham , suk o vaman peß , ko vaman pamëh vataare e non peß a teß to vatompoan vavih me non e Sosoenën . ”
45004023	Ka soe vaßih to kiun non po Puk pe Sosoenën to soe va non manih pan , “ E Sosoenën to kon en pe Abraham , suk o vaman peß . ” Ivëhkëk , a soe pamëh to hikta teß suk varoe non e Abraham . Ahik , eß to soe suk pet me e non pea a napan kurus . E Sosoenën se kon me en pea , pa ö ne ea se vaman pet no a teß vëh to kunkuin taneß hah voh e Sunön pea Ieesuß pa nap mët .
45004024	
45004025	E Sosoenën to vaheß voh e Ieesuß , pan eß se mët suk a ma hat pea , pareß sun taneß hah voh pa mët , marën a ö na se vatompoan vavih me e Sosoenën .
45005001	Ivëh , ne Sosoenën to soe suk pan ea to vatompoan vavih me voh e no peß , suk ea to vaman no e Ieesuß Kristo . Ivëh ka kuru , na se vakamöß vavih rakah me Sosoenën .
45005002	Suk a tah ne Ieesuß to nok voh pa vaßaus a ra me a ö na to vaman no eah , eß to vataare voh a ra a hanan va pa ö na se huk vatët maß pe Sosoenën , suk , eß to ururuan tamoaan a rora . Ivëh ka kuru , ea se vaeö suk no a ö na to anoeh rakah me no po vaman , pan a tapui se taneß maß manuh pa vöön va kin , pa ö no kikis pe Sosoenën to teß non .
45005003	Eß to hikta teß non pan a tah varoe pamëh na se vaeö suk no , ahik , ea se vaeö me no a ma punis pea , suk ataeah , ea to nat e no pan , a ma punis poë varih to vavaasis a rora a ö na se sun vakis no , ko teß a ma punis pea .
45005004	Ka se keh sun vakis ko teß a ma punis pea , a tah pamëh se vataare va ka ra manih pan , ea varih se vaoah ee pa ma punöß . Ke ea se keh teß va no nën , ea se anoeh rakah me no o vaman pan , ea se kon ee pa tapui .
45005005	Ea se anoeh rakah me no o vaman pan , e Sosoenën se vatvus a tah neß to soe voh ka ra , ivëh , ka hikta se anoeh akuk no . Ea se nat pet no e Sosoenën to koep voh maß o iu peß manih pea manih pa ö neß to vanö voh maß a Tuvuh Vasioß peß , keß teß non manih pea .
45005006	Ko poen na to hikta teß kikis onöt no a vaßaus koman hah a , e Sosoenën to vanö maß e Ieesuß Kristo pa tëëm koman rakah neß to vahoß voh , marën a ö neß se mët , pareß kon hah a nap nonok hat .
45005007	O man rakah , eß to paraß hivaß rakah pa teß se mët suk a teß totoopin . Ivëhkëk , eß to tö pöß e non pa ö no a teß vavaes se keh heß rakah ea pa mët , suk a meh teß vih .
45005008	Ivëhkëk , a tëëm na to teß avoeß voh e no a nap nonok hat , e Sosoenën to vataare en pea po iu apuh peß manih pea , pa ö neß to vanö maß e Ieesuß Kristo , keß mët suk en pa ma hat pea .
45005009	O eraß pe Ieesuß Kristo to takoß , pareß hikhiuk en pa ma hat pea . Ke Sosoenën pokaß en pea o teß to vatompoan vavih me no eah . Ivëh , ka nat rakah e no peß se hehe en pea . Ka teß vavih e no po poen ne Sosoenën se vakmis o teß varih to nonok vatëh ne sih a ma taateß hat .
45005010	Ivëh , keß teß man e non pan , a tëëm avoeß pamëh na to vatösoe voh e no pe Sosoenën , eß to vatompoan vavih hah me voh en pea manih pa mët pe Koaß peß . Suk a ö na to nat momoaan voh ee pa tah pamëh , ea to nat vateeraß rakah e no pan , e Sosoenën to vatompoan vavih hah me voh en pea . Suk ataeah , e Koaß peß to teß toßtoß e non kuru , ko se me en pea , ka teß vaßpeh tamoaan me e no pe Sosoenën .
45005011	Ka meh tah , ivëh , e Sunön pea Ieesuß Kristo to vaßaus voh a ra ka vatompoan vavih hah me ee pe Sosoenën . Ivaßih , kuru na to vaeö suk me no e Sosoenën .
45005012	Ea to nat e no pan , a pah teß to nok voh a hat manih po oeh , pareß mët voh en . Ivëh , ka mët pamëh pah kopös en pa napan kurus manih po oeh , suk ataeah , a napan kurus to nok voh ee pa hat .
45005013	O Vavaasis pe Mosës to meß avoeß e non pa tavus , a hat he teß momoaan voh e non manih po oeh vëh . Ivëhkëk , a napan to hikta teß maaka voh ne pa ma hat nee to nonok ne . Ivëh , ke Sosoenën hikta antoen voh non a kiiki a ma hat no a napan to nonok ne , suk o Vavaasis pamëh to hikta teß voh non .
45005014	Taneo non maß po poen ne Adam to nok voh a hat , pareß nö non maß , ko öök non po poen pe Mosës , a napan kurus se mëtmët e ne . Ka teß napan varih to hikta nok voh ta ma hat manih pa kök a taateß , vamanih pa ö ne Adam to nok vavoh , a mët pamëh se ip me en po teß poë varih . E Adam to vëknöm i non e Ieesuß , a teß vëh se suk amot maß .
45005015	A hat pe Adam , me o ururuan pe Sosoenën to hikta teß va ne pa pah ö . Ahik rakah , a hat pa paeh a teß ro to nok voh a napan kurus , kee mëtmët ne . Ivëhkëk , o kikis va po ururuan pe Sosoenën to oah rakah e non po kikis va pa mët , ko teß e non po teß varih to vaman ne . Ka manih po ururuan pa pah teß vëh , e Ieesuß Kristo ne Sosoenën to vatompoan vavih hah me en po teß varih to vaman ne , ka tah pamëh , eß o heß vih neß to heß raoe .
45005016	Eß to teß non a poa tah , o heß vih pe Sosoenën , me a hat pe Adam . Ka poa tah poë varih to hikta nonok ne a pah tah kee tatavus ne pea . Ahik , a hat ro ko ne Adam to nok manuh pe Sosoenën , to vateen en pea kurus pa hat , pareß vahoß suk en pea po vahutët . Ivëhkëk , o heß vih pe Sosoenën to teß va non manih pan , eß to ururuan a napan , pareß vatompoan vavih hah me en po teß varih to vaman ne , kee kon ee po toßtoß tamoaan , ee he nok ro voh ee pa ma taateß hat .
45005017	A pah teß vëh e Adam to pënton varo voh a soe pe Sosoenën , pareß nok a hat , ka mët pa pah teß pamëh tavus va en manih pa teß apuh , pareß vöknah rakah en pa napan kurus . Ivëhkëk , o ururuan pe Sosoenën , me o heß vih peß to vöknah en po kikis va pa mët . Ivëh , ka nat vavih e no pan , o teß varih to vaman ne , ee se kon ee po ururuan puh tamoaan pe Sosoenën , ke Sosoenën se vatompoan vavih hah me en pee . Ee se kon o toßtoß tamoaan , ko tavus ee o teß susunön manih pa kiu no a pah teß vëh e Ieesuß Kristo to nok .
45005018	Ivëh , ka nat e no pan , a pah teß vëh e Adam to pënton varo voh a soe pe Sosoenën , pareß nok a taateß hat . Ka manih pa hat pamëh , ne Sosoenën to vateen suk en pea kurus po vahutët . Eß to teß akuk va kov e non manih pa pah teß vëh , e Ieesuß , to nok a taateß totoopin , ke Sosoenën ep , pareß pokaß en pea o teß varih to vaman e Ieesuß , pan ea o teß totoopin ka kon ee po toßtoß tamoaan .
45005019	A pah teß vëh e Adam to pënton varo voh a soe pe Sosoenën , pareß nok a taateß hat . Ka manih pa taateß vatösoe peß ivëh , no a napan kurus to teen suk voh pa hat pamëh . Eß to teß akuk me va kov e non manih pan , a pah teß vëh e Ieesuß Kristo to tënan voh a soe pe Sosoenën . Ka manih pa taateß pënton soe peß , no a nap peo se tavus ee o teß totoopin manih po epep pe Sosoenën .
45005020	E Sosoenën to heß voh o Vavaasis pe Mosës manih pa napan marën a ö nee se nat va ne manih pan , ee to pah nonok vörep e ne sih pa ma taateß hat . Pare pah vatösoe oah nö e ne po Vavaasis pe Mosës . Ivëhpëhkëk , e Sosoenën to pah ururuan oah nö e non pee .
45005021	A hat to vatvus voh a taateß va pa mët , pareß teß va e non manih pa teß sunön . Ivëhkëk , kuru no ururuan pe Sosoenën to tavus , pareß vöknah en pa taateß hat , ko teß va e non manih pa teß sunön . Ka manih pa kiu pe Sunön pea Ieesuß Kristo , ne Sosoenën to ururuan a ra , pareß pokaß en pea o teß varih to vaman no eah , pan ea o teß totoopin , ivëh , ka kon ee po toßtoß tamoaan .
45006001	Ivëh , ka se poß soe ataeah ? Eöm koman kës nem pan , ea se nonok vaveos avoeß nö e no pa ma taateß hat , suk e Sosoenën se ururuan avoeß nö e non pea , ha ? Ahik rakah !
45006002	Ea to teß va no manih pa nap mët , ivëh , ka hikta se teß hah no paan o kikis va pa taateß hat .
45006003	Eöm anoe kës voh em pa ö na to vatös me voh e Ieesuß Kristo manih pa ö nee to pupui a ra ? Ka tah pamëh to vataare non a ö na to vatös me eah pa mët peß .
45006004	Manih pa taateß pupui na to vatös me voh ee pa mët pe Ieesuß Kristo , ke Sosoenën pe vaßpeh me voh en pea manih po vapeepe . Manih po kikis koman pe Tamön neß to kunkuin taneß hah e Ieesuß Kristo manih pa mët . Ivëh , ka se pët kon ee po toßtoß voon , marën a ö na se teß me no a taateß pe Ieesuß .
45006005	Ea to nat e no pa ö na to vatös me voh ee pe Ieesuß , para mët va ee manih pa ö neß to mët vavoh . Ivëh , keß teß akuk va kov e non manih pan , ea se pët sun vaßpeh hah me ee peß , vamanih pa ö neß to nok vavoh .
45006006	Ea to nat e no , pa taateß hat vamoaan pea to mët vaßpeh me voh en pe Ieesuß Kristo manih pa kuruse . Marën o kikis va pa taateß hat pamëh , to kiu non sih manih pa sioniira se hik . Ivëh , ka hikta onöt no a tavus hah a nap kiu pa taateß hat pamëh .
45006007	Suk a teß vëh to mët voh en , eß to hikta onöt non a teß hah paan o kikis va pa taateß hat .
45006008	Ea to nat e no , pea se keh mët vaßpeh me e Ieesuß Kristo , ivëh , ka vaman rakah e no pea se pët teß toßtoß me e no peß kuru , me amot .
45006009	Suk ea to nat e no pe Ieesuß Kristo to sun taneß hah voh en maß pa nap mët , pareß hikta antoen non a mët hah . Ko kikis va pa mët to hikta antoen non a vöknah hah poan .
45006010	Oman , e Ieesuß to mët voh pa pah tëëm ro , marën a vöknah o kikis va pa taateß hat , ivëhkëk , kuru neß to kon en po toßtoß voon . Manih po toßtoß voon pamëh , neß to teß vaßpeh me e non pe Sosoenën , pareß kë non a ëhnaneah .
45006011	Eß to teß akuk me va kov e non manih pan , eöm me se inan vamanih , eöm me to mët këh voh em po kikis va pa taateß hat . Paröm teß toßtoß koe ke nem manih pe Ieesuß Kristo , köm vatös me eah marën a kë a ëhnan e Sosoenën .
45006012	Ivëh , köm se nat nem vaonöt a taateß hat , keß matop non a ma sionineöm . Peß o sionin pamëh se mët en , ivëhkëk , o apen to hikta se mët non . Eöm se keh vaonöt va in eah nën , eöm se pënton em po iu hat pa taateß pamëh .
45006013	Koe a heß ta pah ö manih pa sionineöm manih pa taateß hat , marën a nok a ma taateß to hikta teß totoopin ne . Eöm se keh heß rakah ëm manih pe Sosoenën , eöm se teß va e nem manih pa napan varih to mët voh , pare sun taneß hah po vapeepe . Paröm koe ke Sosoenën matop non a ma ö kurus va pa sionineöm , köm se vatet poß a ma taateß totoopin .
45006014	A taateß hat to hikta se teß hah non e sunön peöm , suk ataeah , kuru nöm to hikta teß hah nem paan o matop va po Vavaasis pe Mosës . Ahik , eöm to teß nem paan o matop va po ururuan vih pe Sosoenën .
45006015	Ivëh , ke eöm koman kës nem pan , ea se nonok e no pa ma taateß hat , suk ea to teß e no paan o matop va po ururuan vih pe Sosoenën ? Ahik . Ea se nat no nonok va no nën , suk ataeah , ea to hikta teß hah no paan o matop va po Vavaasis pe Mosës .
45006016	Oman rakah ! Eöm se keh heß ëm vamanih pa teß kikiu akuk manih pa meh teß , eöm se vavatet nem a soe peß . Eöm se tavus vaman em o teß kikiu akuk pa teß pamëh . Ka teß pamëh nöm to ta nem eah , eß e susun peöm . Ivëh , köm se nat nem vavatet nem a taateß hat . Peß a taateß hat pamëh se nok a neöm , köm mët , ko nö ke em pe Sosoenën . Keß eöm se vatet a taateß mamanat . Ka taateß pamëh se me en peöm manih pa matan e Sosoenën , ke Sosoenën pokaß en peöm o teß va pa taateß totoopin .
45006017	Moaan voh nöm to teß nem o teß kikiu akuk pa taateß hat . Ka taateß hat pamëh to matop e non peöm . Ivëhkëk , eß to vih rakah non manih pe Sosoenën , peöm to vavatet rakah me nem o vaman , pataeah no teß teßteß soe pe Sosoenën to vavaasis voh a neöm . Ko vavaasis pamëh to matop e non peöm .
45006018	Moaan voh nöm to teß va e nem manih pa teß kikiu akuk manih pa taateß hat . Ivëhkëk , kuru nöm to teß va e nem manih po teß kikiu akuk va pa taateß totoopin .
45006019	Eöß to nok a soe vapipinoß vaßih , suk ataeah , a soe va pa ö nöm to heß a ma pah ö va pa ma sionineöm vamanih po teß kikiu akuk , pa taateß kukusan , me a taateß vatösoe , me a taateß hat , a ma taateß poë varih to pepeo avoeß nö e ne . Kën kea , a ma tah poë varih to hivaß e non pa maaka a pusuneah . Ivëhkëk kuru vaßih , nöß to iu noß pan , eöm se heß a ma pah ö va pa ma sionineöm , kee kiu akuk ne manih pa taateß totoopin , köm sih tavus poß a napan koman pe Sosoenën , paröm tavus em o teß varih to vavatet ne a taateß vivihan .
45006020	Eöm se nok a tah pamëh , suk eöm voh o teß kikiu akuk va pa taateß hat . Eöm to taihan këh voh em pa taateß totoopin pa ö nöm to teß nem o teß kikiu akuk pa taateß hat .
45006021	A ma vih taneah nöm to kon voh pa tëëm nöm to teß voh nem a nap kikiu akuk va pa taateß hat ? A ma tah nöm to kon voh ivarih , ee a ma tah varih to vavapoet a no neöm kuru , me a ö nee to heß mët voh ee peöm .
45006022	Ivëhkëk kuru vaßih , nöm to taihan këh em maß pa taateß hat . Paröm tavus em a nap kiu akuk pe Sosoenën . Ivëh , ko voaß vih i neß ivaßih , eöm to tavus em o teß varih to vavatet nem a taateß vivihan , kokon em po toßtoß tamoaan .
45006023	Ivëh , ka vahik in a ma soe peöß to soe va non manih pan , o voen va pa taateß hat ivëh , a mët . Ivëhkëk , o heß ne Sosoenën to heß akuk ivëh , o toßtoß tamoaan na to kon manih pe Sunön pea , Ieesuß Kristo .
45007001	Kën kea , eöm kurus to nat vavih rakah e nem po Vavaasis pe Mosës . Ivëh , köm nat e nem po Vavaasis pamëh , to matop e non pa napan kurus . Ivëhkëk , a teß se keh mët , ko Vavaasis pamëh hikta se matop hah non poan .
45007002	Ka soe vapipinoß va peß to teß va non manih pan , e köövo se keh me e voe manot peß , pareß teß vaßpeh me non poan , keß onöt rakah këk na po poen neß se mët . Ivëhkëk , e voe se keh mët këh en peß , e köövo pamëh to antoen e non pa me hah ta meh voe , vamanih pa ö no a taateß va po vaen to soe va non .
45007003	Ivëhkëk , e voe se keh teß toßtoß avoeß e non , ke köövo peß këh poan , pareß me a meh voe , a napan se soe va ee manih pan , eß a köövo teßteßvaasiß . Ivëhkëk , e voe pe köövo pamëh se keh mët , e köövo pamëh to teß taihan e non manih pa taateß vaen , pareß antoen e non pa vaen hah . Keß se keh vaen hah en , a , e köövo pamëh to hikta kök a taateß va po vaen .
45007004	Eß to teß akuk va kov e non manih pan , eöm to vatös me voh em pe Ieesuß manih pa sionineah , ka vatös peöm pamëh to ep va non manih pan , a taateß hat vamoaan voh peöm , to mët vaßpeh me voh en pe Ieesuß Kristo manih pa kuruse . Ka taateß hat pamëh to hikta matop hah a no neöm , me o Vavaasis pe Mosës hikta se matop hah a no neöm . Ka kuru , ne eöm to vatös me em pa meh teß , ka teß pamëh eß a teß to sun taneß hah pa nap mët . Ivëh , ka kuru ne Sosoenën se kon o ëhnan apuh , suk a ö na to vavatet no a ma taateß totoopin .
45007005	Moaan voh no a taateß hat to teß voh non manih pea , pareß heß a ra o iu hat , suk o Vavaasis pe Mosës to kunkuin vateeraß o iu hat pamëh , ka nonok no a ma taateß hat . Ivëh , ka mët tavus en manih pea .
45007006	Ivëhkëk , kuru ea to mët këh ee po Vavaasis pe Mosës , keß hikta matop hah a rora . Ea to taihan këh voh ee po Vavaasis pamëh to ötöön voh a rora . Ivëh ka kuru , na to kiu suk no a kë a ëhnan e Sosoenën , pa ö na to vavatet no a ma taateß totoopin manih pa taateß voon , no a Tuvuh Vasioß to kunkuin manih pa ma kokoman pea . Para hikta vavatet hah no a taateß va pa kë a ëhnan e Sosoenën , pa ö na to vavatet varoe no o Vavaasis pe Mosës .
45007007	Eöm tomeß koman nem pan , eöß to sosoe noß pan , a hat me o Vavaasis pe Mosës , ee a pah tah akuk . Ahik ! Ivëh , ko Vavaasis se keh hikta teß non marën a vaßaus a neöß pa nat a ma taateß hat , eöß se poß nat vah va in a ma taateß hat nih ? Ivëhkëk , a soe vaënpan pe Sosoenën to teß e non , köß nat e noß pa hat ivëh ataeah , peß o Vavaasis pe Mosës to soe va ka rora manih pan , “ Koe a manin a ma tah pa meh teß ” .
45007008	Ivëhkëk , a taateß hat to teß non manih peöß , pareß taum koe a hanan peß manih pa soe vaënpan pe Sosoenën , pareß vatvus o kokoman hat va pa manin a ma tah pa meh teß manih pa komaneoß . Eß se keh hikta teß non ta soe vaënpan pe Sosoenën , a taateß hat to hikta se teß hah me non to kikis .
45007009	Eöß to hikta nat avoeß voh noß pa soe vaënpan pe Sosoenën , paröß teß toßtoß voh e noß . Ivëhkëk , eöß to kon vahik eoß pa soe vaënpan pe Sosoenën , ka taateß hat tavus vakikis , köß mët eoß manih po apen . A soe vaënpan pe Sosoenën to teß suk voh non a ö neß se heß a neöß o toßtoß . Ivëhkëk , manih peöß , neß to teß en maß pa mët va po apen .
45007010	
45007011	Suk ataeah , a taateß hat to vaiu a hanan va pa ö neß se piuk a neöß pa ö neß to koe maß manih pa soe vaënpan pe Sosoenën , marën a ip vamët a neöß manih po apen .
45007012	Ivëh , ka nat kurus e no , po Vavaasis pe Mosës to taneß koman voh en maß manuh pe Sosoenën , pareß vivihan . Ka ma soe vaënpan pe Sosoenën varih pa koman o Vavaasis pe Mosës , ee kurus to vivihan , ko totoopin , pare vih .
45007013	Eß teß vah va non nih , a soe vaënpan kës pe Sosoenën ivëh , to heß a neoß a mët ? Ahik ! A taateß hat to tavus manih pa soe vaënpan pamëh , pan a mët peöß se tavus . Keß a tah pamëh to tavus , pan eöß se inan a taateß hat , eß matan vah va non nih ? E Sosoenën to heß voh a soe vaënpan peß pan , eß se vataare va ka neöß manih pan , a taateß hat , eß a tah a pah hat rakah .
45007014	Ea to nat rakah e no po Vavaasis pe Mosës , eß a tah va po apen to taneß voh en maß manuh pe Sosoenën . Ivëhkëk , eöß a teß to teß me noß o sionin va po oeh vëh , paröß hikta antoen noß a vatet o iu pe Sosoenën . Suk ataeah , eöß to teß va e noß manih pa teß nohnoh , nee to vavoen , kee voh a taateß hat . Ka taateß hat vaneah e non peöß .
45007015	Eöß to hikta inan noß pataeah nöß to nonok noß , paröß hikta nonok noß ataeah nöß to iu noß a nok . Ivëhkëk , eöß to nonok e noß sih pa ma tah rërës nok peöß .
45007016	Keöß se keh hikta iu nok noß a ma tah rërës peöß varih nöß to nonok noß sih , a tah pamëh to soe va non manih pan , eöß to vapöh kokoman e noß pan , o Vavaasis pe Mosës to teß vih e non . Suk ataeah , eß to soe non pan , a taateß hat nöß to nonok noß , eß a tah nöß se nat noß nok .
45007017	Ivëh , ke eöß koman to hikta nonok noß sih a ma taateß hat poë varih . Ahik , a taateß hat vëh to teß non manih pa komaneoß . Eß ivëh , to taßtaß a no neoß a nok a ma taateß hat poë varih .
45007018	Oman , eöß to nat e noß pa hikta vih to teß non pa komaneoß , manih po iu hat va pa komaneoß , eß to hikta onöt non a nok a taateß vih . Eöß to iu e noß pa nok a ma taateß vih . Ivëhkëk , eöß to hikta nonok noß a ma taateß poë varih .
45007019	Eöß to kehkeh nok noß sih , a ma taateß vih . Ivëhkëk , eöß to hikta nonok noß , ka taateß hat nöß to rërës noß sih a nok , nöß to nonok e noß .
45007020	Ivëh , ke eöß se keh nok eoß pa ma taateß nöß to rërës noß sih a nok , a , eß to hikta teß non pan , eöß ivëh to nonok noß a ma taateß poë varih . A taateß hat vëh to teß non pa komaneoß , ivëh to taß a neoß köß nok a ma taateß hat poë varih .
45007021	Ivëh , köß taum eoß peß to teß man e non , pa tëëm nöß to kehkeh nok noß a taateß vih , ka taateß hat vëh to teß non pa komaneoß to taßtaß e non peöß , pa nok a ma taateß hat poë varih .
45007022	Manih po kokoman rakah peöß , ne eöß to iu rakah e noß pa ma soe vaënpan pe Sosoenën .
45007023	Ivëhkëk , eöß to inan vamanih pan , eß to teß non o meoh kikis to matop e non pa sionin avoes neoß . O kikis pamëh to hikta vapöh kokoman me non a ma tah varih no kokoman peöß to iu ne a nok , pareß vahoß rakah en peöß paan o matop va po iu hat vëh to teß non pa sionineoß .
45007024	Varenan rakah peöß , eteh se hehe a neoß , köß këh o sionin vaßih to se me koe en peöß pa hat vëh , to se ip en peöß ?
45007025	Eöß se vavihvih ke na e Sosoenën . Manih pa koren e Sunön pea Ieesuß Kristo , eß se hehe en peöß . Ivëh , ka ma iu vih peöß , me a ma kokoman vih peöß to teß e ne paan a ma soe vaënpan pe Sosoenën . Ivëhkëk , o iu hat va pa komaneoß to teß e non paan in o kikis va pa taateß hat vëh to matop non a sionineoß , pareß mimiröß a no neoß .
45008001	Ivëh , ka kuru no a napan varih to vatös me ne e Ieesuß Kristo , ne Sosoenën hikta se vateen non raoe pa hat .
45008002	Suk ataeah , ea pah paeh , ea a ma teß pe Ieesuß Kristo , ko kikis pa Tuvuh Vasioß to heß voh a ra o toßtoß voon , pareß hehe a rora manih po kikis va pa taateß hat vëh to heßheß a rora sih a mët .
45008003	O Vavaasis pe Mosës to hikta antoen non a veo ke a taateß hat pea , suk ataeah , o iu va pa sioniira to hikta iu non a vatet o Vavaasis pe Mosës . Ivëhkëk , a tah vëh no Vavaasis pe Mosës to hikta antoen non a nok , ne Sosoenën koman to nok vahik voh en . E Sosoenën to vanö voh maß e koaß oeteß peß , keß tavus teß vamanih pea a nap nonok hat , ivëhkëk , a hikta hat manih peß . E koaß pamëh to nö voh maß , pa hehe a ra pa ma taateß hat pea . Ka manih pa sionin e koaß peß pamëh , ne Sosoenën to vateen en peß pa taateß hat pea , pareß vahik en po kikis va pa taateß hat vëh , na se voh teen .
45008004	E Sosoenën to nok vavoh manih pan , a taateß vih totoopin va po Vavaasis pe Mosës , se tavus manih po toßtoß pea . Suk ataeah , ea to hikta suksuk hah no o iu va po sionin . Ahik rakah ! Ea to vavatet no sih a taateß voon pa Tuvuh Vasioß .
45008005	Peß a napan varih to suksuk ne sih o iu hat va po sionin , no a ma kokoman pee to iu rakah e ne pa vatet o iu hat va pa komëëre . Ivëhkëk , a napan varih to suksuk ne a taateß voon pa Tuvuh Vasioß , no a ma kokoman pee to pet vaviß e ne , pa ma tah no Tuvuh Vasioß to iu non .
45008006	Ivëh , ko kokoman pa teß se keh vatet a iu hat va pa komaneah , eß se mët en . Ivëhkëk , o kokoman peß se keh teß non manih pa Tuvuh Vasioß , a teß pamëh se kon en po toßtoß tamoaan , me o vakamöß vih manih pe Sosoenën .
45008007	Ivëhkëk , o kokoman pa teß se keh pet vaviß non pa vatet a ma taateß hat , eß se vakihat me e non po iu pe Sosoenën . Eß to rës e non pa vatet a ma soe vaënpan pe Sosoenën , suk ataeah , eß to hikta antoen non a vatet a ma soe poë varih .
45008008	Ko teß varih to vavatet ne sih o iu hat va pa komëëre . Ee to hikta onöt ne a heß vaeö e Sosoenën .
45008009	Ivëhkëk , eöm to hikta teß hah nem paan a matop va po iu hat pa komëneöm , eöm to teß e nem paan a matop pa Tuvuh Vasioß pa ö no a Tuvuh pe Sosoenën se keh teß non manih peöm . Ivëhkëk , a teß vëh se keh hikta teß me non a Tuvuh pe Ieesuß Kristo , eß hikta se teß non a teß pe Ieesuß Kristo .
45008010	A ma taateß hat peöm to se ip vamët ee pa ma sionineöm . Ivëhkëk , e Ieesuß Kristo se keh teß non manih peöm , a ma apeneöm se teß toßtoß e ne , suk e Sosoenën to pokaß en peöm , o teß no a ma taateß peöm to vih , ko totoopin .
45008011	Ka Tuvuh pe Sosoenën to kunkuin taneß hah voh e Ieesuß Kristo manih pa nap mët se keh teß non manih peöm , a , eß se heß koe en po toßtoß va po sionin manih pa Tuvuh Vasioß peß vëh , to teß non peöm .
45008012	Kën poaneoß manih pa ëhnan e Ieesuß Kristo , ea se koe ka Tuvuh Vasioß vovoh ka rora , para nat rakah no teß hah no paan in o matop po iu hat va pa komaara .
45008013	Eöm se keh vavatet nem o iu hat va pa komëneöm , eöm se mëtmët em . Ivëhkëk , manih po kikis pa Tuvuh Vasioß , eöm se koe em pa ma taateß hat va po sionin , paröm kon em po toßtoß tamoaan .
45008014	Suk ataeah , o teß varih no a Tuvuh pe Sosoenën to vovoh ke non raoe , ee ro pus koaß pe Sosoenën .
45008015	A Tuvuh vaßih ne Sosoenën to heß voh , eß to nok a ra , ka hikta se teß hah no o teß kikiu akuk pa taateß naöp . Eß to nok a ra , ka tavus ee o pus koaß pe Sosoenën . Ka manih pa Tuvuh pamëh neß to vataman ka ra , ka okook va no sih manih pan , “ Tamön ” , “ Eën e Tamaneoß ” .
45008016	A Tuvuh Vasioß koman ivëh to vavaßaus non sih a ma apeera , ka nat vateeraß e no sih pan , ea ro pus koaß pe Sosoenën .
45008017	Ea to teß no o pus koaß pe Sosoenën , ivëh , ka se kon ee pa ma tah ne Sosoenën to vakah ka ra o koaß , ke Ieesuß Kristo . Ivëhkëk , kuru ea se teß vaßpeh rakah me no e Ieesuß pa punis vëh neß to teß voh , marën a ö na se kon o ëhnan apuh vamanih pa ö neß to kon vavoh .
45008018	Ivëh , ka amot no ëhnan apuh pamëh se tavus vateeraß manih pea . Eöß to koman noß pan , o ëhnan apuh pamëh se apuh oah e non pa ma punis , na to tataum no manih kuru .
45008019	Suk ataeah , a ma moeh tah kurus varih ne Sosoenën to nok voh , to vavëhöß rakah e ne po poen ne Sosoenën se vatvus vateeraß rakah en , petereh ivarih , o pus koaß vamaman peß .
45008020	A ma moeh tah kurus varih ne Sosoenën to nok voh , ee to tatamiröß e ne kuru . Ka ma tah poë varih to hikta tatamiröß suk ne o iu koman pee . Ahik . Ee to tatamiröß suk ne o iu pe Sosoenën . Ivëhkëk , eß to teß man e non pan , a ma moeh tah kurus varih ne Sosoenën to nok voh , ee se taihan këh ee pa ö nee to kokoa va ne sih , marën a ö nee se teß taihan ne me o ëhnan apuh vëh , no pus koaß pe Sosoenën to teß me ne .
45008021	
45008022	Kuru na to nat vavih e no pa ma moeh tah kurus varih ne Sosoenën to nok voh , kuru nee to haraß avoeß e ne po kamis to vatoe me non po kamis vëh , ne köövo to haraß non sih po poen neß to kehkeh vahuh non . A ma moeh tah kurus poë varih to tötö suk ne sih o kamis pamëh , nee to haraß ne .
45008023	Keß hikta teß non pan , a ma tah varoe poë varih to tötö ne . Ahik , ea me ro teß to tötö e no , ea to kon voh ee pa Tuvuh Vasioß . Ka Tuvuh Vasioß pamëh to teß va e non manih po heß vamomoaan ne Sosoenën to heß a ra . Ivëhkëk , ea me to kakamis e no , para tötö e no , ko anoeh e no po poen ne Sosoenën se panih avoes a ra , ka tavus o pus koaß vamaman peß . Ko poen pamëh neß se heß a ra o sionin voon to hikta se teß kökööt va non manih po sionin vëh , na to teß me no po oeh .
45008024	Suk ataeah , e Sosoenën to hehe voh en pea , ka anoeh me no po vaman . Ea se keh ep e no kuru pataeah na to anoeh no , eß to hikta teß non pan , a taateß anoeh vamaman ipamëh . A napan hikta se anoeh ne a tah nee to öt vahik e ne .
45008025	Ivëhkëk , ea se keh anoeh no a tah na to meß avoeß e no pa kon , ea se anoeh e no , me a taateß anoeh .
45008026	A Tuvuh Vasioß me to vavaßaus e non sih pea pa ö na to töötö no . Ea to hikta nat no pa hin rakah vamanih pa ö na se hinhin va no . Ivëhkëk , a Tuvuh Vasioß koman to hinhin ka rora sih manuh pe Sosoenën , pareß hinhin vatëh rakah ka rora , me o haharaß to paraß ruruvun , na to hikta onöt no a soe vamaaka .
45008027	E Sosoenën to antoen e non pa nat ataeah to teß non pa ma kupu pa napan . Pareß nat e non pataeah no a Tuvuh Vasioß to koman non , suk ataeah , a Tuvuh Vasioß to suksuk non sih o iu pe Sosoenën , po poen neß to hinhin suk a rora a napan pe Sosoenën .
45008028	Ea to nat e no , pa ma moeh tah kurus ne Sosoenën to nonok non sih , marën a vaßaus a napan varih to iu ne poë . A napan poë varih neß to vaoe suk voh a ö nee se tavus vamanih pa ö neß to koman vavoh non .
45008029	Suk ataeah , e Sosoenën to nat vovoh voh e non pee , eß he meß avoeß voh e non pa nok o oeh . Pareß vateß en pee , kee teß va i ne manih pe Koaß Oeteß peß . Ivëh , ke koaß peß e Ieesuß Kristo se tavus va en manih pe koaß vamomoaan pa ma kën kea peo peß .
45008030	E Sosoenën to teß me voh non o kokoman vëh pan , ee se tavus vamanih pe Koaß peß , ko teß varih neß to koman voh non se tavus vamanih pe Koaß peß , neß to vateß pet voh en pee . Ko teß varih neß to vateß voh , neß to vatompoan vavih me voh en pee , ko teß poë varih , neß to heß pet en pee po ëhnan apuh .
45008031	Ea se poß soe vahvanih pa ma tah ne Sosoenën to nok manih pea ? E Sosoenën e vamomhë pea to vaßaus en pea . Ivëh , ka teß se keh vakihat me a rora , eß hikta antoen rakah non a vöknah a ra .
45008032	Oman rakah ! E Sosoenën to hikta amun voh ka ra pe Sunaißeah Ieesuß Kristo , pa mët suk a ra . Eß to heß voh en pea pe Sunaißeah , ivëh , keß se heß akuk rakah en pea pa ma moeh tah kurus .
45008033	Eteh poß to onöt non a vahoß a ra a napan varih ne Sosoenën to kon hah voh , manih po vahutët ? Ahik rakah ta pah teß to antoen non , peß a ö ne Sosoenën to vatompoan vavih me voh en pea .
45008034	Eteh poß to onöt non a vapokaß a napan pe Sosoenën , kee teen ta hat ? Ahik rakah ta pah teß to antoen non , peß a ö ne Ieesuß Kristo to mët voh en , me eß to sun taneß hah en pa nap mët . Ka varuß vakomanih , neß to teß me non a tasun kikis manih pa papmatö pe Sosoenën , pareß hinhin vaßaus tamoaan ke non pea manih pe Sosoenën .
45008035	Ataeah poß to onöt non a ki këh a ra po iu pe Ieesuß , pa ö no a punis se keh tavus a ra , keß , pa ö na se keh taum a kamis , me a ö no napan se kehkeh miröß a rora , me a ö na se keh taum o maë , me a ö na se keh kökööt no pa ta ohop , me a ö no a ma moeh tah hat se kehkeh miröß a rora ? Ahik rakah ! A ma tah kurus poë varih to hikta onöt ne a sunpip a ra po iu pe Ieesuß Kristo .
45008036	Oman ! A ma tah varih to tatavus ne pea kuru , no Puk Vapenpen pe Sosoenën to sosoe e non , “ Suk ataeah , emöm to teß e nem a napan pën , ivëh , ka ma poen kurus nee to ipip vamët e ne pemöm . ” “ Ee to ep va ka no möm manih po sipsip varih to vamatop ne a ö nee se ip vamët . ”
45008037	Ivëhkëk , manih pa ma punis ro poë varih , ea to vöknah koe rakah voh ee pee manih pe Sosoenën vëh to iu a rora sih .
45008038	Oman ! Eöß to nat rakah e noß pa hikta tah va pa ma tah varih to antoen ne a sunpip ka ra , po iu pe Sosoenën , ka ma tah poë varih , ivarih , a mët , me o toßtoß , me o ankeroß , me a ma moeh oraß hat , me a ma taneah varih to teß ne manih kuru , me a ma meh taneah varih to meß avoeß e ne maß , me a ma moeh vu tah varih to teß me ne o kikis apuh , me a ma taneah to teß ne kin , me a ma taneah to teß ne paan o oeh , me a ma meh taneah manih po oeh avoes . Ee a ma tah kurus poë varih to hikta antoen rakah ne a sunpip ka ra po iu vëh pe Sosoenën , na to kon taneß manih pe Sunön pea e Ieesuß Kristo .
45008039	
45009001	Eöß e Pöl , eöß to teß me noß e Ieesuß Kristo , paröß sosoe ke noß peöm po man , eöß to hikta pikpiuk noß . A komaneoß no a Tuvuh Vasioß to matop i non , ko sosoe ke non peöß pan , eöß to hikta pikpiuk noß pa ö nöß to soe tavus vamanih pan , o tamak peöß to paraß apuh vörep , paröß teß rakah me noß sih a punis apuh manih po kupu peöß .
45009002	
45009003	Suk eöß to koman rakah noß sih a vaßaus a kën poaneoß varih o Jiuß . Paröß koman rakah va noß manih sih pan , eöß se keh ro voh ko varakah e Ieesuß Kristo , paröß vaßaus a kën poaneoß , pa ö neß se keh antoen non . Kee vaman e Ieesuß Kristo , pare kon o toßtoß tamoaan vëh , nöß to teß me noß .
45009004	Ee ra napan va Israël ne Sosoenën to pokaß voh raoe o pus koaß peß . Ee to ep voh ee po maaka pe Sosoenën , pare teß me e ne po vatompoan ne Sosoenën to noh me voh raoe . E Sosoenën to heß voh raoe o Vavaasis peß manih pe Mosës , me a taateß man va pa vasunön eah . Eß to heß me raoe a ma soe vaman peß , ee to tavus taneß pa nap apaßpuh pee varih , e re Abraham , ke Aësak , ke Jekop . Keß , ee a kën tom poan va po oeh vëh ne Ieesuß Kristo to koaß voh . Ko teß e non e Sosoenën to matop e non pa ma moeh tah kurus . Ka se kë tamoaan rakah no a ëhnaneah . Oman !
45009005	
45009006	Eöß to me tatamak in sih a kën poaneoß varih Israël . Suk eöß to nat rakah e noß pa nap peo to tavus voh po vuteß pamëh , to hikta teß ne pan , ee ra Israël vamaman . Ivëhkëk , eöß to hikta sosoe noß pan , a soe pe Sosoenën to oah akuk . Ahik !
45009007	A ma pah teß ro va po vuteß va Israël ivarih ne Abraham to vataman voh , to teß va ne manih o pus koaß vamaman pe Abraham . Suk ataeah , e Sosoenën to soe ke voh e Abraham pan , “ O vuteß nöß to soe voh ka oah , se taneß maß manuh pe Aësak . ”
45009008	Ka tah pamëh to matan va non manih pan , eß to hikta teß non pan , o vuteß kurus pe Abraham se teß ne o pus koaß vamaman pe Sosoenën . Ahik , o pus koaß vamaman rakah pe Abraham ivarih o pus koaß pe Sosoenën , suk a soe vaman ne Sosoenën to nok voh manih pe Abraham .
45009009	A soe ne Sosoenën to nok ke voh e Abraham ivëh , “ Po poen koman nöß to vahoß , nöß se hah maß , ke Saraß se kon a koaß oeteß ”
45009010	Keß hikta teß non pan , a soe varoe pamëh , e Rebëkaß to vahuh a poa koaß punaß . Ka poa koaß poë varih to tavus pa pah tamëëre vëh e Aësak , e tamaara .
45009011	Po poen no a poa koaß punaß to meß avoeß voh e ne pa tavus , ka hikta paeh va pee to nok avoeß non ta tah vih , keß , ta tah hat , ke Sosoenën soe ke voh en pe Rebëkaß pan , “ A teß a tavus vamomoaan , se kiu akuk ke non a teß a tavus suksuk . ” E Sosoenën to koman vavoh manih pan , eß se vateß ta paeh va pee , ivëh , neß to soe suk vavoh nën , marën o kokoman peß se tavus vaman . Ivëhkëk , eß to hikta iu voh non o kokoman peß se tavus vaman suk varoe a ma taneah , no a poa koaß to nok . Ahik . Eß to iu voh non o kokoman peß se tavus vaman suk a ö ne eß koman se vateß ta paeh va pee .
45009012	
45009013	Ivëh , ka soe pe Sosoenën to teß non manih po komön o Puk Vapenpen to soe non pan , “ Eöß to iu noß e Jekop , ivëhkëk eöß to rës e noß pe Isoß . ”
45009014	Ivëh , ka se poß soe vah vanih pa tah pamëh ? Eß kës to ep vahat pa ö ne Sosoenën to iu varoe non a paeh va pee ? Ahik rakah !
45009015	Suk ataeah , e Sosoenën to soe ke voh e Mosës pan , “ Eöß se uruan eoß peteh nöß to koman noß , paröß kamöß eoß peteh nöß to koman noß . ”
45009016	Ivëh , ke Sosoenën se vateß a teß vëh neß to iu non pa vataare o ururuan peß . O iu peß to hikta han non pataeah no a napan to iu ne , pare punöß ne pa nok .
45009017	Peß a soe to teß non po Puk Vapenpen , ne Sosoenën to soe ke a teß sunön va Isip pan , “ Eöß to vasunön voh a oah , marën a ö nöß se vataare o kikis peöß manih pën , suk a ö no a ëhnaneoß se tavus po oeh avoes . ”
45009018	Ivëh , ke Sosoenën se uruan en peteh neß to koman non , pareß vavösvös koman en pe retereh neß to koman non .
45009019	Ivëh , ka paeh peöm se keh hi a neoß pan , “ Suk ataeah poß , ne Sosoenën to vateen suk a ra pa ma taateß hat pea ? Ahik rakah ta pah teß to onöt non a kök o iu pe Sosoenën . ”
45009020	Eën a teß va po oeh vëh . Ka teß akuk va po oeh vëh to hikta teß non ta soe vaonöt pa hi e Sosoenën . Ahikta tah to antoen non a hi a teß vëh to nok poan pan , “ Eën nok suk va ka neoß manih ataeah ? ”
45009021	A teß nonok nöh to antoen rakah e non pa nok a ma taneah neß to koman non a nok . Eß to onöt e non pa nok a poa nöh manih po pöh manean , a paeh , eß a nöh vih marën a nöhnöh varoe pa ma poen apaßpuh , ka meh , eß a nöh akuk marën a nöhnöh pa ma poen kurus .
45009022	E Sosoenën me to antoen e non pa nok va nën . Eß to kehkeh vataare non o heve peß , me o kikis peß , manih pa napan . Ivëhkëk , eß to teß me voh non a taateß anoeh manih po teß varih neß to heve ov i non raoe . A napan poë varih to anoeh ro ko ne a ö ne Sosoenën se tek raoe .
45009023	E Sosoenën to iu vamaaka e non po kikis apuh peß , neß to koep kunah voh maß manih pea o teß varih to kon voh o ururuan peß . Eß to vamatop a ra a napan poë varih to anoeh ro no , a ö neß se heß a ra o kikis apuh peß .
45009024	Ke ea ivarih a napan varih ne Sosoenën to vateß voh . Eß to hikta vateß varoe voh a möm , suk emöm ro Jiuß , ahik , eß to vateß me voh en peöm , o teß to hikta teß nem pan eöm ro Jiuß .
45009025	Manih po Puk pa teß vanënën soe vëh , e Hoseaß ne Sosoenën to soe vavoh manih pan , “ Eöß se soe va eoß manih pan , ‘ Eöm a napan peöß ’ , manih po teß varih , ‘ to hikta teß voh ne pan ee a napan peöß ’ . Ko teß varih nöß to hikta iu voh noß , nöß se vataare eoß pee , po iu peöß . ”
45009026	“ Ka manih totoopin rakah pa ma ö nöß to soe ke voh raoe pan , ‘ Eöm to hikta teß nem pan eöm a napan peöß ’ , Amot nee se pokaß ee pee , ‘ O pus koaß pe Sosoenën a toßtoß tamoaan . ’ ”
45009027	E Aisaëaß , to koman voh non a napan va Israël , pareß soe vamanih pan , “ A napan va Israël to peo va e nee manih po kösan va sinten tahiß . Ivëhkëk , a nap keok akuk ivarih ne Sosoenën se kon hah .
45009028	Suk ataeah , e Sunön se vakmis vëhöß rakah en pa napan va po oeh vëh . ”
45009029	A ma tah kurus to tavus va ee manih pa ö ne Aisaëaß to soe vavoh , “ E Sunön A Kikis Vi , se keh hikta hehe voh a siß nap keok akuk manih po vuteß pea , ea se voh tatek kurus rakah vavoh ee manih pa ö no a poa vöön varih , Södom me Gomoraß to tatek vavoh . ”
45009030	Ivëh , ka ma vavaasis peöß sosoe poß ka rora ataeah ? A napan varih to hikta teß ne pan ee ro Jiuß , ee to hikta pupunöß vakis rakah voh ne pa vatompoan vavih me e Sosoenën . Ivëhkëk , e Sosoenën to vatompoan vavih me raoe , suk o vaman pee .
45009031	Ivëhkëk , a napan va Israël varih to pupunöß vakis voh ne pa vatet a ma taateß varih to vataare ne a hanan , ne Sosoenën to vatompoan vavih me non sih a teß . Ivëhkëk , ee to hikta antoen voh ne a vatet vahik vavih rakah a ma taateß poë varih .
45009032	Suk ataeah , ee to hikta vatet a ma taateß poë varih me o vaman . Ee to koman vapiun ne pan a kiu hivaß vëh , nee to nonok ne pa vatet a ma taateß poë varih se nok raoe kee vatompoan vavih me ee pe Sosoenën . A vös vavahan teß to vahan a ma moeere , kee kuß ee .
45009033	Eß to teß akuk va kov e non manih pa ö ne Aisaëaß to kiun vavoh manih po Puk pe Sosoenën , pareß soe pan , “ Ep öm , eöß to vahoß voh a vös manih Saëon . Ka vös pamëh to vavahan non sih a napan , kee kußkuß ne . Ivëhkëk , eteh to vaman non poan , eß hikta se haraß vahat non . ”
45010001	Kën poaneoß , manih pa ëhnan e Ieesuß , a tah nöß to iu oah rakah noß ivaßih pan , e Sosoenën se kon hah o Jiuß . Eß a hin rakah sih peöß manih pe Sosoenën .
45010002	Eöß se soe va keoß peöm manih , suk a taateß po Jiuß , ee to iu rakah e ne pa vatet a taateß pe Sosoenën . Ivëhkëk , ee to hikta nat ne pa ö see vatet vah va in a taateß pamëh .
45010003	Ee to hikta nat ne pa ö ne Sosoenën to vatompoan vavih vah me va i non a napan . Ee to pupunöß rakah e ne pa vatompoan vavih me e Sosoenën , suk a ma kokoman koman pee . Ivëh . kee hikta iu vatet ne o iu pe Sosoenën manih pa vatompoan vavih me poë .
45010004	Ea to nat vavih e no pe Ieesuß Kristo to no maß , marën vahik o Vavaasis pe Mosës . Ivëh , ka napan varih to vaman ne poë se vatompoan vavih me poß e Sosoenën .
45010005	E Mosës to kiun a soe va po Vavaasis pe Sosoenën neß to heß moaan voh poan , pan a napan se suksuk ne , ke Sosoenën se vatompoan vavih me poß raoe . Eß to soe voh pan , “ A teß vëh to vavatet non o Vavaasis peöß , nöß to heß moaan voh e Mosës , eß se teß toßtoß e non . ”
45010006	Ivëhkëk , eß ivaßih a tah no a ma kiun va po Puk pe Sosoenën to vaato suk non a ö no a teß se vatompoan vavih me e Sosoenën , po poen neß to vaman , a ma kiun poë varih to soe ne pan , “ Eën se nat nom soe pan , ‘ Eteh se peah manuh pa vöön va kin ? ’ ” Eöm se keh vapöh kokoman me nem a soe pamëh , eß to teß akuk va kov e non manih pa ö nöm to soe vamanih pan , “ Ea to iu no ta teß se nö manuh pa vöön va kin , ko me kunah maß e Kristo manih po oeh ” .
45010007	Paröm nat nem koman pet va nem manih pan , “ Eteh to onöt non a kunah manuh pa vöön pa nap mët ? ” Eöm se keh vapöh kokoman me nem a soe pamëh , eß to teß akuk va kov e non manih pa ö nöm to soe vamanih pan , “ Ea to iu no ta teß se nö manuh pa vöön pa nap mët , ko me peah hah maß e Kristo . ”
45010008	Ivëhkëk eß to hikta teß non pan , eß a ö no a teß se vatompoan vavih me e Sosoenën , suk ataeah , a ma kiun va po Puk pe Sosoenën to soe va ne manih pan , “ A soe pamëh to teß vatët rakah e non manih peöm , eß to teß e non manih pa ma rivoeeneöm , Ka soe pamëh , eß o vavaasis va po vaman möm to vavaasis nem sih .
45010009	Eöm se keh popokaß nem e Ieesuß e Sunön pa ma rivoeeneöm , me eöm se keh vaman nem e Sosoenën to kunkuin taneß hah e Ieesuß manih pa nap mët , eöm se kon em po toßtoß tamoaan .
45010010	Ea to vaman no sih e Sosoenën pa ma kupu pea , ivëh , ke Sosoenën vatompoan vavih me en pea . Ka sosoe tavus no o vaman pamëh pa rivoora , ivëh , ke Sosoenën sih kon hah en pea .
45010011	Ka tah pamëh to teß man e non , suk a ma kiun va po Puk pe Sosoenën to soe va non nën , “ Keteh to vaman non poan , eß hikta se haraß vahat non eah . ”
45010012	Suk ataeah , o Jiuß me ra napan varih to hikta teß ne pan ee ro Jiuß , ee to vatoe e ne manih po kokoman pe Sosoenën . A paeh a Sunön eß e Sunön pea kurus . Pareß heßheß non sih a ma tapui peo rakah po teß varih to hinhin ne sih poë , pan eß se vaßaus raoe .
45010013	Suk ataeah , o kiun to teß non po Puk pe Sosoenën to soe avoeß va e non manih pan , “ Eteh to vaoe a ëhnan e Sunön , e Sunön se hehe en peß . ”
45010014	Ivëhkëk , ee se keh hikta vaman ne poë , ee se poß hin vah va in poë o vaßaus nih ? Me a ö nee se keh hikta tënan a soe peß , ee se poß vaman vah va in poë nih ? Me a ö neß se keh hikta teß non ta teß se vatvus a soe manih pee , ee se poß tënan vah va in poë nih ?
45010015	Ka napan se keh hikta vanö maß o teß varih se vatvus a soe , o teß poë varih se poß vatvus vah va in a soe nih ? O Puk pe Sosoenën to soe non pan , “ Eß to paraß vih , pa ö no a napan to teß maß a Soe Vih pe Sosoenën . ”
45010016	Ivëhkëk , eß to hikta teß non pan , a napan kurus va Israël ivarih to vaman voh a Soe Vih pe Sosoenën . A teß vanënën soe vëh e Aisaëaß to soe voh pan , “ Sunön , etereh to pënton voh , pare vaman ee pa soe nöß to soe ke voh raoe ? ”
45010017	Ea to nat e no , pea to tënan a Soe Vih pe Sosoenën , ka Soe pamëh kunkuin en po vaman pea . Ka Soe Vih pamëh to vavaato suk non e Ieesuß Kristo .
45010018	Eöß to teß noß a hi nöß to kehkeh hi noß , to hi va non manih pan , “ O Jiuß to pënton kës voh ee pa Soe Vih pe Sosoenën , ha ? ” A , ea to nat e no pee to pënton voh ee pa Soe Vih pamëh , suk a ma kiun va po Puk Vapenpen to soe va ne manih pan , “ A napan kurus va po oeh to pënton voh ee pa soe pee , ka napan va pa ma vöön kurus tënan voh ee pa ma soe poë varih . ”
45010019	Eöß to teß me noß a meh hi nöß to kehkeh hi noß , to hi va non manih pan , “ A napan va Israël nat vavih kës voh e ne pa pusun in a Soe Vih pamëh , ha ? ” A , ee to nat vavih voh ee . Vamomoaan nöm se koman hah a soe ne Mosës to soe voh pan , “ Eöß se kon o vuteß to hikta teß me ne to ëhnan , marën a vapuhioß a neöm , marën a vaheve a neöm . ”
45010020	Ka teß vanënën soe vëh e Aisaëaß to hikta nanaöp voh non , eß he vatvus va in a soe pe Sosoenën manih pan , “ O teß varih to inan voh a neoß , ee o teß poë varih , to hikta hinhin voh a no neoß o vaßaus . Eöß se vataare koman öß po teß varih to hikta koman ne a ep ka neöß . ”
45010021	Ivëhkëk , a teß vanënën soe vëh e Aisaëaß to kokoman voh non a napan va Israël , pareß vatvus va in a soe pe Sosoenën manih pan , “ A ma poen kurus nöß to vaßnaß noß , paröß sun vamatop noß pa kon hah a napan varih o vatösoe ,
45011001	Ivëh , köß se hi va eoß manih pan , “ E Sosoenën kës to vanun voh en pa napan peß ? ” Ahik , eß to hikta vanun raoe , suk ataeah , eöß koman a teß va Israël to taneß maß po vuteß vëh ne Abraham to vasipun i non sih . Keöß a teß va po vuteß pe Bënjamin .
45011002	Moaan voh e Sosoenën to vateß voh en pa napan va Israël , kee tavus ee a napan peß . Eß to hikta heß tonun avoeß voh non raoe . Eöm to hikta nat pöß nem po vahutët voh pa teß vanënën soe vëh e Elaëjaß , to kiun non po Puk pe Sosoenën ? E Elaëjaß to hinhin voh non manih pe Sosoenën , pan eß se vahoß a napan va Israël po vahutët , pareß sosoe va non manih pan , “ Sunön , ee to ip vamët voh ee pa teß vanënën soe pën . Pare miröß me ee pa ma pok vapenpen pën . Eöß ro ko a pah teß vanënën soe to teß noß , ka kuru nee to kehkeh ip vamët pet me e ne peöß . ”
45011003	
45011004	Ivëhkëk , a piun taeah poß ne Sosoenën to soe ke Elaëjaß ? E Sosoenën to soe voh ke poan pan , “ Eöß to teß avoeß me e noß pa 7,000 teß peöß manuh Israël , a napan poë varih to hikta vatokon , ko vapeoß pasun ke voh e sunön vapikpiuk vëh e Bal . ”
45011005	Kuru , neß to vatoe e non , eß to hikta teß non pan , a napan kurus va Israël ivarih to heß tonun e Sosoenën . Ahik , eß to ururuan voh a siß nap keok akuk va pa napan poë varih , pareß vateß en pee a napan peß .
45011006	Eß to hikta koman non a kiu me a ma tah nee to nonok ne . Eß to vateß raoe , suk eß to uruan raoe . Ee se keh nok a ma kiu , ke Sosoenën vateß raoe , ka tah vëh na to popokaß no o ururuan , eß to hikta teß non pan o ururuan vamaman .
45011007	Ivëh , ka se poß soe vanih ? Eß to teß va non manih , a napan va Israël to kehkeh vatompoan vavih me ne e Sosoenën . Ivëhkëk , ee to hikta vatompoan vavih me ne poë , suk e Sosoenën to vavösvös kokoman e non pee , kee hikta iu pënton ne a soe peß . Ivëhkëk , a siß nap keok akuk va Israël ne Sosoenën to vateß voh , kee vatompoan vavih me ne poë .
45011008	Ivëh , no Puk pe Sosoenën to vavaato suk non a nap vatösoe poë varih , pareß sosoe va non manih pan , “ E Sosoenën to nok a napan poë varih , kee teß va e ne manih pa teß to koroh varo . Eß to nok raoe , kee hikta onöt ne a inan a ma tah , nee to ep pa matëëre , me a ö nee to hikta onöt ne a kon a ma tah nee to pënton pa ma tenëëre . Ee to teß avoeß va e ne nën kuru . ”
45011009	Keß teß akuk va kov e non manih pa ö ne King Devit to soe vavoh manih po Puk Vaëhëh , “ Sunön , eöß to iu noß pan , eën se nok a ma taëën peo me a ma moeh tah vihvih pee , kee tavus vamanih pa kë me o vasuß , marën a ö nën se tek raoe . ”
45011010	“ Sunön , eöß to iu noß pan , eën se vapopoen a ma matëëre , kee hikta antoen ne a maaka in a ma kokoman pën . Sunön , eöß to iu noß pan , eën se vatarom tonun raoe , pa teß a ma kokoman punis pee , vamanih pa ö no teß kikiu akuk to teß va ne . ”
45011011	Ivëh , köß se hi va eoß manih pan , “ A napan va Israël kës to kuß voh , ka kuß pamëh tek vahik rakah en pee , pa tëëm nee to koman vapiun voh ne a ö nee se vatompoan vavih me e Sosoenën , ha ? ” Ahik , o kokoman pamëh to nok e Sosoenën , keß kon hah o teß varih to hikta teß ne pan ee ro Jiuß . Eß to nok a hanan pamëh , pan a napan va Israël se ep ko puhioß a tah neß to nok manih pa napan poë varih .
45011012	A tëëm no a napan va Israël to kuß voh , pare heß tonun in poë , pa tëëm nee to hikta vaman ne pan , e Sosoenën to tapui vörep rakah en pa napan kurus va po oeh vëh . Ka kuß pee to vatvus a tapui apuh manih pa napan varih to hikta teß ne pan ee ro Jiuß . Ivëh , ka tëëm no a napan va Israël se keh tarih hah ke maß manih pe Sosoenën , a , ea to nat e no pe Sosoenën se tapui vörep oah rakah en pa napan kurus va po oeh vëh .
45011013	Kuru nöß to kehkeh soe ka noß neöm a napan varih to hikta teß nem pan eöm ro Jiuß . Ke eöß ! Eöß a aposol peöm , eöm a napan varih to hikta teß nem pan eöm ro Jiuß . Ivëh , köß se nok rakah a kiu peöß vamanih po aposol , suk e Sosoenën to heß voh a neoß a kiu pamëh .
45011014	Suk ataeah , eöß to kehkeh kunkuin noß o kokoman pa napan peöß varih o Jiuß , pan ee se puhioß a taateß vëh ne Sosoenën to nok manih peöm , pa ö neß to vatompoan vavih me a neöm . A taateß pamëh nöß to nonok noß , marën a ö nöß se rëh hah maß ta ma meh pee , kee hah ke maß manih pe Sosoenën .
45011015	Suk eß to teß man rakah e non pe Sosoenën to heß tonun voh a napan va Israël , pareß vatompoan me en pa napan varih to hikta teß ne pan ee ro Jiuß , ivëh , ka tëëm neß to vatös hah me a napan va Israël , eß to vatoe rakah va e non manih pan , ee to sun taneß hah manih pa nap mët .
45011016	Eß to teß non a soe vapipinoß to soe non pan , a ma aan naon se keh teß vih ne , ke Sosoenën vaneah non raoe , ka ma pean me se tavus vavih ee , ke Sosoenën vaneah me e non pee . Moaan voh e Abraham me ra kën sipuiiro Jiuß to teß voh e ne a napan pe Sosoenën . Keß teß va e non manih , amot me , no kën supnaiß pee se tavus amot ee a napan pe Sosoenën .
45011017	Eß to ep rakah ke non pan , a ma pöh pea öliv to takök voh ee . Ee to vëknöm ne a napan va Israël . Ke eöm a napan varih to hikta teß nem pan eöm ro Jiuß , eöm to teß va e nem manih po veoh in o öliv poa , nee to vatös me o öliv vëh to tavus momoaan voh . Ka kuru vëh nöm to pëtpët kon e nem po kikis me a taëën manih po naon vamomoaan pamëh , ko naon vamomoaan pamëh ivarih o Jiuß .
45011018	Ivëh , köm se nat nem koman nem pan , eöm to vih oah e nem pa ma pea naon varih to takök voh . Eöm se keh teß me nem o kokoman pamëh , eöm se nat va nem manih pan , eöm to hikta vavaßaus nem o aan , ahik , o aan to vavaßaus a non neöm .
45011019	Ivëh , köm se poß soe va em manih pan , “ A ma pea naon to takök voh , marën a ö nöß se vatös hah raoe po rumun . ”
45011020	Oman , e Sosoenën to nok vavoh en nën . Ivëhkëk , a ma pea öliv varih to takök voh , suk ee to hikta vaman ne , ke eöm teß avoeß e nem a ö va po naon pamëh , suk a ö nöm to vaman nem . Eöm se nat nem këëkë koman hah a nem , paröm nanaöp varoe nem , ko matop vavih nem o vaman peöm .
45011021	Ea to nat e no pe Sosoenën to moes vi voh en pa ma pea naon totoopin va po naon pamëh , suk ee to hikta vaman voh ne , ivëh , keß hikta onöt non a vaonöt a neöm , pan eöm se teß va nem manih pa ma pean in o naon pamëh , pa ö nöm se keh hikta vaman nem .
45011022	Pënton öm ! E Sosoenën to paraß vih , ivëhkëk , a ma taateß me peß to paraß hivaß . Eß se vakmis en po teß varih to hikta iu vatet ne a soe peß . Ivëhkëk , eß se vih ke non peöm , pö nöm se keh vavatet vakis nem a taateß vih peß . Eöm se keh hikta vavatet nem a ma taateß vih peß , eß se moes vi këh en peöm po naon vamomoaan .
45011023	Ka napan va Israël se keh vaman hah ee pe Sosoenën , eß to antoen rakah e non pa kon hah raoe , ko vatös hah en pee pa ö neß to moes kurus taneß voh raoe .
45011024	Eß hikta teß va non pa ö na to koman va no sih pan , o pea naon poa se tavus vamanih pa meh ö va po naon vih . Ke eöm o teß varih to hikta teß nem pan eöm ro Jiuß , eöm to teß va e nem manih po pea naon nee to moes taneß po öliv poa , pare vatös me o öliv vih . Ivëhkëk , peß o Jiuß poë varih to teß va e ne po pea öliv to pu taneß maß po naon vih , ke Sosoenën to antoen rakah e non pa vatös hah raoe manih po naon koman moaan voh pee .
45011025	Kën poaneoß va po vaman , manih pa ëhnan e Ieesuß , eöß to iu a noß neöm se maaka vavih vamanih pan , eöm to hikta nat vahik nem pa ma tah kurus . A tah vëh nöm to meß avoeß e nem pa nat vahik to teß va non manih pan , e Sosoenën to vavösvös kokoman voh a napan va Israël pa siß tëëm kökööt akuk . Ivëhkëk , a vatösoe pee se hik en pa tëëm no a ma pöh teß varih to hikta teß ne pan ee ro Jiuß ne Sosoenën to vateß voh , se vaman , pare kon o toßtoß tamoaan .
45011026	Eß a ö ne Sosoenën se kon koe hah a napan va Israël . Eß to kiun va non manih po Puk pe Sosoenën pan , “ A teß vëh se hehe hah a napan se taneß maß manih Saëon . Eß se nö maß pa kon këh o vuteß pe Jekop pa hat .
45011027	Ko poen pamëh nöß se nok o vatompoan peöß me a napan poë varih , pa tëëm nöß se kon ke a ma hat pee . ”
45011028	Ivëhkëk kuru no a napan va Israël to heß tonun avoeß e ne pa soe vih pe Ieesuß Kristo . Ke Sosoenën heve ov e non pee . A taateß pamëh to tavus marën a vaßaus a neöm a napan to hikta teß nem pan eöm ro Jiuß . Ivëhkëk , a napan va Israël to teß avoeß e ne a napan pe Sosoenën varih neß to iu suntan non sih raoe , suk a ma soe vaman neß to nok ke voh a kën sipuiire .
45011029	E Sosoenën to hikta nat non sih pa panih o kokoman peß manih pa napan neß to vateß , me a ma heß neß to heß marën a vaßaus raoe .
45011030	Moaan voh eöm varih a napan to hikta teß nem pan eöm ro Jiuß , eöm to hikta iu pënton voh nem e Sosoenën . Ivëhkëk kuru , nöm to kon em po ururuan , suk a napan varih o Jiuß to hikta iu pënton voh ne .
45011031	Ivëh , ka kuru a napan varih o Jiuß to hikta iu pënton ne a soe pe Sosoenën , suk ataeah , e Sosoenën to heß voh o ururuan peß manih peöm . Ivëhkëk , a tah pamëh to tavus voh , marën a ö nee se kon pet o ururuan manih peß .
45011032	E Sosoenën to vaonöt ken pa napan kurus va po oeh vëh pa nok a ma taateß vatösoe , marën a ö neß se vataare o ururuan peß manih pee .
45011033	Oman ! E Sosoenën e tövaneah pa ma moeh tah kurus , ko kokoman me o nat vih peß to paraß ruruvun vörep . Ahikta pah teß to nat varuruvun rakah non a ma kokoman peß , me a maaka in a ma taateß peß .
45011034	Ivëh , no a ma kiun va po Puk pe Sosoenën to sosoe suk va ne manih pan , “ Eteh to nat vahik voh en pa ma kokoman pe Sunön , me eteh to heßheß non sih poan a ma kokoman ? ”
45011035	“ Ahik rakah ta pah teß to heß voh e Sosoenën ta tah , pareß iu non a ö neß se piun hah ke poan . Ahik rakah ! ”
45011036	Oman , a ma tah kurus to taneß voh maß manih pe Sosoenën , ka manih varoe ko peß , ka ma moeh tah kurus teß ne , ka ma moeh tah kurus poë varih teß suk ne a vih peß . Ea se këëkë tamoaan rakah no eah . Eß rakah a ö neß se teß tamoaan va non ! Oman .
45012001	Ivëh , köß hinhin vakis rakah e noß peöm a kën poaneoß va po vaman , manih pa ëhnan e Ieesuß , eöm se heß avoes rakah a ma toßtoß peöm manih pe Sosoenën , vamanih po heß vëh o toßtoß . Suk a ö ne Sosoenën to vataare voh a ra o ururuan peß . A ma toßtoß peöm varih ne Sosoenën to vaneah non , se teß voon ne , ko teß vih ne manih po epep peß . Ivëh , köm se kë rakah nem a ëhnaneah pa ma kupu peöm , suk eöm to inan voh em pa ma vih neß to nok voh ka neöm .
45012002	Paröm nat nem ririu va nem manih pa ö no a napan va po oeh vëh to ririu va nee sih . Eöm se vavoon a ma kokoman peöm , marën a ö nöm se teß nem pa vavoon tamoaan hah a ma toßtoß peöm . Eöm se keh nok va nën , eöm se inan em , paröm maaka em pa ö ne Sosoenën to iu non , a ö nöm se ririu va nem . Eß to iu non a ö nöm se ririu va nem manih pan , eöm se nonok nem a ma taateß vih , me a ma riu peöm se teß totoopin non , me a ma taateß peöm se vavaeö i ne poë .
45012003	E Sosoenën to ururuan voh a neoß , pareß vateß va ka neoß manih pe tövavaasis peöm . Ivëh , köß vakömköm e noß peöm papaeh . Eß hikta vih non pa ö nën se këëkë koman hah a nom , parën nat nom koman nom pan , eën to vih oah e nom pa ö nën to teß va nom . Eën se kokoman hah a nom , ko kokoman pën teß vatoe me non o vaman ne Sosoenën to heß voh a oah .
45012004	Ea papaeh to teß me no o sionin to teß me non a ma ö peo , ka ma ö poë varih to teß me ne a ma kiu vakëkëh .
45012005	Eß to vatoe akuk va kov e non manih , pea to peo . Ivëhkëk , manih pe Ieesuß Kristo na to teß no o pöh sionin ro . Kea papaeh to teß va no manih pa ma meh ö va po sionin pamëh , a ma papaeh ö to vatös me ne a ma meh ö kurus va po sionin .
45012006	Ea kurus to teß no a ma heß vakëkëh , ka ma papaeh heß poë varih na to öt suk no , o ururuan ne Sosoenën to heß a ra . A teß vëh to teß me non o heß va pa vanënën soe , eß se vakiu rakah o heß pamëh , pa taateß to vapöh kokoman me non a tah neß to vaman non , pan e Sosoenën to soe ke poan .
45012007	Eß se keh teß me non o heß va pa vaßaus o upöm , eß se vavaßaus rakah me non o kupu peß . Keß se keh teß me non o heß va pa vavaasis , eß se vavaasis rakah me non o kupu peß .
45012008	Eteh to teß me non o heß va pa vakikis o upöm teß , eß se teß rakah non pa vakikis o upöm . Keteh to teß me non o heß va pa heß vaßaus o upöm teß , eß se teß rakah non pa heß vatëh . Keteh to teß me non o heß va pa sun vamanih pa teß susun , eß se sun vakis rakah non pa vovoh ke ra napan . Keteh to teß me non o heß ururuan , eß se ururuan rakah me non o vaeö .
45012009	Eöm se vataare tamoaan rakah nem o iu peöm manih po upöm peöm . O iu pamëh se taneß rakah non maß pa ma komëneöm . Eöm se koe rakah a taateß hat , ko iu varoe rakah nem a nok a ma taateß vih .
45012010	Eöm se iu koman rakah nem o upöm peöm , vamanih pa ö nöm to iu va nem sih a ma kën kea koman peöm . Paröm ta rakah nem a ëhnëëra ma meoh teß peöm , ka ëhnëëre se apuh oah non a ma ëhnëëneöm .
45012011	A ma poen kurus nöm se nat nem kakarauh nem , paröm koe ka Tuvuh Vasioß ësës non manih pa ma kupu peöm , pa nok a kiu pe Sosoenën .
45012012	Eöm se teß vaeö nem , suk eöm to anoeh avoeß e nem pa ma tah ne Sosoenën to vamatop keon voh ka neöm . Eöm se sun vakis nem pa tëëm no punis se nö maß , paröm nat nem anoe in a taateß hin pa ma poen kurus .
45012013	Eöm se vaßaus a napan pe Sosoenën varih to kökööt ne pa ma meh tah . Eöm se vaoe ho o upöm teß va pa ma meh muhin varih o arus manih pa ma iuun peöm , paröm matop vavih nem raoe .
45012014	Eöm se hin e Sosoenën , keß tapui o teß varih to kehkeh miröß a ne neöm , a , eöm se nat nem hin eah , pan eß se tek raoe , ivëhkëk , eöm se hin varoe eah , keß tapui raoe .
45012015	Paröm vaeö me ro teß varih to haraß ne o vaeö , ko tamak vaßpeh me o teß varih to haraß ne o tamak .
45012016	Eöm se teß vakamöß nem , paröm koe a kë koman hah ëm . Ivëhkëk , eöm se vamomhë me nem o teß varih to hikta teß ne to ëhnan . Paröm nat nem koman nem pan , eöm to paraß natnat .
45012017	Ka teß se keh nok a hat manih peöm , koe a piun hah keah , a hat neß to nok manih peöm . Paröm punöß pa nok ataeah no a napan to koman ne to teß vih non .
45012018	Paröm punöß vakis rakah pa teß vakamöß me a napan kurus .
45012019	Eöm varih nöß to iu noß , koe a teß vamanih pa teß kiiki vöhioß , paröm vakmis o upöm teß , suk a ö nee to nok a hat manih peöm . Ivëhkëk , eöm se koe ke Sosoenën kiiki raoe , pareß vakmis raoe me o heve peß , vamanih pa ö neß to soe vavoh manih po Puk Vapenpen , “ Eöß koman se kiiki , paröß vakmis a napan varih to nok a hat . Eöß se piun hah ke raoe a ma hat nee to nok voh . ” Ivëh , ka soe pe Sosoenën to soe va non manih pan , “ E tövakihat pën se keh maë , kën makën eah , kën vakaak eah . Ka tëëm nën to nok va nën , eën se heß rakah eom peß po poet . ”
45012020	
45012021	Eöm se koe a kunah ke a hat pa meh teß , keß vöknah a neöm , paröm vöknah varoe koe in a ma taateß hat , nee to nok manih peöm pa taateß vih peöm .
45013001	Ea kurus rakah se teß no paan a ma susun pa kaman , peß a hikta pah teß to vovoh akuk non sih . Suk e Sosoenën koman to heß voh raoe a tasun me o kikis va pa matop a napan . Ivëh , ka kuru no a hikta pah teß to antoen non a matop a napan , pa ö neß to hikta teß me non o kikis pe Sosoenën .
45013002	Ivëh , ko teß varih to vasosöë me ne a ma soe pa kaman , ee to vasosöë pet me e ne pa tah ne Sosoenën to vateß voh . Ka tëëm nee to nok va nën , ee se heß koman hah rea a punis .
45013003	O teß varih to nonok ne sih a ma taateß totoopin , to hikta se naöp i ne a ma susun pa kaman . O teß varoe varih to nonok ne a ma taateß hat , ee se nanaöp ne . Eën se keh hikta iu naöp nom a ma susun pa kaman , aeoh , eën se nonok rakah nom a ma taateß totoopin , parën suksuk nom , kee sih kë poß ne a ëhnöömah .
45013004	A teß susun pa kaman , eß a teß kikiu pe Sosoenën , eß marën a vaßaus a oah . Pareß matop vavih ka nom oah , kën teß vavih nom . Ivëh , kën se keh nonok nom a ma taateß hat , eën se nanaöp e nom peß . Suk ataeah , eß to teß me non o rapis rë . Ko rapis rë pamëh neß to öt non , suk eß a teß kikiu pe Sosoenën . Ivëh , ka teß se keh nok a taateß hat , a kaman se vakmis en peß .
45013005	Ivëh , kën se teß nom paan a kaman , peß a taateß vih ipamëh , me a ö neß tomaß vakmis a oah .
45013006	Eß a ö nën to heßheß suk pet nom sih a takis . A ma susun pa kaman , ee a nap kiu pe Sosoenën , ka ma tamoaan nee to teß eh rakah e ne pa matop a ma kiu ne Sosoenën to heß raoe .
45013007	Ivëh , ko teß varih nën to hin voh a ma tah manih pee , nën se piun hah ke raoe a ma tah nën to hin voh . Eën se heß a ma moeh takis manih po teß kokon takis . Parën ta nom o teß varih na se ta no , ko kë nom a ëhnëëro teß varih na se kë no a ëhnëëre .
45013008	Eöm se nat nem koek nem to ötop , keß teß non . A pah ötop ro ko nom se teß tamoaan me nem , ivëh , iu a meh teß . Suk ataeah , a teß vëh to iu non o upöm teß , eß to vatet vahik rakah en pa ma Vavaasis kurus pe Mosës .
45013009	Eöm se nat vavih rakah nem a ma soe vaënpan varih po Vavaasis pe Mosës , ee to soe va ne manih pan , “ Eën se nat nom koroh vëtkin me a teß nën to hikta me nom , ” parën nat nom ip vamët a meh teß , ” parën nat nom kaveo , parën nat nom manin a ma tah po upöm teß . ” A ma soe vaënpan poë varih , me a ma teß varih nöß to hikta kiun manih , ee to teß va ne manih a pusun in a soe vaënpan vëh , “ Eën se iu nom o upöm teß vamanih pa ö nën to iu hah va ka nom . ”
45013010	A teß vëh to teß me non a taateß iu teß , eß to hikta onöt non a nok vahat o upöm peß . Ivëh , ka taateß iu teß to vavatet vavih rakah e non po Vavaasis pe Mosës .
45013011	Eöß to sosoe ka noß neöm a ma taateß varih , suk ea to nat e no pa tëëm vëh kuru , to vatët e non pa hik . Eß a tëëm na se ut vavih rakah no ko opoep no . Suk ataeah , o poen ne Sosoenën to iu kon vahik hah a rora , to pah teß vatët rakah këh e non po poen na to heß voh o toßtoß pea manih pe Ieesuß .
45013012	A popoen to vatët en pa hik , ka potan öök vatët en . Ivëh , ka se nat no nonok no a ma taateß popoen , para vahoß o ohop vapus pea marën a vapus pip aa manih pe susun po oraß hat .
45013013	Koe , ka teß me no a taateß totoopin vamanih po teß to teß ne po maaka . Ea se nat no nonok no ta ma taëën tapeat , me a taateß kaak vaoah . Ea se nat no teß rakah no pa ma vu taateß teßteßvaasiß , me a taateß hat koroh vëtkin kaveo , me a taateß heve ko vapus , me a taateß puhioß .
45013014	Ea se heß aa manuh pe Ieesuß Kristo , para koe a vavaeö aa pa ma iu hat va pa komaara .
45014001	Eöm se vatompoan vavih me a teß vëh no vaman peß to hikta teß eh non , keß hop maß po kum peöm . Paröm koe a vasosöë suk a ma ö nöm to koman vakëkëh va nem .
45014002	A pah teß to vaman va non manih pan , eß to teß vih e non peß pa ëën a ma moeh taëën kurus . Ivëhkëk , a meh teß vëh no vaman peß to töötö , eß to vaman va non manih pan , eß to vih e non peß pa ëën varoe a pöß .
45014003	A teß vëh to nat va non manih pan , eß to teß vih e non peß pa ëën a ma moeh taëën , eß se nat non kökö non a teß vëh to ënëën varoe non sih a pöß . Ka teß vëh to ënëën varoe non sih a pöß , se nat non ep vöknah non a teß vëh to ënëën non sih a ma moeh taëën kurus , pan eß to nonok e non pa hat . Suk ataeah , e Sosoenën to vatompoan vavih me voh en pee pon .
45014004	Eën eteh , kën kiiki nom a teß kikiu pa meh teß ? Eß se keh sun vakis e non pa nok vavih a kiu peß , keß , eß se keh hikta sun vakis non pa nok vavih a kiu peß , eß a tah koman pe torara peß . Ivëh , keß se sun vakis e non pa nok a kiu peß , suk ataeah , e Sunön to toon vakis e non peß pa nok vavih a kiu peß .
45014005	O upöm teß to koman ne pan , o pöh poen to apuh oah e non pa ma meh poen . Ka meh to koman non pan , a ma poen kurus to vatoe e ne . Ivëhkëk , a ma papaeh teß se keh vaman va ne manih pan , o poen vëh neß to vaman non to teß vih e non peß , eß a tah koman peß pa ö neß to vaman va non .
45014006	O teß varih to koman ne pan , o pöh poen to apuh oah e non pa ma meh poen , ee to koman va ne nën marën a vavaeö e Sunön . Ko teß varih to ënëën ne sih a ma moeh taëën kurus , to ënëën suk ne a ö nee se vavaeö e Sunön , pare sosoe vavihvih pet ke ne sih pe Sosoenën , pa ma taëën nee to ënëën ne sih . O upöm teß varih to kokoe ne sih a ëën a ma meh taëën , ee to kokoe suk ne a ö nee se vavaeö e Sunön , pare sosoe vavihvih pet ke ne sih pe Sosoenën , pa ma teß taëën varih nee to nat ne a ëën .
45014007	A hikta pah teß to teß toßtoß suk non sih o iu koman peß . Ka hikta pah teß to mëtmët suk non sih o iu koman peß . Ivëhkëk , ea se keh teß toßtoß no , ea to teß toßtoß suk e no po iu pe Sunön . Ka se keh mët ro pet ee , ea to mët suk ee po iu pe Sunön . Ivëh , ka se keh teß toßtoß e no , keß , ea se keh mët ro ee , ea se teß avoeß e no a napan pe Sunön .
45014008	
45014009	Ka pusun in a ö ne Ieesuß to mët , pareß sun taneß hah pa nap mët , eß marën a ö neß se tavus e Sunön pa nap mët , me ra nap toßtoß .
45014010	Eën eteh , kën kiiki nom a kën pömah manih pa ëhnan e Ieesuß Kristo ? Parën koman suk nom ataeah pan , eën to vih oah e nom pee ? Ea kurus se sun amot ee pa matan e Sosoenën marën a ö neß se kiiki a ra .
45014011	Peß to kiun va non manih po Puk pe Sosoenën , pareß soe non pan , “ A soe pe Sunön ivaßih , ‘ Suk rakah a ö nöß to teß toßtoß noß ’ , A napan kurus va po oeh se vatokon manih pa mataneoß , pare soe tavus va ee manih pan , ‘ Eën e Sosoenën . ’ ”
45014012	Ivëh , ke ea papaeh se soe tavus koman ke Sosoenën a pusun in a ma taateß kurus na to nok voh .
45014013	Ivëh , ka se koe a kiiki a taateß po upöm teß va po vaman , para koman vahat no raoe . Para koe a nok ataeah to antoen non a miröß a ma kokoman pee , kee kuß pa taateß hat .
45014014	Eöß to vatös me noß e Ieesuß Kristo , ivëh , köß vaman rakah e noß pa hikta pah taëën to teß hat non pa ëën . Ivëhkëk , a teß se keh ep va non ta pah tah manih pan eß to hat , a tah pamëh to hat e non peß .
45014015	Eën se keh vaharaß vahat o vaman pa kën pömah manih pa ëhnan e Ieesuß , suk a ö nën to ënëën nom a taëën nee to hikta ënëën ne , eën hikta vavatët rakah nom a taateß iu teß . Koe a miröß o vaman po upöm peöm , pa ö nën to ënëën nom a taëën , nee to koman ne pan eß to hat , suk e Ieesuß Kristo to mët suk pet me voh en pee .
45014016	Ivëh , kën se koe a nok a tah nën to koman nom pan , eß to teß vih e non , keß tavus vamanih pa tah no upöm peöm to sosoe ne pan eß to hat .
45014017	Manih pa koman o Matop Vih pe Sosoenën , a ëën me a kaak to hikta teß apuh ne . A ma tah apuh oah ivarih pan , ea se vatet no a ma taateß totoopin , para vakamöß vavih me no o upöm pea , ko teß vaeö me no raoe . A ma tah kurus poë varih to taneß maß pa Tuvuh Vasioß .
45014018	Suk a teß vëh to vavatet non sih e Ieesuß Kristo pa tëëm neß to suksuk non a ma taateß poë varih , to vavaeö e non pe Sosoenën , ko upöm teß se ep va e ne peß manih pa teß vih .
45014019	Ivëh , ka se punöß rakah pa nok a ma tah varih se vakikis ne a taateß vakamöß , para vavaßaus koman hah a .
45014020	Koe a vaonöt a taateß ëën taëën , keß miröß a tah ne Sosoenën to nok voh po toßtoß pe kea pën , a ma taëën kurus to vih e ne pa ëën . Ivëhkëk , eß to hat e non pa ëën a taëën vëh se nok e kea pën keß kuß pa taateß hat .
45014021	Eß to paraß vih pa ö na se koe ee pa ëën a vönaß , keß a kaak o voaën , keß a nok a tah vëh se nok e kea pën keß e vameomah , keß kuß pa taateß hat .
45014022	O vaman peöm se suk a ma tah poë varih , pare teß varoe rakah ne topnin in ne eöm , ke Sosoenën , paröm nat nem toon o upöm peöm , kee suk a ö nöm to vaman va nem . O upöm teß va po vaman to teß vaeö e ne pa ö nee se keh nonok e ne pa ma taneah nee to koman ne pan , eß to teß vih e non , pare hikta se haraß ke ne pan , ee to teen ne ta tah .
45014023	Ivëhkëk , o teß varih to ënëën ne a ma taëën , pare teß me ne o pöök kokoman , ee to nonok e ne pa hat , suk ataeah , ee to hikta vaman va ne manih pan , ee teß vavih kov e ne , keß ahik . Ataeah no o teß to nonok ne , no vaman pee to hikta soe vaonöt ke non raoe , ee to nok ee pa hat .
45015001	Ke ea varih a napan to teß me no o vaman kikis , ea se teß a punis va pa vaßaus , me a vakikis o vaman po teß varih no a ma vaman pee to hikta teß kikis ne . Ea se nat no vavaeö koman hah a no .
45015002	Ke ea a papaeh teß se kiu vakis pa vavaeö a ma kea pea , marën a ö nee se tavus vavih , ko vaman pee kikis .
45015003	Ea to nat vavih rakah e no , e Ieesuß Kristo to hikta teß toßtoß suk voh non a ö neß se vavaeö koman hah ea , ahik , eß to tanok suk voh , a ö ne Kristo to soe vavoh in e Sosoenën manih koman o Puk Vaëhëh , pareß soe vamanih pan , “ A tëëm no a napan to soe vahat a oah , eß to vaharaß vahat en peöß . ”
45015004	A ma soe kurus varih to kiun ne po Puk Vapenpen , nee to kiun suk voh marën a vavaasis a ra , ka sun vakis manih pa teß a punis , me a ö neß se vakikis a ra , ka se anoeh no a ö ne Sosoenën se tapui a ra pa ma tah varih no a ma kiun va po Puk Vapenpen to vavaato suk ne .
45015005	A taateß sun vakis manih pa teß a punis , me a taateß va pa vakikis o upöm teß to taneß voh maß manih pe Sosoenën . Ivëh , köß hinhin noß pan , e Sosoenën se vaßaus kurus a neöm pa vapöh kokoman me o upöm peöm , vamanih pa ö ne Ieesuß Kristo to iu va non .
45015006	Köm se poß vaöt koren , paröm pët heß o ëhnan manih pe Sosoenën , e Taman e Sunön pea Ieesuß Kristo .
45015007	A ma tah kurus nöß to vavaasis voh a neöm pan , eöm se vatompoan vavih koman hah me o upöm peöm vamanih pa ö ne Ieesuß Kristo to vatompoan vavih me voh a neöm , ivëh , ko upöm teß se poß kë a ëhnan e Sosoenën .
45015008	Eöß to iu soe hah ka noß neöm pan , e Ieesuß Kristo to tavus voh a teß kikiu po Jiuß marën a vaßaus raoe . Eß to nok vavoh nën pa vataare pan , a ma soe pe Sosoenën manih pa kën sipuiiro Jiuß to teß man e ne .
45015009	Eß to nok suk pet vavoh nën pan , o teß varih to hikta teß ne pan ee ro Jiuß se kë a ëhnan e Sosoenën , suk o ururuan vëh neß to heß voh raoe vamanih pa ö ne Devit to soe vavoh manih pa ma kiun va po Puk Vaëhëh , “ Eöß se kë peah a ëhnöömah pa topniira napan varih to hikta teß ne pan ee ro Jiuß . Paröß kë a ëhnöömah po vaëhëh . ”
45015010	A ma kiun va po Puk pe Sosoenën to soe pet va e ne manih pan , “ Eöm varih a napan to hikta teß nem pan eöm ro Jiuß , eöm se vaeö vaßpeh rakah me ra napan pe Sosoenën . ” Vaeö rakah peöm varih to hikta teß nem pan eöm ro Jiuß , eöm se vaeö vaßpeh me ra napan pe Sosoenën . ”
45015011	A ma kiun va po Puk Vaëhëh to soe pet va e ne manih pan , “ Eöm varih a napan to hikta teß nem pan eöm ro Jiuß , eöm se kë a ëhnan e Sunön . Eöm kurus a napan se kë a ëhnaneah . ”
45015012	A teß vanënën soe vëh e Aisaëaß to soe me voh en pan , “ E sunön voon se taneß maß po vuteß pe Jësiß . Eß se nö maß pa matop a napan varih to hikta teß ne pan ee ro Jiuß , A napan kurus poë varih to anoeh me ne sih o vaman pa ma tapui neß se heß raoe . ”
45015013	Ivëh , köß hinhin ka noß na neöm manuh pe Sosoenën pan , eß se vaßaus a neöm , köm anoeh me nem o vaman pa ma tapui varih neß se heß a neöm . Pareß vapuh a neöm po vaeö me o vakamöß pa tëëm nöm to teß nem pa vaman eah , marën a ö ne eöm varih to teß me nem o kikis pa Tuvuh Vasioß se puh vavih rakah pa taateß anoeh a ma tah ne Sosoenën to vamatop keon to heß a ra .
45015014	Eöm a kën kea peöß varih nöß to iu vörep noß , manih po kokoman peöß , eöß to vaman rakah e noß peöm to puh vamaman rakah e nem pa taateß vih . Eöß to nat e noß peöm to teß rakah me e nem po nat , paröm antoen rakah e nem pa vavaasis o upöm peöm .
45015015	Eöß to kiun ke voh eoß nös peöm pa to , to kikis amot , suk eöß to iu noß pan , eöm se nat nem a tah pamëh . Eöß to toto vavoh noß nën , suk e Sosoenën to heß akuk voh en peöß pa tasun va pa tavus vamanih , pa teß ësës heß pe Ieesuß Kristo , manih po teß varih to hikta teß ne pan ee ro Jiuß . A kiu peöß a teß ësës heß ivëh , a vatvus a Soe Vih pe Sosoenën manih po teß poë varih , ko nok raoe kee tavus vamanih po heß no a Tuvuh Vasioß to vavivihan raoe , marën a heß vaeö e Sosoenën .
45015016	
45015017	Ivëh , köß paraß vaeö vi pa ö ne Ieesuß Kristo to teß vaßpeh me a non neoß , köß nonok noß a kiu pe Sosoenën .
45015018	Eöß hikta se vaato suk hah noß ta meh tah , a pah tah ro ko nöß se soe tavus ka neöm ivëh , a ö ne Ieesuß Kristo to kiu vaßpeh me a non neoß sih , pa vaßaus a napan varih to hikta teß ne pan ee ro Jiuß , kee pënton poë . Eß to nok a tah pamëh pa ö nee to pënton a neoß to vaato , pare ep in a ma tah nöß to nok . Ee to ep ka neoß to nok a ma tah vatoksean to paraß vamamaneß , pare vaman ee pe Sosoenën , ee me to vaman e Sosoenën , suk o kikis pa Tuvuh Vasioß to vaßaus raoe , kee vaman . Eöß to vatvus maß a Soe Vih pe Ieesuß Kristo manuh Jerusalëm , paröß vatvus vahik a soe manuh Jerusalëm , ko vatvi maß ko öök maß pa muhin va Ilirikum , ko vaaton nën . Keß teß va non manih , peöß to vahik voh eoß po pöh hum in a kiu peöß nën .
45015019	
45015020	Eöß to iu tamoaan rakah noß sih a vatvus a Soe Vih pe Ieesuß Kristo , manih pa ma vöön no a napan to hikta nat avoeß i ne a ëhnaneah . Suk ataeah , eöß to hikta iu vatok noß a kiu peöß pa ö no a meh teß to vatvus voh en pa Soe pamëh nën .
45015021	Suk ataeah , eß to kiun suk non e Kristo manih pa ma kiun varih po Puk pe Sosoenën pan , “ O teß varih nee to hikta soe ke voh raoe o vahutët peß , ee se ep inan ee peß . Ko teß varih to hikta tënan voh o vahutët peß , se maaka ee . ”
45015022	Keß a ma tah akuk ko poë varih to susunpip voh a non neoß , köß hikta onöt noß a nö nös pa ep a neöm .
45015023	Kuru vaßih , nöß to hikta teß hah me noß ta meh kiu manih . A ma kirismas peo rakah nöß to iu ep voh ka noß neöm .
45015024	Ivëh , köß koman noß pan , eöß se nö nös , paröß ep momoaan voh ka neöm , paröß oah pet poß manuh pa muhin va Spen . Eöß to koman noß a teß vaeö vaßpeh me a neöm pa tah ma siß poen , paröß koman va noß manih pan , eöm se vaßaus a neoß pa vavih peöß manuh Spen .
45015025	Ivëhkëk , eöß hikta koman noß a nö nös kuru , suk eöß to iu noß a nö momoaan voh pa vaßaus a napan pe Sosoenën varih to teß ne Jerusalëm .
45015026	A napan va po vaman varih to teß ne manih pa muhin vëh Mësadoniaß , me manih pa muhin va Akaëaß , to vaeö rakah e ne pa heß a moniß pee pa vaßaus a napan pe Sosoenën , varih o Jiuß to teß ne Jerusalëm .
45015027	Ee to heß voh a ma moniß poë varih , suk o iu koman pee . Suk ataeah , ee to teß me ne a tah to matan va non manih pa ötop nee se piun ke ro Jiuß . O teß varih to hikta teß ne pan ee ro Jiuß to kon taneß voh a ma pah ö va pa ma tah vihvih to vaßaus non a ma apeere , manih po Jiuß . Ivëh , ka napan varih to hikta teß ne pan ee ro Jiuß se vaßaus varuß o Jiuß pa ma tah vihvih va po oeh .
45015028	Eöß se keh nat vahik eoß pan , a nap arus varih Jerusalëm to maaka e ne pa tah nee to heß suk raoe a moniß pamëh , eöß se nö nös manem Spen , paröß ep ateß ka neöm .
45015029	Eöß to nat e noß o poen nöß se nö nös manih peöm , e Ieesuß Kristo se vapuh rakah en pea pa tapui peß .
45015030	Kën poaneoß manih pa ëhnan e Ieesuß , eöß to iu noß a ö nöm se vatös me a neoß , ka pët teß a punis nöß to teß me noß , ka manih pa ma hin peöm , nöm se hinhin vaßaus a nem neoß , ke Sosoenën se vaßaus a neoß . Suk a ö na to pët vaman no sih e Ieesuß Kristo e Sunön pea , vaßpeh me o iu no a Tuvuh Vasioß to heß voh a ra .
45015031	Paröm teß pet nem pa hin , ke Sosoenën se matop ka no neoß manih pa napan varih to hikta vaman ne e Ieesuß manih Jiutiaß , me a ö no a napan pe Sosoenën se vaeö pa öt a moniß vëh nöß to teßteß ke noß raoe manih Jerusalëm .
45015032	Ke Sosoenën se keh iu non , eöß se nö nös peöm me o vaeö , ka se pët kon a tëëm pa vanot .
45015033	Eöß to hinhin suk ka noß neöm , pan e Sosoenën to teß me non a taateß kamöß , se teß vaßpeh me a no neöm . Oman .
45016001	Eöß to vaeö me noß e vameera Fibiß , eß a teß to vavaßaus non sih o kum teß varih to vaman ne e Ieesuß manih pa vöön va Sënkriaß .
45016002	Eöß to iu hin noß a neöm , pan eöm se öt eah ko matop vavih nem eah , vamanih pa ö ne ea a napan pe Sosoenën se teß va no . Suk eßeß me a meh teß pe Sunön . Eöm se vavaßaus nem eah pa ma taneah neß to iu non , suk eß to vaßaus voh a neoß me ro upöm teß peo rakah .
45016003	Eöm se heß a potan vih peöß manih pe Prisëlaß me Akuilaß , ee a poa tom manot to kiu vaßpeh me a ne neoß sih manih pa kiu pe Ieesuß Kristo . Ee to öra tatek voh ee , me a ö nee to öra mët voh ee , pa ö nee to kehkeh vaßaus ne o toßtoß peöß . Eöß to vavihvih rakah me noß raoe , ka ma kum teß kurus varih to hikta teß ne pan ee ro Jiuß to vaman ne e Ieesuß , ee me to vavihvih rakah me ne raoe .
45016004	
45016005	Paröm heß me a potan avih peöß manih po kum napan varih to vaman ne e Ieesuß to vatötönun ne sih manih pa iuun pee . Paröm heß me a potan avih peöß manih pe vamomhë vih peöß , e Epaënetus . Eß voh a teß vamomoaan va pa muhin va Esiaß pa vatet e Ieesuß Kristo .
45016006	Paröm heß me a potan avih peöß manih pe Mariaß vëh , to kiu vëhvaß rakah voh non pa vaßaus a neöm .
45016007	Paröm heß me a potan avih peöß manih pa poa teß poaneoß , Andronikus , pen Junias varih , möm to teß vaßpeh voh nem pa nohnoh . Ee voh a poa teß apuh to teß hop ne manih po kum teß varih , to teß vaßpeh me ne o aposol . Ee pon to vaman vovoh voh ka neoß manih pe Kristo .
45016008	Manih pa ëhnan e Sunön , eöm se heß a potan avih peöß manih pe vamomhë vih peöß , e Ampliatus .
45016009	Paröm heß me a potan avih peöß manih pe Urbanus , eß a teß kikiu , to kiu vaßpeh me voh a no neoß sih manih pa kiu pe Ieesuß Kristo . Paröm heß pet na a potan avih peöß manih pe Stakis , eß e vamomhë vih peöß .
45016010	Paröm heß me a potan avih peöß manih pe Apeles vëh , nee to punöß voh o vaman peß , ivëhkëk o iu peß to paraß kikis manih pe Ieesuß Kristo . Paröm heß me a potan avih peöß manih pa tapaiuun pe Aristobulus .
45016011	Paröm heß a potan avih peöß manih pe poaneoß , e Herodion . Paröm heß me a potan avih peöß manih pa kën tom sinan pe Narsisus , varih to teß ne po kum pe Sunön .
45016012	Paröm heß me a potan avih peöß manih pe Trifinaß pen Trifosaß . Ee a poa köövo to kiu vëhvaß rakah ne sih pa nok a kiu pe Sunön . Paröm heß me a potan avih peöß manih pe Persis , eß e vamomhë vih peöß . Eß me to kiu vëhvaß rakah voh non pa nok a kiu pe Sunön .
45016013	Paröm heß me a potan avih peöß manih pe Rufus , eß a teß nöß to iu oah rakah noß sih manih pe Sunön , me manih pe sinaneah vëh , to nonok rakah vavoh ka no neoß manih pe eöß e koaß rakah peß .
45016014	Paröm heß me a potan avih peöß manih pe Asinkritus , Flegon , Hermes , Patropas , Hermas , me ra kën kea varih to teß vaßpeh me ne raoe .
45016015	Paröm heß me a potan avih peöß manih pe Pilologus , me Juliaß , me manih pe Nereus , pen vameneah , me manih pe Olimpas , me a napan kurus pe Sosoenën varih to teß vaßpeh me ne raoe .
45016016	Paröm heß a soe vavihvih vivihan peöm manih po upöm peöm , vamanih pa taateß vaöt koren . A ma kum kurus pe Ieesuß Kristo to vanö nös a ma soe vavihvih pee manih peöm .
45016017	Kën poaneoß , manih pa ëhnan e Ieesuß , eöß to sosoe vakis rakah ka noß nös neöm pan , eöm se matop nem po teß varih to kehkeh ki a no neöm sih , köm vasosöëri me nem o upöm peöm , pare mimiröß ne sih o vaman po upöm teß . Ee to kihkiuh rakah e ne sih po vavaasis man nöm to kon voh , ivëh , köm se teß varo rakah këh nem raoe .
45016018	A pap napan poë varih to hikta suksuk ne e Ieesuß Kristo . Ee to nonok varoe ne sih a ma tah to heß vaeö koman hah a ne . A ma vaato pee to paraß momona , marën a vanun a ma kokoman po teß varih to hikta nat ne pataeah ivëh a hat .
45016019	A napan kurus to pënton voh ee pan , eöm to vavatet rakah e nem sih pa taateß pënton soe , ivëh , nöß to haraß vaeö suk a noß neöm . Ivëhkëk , eöß to iu noß a ö ne eöm se teß maaka rakah nem pataeah to teß vih non , me a ö ne eöm se nat nem teen nem ta tah hat .
45016020	A siß ö hat ke Sosoenën vëh to heßheß non sih a taateß vakamöß , se vöknah en pe susun po oraß hat , pareß heß en peöm po kikis marën a vöknah eah . O ururuan pe Sunön pea Ieesuß Kristo to teß me a no neöm .
45016021	E Timotiß a teß to kiu vaßpeh me a no neöß sih , to vanö nös a potan avih peß manih peöm vaßpeh me a ken poaneoß varih , e Lusius , me e Jeson , me e Sosipater .
45016022	Eöß e Tertius , a teß to kiun o vaato pe Pöl po pëpaß vëh , paröß vanö nös a potan avih peöß manih peöm pa ëhnan e Sunön .
45016023	E Gaëus to vaonöt ka neoß e Pöl , me o kum teß kurus varih to vaman ne e Ieesuß , kemöm vatötönun manih pa iuun peß . Eß me to vanö nös a potan avih peß manih peöm , vaßpeh me e Erëstus , a teß to matop non sih a moniß pa kaman manih pa vöön vëh , me e kea pea e Kwartus .
45016024	Eöß to kë noß a ëhnan e Sosoenën to antoen non a vakikis rakah o vaman peöm , vamanih pa ö no a Soe Vih vëh nöß to vavatvus suk noß sih e Ieesuß Kristo to soe va non . Eöß to soe tavus a ö ne Sosoenën to vamaaka vah va in a ma tah vakoaan varih to vakoaan voh ne pa ma tamoaan . Ivëhkëk , kuru neß to vataare vamaaka en pa ma tah poë varih . Emöm to vatvus a ma tah no o teß vanënën soe to kiun voh . Emöm to vatvus o kiun pamëh suk e Sosoenën vëh to hikta antoen non a mët to taß a möm a nok . Eß to nok va nën marën a ö no teß kurus varih to hikta teß ne pan ee ro Jiuß se vaman e Ieesuß Kristo , ka manih pa taateß pamëh nee se pënton koe a soe pe Sosoenën nën .
45016025	
45016026	
45016027	Ea to teß no a ma teß pe Ieesuß Kristo , ivëh , ka se kë rakah no a ëhnan e Sosoenën , pe eß varoe kuru to teß vamaman non o nat . Ea se koe rakah a vanot pa kë a ëhnaneah pa ma poen kurus . Oman .
46001001	Eöß e Pöl , e aposol pe Ieesuß Kristo , po iu koman pe Sosoenën , keß vateß a neoß vamanih pa aposol . Eöß , me e kea pea vaßih e Söstënes , to kiun o kiun vëh manih peöm o kum teß to vaman nem e Sosoenën , to teß nem Körin . Eöm a ma napan poë varih ne Sosoenën to vaoe a neöm , a ö söm teß nem a napan neß to vaneah , pan eöm a napan peß , pa ö neß to vatös a neöm vaßpeh me e Ieesuß Kristo . Pareß vateß a neöm , pan eöm to tavus a napan peß , vaßpeh me a ma napan kurus varih po oeh to hinhin nem manih pa ëhnan e Ieesuß Kristo , e Sunön pea kurus .
46001002	
46001003	Eöß to hinhin noß pan e Sosoenën , e Tamaara , vaßpeh me e Sunön Ieesuß Kristo se ururuan ko nok a komëneöm , köm teß me nem a taateß moomo .
46001004	Eöß to kokoman a noß neöm , ko sosoe vavihvih ke noß peöm manih pe Sosoenën , suk manih po ururuan peß neß to vaßaus a neöm , manih pa ö neß to vatös a neöm vaßpeh me e Ieesuß Kristo .
46001005	Ivëh , ka vatös peöm vaßpeh me e Ieesuß Kristo , ne Sosoenën to heß vapeo oah a neöm a ma tah nöm to kökööt voh nem . A poa tah va pa ma tah poë varih , ivarih , eß to nok a neöm köm onöt e nem pa vatvus a soe peß , me eöm to maaka rakah em pa ma tah kurus neß to soe ka neöm .
46001006	A tah pamëh to vataare en pan o vahutët va pe Kristo , nemöm to vatvus ka neöm , to aan vakis en manih po toßtoß peöm , a napan varih to vaman nem peß .
46001007	Ivëh , ke eöm hikta koe voh ta pah tah , eöm to anoeh nem e Ieesuß Kristo e Sunön pea se tavus vamaaka , paröm hikta kökööt nem to pöh heß va pa Tuvuh Vasioß , marën a nok a kiu pe Sosoenën .
46001008	E Ieesuß Kristo se vaeh a neöm , keß öök pa tëëm neß se hah maß manih po oeh , köm hikta se teß me nem ta punis manih pa matan e Sosoenën , po poen nöm to anoeh nem e Sunön pea e Ieesuß Kristo se hah maß pa kiiki a napan .
46001009	E Sosoenën to vaoe voh a neöm , marën a vapöh kokoman me e Koaß peß Ieesuß Kristo , e Sunön pea . Ke Sosoenën se vapuh a ma tah kurus neß to soe voh a ö neß se nok .
46001010	Ivëh , köß hi vakis rakah a neöm , kën kea me vamen pa ëhnan e Ieesuß Kristo e Sunön pea . Eöß to iu vakikis a noß neöm , pan eöm se vapöh kokoman nem ko koe a taateß vaëhkiiki . Paröm teß me nem a taateß vapöh kokoman , paröm vaeö me nem a ma tah kurus nöm to nonok nem .
46001011	A ma kën kea peöß va po vaman , varem to teß ne manem pa iuun pe köövo vëh e Kloeß to soe ka neoß pan , eß to teß non o vakihat topnineöm koman .
46001012	Eöß to sosoe suk noß a taateß peöm pa vaato vasukaß topnineöm . A ma paeh to sosoe ne pan , “ Eöß to vavatet noß a soe pe Pöl ” , ka meh sosoe ne pan , “ Eöß to vavatet noß a soe pe Apölos ” , ka meh sosoe ne pan , “ Eöß to vavatet noß a soe pe Pitaß ” , ka meh sosoe ne pan , “ Eöß to vavatet varoe noß e Kristo . ”
46001013	Eß teß vah va non nih ? E Kristo pöß to takök vakëkëh , ha ? Eöß pöß e Pöl to mët voh pa kuruse pa vaßaus a neöm ? Eöm pöß to kon voh a tapui manih pa ëhnaneoß , e Pöl ?
46001014	Eöß to soe vavihvih ke Sosoenën , suk moaan voh , eöß to hikta pupui voh ta ma teß peo , e Krispas pen Gaëus varoe .
46001015	Ivëh , ka hikta pah teß se soe pan , “ Emöm to kon voh a tapui manih pa ëhnan e Pöl . ”
46001016	Oman , eöß to pupui voh e Stepanas me a tapaiuun peß . Ivëhkëk , eöß hikta nat hah noß tah meh teß nöß to pupui voh manih Körin .
46001017	E Kristo to hikta vanö voh a maß neoß , marën a pupui a ma napan . Eß to vanö voh a maß neoß pa vatvus a Soe Vih manih po kikis pa Tuvuh Vasioß . Ivëh , köß hikta se vatvus va noß manih pa ö no a nap natnat to vavatvus va ne a soe , pa vamanman a napan pa soe koman pee . Eöß se keh nok va nën , o vahutët va pa mët pe Ieesuß manih pa kuruse hikta se teß me non to kikis manih pa napan varih , nöß to vavatvus ke noß raoe a soe .
46001018	A ma napan varih se ro manih po suraß ësës tamoaan , ee to koman ne pan , a soe va pa kuruse eß o vahutët akuk . Ivëhkëk , manih pea a napan ne Sosoenën to kokon hah non , ea to nat e no pan , o vahutët va pa mët pe Ieesuß manih pa kuruse , eß to hikta teß non pan a tah akuk , eß o kikis pe Sosoenën pa kon hah a napan .
46001019	A soe pamëh a man , suk manih po Puk Vapenpen , ne Sosoenën to soe voh pan , “ Eß to teß non a ma napan to nonok ne a ma kokoman natsean , me ee to sosoe ne pan , ee ro teß natsean . Ivëhkëk , eöß se vataare raoe pan , a ma kokoman pee to hikta teß natsean ne ,
46001020	Ivëh , ke ea se soe vapoßnih manih pa nap kokoman vanatsean , me a nap natnat vörep varih po oeh ? Ea se nok vahvanih po teß varih to nat vörep ne o Vavaasis pe Mosës , me a napan vavaato vakis marën a onoah o upöm ? E Sosoenën to vanun o kokoman pa nap natnat va po oeh vëh , kee tavus vamanih pa ma vaato nun .
46001021	E Sosoenën to vavatet non o kokoman peß , ivëh , keß sunpip e non pa napan varih po oeh , pa nat in poë pa ma kokoman koman pee . E Sosoenën to iu kon hah non a ma napan pa soe vëh , nemöm o aposol to vavatvus nem , no a napan varih po oeh to pokaß ne sih pan , “ O Vaato Nun ” , va pa soe vih , nemöm o aposol to vavatvus nem , pan ee se vaman e Kristo . Ke Sosoenën se kon hah raoe .
46001022	O Jiuß to iu ep ne ta ma tah vatoksean ne Sosoenën se nok , kee se vaman , ka napan varih to hikta teß ne ro Jiuß to iu kiiki ne a ma tah ne Sosoenën to nok manih po kokoman pee , kee se vaman poß .
46001023	Ivëhkëk , emöm to vavatvus nem a ö ne Ieesuß to mët voh manih pa kuruse pa kon hah a ma napan . A soe pamëh to mimiröß e non po kokoman po Jiuß , ivëh , kee hikta vaman ne . Ka manih po teß varih to hikta teß ne pan ee ro Jiuß , a soe pamëh nee to tënan va ne poë manih po vahutët nun , ivëh , kee hikta vaman ne .
46001024	Ivëhkëk , ea ro Jiuß , me ro teß varih to hikta teß ne pan ee ro Jiuß , to tënan voh a vaoe pe Sosoenën , para nat e no pe Kristo to teß me non o kikis pe Sosoenën , me eß o kokoman natsean pe Sosoenën pa kon hah a ra .
46001025	Ivëh , ka napan varih po oeh to koman ne pan , a ma kokoman pe Sosoenën ee a ma kokoman nun . Ivëhkëk , a ma kokoman pe Sosoenën to teß me ne o kikis apuh rakah , pare onoah rakah e ne po nat pa napan . A napan to koman ne pan , a ma meh taateß pe Sosoenën to hikta teß me ne to kikis . Ivëhkëk , a taateß pe Sosoenën se keh teß tötö ro e non , a taateß pamëh to kikis oah avoeß e non po kikis pa napan .
46001026	Ivëh , kën kea , eöm se kokoman hah na po poen ne Sosoenën to vaoe vovoh a neöm , köm tavus a napan va po vaman . A peo peöm to hikta teß vavoh ne manih po teß natnat va pa taateß va po oeh vëh , me eöm to hikta teß me voh nem a tasun kikis , me eöm to hikta taneß maß po vu tom taman to teß me ne o ëhnan .
46001027	Ivëhkëk , a ma teß ne Sosoenën to vateß , no a napan to ep va ne raoe manih po teß to teß me ne o kokoman nun topnineöm . Ka manih pa taateß pamëh , e Sosoenën to vapoet a nap natnat va po oeh vëh , suk o nat pee to kökööt . Ka ma upöm teß varih no a napan to ep va ne raoe manih pee ahik to kikis , e Sosoenën to kon raoe pa vapoet a napan varih to teß me ne o kikis .
46001028	Eß to vateß a ma teß varih to hikta teß me ne to ëhnan manih po oeh vëh , no a napan to ep va e ne raoe manih po teß akuk . Ka manih pa taateß pamëh , e Sosoenën to nok o ëhnan apuh me o kikis va pa napan varih po oeh , kee tavus vamanih pa ma tah akuk .
46001029	Ivëh , keß hikta teß non pan , a pah teß to onöt non a kë koman hah ea , manih pa matan e Sosoenën . Suk eß to hikta nok ta pah tah ne Sosoenën se kë suk non poan .
46001030	Ivëh , ka hikta tah neöm se kë koman suk hah a nem . Ahik ! E Sosoenën koman to kon hah a neöm manih pa vatös me e Ieesuß Kristo . Ivëh , keß vateß voh e Kristo , pan eß se mët pa kuruse . A tah pamëh to teß non po pus kokoman vih , me o nat pe Sosoenën pa ö neß to kon hah a ra . Ka manih pe Kristo varoe ne Sosoenën to popokaß a rora o teß totoopin , ke Kristo nok a ra ka tavus ee o teß vivihan pe Sosoenën . Me eß to voen taneß a ra pa hat to matop voh a rora .
46001031	Ivëh , ke Sosoenën iu non a ö na se vavatet no a taateß no Puk pe Sosoenën to sosoe va non , “ O teß varih to iu kë hah ne a ma ëhnëëre , ee se kë varoe ne a ëhnan e Sunön . ”
46002001	Kën kea , po poen nöß to nö voh maß peöm , pa heß a soe vamaman to taneß maß manih pe Sosoenën , eöß hikta soe voh ka neöm ta soe marën a vamanman a neöm . Eöß hikta teß me noß o nat apuh .
46002002	Suk ataeah , manih po kokoman peöß , eöß to anoe a ma meh tah pa ö nöß to teß vaßpeh me a noß neöm . Eöß to nat varoe ko noß a mët pe Ieesuß Kristo manih pa kuruse .
46002003	Ivëh , ko poen nöß to teß vaßpeh me a noß neöm , eöß koman a hikto kikis , eöß to nanaöp e noß po kikis pe Sosoenën , paröß rikrik me e noß , suk eöß to haraß noß pan , o kikis koman peöß to kökööt pa vatvus vavih a soe peß .
46002004	Ka ma soe vih varih nöß to vavatvus ka noß neöm , eöß to hikta vavatvus va noß manih pa teß natnat vörep , marën a vamanman a neöm . Ahik . Eöß to vatvus a soe pe Sosoenën , ka Tuvuh Vasioß to vakiu o kikis peß pa vataare a neöm a soe pamëh , eß a man .
46002005	Eöß to nok va nën , suk eöß to iu noß pan o vaman peöm se aan manih po kikis pe Sosoenën , ko nat non aan manih po kikis va po nat pa teß .
46002006	Ivëh , ka napan varih to sun vakis voh ee pa taateß pe Sosoenën , ee to nat voh ee pa soe natsean apuh nemöm to vavatvus nem . Ivëhkëk , o nat pamëh nee to kon to hikta vatoe me non o nat no a napan va po oeh vëh to nat ne . Pareß hikta vatoe me non o nat pa ma teß susun varih po oeh vëh , no o kikis pee se ro këh raoe .
46002007	A soe natsean pamëh nemöm to vavatvus nem to taneß maß manuh pe Sosoenën . E Sosoenën to hikta nok avoeß voh non o oeh vëh , pareß vateß voh en po nat , marën a vaihoß vavih a ra manuh pa vöön va kin . Ka tah pamëh to vakoaan avoeß voh e non .
46002008	Ahik voh ta pah teß susun manih po oeh vëh to nat voh i non a pusun in a soe . Ahik . Ee se keh nat voh ne , ee hikta se öt voh ne e Sunön , a Teß vëh to avë me non e Sosoenën po maaka , ko ni in poë pa kuruse .
46002009	Ivëh , ka pusun in a soe manih po Puk Vapenpen pe Sosoenën to soe va non manih pan , “ A ma tah no matan to hikta ep voh in , me a ma tah no tenan to hikta pënton voh , me a ma tah kurus poë varih ne Sosoenën to vamatop voh ken pa napan varih to iu rakah ne poë . ”
46002010	A soe va pa ma tah poë varih to teß vakoaan voh e ne , ivëhkëk , e Sosoenën to kuin a Tuvuh peß , pareß vatvus a soe pamëh manih pemöm . Suk ataeah , a Tuvuh Vasioß to ep vahik e non pa ma tah , me eß to ep non o kokoman , me a taateß pe Sosoenën vëh , to vakoaan voh non a napan . Pareß vatvus a tah pamëh manih po teß varih to iu ne poë .
46002011	Eß to teß va non manih pan , ahikta meh teß to nat non po kokoman pa meh teß . Ahik . A tuvuh koman peß to teß non peß , to nat koman hah a non . Ivëh , ka hikta teß to nat non po kokoman pe Sosoenën . A Tuvuh koman pe Sosoenën to nat hah a non .
46002012	Ivëh , kemöm o aposol to hikta kon voh a tuvuh no a napan va po oeh to teß me ne . Ahik . Emöm to kon voh a Tuvuh vëh to taneß maß pe Sosoenën , marën a vamaaka a ra pa ma heß vih ne Sosoenën to heß vapeo oah voh a ra .
46002013	Emöm to vavatvus nem a ma heß poë varih . Ivëhkëk , a soe pemöm to hikta taneß maß po nat pa teß . Ahik , a Tuvuh Vasioß koman to vavaasis a möm , kemöm vavatvus nem a soe pamëh . Emöm to vavatvus nem a soe pa Tuvuh Vasioß manih pa napan no a Tuvuh Vasioß to teß non pee .
46002014	Ivëh , ka teß to hikta teß me non a Tuvuh Vasioß , eß to kokoe e non pa ma vavaasis man pa Tuvuh pe Sosoenën , suk ataeah , eß to koman non pan , a ma vavaasis man poë varih , eß a ma vavaasis nun , pareß hikta onöt non a vamaaka raoe . Ivëhkëk , ea to kokon taneß no sih a ma vavaasis poë varih pa Tuvuh Vasioß . Ivëh , ka Tuvuh Vasioß varoe to antoen non a vaßaus a ra pa inan a ma tah pe Sosoenën .
46002015	A teß to teß me non a Tuvuh Vasioß , a teß pamëh to onöt i non pa inan a ma tah kurus no Tuvuh Vasioß to vavaasis i non . Ivëhkëk , o teß varih to hikta teß me ne a Tuvuh Vasioß to hikta onöt ne a inan o kokoman po teß varih to teß me ne a Tuvuh Vasioß .
46002016	A tah pamëh to teß man e non , suk o Puk Vapenpen pe Sosoenën to soe va non manih pan , “ Eteh to nat non pa ma kokoman kurus pe Sunön , pareß antoen non a vavaasis e Sunön ta paeh tah ? ” Ivëhkëk , ea o teß va po vaman to maaka e no pa ma tah poë varih , suk o kokoman pe Kristo to teß me e non pea .
46003001	Kën kea , moaan voh ne eöß hikta onöt noß a heß a neöm a soe , vamanih pa ö nöß to heßheß va noß a napan varih to vavatet ne a Tuvuh Vasioß . Ahik . Eöß to heß a neöm a soe , vamanih pa ö nöß to heß manih po teß to vavatet ne o iu va pa komëëre . Suk manih pa tëëm pamëh , eöm to teß avoeß vavoh e nem manih po koaß po vavaasis va pa napan pe Kristo .
46003002	Eß to teß va non manih peöß to vasisiß voh a noß neöm , paröß hikta heßheß voh a noß neöm a taëën söë , suk eöm to hikta vamatop voh nem . Ka kuru me , ne eöm to hikta vamatop avoeß nem .
46003003	Suk ataeah , eöm to vavatet avoeß e nem pa ma taateß va po iu va pa komëneöm , ivarih , a taateß puhioß e kea pën , me a taateß vaato vasukaß neöm to teß avoeß me e nem . Ivëh , ka ma taateß poë varih nöm to nonok nem , to vataare e non pan , eöm to teß avoeß e nem pa ma taateß iu va pa komëneöm . Eöm to teß va e nem manih pa napan to hikta nat avoeß ne pe Sosoenën .
46003004	A soe pamëh a man , a paeh teß va peöm to soe pan , “ Eöß to vavatet noß e Pöl , ” ka meh teß peöm soe pan , “ Eöß to vavatet noß e Apölos . ” Ivëh , ka manih pa taateß pamëh , eöm a napan va Körin to vataare a no möm o aposol pan , eöm to vavatet e nem pa taateß pa napan va po oeh vëh .
46003005	Ivëh , köm se koman vavih . E Apölos eteh ? Keöß e Pöl eteh ? Emöm poß a poa teß kikiu pe Sosoenën , e Apuh to heß vakëkëh voh a möm a kiu . Ivëh , ka manih pa kiu pemöm poß , eöm to vaman voh em pe Kristo .
46003006	Eöß to vavatvus voh ka noß neöm a Soe Vih , ka Soe Vih pamëh to teß va non manih peöß to nep voh o voaß manih po kupu peöm . E Apölos me to vavatvus voh non a Soe Vih topnineöm , ka Soe Vih pamëh to teß va non manih peß to pupui nö non o voaß pamëh pa ruen . Ivëhkëk , e Sosoenën ivëh to vapu poan keß kon taëën
46003007	Ivëh , ka teß to nep a taëën , me a teß vëh to pupui nö non pa ruen , ee pon a hikto ëhnan . E Sosoenën koman to vapu po voaß , ka taëën tavus , eß varoe kuru to kon o ëhnan apuh .
46003008	Ivëh , ka teß vëh to nep o voaß , me a teß to pupui po voaß , a kiu pee pon to vatoe e non pa matan e Sosoenën . Amot ee pon se kon voen suk ee , pa ö nee to nok va in a ma kiu .
46003009	Suk , emöm a poa teß kikiu pe Sosoenën , ke eöm teß va nem manih pa rak pe Sosoenën . Me eöm to teß va e nem manih pa iuun pe Sosoenën .
46003010	Eöß to vakiu noß o heß vih vëh ne Sosoenën to heß a neoß , eöß to teß me e noß po nat vih va pa eok a iuun , paröß vavahoß vatotoopin noß sih a ma vös vamomoaan va pa eok a iuun . Ka meh teß se eok a iuun manih tonun a ma vös varih , nöß to vahoß vatotoopin voh . Ivëh , ka napan kurus se matop vavih ne pa ö nee to ekeok va ne .
46003011	Eöm to nat e nem , a hikta meh teß to antoen non a vahoß vatotoopin a ma vös vamomoaan , marën a eok a iuun manih tonuneah . Ahik , e Ieesuß Kristo varoe kuru to teß non , ne Sosoenën to vahoß voh en peß , vamanih pa vös vamomoaan in a iuun .
46003012	Ko poen no a napan to iu eok ne tonun a vös pamëh , ka ma paeh se eok pa gol , ka ma meh se eok pa silvaß , ka ma meh se eok pa vös voen vapeah , ka ma meh se eok pa naon , ka ma meh se eok pa kunëß , ka ma meh se eok pa mëto .
46003013	Ivëh , ka amot no a kiu pa napan kurus se tavus vamaaka po poen ne Sosoenën se vateß a ma napan po vahutët . Manih po Poen pamëh , a suraß se punöß kurus a kiu pa ma papaeh teß ekeok , ko ep pan a kiu pee , teß vih e non , keß ahik .
46003014	A teß se keh eok en pa iuun peß tonun a vös pamëh , ka suraß se keh hikta ës a iuun , a teß pamëh se kon voen en .
46003015	Ivëhkëk , a iuun pa teß se keh ës en , a ma kiu kurus pa teß pamëh se ro ee . Ivëh , ka teß pamëh hikta se ro non , ivëhkëk , eß se teß va non manih pa teß na to kon taneß hah po suraß .
46003016	Eöm to nat e nem pan , eöm to teß va nem manih pa iuun pe Sosoenën , ka Tuvuh peß to teß e non manih peöm .
46003017	Ka pah teß se keh miröß a iuun pe Sosoenën , e Sosoenën se miröß en pa teß pamëh . Suk ataeah , a iuun pe Sosoenën , eß a vivihan . Ke eöm kuru a iuun pamëh .
46003018	Eöm tomeß piuk hah këm pa ö nöm to koman nem pan , eöm ro teß natsean . Ta pah teß topnineöm se keh nat e non pa ma tah va po oeh vëh , pareß koman non pan , “ Eöß a teß natnat rakah , paröß nat oah noß o upöm teß va po vaman ” . Eß to vih non pa teß pamëh se heß tonun momoaan o nat va po oeh vëh , pareß tavus papön manih pa matëëra napan va po oeh . Keß se tavus va poß manih pa teß natnat rakah manih pa matan e Sosoenën .
46003019	Suk ataeah , o nat va po oeh vëh , eß to teß va non manih pa tah nun rakah manih pa matan e Sosoenën . O Puk pe Sosoenën to soe non pan , “ A ma pah teß natsean to koman ne sih a ma vu taateß , va pa nok vahat o upöm teß ,
46003020	O Puk pe Sosoenën to soe me e non pan , “ E Sunön to nat e non , po kokoman pa nap natnat . Eß to nat e non pa ma tah kurus , nee to koman ne a nok ,
46003021	Ivëh , köm se koe a taateß kë a ëhnaara napan . A ma moeh tah kurus varih ee a ma tah peöm .
46003022	Eöß e Pol , me e Apölos , me e Pitaß , me o oeh vëh , me o toßtoß , me a mët , me ma tah to teß ne kuru , me a ma tah se tavus amot maß , a ma tah kurus poë varih , ee a ma tah peöm .
46003023	Ke eöm pe Kristo , ke Kristo , eß pe Sosoenën .
46004001	Ivëh , ke eöm se koman va ka nemöm manih pa nap kiu pe Kristo , e Sosoenën to vateß voh a möm pa matop ko vatvus vateeraß o vavaasis vëh , to teß vakoaan këh voh e non pa napan .
46004002	A taateß vëh to teß va non manih , a teß to öt non a tasun pa matop a ma tah , eß se vavatet vavih rakah non a soe pa teß apuh peß .
46004003	Ka manih peöß , ahikta tah vi manih po kokoman peöß pan , a paeh va peöm , keß a meh teß se keh teß me non o kokoman kiuh manih pa kiu peöß . Eöß me to hikta koman vi a noß pa ö nöß to nok va in a kiu ne Sosoenën to heß a neoß .
46004004	Manih pa ö nöß to koman va noß , eöß to nok vavih a kiu neß to heß a neoß pa nok . Ivëhkëk , o kokoman peöß pa ö nöß to nok vavih a kiu to hikta teß non pan , a ma kiu peöß to teß vih kurus voh ne . Ahik , e Sunön a teß to epep non a ma kiu peöß . Keß eß ivëh , se soe ka neoß pan , a kiu nöß to nok to vih , keß to hat .
46004005	Ivëh , köm hikta se kiiki nem a taateß pa ma meh teß , ko soe pan , ee to hikta nonok vavih ne a kiu ne Sosoenën to heß voh raoe . Suk o poen ne Sunön se kiiki a ma tah to meß avoeß e ne maß . E Sunön to meß e non maß köm se anoeh nem eah . Eß se vatvus vateeraß a ma tah varih to teß vakoaan ne , pareß vatvus me o kokoman pa napan kurus . Manih po poen pamëh e Sosoenën se soe ka ra a napan kurus pan , o pus kokoman pea manih pa ma kiu pea teß vih e non , keß a hik . Ke Sosoenën se kë a ëhnëëneöm , suk o pus kokoman va pa kiu peöm .
46004006	Kën kea , eöß to iu vaßaus noß o kokoman peöm , ivëh , köß vateß e Apölos , me eöß koman , vamanih po vëknöm , pan eöm se kon taneß o vavaasis manih pemöm . Ivëh , köm se vavatet nem a taateß totoopin vamanih pa ö no Puk pe Sosoenën to soe va non , ko koe a vatösoe pa vöknah a meh teß , ko kë nem a meh .
46004007	Eß teß vah va non nih , eteh to vateß voh a neöm se teß oah nem o meoh upöm teß va po vaman ? E Sosoenën kës to hikta heß voh oah a ma tah manih nën to öt nom ? Eß se keh teß man e non pe Sosoenën to heß voh oah a ma tah poë varih , suk ataeah , kën kë koman hah a nom vamanih pën to vatvus a ma tah poë varih ?
46004008	Eöm to koman va nem manih pan , eöm to öt kurus e nem pa ma moeh tah va po vaman . Me eöm to koman nem pan , eöm to kon voh em po kikis pa nok a ma tah no a Tuvuh Vasioß to heßheß non manih pa napan . Eöm to koman vapiun nem pan , eöm to teß va e nem manih po teß sunön . Ivëhkëk , eöm to koman nem pan , emöm to meß avoeß e nem pa tavus vamanih po teß sunön . Eöß to iu rakah noß pan , eöm se teß vamaman va nem manih po teß sunön , marën emöm me se tavus a ma teß sunön vaßpeh me a neöm . Ivëhkëk , a tah pamëh to meß avoeß e non pa tavus maß .
46004009	Suk , eöß to koman va noß manih pan , e Sosoenën to vateß voh a möm a ma aposol pe Ieesuß , vamanih pa ma teß to vëknöm ne , ivëhpëhkëk , emöm to vakusin rakah e nem maß . Emöm to teß va nem manih po teß töhoan , nee to vateß po vahutët , pare soe pan , emöm se mët . Ea to teß va no manih pa napan nee to vahoß , to vëknöm ne manih pa matëëra napan kurus va po oeh , me ro ankeroß se ep ne a ra nee se ip vamët .
46004010	A napan va po oeh vëh to koman ne pan , emöm ro teß papön , suk emöm to nonok nem a kiu pe Kristo . Ivëhkëk , eöm to koman vapiun e nem pan , eöm to tavus em a nap natsean manih pa taateß pe Kristo . O teß peo to koman ne pan , emöm to hikta teß me nem a tasun . Ivëhkëk , manih peöm eöm to koman nem pan , o vaman peöm to aan vasoë voh en . A ma napan kurus to kë ne a ëhnëëneöm . Ivëhkëk , eöm to koman e nem pan , a napan to hikta se ta a no möm .
46004011	Moaan voh , keß öök non kuru , emöm to mamaë voh nem , ko mamanoe voh nem , pamöm kökööt nem po ohop , ee to ipip voh a no möm . Kemöm voh a hikta iuun möm to teß nem .
46004012	Emöm to kikiu vakis voh nem pa korenmöm , marën a vaßaus hah ëm . Ee se keh vapöpöötan voh ka möm , emöm se piun raoe pa soe vih , ko hin e Sosoenën se vaßaus raoe . Ee to nonok vahat voh a no möm , suk emöm to vaman nem e Kristo , kemöm teß vasup voh e nem , ko hikta nat voh nem pa piun vahat raoe .
46004013	Ee to nok a ma vöhioß piuk suk a möm , ivëhkëk , emöm to vaato vatö me nem raoe . Manih pa matëëra napan , emöm to teß va e nem manih po noß pö ep vahat rakah . Emöm to teß vavoh e nem maß nën , keß öök en maß kuru .
46004014	Eöß hikta kiun nös marën a vapoet a neöm , ahik , eöß to iu rakah a no neöm . Eöm to teß va nem manih pa ma koaß peöß , köß kiun nös pa vakömköm a neöm .
46004015	Eß se keh teß man e non peöm to teß me nem a 10,000 teß to matop ka ne neöm manih pe Kristo , eöm to teß ro me nem a pah taman va po vaman , ivëh eöß . Manih pa ö no toßtoß peöm to vatös me nem e Ieesuß Kristo , eöß a paeh e tamëneöm pa ö nöß to vavatvus ka noß neöm a Soe Vih pe Sosoenën .
46004016	Ivëh , köß iu kunkuin a no neöm pa ep vavih a taateß peöß , köm se vavatet nem .
46004017	Eß a tah vëh nöß to vanö suk voh ka nös neöm e Timotiß , eß to teß va non manih pe koaß peöß . Eöß to iu rakah noß eah , suk eß to matop vavih non a kiu pe Topoan . E Timotiß se kunkuin hah o kokoman peöm pa ma taateß nöß to nonok noß sih manih pa taateß vatös me Ieesuß Kristo . Eß a ma taateß nöß to vavaasis noß a ma napan pa ma vöön komön a ma kum kurus nee se vavatet ne .
46004018	A ma paeh peöm to möhmöh ne , pare koman ne pan , eöß hikta se nö noß maß pa ep peöm .
46004019	Ivëhkëk , ahik , eöß se nö vëvëhöß eoß nös pa ep a neöm pa ö ne Topoan se keh iu non . Eöß hikta se nö noß nös pa tënan o vahutët pa nap vatösoe varem . Ahik . Eöß se nö nös pa ep po vu kikis taeah nee to teß me ne .
46004020	Suk ataeah , ea se nat no o kikis pe Sosoenën se tavus vateeraß manih pa taateß no a napan to nonok ne , keß hikta teß non pan , a tah va pa vahutët suk varoe .
46004021	A taateß taeah poß nöm to iu nem nöß se nok ? Eöm kës to iu nem a ö söß nö nös ko rëp a neöm pa vatotoopin a neöm ? Keß eöm to iu nem neöß se teß noß pa taateß ururuan me a taateß tö , paröß nö nös peöm , ha ?
46005001	A soe nöß to tënan noß to soe non pan , a taateß rëhrëh to teß non topnineöm . Ka taateß pamëh to teß ke rakah e non po vu taateß no a napan to hikta vaman ne e Ieesuß to nonok ne sih . Eöß to pënton noß nös pan , a pah teß to kokoroh vëtkin me non e meh köövo pe tamaneah .
46005002	Eöm to koman nem pan , eöm to teß oah rakah e nem po upöm teß , ha ? Eß to vih non peöm se koe a taateß kë hah ëm , ko teß nem pa tamak , ko okook nem a teß vëh to nok a hat . Eöm koman se veo ke eah këh o kum peöm , keß teß onöt a ö seß panih a taateß hat peß .
46005003	A sionineoß to teß varo këh e noß nös peöm . Ivëhkëk , a tuvuh peöß to teß vaßpeh me e non peöm . Ivëh , köß sosoe ka no neöm a tah nöm se nok , vamanih peöß to teß vaßpeh me e noß peöm . Manih pa tasun ne Sunön Ieesuß to heß a neoß , eöß to iu noß pan , eöm se vakmis a teß vëh to nonok non a taateß rëhrëh . Po poen nöm to vakum vaßpeh nem , eöß to iu noß pan , eöm se nok a ma tah kurus varih nöß to iu noß , vamanih peöß to teß vaßpeh me e noß peöm . E Sunön Ieesuß pea se heß a neöm o kikis pa nok a ma tah neß to iu non neöm se nok .
46005004	
46005005	Eöm se veo ke a teß pamëh keß këh a neöm keß se teß va non manih peöm to vahoß eah pa koren e susun po oraß hat , keß vakmis poan . Ivëh , ka teß pamëh se panih , ke Sosoenën hikta se vakmis non poan po poen neß se hah maß pa kiiki a ma napan kurus varih po oeh .
46005006	Eß to hikta teß vih non peöm se kë koman hah a nem , eöm to nat kës e nem pa a soe vapipinoß to soe non pan , “ A siß ö is soneß se vasup en pa taëën ” . A pusun in a soe vapipinoß pamëh to teß va non manih peöm se keh koek nem a teß hat manih komön o kum peöm , a ma meh teß komön o kum se taneo ee pa vatet poë pa nok a taateß hat .
46005007	Ivëh , köm se kon ke o is vamoaan këh a iuun peöm . A pusun in a soe vapipinoß vëh to teß va non manih , soe ke a teß nonok hat pamëh keß nat non teß hop non komön o kum peöm . Ivëh , ke eöm o kum teß va po vaman to teß va nem manih pa taëën voon hikto is , suk ataeah , ahikta teß to iu nok non a taateß hat to teß hop non komön o kum peöm . Eöm a ma teß vivihan pe Sosoenën , suk ataeah , a mët pe Kristo to ihan këh a ra manih pa ma taateß hat to öt voh a rora , ka tavus ee a napan pe Sosoenën . E Kristo to teß va non manih pa soneß sipsip vëh no Jiuß to ip vamët po Pasovaß .
46005008	Ivëh , ka se koe a ma taateß hat moaan voh pea , ko teß va no manih pa ö ne Sosoenën to iu va non . Ea se heß tonun a ma taateß hat moaan voh pea , ko nat no hah pa ma taateß rërës teß , me a ma taateß hat . Ivëhkëk , ea se vatet no a soe pe Sosoenën , ko koe a nok a ma taateß hat . O Jiuß to ënëën ro voh e ne pa taëën hikto is po Pasovaß . Ea se teß rakah no pa taateß soe man , me a vatvus a soe man ko upöm teß se nat ne a soe ne ea to sosoe no , eß o man rakah .
46005009	Po meoh kiun moaan voh peöß nöß to soe voh nös pan , “ Eöm se nat nem vamomhë me nem o teß varih to nonok ne a ma taateß rëhrëh . ”
46005010	Eöß to hikta sosoe suk noß nös o teß varih to teß tavus këh ne po kum teß va po vaman , ee varih o teß to teß me ne a taateß rëhrëh , me a napan varih to mamanin ne a ma tah po upöm teß , me a nap kakaveo tah pa ma meh teß , me a napan varih to hinhin suk ne a ma tanößnës . Ahik . Eöm se keh iu vakëh rakah këh nem a pap napan poë varih , eß to vih non peöm se mët ko këh em po oeh vëh .
46005011	A pusun in a soe peöß to teß va non manih , a teß se keh soe pan , eß e kea pën va po vaman , ivëhkëk , eß a teß rëhrëh , keß a teß mamanin tah pa meh teß , keß a teß to hinhin suk non a ma tanößnës , keß a teß va pa to vöknah i ro upöm teß , keß a teß to kaak vaoah ko kokoman peß nun , keß a teß kakaveo , a , eöm se nat nem vamomhë me nem eah . Paröm nat nem vavaëën me nem a pap teß poë varih .
46005012	Eß teß vah va non nih ? Eöß pöß to teß me noß a kiu vëh pa kiiki a pop pa napan varih to teß tavus këh ne o kum teß varih to vaman ne e Ieesuß , ha ? Eß a kiu varoe pea , ha ? Ahik rakah . Ivëhkëk , a kiu va pa kiiki a pop pa napan to teß hop ne komön o kum teß varih to vaman ne e Ieesuß , eß a kiu rakah peöm .
46005013	A napan to teß tavus këh ne o kum teß varih to vaman ne e Ieesuß , e Sosoenën koman se vakmis raoe , suk a ma taateß hat pee . Ivëhkëk , manih po teß varih to teß hop ne po kum teß va po vaman , o Puk pe Sosoenën to soe va non manih pan , “ Eöm se veo këh ëm pa teß nonok hat to teß hop non komon o kum peöm . ”
46006001	A pah teß to teß non topnineöm se keh teß me non a soe manih pa meh teß , eß se pöß këh en pa ma meh teß pe Sosoenën , pareß nö en manuh po teß to hikta nat ne pe Sosoenën pa vateß raoe po vahutët ? Eöm hikta teß poet nem pa nok va nën , ha ? Suk ataeah , köm hikta nö manuh pa napan to vaman ne e Sosoenën , kee kiiki ka neöm o vahutët ?
46006002	Eöm kës to hikta nat nem pan , ea a ma napan to vaman no e Sosoenën se kiiki koman ee pa ma vahutët pa ma napan kurus to teß ne manih po oeh . Ea se keh onöt e no pa kiiki a ma meh vahutët kurus va po oeh , suk ataeah poß ka hikta onöt no a kiiki a ma vahutët soneß varih ?
46006003	Eöm kës to hikta nat va nem manih pan , ea se kiiki amot a ma taateß po ankeroß ? Ea me to onöt rakah e no pa kiiki a ma tah va po oeh vëh .
46006004	Ivëh , köm se keh teß me nem to vakihat topnineöm , suk ataeah , köm nönö nem po teß to teß tavus këh e ne po kum , pare hikta vaman ne manih pe Sosoenën ? Pare hikta teß ne po kum teß varih to vaman ne e Ieesuß .
46006005	Eöß to soe vamanih marën a vapoet a neöm . Ahikta teß rakah pöß to teß natsean non , to onöt non a kiiki o vakihat to teß non topnin a poa tom kea ?
46006006	Suk ataeah , poß ka napan pe Kristo me e kea pee manuh po vahutët ko vateß poë po vahutët topniiro teß to hikta vaman ne e Kristo ?
46006007	Eöm to vavateß nem sih a ma meh teß pe Kristo po vahutët , ka manih pa taateß pamëh , eöm to kußkuß këh e nem pa taateß pa napan pe Kristo . Eöm se koe raoe , kee kon a ma tah peöm , köm nat nem vateß raoe po vahutët matëëro teß kiiki vahutët .
46006008	Eöm to tavus voh em a napan pe Kristo , ivëhkëk , eöm koman to nonok vahat e nem pa taateß kon këh ro upöm teß a ma tah pee . Eöm to nonok pet e nem manih pa ma kea peöm a napan pe Kristo .
46006009	A pap teß poë varih to nonok ne a ma vu taateß hat varih , ee to hikta onöt rakah ne a hop pa Matop Vih pe Sosoenën . Eöm to hikta nat pöß nem pa tah pamëh , ha ? O kupu peöm se nat non piuk ka neöm . A ma napan varih to nonok ne a taateß rëhrëh , me a napan varih to hinhin ne pe sosoenën vapikpiuk , me a taateß rëhrëh vaßpeh me a köövo vaen , me a taateß teßteßvaasiß po köövo koman , me a taateß teßteßvaasiß pa nap oeteß koman .
46006010	Me a nap kakaveo , me a taateß manin a ma tah pa meh teß , me a taateß kaak vaoah ko kokoman nun , me a taateß to vöknah a meh teß , me a taateß piuk , me a kon akuk a tah pa meh teß . A pap napan to nonok ne a ma vu taateß poë varih , ee to hikta onöt rakah ne a hop manih pa Matop Vih pe Sosoenën .
46006011	Moaan voh a ma paeh va peöm to teß va voh e ne nën , ivëhkëk , e Sosoenën to pupui voh en peöm , köm tavus em a ma napan neß to vaneah non . Ka manih pa ëhnan e Apuh , e Ieesuß Kristo me o kikis pa Tuvuh Vasioß pe Sosoenën , eß to pokaß a neöm o teß totoopin .
46006012	A ma pah teß to sosoe ne pan , “ A ma tah kurus to vih e ne pa nok ” . A soe pamëh to teß man e non , ivëhkëk , a ma tah kurus to hikta se vaßaus a rora pa teß vavih . A ma tah kurus to vih e non peöß pa nok , ivëhkëk , eöß hikta se vavovoh noß a tah pamëh , keß vaneah non o toßtoß peöß .
46006013	A ma teß poë varih to sosoe pet ne pan , “ A taëën , eß va pa vamhun a komaara , ka komaara , eß va pa kon a taëën ” , a soe pamëh , eß a man rakah . Ivëhkëk , e Sosoenën se vahik en pa ma taëën kurus varih vaßpeh me a ma iu va pa komaara . Ivëh , ka se nat no koman no pan , ea se tënan o iu va pa komaara . Me ea se nat no suk o iu va pa komaara pa nok a taateß teßteßvaasiß . E Sosoenën to hikta nok voh a sioniira pan , ea se nonok no a taateß teßteßvaasiß . Ivëhpëhkëk , ea se kë no a ëhnan e Apuh me a kiu peß . Ke Apuh pea se matop non a sioniira .
46006014	Manih po kikis pe Sosoenën , eß to kunkuin taneß e Sunön manih po vapeepe , eß me se kunkuin hah pet me a ra po vapeepe .
46006015	Eöm pöß to hikta nat va nem manih pan , a sionineöm , eß a ma meh ö va pa sionin e Kristo , ha ? Ivëh , köß se keh kon a pah ö va pa sionin e Kristo , ko vatös me eah a köövo rëhrëh , a tah pamëh teß vih e non , keß a hik ? Ahik rakah !
46006016	A teß to vatös me a köövo rëhrëh , ee pon to tavus ee a pah teß . Eöm pöß to hikta nat nem pa tah pamëh , ha ? O Puk pe Sosoenën to soe va non manih pan , “ Ee pon to tavus ee o pöh sionin . ”
46006017	Ivëh , ka teß se keh vaman non e Sunön , a tuvuh peß me a Tuvuh pe Sunön to vatös en pee .
46006018	Ivëh , ke eöm se vaniu rakah këh em pa taateß rëhrëh . Suk ataeah , a ma meh taateß hat no a ma napan to nonok ne , to teß tavus këh e ne pa sionin a teß . Ivëhkëk , a teß to vatös me a köövo rëhrëh , a teß pamëh , to miröß en pa sionineah .
46006019	Eöm pöß to hikta nat nem a sionineöm , eß a ö teßteß pa Tuvuh Vasioß . E Sosoenën to heß voh en peöm pa Tuvuh keß teß e non manih peöm . Ivëh , ke eöm teß e nem paan o matop pe Sosoenën , eöm to hikta vaneah koman hah a nem .
46006020	E Sosoenën to voen hah voh a neöm po voen apuh rakah . Ivëh , ka ma tah nöm to nonok nem sih pa sionineöm , eöm se nonok varoe nem a ma tah to kë ne a ëhnan e Sosoenën .
46007001	Kuru eöß to iu piun noß a soe vëh nöm to kiun suk voh maß . Eß to vih e non pa teß se hikta vaen .
46007002	Ivëhkëk , a taateß teßteßvaasiß to tavus vaßpuh nö e non , ivëh , keß vih rakah non pa ma papaeh teß oeteß se teß me non e köövo koman peß , ke köövo se teß me non e voe koman peß .
46007003	A sionin e voe , eß a tah pe köövo peß , keß teß va e non manih pa sionin e köövo a tah pe voe peß .
46007004	E köövo to hikta vaneah non pa sionineah , ahik , eß voe peß to vaneah non . Keß teß va e non manih pe voe to hikta vaneah non pa sionineah , ahik , e köövo to vaneah non .
46007005	Eöm pom se keh vaen em , eöm pom se koe a amun a sionineöm manih pe vapa pën . Ivëhkëk , eöm se keh vaonöt em pa hikta vatet o iu va po vaen , ko teß varoe nem pa taateß hin . Eß to vih e non pa nok va nën . Ivëhkëk , eöm se vatös hah em , tomeß eöm hikta onöt nem a matop o iu va po vaen . Ivëh , ke susun po oraß hat punöß a neöm pom .
46007006	A soe vaënpan ivëh , nöß to heß a neöm , pa vaßaus a neöm , eß to hikta teß va non manih pa taateß nöm se vavatet nem .
46007007	Eöß to iu rakah noß pan , a ma napan se teß mahu ne , vamanih pa ö nöß to teß va noß sih . Ivëhkëk , ea to hikta vatoe no , e Sosoenën to heß vakëkëh voh en pea pa ma vu heß peß . Po meoh upöm ne Sosoenën to heß raoe o heß va pa vaen , ko meoh upöm neß to heß raoe o heß va pa teß mahu .
46007008	Ke eöm a ma köövo me a ma teß oeteß to hikta vaen avoeß nem , me a ma köövo amop , eöm se keh teß mahu va nem peöß , eß to para vih rakah .
46007009	Ivëhkëk , eöm se keh hikta onöt nem a matop vavih o iu va po sionin , eß to vih non peöm se vaen . Tomeß o iu va po sionin rëh a neöm pa taateß rëhrëh .
46007010	Manih peöm o teß to vaen voh em , eöß to heß a neöm a taateß vëh nöm se vavatet nem . A taateß vëh to taneß maß pe Apuh , eß to hikta teß non pan , eöß to heß a taateß pamëh . Eën e köövo se nat nom këh e voe pën .
46007011	E köövo se keh këh voh en pe voe peß , eß se nat non vaen hah . Eß se teß akuk e non , keß , eß se hah manuh pe voe peß , ko vatotoopin hah o vaen pee , pare teß e ne . Ke voe me se nat non veo e köövo peß .
46007012	A soe koman peöß ivëh , e Apuh to hikta soe ka neoß . Ta pah teß pe Kristo to me e non e köövo to hikta vaman non e Kristo , ke köövo se keh iu rakah e non pe voe peß , e voe se nat non veo e köövo .
46007013	Ta pah köövo pa ëhnan e Kristo to me e non e voe to hikta vaman non e Kristo , ke voe se keh iu rakah e non peß , e köövo se nat non rusin këh e voe peß .
46007014	A voe to hikta teß non e voe va po vaman , pareß me en pe köövo va po vaman , ivëh , ko vaen pee tavus en o vaen vivihan pa epep pe Sosoenën . Ke köövo to hikta vaman non to vatös me e voe to vaman non , ivëh , ko vaen pee tavus en o vaen vivihan pa epep pe Sosoenën . Ea to nat e no pe Sosoenën to vaoe o koaß papaeh teß va po vaman va pa poa manot , se tavus vamanih po koaß peß . Ivëh , ke ea me se vaoe e vapa pa teß to hikta vaman non , keß tavus vamanih pa teß pe Sosoenën .
46007015	Ivëhkëk , e voe , keß e köövo to hikta vaman non se keh iu këh non e voe , keß e köövo peß , eß to antoen e non . A taateß pamëh se keh tavus , ka teß vëh to vaman non e Kristo , eß se taihan en . Suk ataeah , e Sosoenën to vaoe voh en peöm pa teß vavih me ro upöm teß pa taateß tö .
46007016	Eën e köövo , eën to onöt e nom pa vaßaus e voe pën , keß tavus en a teß pe Kristo . Eën me e voe , to onöt e nom pa vaßaus e köövo pën , keß tavus en a teß pe Kristo , keß ahik , eöm to hikta nat nem !
46007017	Eöß to vavaato me voh noß neöm pa taateß va po vaen . Eß kuru , eöß se soe ka neöm pan , a taateß pamëh to teß man e non pa ma meh tasun manih po toßtoß peöm . A tasun poanheh ne Sosoenën to vateß voh manih peöm , pa ö nöm to vaman manih pe Kristo , eß varoe kuru ne eöm se ötön nem . Eöm se teß nem pa tasun vëh ne Sosoenën to vateß voh manih peöm .
46007018	Eöß to sosoe voh noß a tah vëh , manih pa ma kum teß varih to vaman ne e Sosoenën . Ee se keh pe voh ee pa ö kokoaan pën , ke Sosoenën vaoe voh a oah a teß va po vaman , eß to hikta teß vih non pan , eën se punöß pa vatotoopin hah a ö kokoaan vëh , nee to pe voh manih pa sioniumah . Keß a tah koman pa teß se keh hikta pe voh a ö kokoaan peß , po poen ne Sosoenën to vaoe voh poan . A , eß se nat non pe a ö kokoaan .
46007019	A taateß va pa pe a ö kokoaan , keß a hikta pe , eß a tah akuk . A taateß va pa vatet a taateß pe Sosoenën , eß varoe kuru .
46007020	O toßtoß poanheh nea to teß voh no ke Sosoenën vaoe a ra ka tavus a napan va po vaman , eß kuru o toßtoß pamëh na se teß me no .
46007021	A tah vëh nöß to sosoe suk voh noß , a ma paeh peöm , ee voh o teß kikiu akuk po poen ne Sosoenën to vaoe voh raoe a napan pa vatet e Kristo . A tah pamëh se keh teß man e non , eöm se koe a haraß vakarë . Eß a tah akuk . Ivëhkëk , e torara pën se keh soe ka oah pan , eën a taihan , a , eën se nö eom .
46007022	Ivëhkëk , a teß to teß voh non a teß kikiu akuk po poen ne Sosoenën to vaoe poan , kuru , eß a teß taihan pe Sosoenën , eß to hikta teß hah non a teß kikiu akuk po epep peß . Keß teß va e non manih po teß voh varih ro taihan po poen ne Sosoenën to vaoe voh raoe , ka kuru vëh , ee to tavus ee o teß kikiu akuk pe Kristo .
46007023	Eöm kurus ne Sosoenën to voen hah voh a neöm po voen apuh , ivëh , köm se nat nem tavus a ma teß kikiu akuk pa ma napan varih po oeh .
46007024	Kën kea , a tasun voh poanheh ne ea to teß voh no ke Sosoenën vaoe a ra , ea se teß avoeß e no pa tasun pamëh , vaßpeh me o toßtoß voon vëh ne Sosoenën to heß a ra .
46007025	Eöm to kiun voh ka maß neoß pa hi a neoß pa heß a soe suk a ma teß to hikta vavaen avoeß ne . Eöß a hikta taateß to taneß maß pe Sunön nöß se heß a neöm a ma napan to hikta vaen avoeß nem , ivëhkëk , eöß to iu vatvus noß o kokoman peöß , suk ataeah , e Sosoenën to ururuan voh a neoß , ko vateß a neoß a teß to onöt noß a vatvus a soe man , ne eöm to onöt nem a vaman .
46007026	Kuru vëh , eß to teß non a ma punis apuh to tatavus ne , ivëh , keß vih non peöm se teß va nem pa ö nöm to teß va nem kuru .
46007027	Eën se keh vaen voh eom , nat nom koe hah e köövo . Eën se keh teß mahu avoeß e nom , nat nom vavaiu köövo vah nom .
46007028	Ivëhkëk , eën se keh vaen voh eom , eß to hikta teß hat non . E koaß sepeß se keh vaen , eß to hikta teß hat non . Ivëhkëk , a napan varih to vaen se taum a ma punis peo manih po toßtoß pee . Ivëh , köß rës e noß pa punis pamëh se tavus manih peöm .
46007029	Kën kea , eöß se soe vamanih , a siß tëëm kökööt vëh to teß avoeß non . Ivëh , ka ma teß varih o vavaen , ee se teß va ne manih pee a hikta ma köövo .
46007030	Ka ma teß to okook ne , ee se teß va ne manih pee to hikta okook ne . Ko teß varih to vaeö ne , ee se teß va ne manih pee to hikta teß vaeö ne . Ko teß varih to vonvoen tah ne se teß va ne manih pee to hikta öt ne ta ma tah .
46007031	Ka ma teß varih to kiu me ne a ma tah va po oeh vëh , ee se teß va ne manih , pee to hikta kiu me ne a ma tah poë varih . Ea to nat e no , eß to hikta teß rë non ka ma tah kurus poë varih to teß ne po oeh , me o oeh koman se hik ee .
46007032	Eöß to iu noß pan , eöm se koe a haraß vapunis ko teß taihan varoe nem . A teß hikta vaen , to posean non pa kiu pe Sunön , pareß iu punöß non pa heß vaeö e Sunön .
46007033	Ivëhkëk , a teß vaen to posean vörep non pa ma tah va po oeh vëh , pareß iu punöß non pa heß vaeö e köövo peß .
46007034	Ivëh , ko kokoman peß ponkiß . E köövo sepeß hikta vaen , eß to kokoman varoe non a taateß pe Sunön , pareß iu heß avoes a non manih pe Sosoenën , ko teß vivihan non po sionin me manih pa tuvuh . Ivëhkëk , e köövo vaen to kokoman varoe non a ma tah va po oeh vëh , pareß iu vatet non a taateß ne voe peß to iu non .
46007035	Eöß to heß a neöm a soe vëh marën a vaßaus a neöm pa teß vavih . A soe pamëh to hikta sunpip a no neöm , ahik . Eöß to iu noß pan , eöm se vavatet nem a ma taateß totoopin , ko nonok tamoaan nem a kiu pe Sunön . Ka hikta tah se rëh ke o kokoman peöm .
46007036	A teß se keh koman non pan , eß to hikta nonok non a taateß totoopin manih pe köövo sepeß , nee to vaneah voh poë pa vaen . Keß se keh iu rakah e non peß , ka hikta meh tah seß nok , eß to hikta hat non pa ö nee se vaen .
46007037	Ivëhkëk , ta pah teß po iu koman peß , to haraß va non manih pan , eß to hikta iu vaen ohoß non , ko antoen e non pa matop o iu va po sionin . Pareß haraß va non manih pa komaneah pan , e köövo nee to vaneah voh poë , ee se teß vakëh voh e ne pon . Eß to paraß vih , kee se teß taihan ne .
46007038	Ivëh , ka teß vëh to vaen pa taateß vaheß köövo , eß to nok en pa taateß vih . Ivëhkëk , a teß to hikta vaen pa taateß vaheß , eß to paraß vih oah .
46007039	A teß oeteß se keh teß toßtoß avoeß e non , ke köövo teß avoeß e non e köövo peß . Ivëhkëk , e voe se keh mët këh en pe köövo , a , e köövo se taihan en , pareß keh iu vaen hah non , a , eß se me en pe voe vëh neß to iu non . Ivëhkëk , a teß vëh to vaman non e Sunön .
46007040	Ivëhkëk , eöß koman to koman va noß manih , e köövo se keh hikta vaen hah , eß to paraß vih oah rakah . A Tuvuh pe Sosoenën to teß non manih peöß , ivëh , köß vavatvus noß a soe vëh .
46008001	Kuru eöß to iu vaato suk noß a taateß va pa ëën a ma vönaß varih , nee to heßheß ne manih po sosoenën vapikpiuk . A ma pah teß to sosoe ne pan , “ Ea to teß me no o nat va pa ma tah poë varih to oah e non po nat po upöm teß . ” A soe pamëh , eß a man , ivëhkëk , o nat pamëh se keh hikta teß me non a taateß ururuan , eß se nok a teß , keß tavus en a teß möhmöh , pareß vatösoe . Ivëhkëk , a taateß iu teß , eß a taateß varoe pamëh to vaeh a rora pa tavus a napan pe Kristo .
46008002	Ta pah teß se keh koman non pan , eß to nat rakah e non ta pah tah , ivëhkëk , o nat pa teß pamëh to hikta antoen avoeß non .
46008003	Ivëh , ka teß to iu rakah non e Sosoenën , a teß pamëh ne Sosoenën to nat rakah e non peß , ko matop non poan .
46008004	Ka taateß va pa ëën a vönaß , nee to heß na manuh pa oraß siton , eöß se soe vamanih , ea to nat e no , a oraß siton to hikta teß vamaman non , eß a vös akuk . Ahikta ma sosoenën peo , a paeh ro a Sosoenën to teß non .
46008005	Eß to teß man e non , a ma tah peo nee to popokaß ne , “ sosoenën ” , me a ma tah peo nee to popokaß ne , “ apuh ” , me eß se keh teß ro e non ta ma meh “ sosoenën ” peo , me ta ma meh “ apuh ” peo , to teß non manuh pa vöön va kin , me manih po oeh ,
46008006	ea to teß me no a paeh a Sosoenën ro , e Tamaara . Eß a pusun in a ma tah kurus , ke ea teß va e no manih pa ma napan rakah peß . Eß to teß me non a paeh e Sunön ro , e Ieesuß Kristo , no a ma moeh tah kurus to tavus koe voh manih peß , ivëh , ke ea kon koe voh o toßtoß manih peß .
46008007	Ivëhkëk , a ma meh teß va po vaman to hikta nat ne pa tah pamëh . Ee a ma teß poë varih to panih taneß pa vatet o sosoenën vapikpiuk , ivëhkëk , ee to koman vapiun ne pan , o sosoenën vapikpiuk to teß vamaman e ne . Ivëh , ko poen nee to ëën a vönaß pamëh . Ee to nat va ne manih pan , ee to nok a hat .
46008008	Oman , a taëën na to ëën , keß , ea to koe a ëën , to hikta nok a ra ka teß totoopin no pa matan e Sosoenën .
46008009	Ivëh , köm se matop nem , eöm tomeß ëën o vönaß nee to heß o sosoenën vapikpiuk . A tah pamëh tomeß miröß a ma teß va po vaman to hikta maaka nee , kee kuß pa taateß hat .
46008010	Ivëh , ke ea ra nap oeteß me o köövo to teß me no o nat , ea se keh ho manuh pa iuun hinhin soneß pe sosoenën vapikpiuk , ko ihoß pa ëën a vönaß , ka ta pah teß no o vaman peß to hikta teß eh non , to ep a ra to ënëën no , a tah pamëh se kuin en pa komaneah keß ep suk en pa ëën a vönaß nee to heß e sosoenën vapikpiuk .
46008011	Ivëh , ka taateß nën to nok , manih po nat pën , eß to miröß en pa teß vëh no vaman peß to hikta teß eh non , eß e kea ne Kristo to mët suk voh pa kon hah poan .
46008012	O kokoman pa ma pah kea me a ma pah vamen va po vaman to hikta maaka ne . Ivëh , ke eöm se keh nok em pa hat manih pee ko miröß o vaman pee , eöm to nok me em pa hat manih pe Kristo .
46008013	Ivëh , ka taëën nöß to ëën se keh vakuß en pe kea peöß pa nok a hat , eöß se vahik eoß pa ëën hah a vönaß pamëh . Eöß tomeß vakuß e kea peöß pa nok a hat .
46009001	Kuru vëh , eöß to hikta kë koman hah a noß , ka ma paeh peöm to vöknah e nem peöß . Ivëh , ke eöß se soe ka neöm pan , eöß a taihan ko hikta teß va noß manih pa teß kikiu akuk . E Ieesuß to heß voh a neoß a tasun aposol , keöß ep voh eoß peß . Eöß to nonok ke noß e Sunön a kiu vëh , ivëh , ke eöm tavus voh em a napan pe Kristo manih pa kiu nöß to nok .
46009002	Eöß se keh hikta teß ro e noß a teß ne Ieesuß to heß a tasun manih pa matëëro upöm teß , eöm to nat rakah e nem peöß , a aposol . Ivëh , ke eöm tavus voh em a napan pe Kristo . Ka tah pamëh to vataare non a kiu nöß to nok va manih pe aposol manih pe Sunön , to tavus vateeraß en .
46009003	A ma pah teß to teß ne sih pa kiiki a taateß peöß , ivëh , köß pinpiun noß sih raoe pan ,
46009004	eß kës to antoen e non pemöm poß se ëën a taëën , ko kaak a ruen , vamanih po voen pemöm .
46009005	Eß kës to teß vih e non pemöm poß se vaen me o köövo va po vaman , kee nönö vaßpeh vah me e ne pemöm , vamanih pa ö no upöm aposol , me a ma kea pe Apuh to teß va voh ne , me a ö ne Pitaß to teß va voh non , ko nönö vah ne .
46009006	Emöm poß e Banabas varoe se kikiu moniß nem pa matop koman hah këm , ko upöm teß ahik , ha ?
46009007	A teß vëvënsun kës to vavaiu koman non sih a taëën peß ? Ka teß to kikiu non pa nep a taëën , eß kës to hikta kokon non a voaß va pa taëën ? Ka teß to matop non sih o sipsip , eß kës to hikta kakaak non a sisiß neß to kon taneß po sipsip ?
46009008	Eöm tomeß koman nem pan , emöm to vavatet nem o kokoman varoe pa teß pa vatvus a soe vëh . Ivëhkëk , ahik . O Vavaasis pe Mosës to soe pet va e non nën .
46009009	E Mosës to kiun manih po Vavaasis pamëh , ko soe pan , “ Eöm se koe a nohnoh a rivon a purmakaöß pa ö neß to komkom kakap non a vuit . ” E Sosoenën to hikta koman voh non o purmakaöß varoe , pareß soe a soe pamëh .
46009010	Eß to koman voh a rora . Ivëh , ka soe pamëh neß to soe suk voh a ra , e Sosoenën to iu non pan , a teß to kiu non pa rak pa een o oeh , me a teß to kakap non a vuit , ee pon to nonok ne a kiu pamëh , suk ee to nat e ne pee se kon taneß a taëën pa kiu nee to nonok ne .
46009011	Emöm to nep voh a ma tah vih va pa tuvuh Vih manih topnineöm , ivëh , keß hikta vih pöß non peöm se heß a ma tah va pa vaßaus o sionin , ha ? Eß to teß va non manih pemöm to kon taneß a taëën pa tah nemöm to nep voh .
46009012	Eöm se keh vaßaus e nem po upöm teß pa kon taneß a tah manih peöm , eöm me se vaonöt kemöm kon o vaßaus to teß oah non manih peöm . Ivëhkëk , ka ma tah nemöm to onöt nem kon taneß manih peöm , emöm to hikta kokon voh nem , pamöm kokon punis taneß voh nem nën . Emöm to hikta kon , suk emöm to hikta iu sunpip voh nem o upöm teß pa vaman a Soe Vih pe Kristo .
46009013	O teß varih to kikiu ne pa Iuun Hinhin Apuh pe Sosoenën , ee to kokon taneß ne a taëën nën . Ka ma teß varih to kiu ne pa pok vapenpen , ee to kokon ne o vönaß to taneß no maß pa napan varih to heßheß ne a ma heß pee . Eöm to hikta nat pöß nem pa tah pamëh , ha ?
46009014	Ivëh , ke Sunön heß voh en pea pa soe pan , o teß varih to vavatvus ne a Soe Vih , ee se kokon taneß ne a ma tah va pa vaßaus o sionin manih pa napan varih to pënton voh a Soe Vih , pare vaman .
46009015	Eöß koman to hikta nonok noß a tah ne Apuh to soe vaonöt voh ka neöß . Ivëh , ke eöß to hikta kinkiun nöß pan , eöm se heß a neoß ta ma tah . Ahik rakah , eß to vih non , peöß se mët këh a kon tah manih peöm . Eöß to köreaß me noß pa taateß nöß to nonok noß . Ivëh , köß hikta iu noß , a teß se vahik këh a neoß a taateß oasean pa vatvus akuk a Soe Vih , me a hikta kon voen , eß to heß vaeö e non peöß .
46009016	Eöß se keh hikta vavatvus noß a Soe Vih , me a taateß oasean koman peöß , paröß hikta onöt noß a köreaß , ko soe pan , eöß to nonok noß a taateß vih . Ahik . Pa vatvus a Soe Vih , eß a kiu pe Sunön neß to heß voh a neöß , köß nonok noß . Ivëh , köß hikta se koe noß a kiu pamëh . Eöß se keh hikta vatvus a Soe Vih , eöß se haraß vahat rakah e noß .
46009017	Eöß hikta se kon voen suk noß a kiu pamëh , suk eß to hikta teß non pan , eß o iu peöß pa nok a kiu va pa vatvus a Soe Vih . E Sosoenën koman to heß voh a neoß a kiu pamëh , söß nok .
46009018	Ivëh , ko voen taeah nöß se kon ? Eöß hikta se kon voen noß pa ö nöß to vavatvus noß a Soe Vih . Eöß se heß vaßaus akuk a ma napan pa taateß vatvus a Soe Vih , eß a ö nöß to teß vaeö koe noß . Ko vaeö pamëh teß va e non manih po voen peöß .
46009019	Eöß to hikta teß noß a teß kikiu pa meh teß , eöß a taihan rakah . Ivëhkëk , ko iu koman peöß , eöß to tavus vamanih pa teß kikiu pa ma napan kurus pan , eöß se rëh hop pet maß ta ma teß peo manih po vuteß pe Kristo .
46009020	Ivëh , ko poen ne eöß to teß vaßpeh me noß o Jiuß , eöß to vavatet noß a taateß pee , pa rëh hop maß raoe . Eöß to hikta teß hop noß paan o Vavaasis pe Mosës . Ivëhkëk , manih pa matëëra napan to teß hop ne paan o Vavaasis pamëh , eöß to tavus va eoß manih pa teß to teß non paan o Vavaasis , marën a rëh hop maß a napan poë varih manih pe Kristo .
46009021	Ko teß varih to hikta teß hop ne paan o Vavaasis pe Mosës , eöß to teß vaßpeh me noß raoe marën a kon a napan to teß tavus këh ne o Vavaasis pamëh . Keß hikta teß non pan , eöß to hikta vavatet noß a ma vavaasis pe Sosoenën . Ahik . Eöß to vavatet e noß po vavaasis pe Kristo .
46009022	Ko teß varih no vaman pee to hikta teß eh ne , eöß to teß va noß manih pa teß no o vaman to hikta teß eh non , marën eöß se rëh hop maß a ma teß sunë poë varih . Eöß to vamomhë ro me voh noß a ma kum teß , suk eöß to iu rëh hop noß maß tah ma paeh pee manih pe Kristo .
46009023	Eöß to nonok noß a kiu vëh pan , a Soe Vih pe Ieesuß se tavus vaeh , ke eöß me se kon a ma tah vih , ne Apuh to vamatop ke voh en peöß , vaßpeh me a napan varih to vaman ne .
46009024	Eöm to hikta nat pöß nem pan , a nap peo rakah to vavaveo ne sih po vaononoah , ivëhkëk , a paeh ro rakah pee se kon voen . Ivëh , ke eöm me se vavaveo vakis ko onoah köm se kon o voen peöm .
46009025	O teß varih to iu onoah ne po vavaveo , ee to vöknah ne o iu va po sionin , pare vavaasis vëhvaß rakah ne pan , ee se kon voen . A ma voen poë varih , nee se kon se hat vahik rakah ee , ivëhkëk , o teß voen vëh ne ea to koman no a kon , eß hikta se hat varuß rakah non .
46009026	Ivëh , ke eöß vavaveo vaeh rakah e noß , ko hikta vaepep ke vah noß , eöß he tuktuk noß . Eöß to hikta tuktuk pinpiun vah noß . Ahik .
46009027	Eöß to vakmis rakah noß sih a sionineoß , keß vavatet non o iu peöß . Eöß tomeß vavatvus ke noß po upöm teß pa Soe Vih , ka amot ne Sosoenën se soe ka neoß pan , “ Eën hikta se kon voen nom ” .
46010001	Kën kea peöß va po vaman , eöß to iu noß pan , eöm se nat vavih va nem manih pan , po poen voh pe Mosës , a ma kën sipuura , ivarih , o teß va po vaman , to teß voh ne paan a unöh vëh ne Sosoenën to vateß voh marën a me vataare raoe a hanan . Kee nö voh , pare pahan a tahiß .
46010002	Eß to teß va non manih pee to pupui voh raoe manih pa unöh , me pa tahiß , keß vataare non pan , ee o vuteß pe Mosës .
46010003	Ee kurus to ëën voh a taëën vëh no a Tuvuh pe Sosoenën to heß voh raoe ,
46010004	pare kaak taneß voh pa ruen vëh no a Tuvuh pe Sosoenën to heß voh raoe . Ee to kaak taneß voh a ruen pa vös va pa Tuvuh , vëh to nönö vaßpeh me voh non raoe . A vös pamëh to vëknöm non e Kristo koman .
46010005	Ivëhkëk , e Sosoenën to hikta vaeö me voh non a peo pee . Ivëh , kee mët vahok voh manih pa moeh upin .
46010006	A tah pamëh to tavus vavoh manih po vëknöm pan , ea se ep ko nat no mamanin no a ma moeh tah hat vamanih , pa ö no a napan poë varih to teß moaan vavoh ne .
46010007	Eöm se nat nem hinhin nem manih po sosoenën vapikpiuk , vamanih pa ö no a ma meh pee to teß vavoh ne . O Puk pe Sosoenën to sosoe suk voh non raoe pan , “ Ee to ihoß ko kakaak ne pare ënëën ne , ko sun pare taneo ee pa pinoß . ”
46010008	Ea se koe a nok a taateß rëhrëh , vamanih pa ö no a ma paeh va pee to nonok vavoh ne . Ivëh , ko poen voh pamëh no a 23,000 teß rakah to mët voh , suk a ma hat pee .
46010009	Ea se koe a vakmis pasun e Kristo , vamanih pa ö no a ma paeh va pee to nonok vavoh ne . Ivëh , no o kuruß hat to kokot vamët suk voh ne raoe .
46010010	Eöm se koe a varek ke Sosoenën vamanih pa ö no a ma paeh va pee to nonok vavoh ne . Ivëh , no a ankeroß ipip teß to ip suk voh raoe .
46010011	A ma tah varih to tanok voh manih pee , eß to teß va non manih po vëknöm . O teß to kiun töön voh a ma vahutët varih manih po Puk pe Sosoenën pa vavaasis a ra , suk kuru , ea a ma napan to teß no pa ö no oeh to vatët nö e non pa hik .
46010012	Ivëh , ka ta pah teß to haraß non pan , eß to vavatet vaeh e non , eß se matop vavih non , tomaß eß kuß .
46010013	A ma punöß to tatavus voh a no neöm , to vatoe e ne pa ma punöß varih to tatavus ne po teß kurus . Ivëhkëk , e Sosoenën to vavatet non a soe man peß , ko hikta se vaonöt non ta pah punöß to teß oah non o kikis peöm . Ivëh , ka punöß se keh tavus a neöm , e Sosoenën se nok a hanan pa vaßaus a neöm . Eß se heß a neöm o eh , köm antoen e nem pa onoah a punöß pamëh .
46010014	Ivëh , ke eöm a ma vakamöß rakah peöß , eöm se teß ke këh nem a taateß hin manih pa ma sosoenën vapikpiuk .
46010015	Eöm to teß me nem po kokoman . Ivëh , ke eöm koman se kiiki a soe peöß .
46010016	A kap va pa komonioß , nea to sosoe vavihvih ke no eah , ko kakaak taneß no manih peß , eß to ununun vaßpeh a rora me o eraß pe Kristo . Ka taëën vëh nea to kökök , ko ënëën no , eß to ununun vaßpeh a rora me a sionin e Kristo .
46010017	Suk , eß a paeh a taëën ro , no a napan peo to ënëën taneß ne . Ivëh , kea ma napan peo tavus ee o pöh o sionin .
46010018	Eöm se koman me nem a napan va Israël , pa ö nee to ënëën voh ne o vönaß nee to pupuh voh manih pa pok , a taëën pamëh to ununun vaßpeh voh non raoe me Sosoenën .
46010019	Ivëhkëk , eöm se nat nem koman nem pan , a ma heß manih no teß to hikta vaman ne to heßheß ne manih po sosoenën vapikpiuk , eß a ma heß vamaman . Eöß to hikta sosoe noß pan , o sosoenën vapikpiuk , ee to teß vamaman e ne , ahik .
46010020	Ivëhkëk , eöß to sosoe noß pan , a ma vönaß no teß to hikta vaman ne Ieesuß to heßheß ne , a ma vönaß nee to heßheß ne na manuh pa tuvuh hat . Ee to hikta heßheß ne na e Sosoenën . Keöß hikta iu noß pan , eöm se vatös me nem a ma tuvuh hat .
46010021	Eöm to hikta antoen nem pa kaak taneß manih pa kap pe Sunön , me manih pa kap pa tuvuh hat . Eöm to hikta antoen nem a ëën taneß manih pa pok pe Sunön , me manih pa pok pa tuvuh hat .
46010022	Ea kës to iu vaharaß vahat no e Sunön , keß se heve a ra , ha ? O kikis kës pea to teß kikis oah e non po teß kikis peß , ha ?
46010023	Eöm to sosoe nem pan , “ A ma moeh tah kurus to vih e ne pea pa nok ” . ‘ Ivëhkëk , a ma tah kurus to hikta vaßaus a rora pa teß vavih . ’ Ke eöm to sosoe pet e nem pan , “ A ma tah kurus to vih e non pea se nonok no ” . ‘ Ivëhkëk , a ma moeh tah poë varih , to hikta se vaßaus a rora pa tavus a teß kikis va po vaman . ’
46010024	Ea se nat no koman varoe no a vaßaus hah ah , ahik . Ea se koman me no a vaßaus o upöm teß .
46010025	A ma vönaß kurus varih ne to vavoen ne po toaan , eöm to antoen e nem pa ëën . Eöm se nat nem kokoman vörep nem , paröm vaiihi vah nem , ahik .
46010026	Eöm se ëën em , suk ataeah , o Puk Vaëhëh pe Sosoenën to soe non pan , “ O oeh vëh vaßpeh me a ma moeh tah kurus to teß hop ne nën , ee a ma tah pe Sosoenën . ”
46010027	Ka teß hikto vaman se keh hi a neöm pa nö pa ëën vaßpeh me eah , köm se keh iu nö vaßpeh me nem eah , eß to vih e non . Eöm se ëën em pa ma taëën neß to vamatop ka neöm , paröm koe a vaiihi vah , pa nat pan , eß vih e non pa ëën a taëën , keß ahik .
46010028	Ivëhkëk , a pah teß se keh soe ka oah , “ A taëën manem nee to heß e sosoenën vapikpiuk , ” koe a ëën . Koe a ëën a vönaß , suk a teß vëh to soe ka oah , me eß to koman non pan , eën se keh ëën , eën to nok eom pa hat .
46010029	Eöß to hikta sosoe noß pan , eöm koman to tomeß nok a hat , eöß to sosoe suk noß a meh teß se haraß non pan , eöm to nok a hat . Suk ataeah , kën hi , eöm se kiiki o iu peöß , eöm se ëën em pa tah nöm to iu nem . Vahvanih , ke eöm vavatet nem o iu pa meh teß ko vapenpen nem pa nok a tah ?
46010030	Eöß se keh soe vavihvih keoß pe Sosoenën pa taëën nöß se ëën , eöß se ëën me o vaeö . Suk ataeah poß , ka meh teß sosoe vahat a no neoß pa tah nöß to soe vavihvih keoß pe Sosoenën , paröß ëën ?
46010031	Ivëh , ka piun ivëh , eöm se keh ënëën nem , keß kakaak nem , keß nonok nem ataeah , eöm se nonok nem a ma tah poë varih pa kë a ëhnan e Sosoenën .
46010032	Eöm se koman nem a ma napan varih o Jiuß , me o teß varih to hikta teß ne pan ee ro Jiuß , me o kum teß varih to vaman ne e Sosoenën . Ko nat nem nonok vah nem ta ma taateß to antoen non a vakuß raoe pa nok a hat .
46010033	Eöß me to nonok noß a ma tah pa heß vaeö o upöm teß . Eöß to hikta heß vaeö hah a noß pa nok a ma tah varih . Eöß to nonok noß pa heß vaeö a ma teß peo , ke Sosoenën se kon hah raoe .
46011001	Eöm se vavatet nem a taateß peöß , vamanih pa ö nöß to vavatet vavoh noß a taateß pe Kristo .
46011002	Eöß to soe vavihvih ka noß neöm , suk eöm to kokoman vatëh voh a nem neoß , me eöm to öt vakis a ma vavaasis va pe Kristo , vamanih pa ö nöß to kon ko heß voh a neöm .
46011003	Ivëhkëk , eöß me to iu noß neöm se nat nem pan , o kahoß pa ma napan kurus , ivëh e Kristo . Ko kahoß pe köövo , ivëh , e voe peß , ko kahoß pe Kristo , ivëh , e Sosoenën .
46011004	E voe se keh kupkup non a pasuneah , eß he hinhin non , keß to vanënën soe non , e voe pamëh to vapoet en po kahoß peß , ivëh , e Kristo .
46011005	Ivëhkëk , o köövo kurus se keh hinhin ne , keß vanënën soe ne , ee he hikta kupkup ne a pasuire , ee to vapoet e ne po kahoß pee , ivarih , a ma voe pee . Eß to vatoe e non pa ö nee to köh vapekaß a uviire marën a vapoet a ma köövo poë varih .
46011006	A köövo se keh hikta kupkup non a pasuneah , eß se kui a uvineah . Ivëhkëk , eß se keh potpoet e non pa kui a uvineah , keß a köh vapekaß a uvineah , eß to vih non peß se kupkup a pasuneah .
46011007	Ivëhkëk , e voe se nat non kupkup non a pasuneah , suk e Sosoenën to nok voh e voe , keß vatoe amot me non peß koman , keß teß va non manih po vatëk peß . Ke köövo to teß va non manih po vatëk pe voe .
46011008	E Sosoenën to hikta nok voh e voe pa sionin e köövo , ahik , eß to nok voh e köövo pa sionin e voe .
46011009	E Sosoenën to hikta koman voh non e köövo , pareß nok voh e voe marën a vaßaus poan , ahik , eß to koman voh non e voe , ivëh , keß nok voh e köövo marën a vaßaus e voe .
46011010	Ivëh , ke köövo se kupkup non a pasuneah , to vëknöm non pan , eß to teß non paan a tasun pe voe peß , suk o ankeroß to teß me ne po vakum teß va po vaman , ko ut e ne .
46011011	Ivëhkëk , manih po kum teß pe Sunön , o köövo to hikta teß ne pehe , ko voe hikta teß ne pehe , ahik , o köövo to vaßaus ne o voe , ko voe to vaßaus ne o köövo .
46011012	A tah vëh a man , suk , moaan voh ne Sosoenën to nok voh e köövo pa sionin e voe , ivëhkëk , kuru vëh ne voe to tatavus taneß no maß pa sionin e köövo . A ma tah kurus varih to taneß no maß manih pe Sosoenën .
46011013	Eöm se kiiki koman a soe vaßih , e köövo se keh hikta kupkup a pasuneah , pareß hinhin non manih pe Sosoenën , eß a taateß vih kës i pamëh ?
46011014	A taateß koman pea , ivëh , to vavaasis a rora , pa taateß teß me o uvin kakarëh , to ep vapoet e non manih pa teß oeteß .
46011015	Ivëhkëk , e köövo se keh teß me non o uvin pau , eß to teß va non manih po vatëk vih peß . E Sosoenën to heß voh o ovin pau marën a kupkup a pasun e köövo .
46011016	Ivëhkëk , a ma pah teß se keh iu vasosöëri suk ne a ma tah poë varih , ivëh , keöß se soe vamanih pan , ea , keß o kum teß pe Sosoenën me to hikta teß me ne ta meh taateß pa vatet , pa ö ne ea to vatönun pa kë a ëhnan e Sosoenën .
46011017	Eöß to iu soe ka noß neöm a ma tah . Eöß to hikta iu soe vavihvih noß neöm , suk o poen neöm to vatönun pa vasunön e Sosoenën , a taateß vakum peöm to vöknah a ma upöm peöm , ko hikta vaßaus vavih raoe .
46011018	Moaan , eöß to pënton noß pan , po poen neöm to vatönun nem pa vasunön e Sosoenën , eöm o kum teß varih to vaman nem e Ieesuß to vakihat , ko vaëhkiiki e nem . Eöß to vaman amot e noß pa ma soe poë varih .
46011019	Eöm to hikta antoen nem vaniu këh a ö pamëh . Eß varoe kuru se vateeraß eteh manih peöm to vavatet rakah non a taateß ne Sosoenën to iu non .
46011020	Ivëh , ko poen neöm to vatötönun nem pa vasunön e Sosoenën , a taëën vëh nöm to ënëën nem , eß to hikta teß non a taëën pe Sunön .
46011021	Po poen neöm to vatötönun pa ëën , eöm papaeh to vëvëhöß nem sih pa kon a ma taëën , ko hikta anoeh nem o meoh upöm . Ka ma meh peöm to hikta ëën vamhun ne , ka ma meh se kaak vörep o voaën ka ma kokoman pee nun .
46011022	Eöm se ëën , ko kaak em maß pa iuun peöm . Eöm to koman nem pan , o vakum pe Sosoenën eß a tah akuk . Eöm to vapoet nem o teß varih o arus . Ataeah nöß se soe ka neöm ? Eöß se soe vavihvih ka neöm , ha ? Eöß to hikta se soe vavihvih me noß a taateß nöm to nonok nem .
46011023	O vavaasis vëh nöß to heß voh a neöm , eöß to kon taneß koman manih pe Sunön . O vavaasis pamëh to soe va non manih pan . Pa popoen voh vëh ne Jiutas to vikuh voh e Ieesuß pa koreera napan varih to vakihat me ne poë , pa ip vamët poë . Ke Ieesuß kon a ö taëën ,
46011024	pareß soe vavihvih ke na e Sosoenën , ko kökök a ö taëën , pareß soe pan , “ Eß vaßih a sionineoß , nöß to heß marën a vaßaus a neöm . Eöm se nonok va nem manih marën a kokoman hah a neoß ”
46011025	Ee to vaënëën vahik ee , ke Ieesuß nok pet va en nën manih pa kap voaën neß to kon , pareß soe en pan , “ Eß vaßih a kap voaën va po vatompoan voon va po eraß koman peöß . Po poen nöm to kakaak taneß nem pa kap vëh , eöm se kokoman a no neoß ”
46011026	A soe voh pe Ieesuß to vataare e non pan , o poen neöm to ënëën nem a taëën vëh , ko kakaak taneß nem o voaën pa kap vëh , eöm to vavatvus nem o kamis me a mët pe Sunön , keß onöt po poen neß se hah maß .
46011027	Ivëh , ka teß se keh teß me non a taateß hat , pareß ëën a taëën pe Sunön , ko kaak taneß manih pa kap voaën pe Sunön , a teß pamëh to hikta ta non a sionin me o eraß pe Sunön .
46011028	A teß se kiiki vavih momoaan voh o kupu peß , pareß ëën a taëën , ko kaak o voaën ,
46011029	suk , a teß se keh hikta kokoman vavih momoaan pa sionin e Sunön , pareß ëën a taëën , ko kaak o voaën , a teß pamëh ne Sosoenën se vakmis poan .
46011030	Eß a taateß ko pamëh no a napan peo to haraß taneß ne a mët , ko susunë voh ne , ka peo pee to mëtmët voh ee .
46011031	Ivëh , ke ea se kiiki vavih o toßtoß pea , para ëën a taëën , ko kaak o voaën , ke Sosoenën hikta se vakmis a rora .
46011032	Ivëhkëk , pa ö ne Sunön se vakmis me en pea , eß se nok va nën marën a vatotoopin a ra , ka se nat no ro vaßpeh me a napan va po oeh vëh .
46011033	Ivëh , ke eöm a kën kea , me vameneoß , eöm se keh vatötönun nem pa ëën , eöm se anoeh nem a ma meh peöm .
46011034	A paeh va peöm se keh maë vörep , eß se ëën maß manuh pa iuun peß . Ivëh , ko poen neöm se vatötönun em , ahikta tah se heß a neöm o kamis pe Sosoenën . Eöß se nö maß pa ep ka neöm , ko soe a ö nea se vatotoopin vah vain a ma meh tah .
46012001	Kën kea me vameneoß , kuru eöß to iu a noß neöm se maaka vavih a ma heß pa Tuvuh Vasioß .
46012002	Eöm to nat voh em , pa ö ne eöm to teß moaan va voh nem , paröm tavus o teß va po vaman . Eöm to teß voh nem pa taateß popoen , ko nö vapiun voh em pa hin manih po sosoenën vapikpiuk , a ma tah to hikta onöt ne a vaato .
46012003	Ivëh , köß iu a noß neöm se maaka pan , a Tuvuh pe Sosoenën se keh puh non pa teß , eß hikta se veveot non e Ieesuß . Ka teß to hikta teß me non a Tuvuh Vasioß , eß me to hikta teß non o kikis pa soe pan , “ E Ieesuß e Sunön ” .
46012004	Eß to teß non a ma vu heß pa Tuvuh Vasioß , ivëhkëk , ee to taneß maß pa pah Tuvuh Vasioß ro .
46012005	Eß to teß non a ma vu kiu vakëkëh ne ea to nonok ke no e Sunön , ivëhkëk , eß to teß non a pah Sunön ro to teß non ne ea to kiu no peß .
46012006	Eß to teß vakëkëh e non a ma ö nonok kiu ava , ivëhkëk , eß a pah Sosoenën ro to heßheß kikis non a ma napan kurus , kee onöt e ne pa nok a ma kiu kurus .
46012007	A Tuvuh Vasioß to vavatvus vateeraß non sih o kikis peß manih pa ma papaeh teß , kee onöt e ne pa vaßaus o meoh upöm .
46012008	A Tuvuh Vasioß to heß a pah teß o heß kikis va pa vatvus o kokoman natsean , ka manih pa meh teß a pah Tuvuh Vasioß avoeß to heß poan o kikis pa vatvus a ma vu nat pe Sosoenën .
46012009	Ka manih pa meh teß a pah Tuvuh Vasioß avoeß to heß o vaman . Ka manih pa meh teß a pah Tuvuh Vasioß pamëh to heß o kikis va pa vatoß o teß .
46012010	Ka Tuvuh heß a meh teß o kikis va pa nok a tah vatoksean , ka meh teß pa vanënën soe , ka meh teß pa kiiki a ma vu tuvuh hat , keß a tuvuh vih , ka meh teß pa vaato pa ma meoh to , ka meh teß pa ririh hah a ma meoh to poë varih .
46012011	Eß a pah Tuvuh Vasioß avoeß to nonok non a ma tah poë varih , ka Tuvuh vavatet non sih o iu koman peß , pataeah neß se heß papaeh manih pa teß .
46012012	A sionin a teß , eß a pah tah ro , ivëhkëk , eß to teß non a ma meh ö peo . Eß to teß ro e non a ma ö peo varih to nok non o sionin , a ma ö kurus poë varih to teß non o pöh sionin ro . E Kristo me to teß va non nën .
46012013	A ma paeh pea o Jiuß , ka ma meh o teß varih to hikta teß ne pan ee ro Jiuß . Ka ma paeh pea o teß kikiu akuk , ka ma meh o teß taihan . Ivëhkëk , ea kurus nee to pupui a ra pa pah pupui va pa pah Tuvuh Vasioß , ka tavus ee o pöh sionin manih pe Kristo . Ivëh , ke ea kon a pah Tuvuh Vasioß avoeß .
46012014	A sionin a teß to teß me non a ma ö peo .
46012015	O mon se keh soe pan , “ Eöß hikta teß noß o koren , ivëh , köß hikta teß noß a meh ö va po sionin . ” Ivëhkëk , eß se keh soe ro va en nën , eß to teß avoeß e non a meh ö va po sionin .
46012016	Ko tenan se keh soe pan , “ Eöß hikta teß noß o matan , ivëh , köß hikta teß noß a meh ö va po sionin . ” Ivëhkëk , eß se keh soe ro va en nën , o tenan to teß avoeß e non a meh ö va po sionin .
46012017	O sionin avoes se keh teß non o matan , eß to hikta onöt non a pënton . O sionin avoes se keh teß non a tenan , eß to hikta onöt non a avuh .
46012018	E Sosoenën to vahoß voh a ma paeh ö va po sionin vamanih pa ö neß to iu va non .
46012019	Eß se keh teß non a pah ö va po sionin ro to teß non , o sionin pamëh to hikta teß non o sionin .
46012020	Ivëh , ko sionin to teß non a ma ö peo , ivëhkëk , eß o pöh sionin ro .
46012021	Ko matan to hikta onöt non a soe ke o koren pan , “ Eën se keh hikta teß nom , eöß a paeh se teß vavih e noß . ” Ko pasun to hikta onöt non a soe ke o mon pan , eën se keh hikta teß nom , “ Eöß a paeh se teß vavih e noß . ”
46012022	Ahik , a ma ö sionin varih ne ea to koman no pan , ee to hikta teß kikis ne , ee se keh hikta teß ne , o sionin hikta se teß vavih non . Ahik rakah .
46012023	Ka ma ö sionin varih ne ea to koman vöknah no raoe to hat , ea to matop vavih no raoe . Ea to matop rakah no a ma ö ne ea to iu koaan no .
46012024	A ma ö matan vavih varih po sionin ea to hikta kupkup no . Ivëhkëk , e Sosoenën to vahoß vatös kurus voh en po sionin , ko ta voh e non pa ma meh ö va po sionin varih ne ea to haraß no pan , eße a ma tah akuk .
46012025	Ivëh , ka sioniira se koe a taki . E Sosoenën to iu non a ma ö vakëkëh va po sionin se matop vavih e ne pa ma meh ö va pee .
46012026	Ivëh , ka pah ö va po sionin se keh haraß non a kamis , a ma meh ö va po sionin se pah kamis vaßpeh e ne . Ka pah ö va po sionin se keh haraß vaeö , a ma meh ö va po sionin me se haraß vaeö ee .
46012027	Ivëh , ke eöm kurus rakah a sionin e Kristo , eöm papaeh to teß nem a ma ö va po sionin pamëh .
46012028	Komön o kum teß varih to vaman ne e Ieesuß , e Sosoenën to vateß momoaan voh o aposol , vapöök , o teß vanënën soe , vakön , o teß vavaasis . Ke Sosoenën vateß o teß nonok tah vatoksean , me o teß vavatoß teß to haraß ne a mët , me o teß va pa vaßaus o upöm teß , me o teß va pa matop a ma kiu , me o teß to vavaato ne pa ma meoh to .
46012029	O teß kurus hikta se tavus ne o aposol , me o teß vanënën soe , me o teß vavaasis , me o teß nonok tah vatoksean .
46012030	O teß kurus hikta se tavus ne o teß vavatoß teß , me o teß vavatvus soe pa ma meoh to , me o teß to ririh hah a ma meoh to .
46012031	Ivëhkëk , eöm se iu vamaman rakah nem a kon a ma heß apaßpuh va pa Tuvuh Vasioß . Kuru eöß to iu soe ka no neöm a pah taateß to teß vih oah non .
46013001	Eöß se keh vavaato me noß a napan pa ma meoh vu to , me o to po ankeroß , ivëhkëk , eöß to hikta iu noß o upöm teß , eöß to teß va noß manih po kamus to tatanih non , keß a përoß to tatanih vaßpuh non .
46013002	Eöß se keh vavatvus e noß pa soe vamanih pa teß vanënën soe , ko nat me e noß pa ma kokoman vakoaan pe Sosoenën vaßpeh me a ma meh vu nat , me o vaman kikis va pa soe ke a tope , keß vahuk en pa meh ö . Eöß se keh teß me noß a ma tah poë varih , ivëhkëk , eöß se keh hikta teß me noß a taateß iu teß , eöß kuru a tah akuk .
46013003	Keöß se keh heß kurus a ma tah peöß manih pa nap arus , me eöß se heß a sionineoß , kee ës manih po suraß , ivëhkëk , a taateß iu teß to hikta teß non manih peöß , eöß hikta se kon noß ta pah tah .
46013004	A teß to iu rakah non a meh teß , eß to hikta nat non pa heve vëhöß , me a piun a punis nee to nok manih peß . Ahik . Eß to nonok non a taateß vih manih pa napan kurus . Eß to hikta haraß vahat non o teß varih to öt ne a ma tah peo , ko hikta nat non pa kë koman hah a ëhnaneah pa taateß möh .
46013005	Eß to hikta nat non pa nok vahok , me vatösoe , eß to hikta koman vörep hah a non , eß to hikta nat non pa heve vëhöß ke a meh teß , eß to hikta nat non pa koman a hat , nee to nok manih peß .
46013006	Eß to vaeö varoe non a taateß soe man , me a vatvus a soe man , ivëhkëk , eß to rës e non pa ma taateß hat .
46013007	A teß to teß me non a taateß iu manih pa meh teß , ahikta ta pah tah se vöknah poan . Ahik . Eß to anoeh non , ko vaman tamoaan non e Sosoenën se vaßaus poan . Ko poen no a punis se nö ro e maß manih peß , eß se sun vaeh tamoaan e non .
46013008	A taateß iu a meh teß , eß to hikta se hik non . Ivëhkëk , a ma kiu va pa vatvus a soe vamanih pa teß vanënën soe , ee se hik ee . A ma heß varih pa vaato pa ma meoh to , ee se hik ee . O heß va po nat , eß me se hik en .
46013009	A pusun in eah ivëh , ea to nat pöh hum ro no a ma tah , me ea to vavatvus pöh hum ro no sih a soe vanënën .
46013010	Ivëhkëk , amot a tah vih vamaman se tavus maß , ka manih po poen pamëh a ma tah kurus varih na to ep , ko nat no to teß pöh hum ne , ee se hik ee .
46013011	Eß to vatoe e non pa ö nöß to vavaato vavoh noß , eöß he teß va noß pe koaß , ko kokoman va noß pe koaß , ko nat peöß teß va non manih po nat pe koaß . Ivëhkëk , o poen nöß to apuh eoß , eöß to këh eoß pa ma taateß pe koaß .
46013012	Eß to vatoe me e non pea kuru , ea to nat pöh hum no a ma tah pe Sosoenën to teß va non manih , pea to ves no po siroak taköh . Ivëhkëk , amot ea se ep rakah ee pa matan e Sosoenën . Ka se nat vavih rakah va in eah manih pa ö neß to nat vavih va ka rora kuru .
46013013	Ivëh , ka kukön taateß varih to teß tamoaan e ne , a taateß vaman , taateß anoeh e Sosoenën se nok vavih a ra , me a taateß iu pea manih pa meh teß . Ka taateß iu a meh teß , eß a taateß vamomoaan rakah .
46014001	Eöm se teß tamoaan rakah me nem a taateß iu teß , pa ö nöm to pupunöß va nem pa kon a ma heß va pa Tuvuh Vasioß . O heß vamomoaan pa Tuvuh Vasioß nöm se iu kon nem ivëh , o heß va pa vatvus a soe pe Sosoenën vamanih pa teß vanënën soe .
46014002	Eöß se vamaaka a tah vëh , a teß to teß me non o heß va pa vaato po meoh to , eß to hikta vavaato me non a napan , eß to vavaato varoe me non e Sosoenën , ka napan me to hikta maaka ne . O kikis varoe kuru pa Tuvuh Vasioß neß to vavatvus non a soe vakoaan .
46014003	Ivëhkëk , a teß to vanënën soe non , a to pa teß pamëh to vakikis non o vaman pa napan , me a soe pa vaeh a ma napan va po vaman pa vaßaus a ma upöm pee , me a vahraß vavih raoe .
46014004	A teß to vavatvus non a soe po meoh to , eß to vakikis koman hah a non . Ivëhkëk , a teß to vatvus a soe vanënën , eß to vakikis non o vaman po kum teß varih to vaman ne e Sosoenën .
46014005	Eöß to iu noß pan , eöm kurus se vavatvus soe nem pa ma meoh vu to , ivëhkëk , eöß to iu oah rakah a noß neöm se vanënën soe nem . O teß varih to vanënën soe ne , ee to oah e ne po teß varih to vavaato varoe ne po meoh to . Eß se këk teß non a meh teß se ririh hah ke ne a napan varih komön o kum a soe pamëh . Ivëh , ka napan varih komön o kum se kon vaßaus .
46014006	Kën kea me ra kën vameneoß , eöß se kës vaßaus eoß peöm pa ö söß nö maß , ko vatvus ka neöm a soe po meoh to . Ahik ! A soe pamëh se vaßaus varoe a neöm pa ö nöß se soe ka neöm a soe man voon to taneß maß pe Sosoenën . Keß a ma nat voon , keß a soe vanënën , keß to vavaasis nöß se heß a neöm .
46014007	Eß to vatoe e non pa ma tah varih , no toßtoß to hikta teß non pee , a gitaß me o piu to tatanih ne . Ee se keh hikta tatanih vamaaka vavih ne , ea se nat vah va no nih pan , a ma tah poë varih to tatanih ne ?
46014008	Ka manih komön o vapus , ka teß se keh hikta suß vamaaka o kamus , a hikta teß se vamatop non pa nö po vapus .
46014009	Eöm me to vatoe e nem , eöm se keh hikta vavatvus vamaaka nem a soe po meoh to , a hikta teß se maaka in a soe nöm to vavatvus nem . Ivëh , ke eöm to vavatvus akuk e nem pa soe .
46014010	Eß to teß vamaman e non pa ma vu tanih po to , to teß ne manih po oeh , ee kurus to vih e ne pa vatvus o kokoman pa ma napan .
46014011	Ivëhkëk , eöß se keh hikta maaka noß pa pusun in a soe vëh , neß to vavatvus non , a teß pamëh se koman non pan , eöß a teß va pa meh muhin . Eöß me se koman e noß peß a teß va pa meh muhin .
46014012	Eß to vatoe me e non peöm , eöm to iu kon rakah nem a ma heß va pa Tuvuh Vasioß . Eöm se kiu vakis rakah nem pa kon a ma heß pa vaeh o vaman po kum teß varih to vaman ne e Sosoenën .
46014013	A teß vëh to teß me non o heß va pa vaato po meoh to , eß se hinhin non e Sosoenën se heß poan o heß va pa rih hah o vaato .
46014014	Eöß se keh hinhin noß po meoh to , a tuvuh peöß to hinhin non , ivëhkëk , o kokoman peöß , ahik .
46014015	Ivëh , keöß se nok ataeah ? Eöß se hinhin noß pa tuvuh peöß , ivëhkëk , eöß se hinhin me noß po kokoman peöß , ko vaëhëh noß pa tuvuh peöß me o kokoman peöß .
46014016	Eën se keh këëkë e nom pa ëhnan e Sosoenën manih pa tuvuh varoe pën , ko teß varih to hikta maaka ne po vaato hikta se soe ne , “ Oman ” , manih po hin vavihvih pën . Suk ee to hikta maaka ne pa tah nën to hinhin nom .
46014017	Eën tomeß vavihvih vavih ke nom pe Sosoenën , ivëhkëk , a meh teß to hikta kokon non o vaßaus .
46014018	Eöß to vavihvih ke noß pe Sosoenën , suk eöß to teß oah e noß peöm pa vaato pa ma meoh vu to .
46014019	Ivëhkëk , o poen no o vakum teß to vaman ne e Sosoenën to vatönun pa hin , eß to vih non peöß se heß a tönim ö soe no a napan to maaka ne , pa vavaasis raoe , paröß koe a heß a 10,000 soe manih pa vaato po meoh vu to .
46014020	Kën kea , me ra kën vamen , eöm se koe a kokoman vamanih po koaß . Manih pa ma taateß hat , eöm se teß va nem manih po koaß soneß . Ivëhkëk , eöm se kokoman va nem manih pa teß apuh .
46014021	Ea se nat no soe pan , o heß pa vaato po meoh to , to teß non o vëknöm apuh to vataare a rora pan , e Sosoenën to teß vaßpeh me e non pea . Suk ataeah , po poen ne Sosoenën to iu rëp vavaasis voh non o Jiuß , eß to soe ke raoe manih komön o Puk Vapenpen peß pan , “ Eöß se heß koe raoe a soe pa rivooro upöm teß to vavaato ne po meoh to . Ivëhpëhkëk , ee se hikta iu tënan ne a soe peöß . ”
46014022	Ivëh , ko heß va pa vaato po meoh to , eß o vëknöm to vakömköm non o teß varih to rës e ne pa vaman e Sosoenën . Eß o heß po teß varih to vaman voh ee . Ka taateß vanënën soe , eß po teß varih to vaman voh ee . Eß to hikta teß non o vëknöm po teß varih to rës e ne pa vaman .
46014023	Ivëh , ka ma napan kurus va po kum teß to vaman ne e Sosoenën se vatönun maß , pare vavaato kurus ne pa ma meoh to . Ka ma teß to hikta maaka ne , keß , to hikta vaman ne to nö maß , ko teß ne , ee se soe pan , “ Eöm to papön ” .
46014024	Ivëhkëk , eöm kurus se keh vanënën soe nem , ka ma pah teß nö maß , to hikta vaman ne , keß , to hikta maaka ne . A napan kurus se keh vatvus a soe pe Sosoenën , o upöm teß se pënton , ko maaka in a ma hat pee , pare kiiki koman hah rea .
46014025	Ka ma taateß hat varih to teß ne po toßtoß pee , a ma tah poë varih se teraß ee . Kee se vamösru , ko vasunön e Sosoenën . Pare soe vamanih pan , “ Oman rakah , e Sosoenën to teß non topnineöm . ”
46014026	Ivëh , kën kea me ra kën vamen , eöm se nok ataeah ? Po poen neöm to vatönun pa hin , eöm kurus to teß nem a kiu , a paeh to teß me non o vaëhëh , ka meh teß me non a soe pa vavaasis . Ka meh teß me non a soe man voon ne Sosoenën to heß poan , neß se vatvus . Ka meh se vaato po meoh to , ka meh teß se rih hah a soe pamëh . A pusun in a ma tah kurus poë varih neöm to nonok nem , eß ivëh , pa vakikis o kum teß to vaman ne e Sosoenën .
46014027	Po poen neöm to vatönun , a ma paeh se keh iu vaato ne po meoh to , eß to vih non pa poa teß ro , keß hikta se oah non a kukön teß se vaato . Eß to vih non pee se vaato papaeh . Ka meh teß se ririh hah nö non a soe vëh nee to vatvus .
46014028	Ivëhkëk , eß se keh hikta teß non a meh teß se rih hah a soe , a teß vëh to vavaato non po meoh to , eß se vatotomin pa vaato manih komön o kum . Eß to vih non peß se vaato hah me ea , keß , e Sosoenën .
46014029	A poa teß , keß a kukön teß vanënën soe , ee varoe se vatvus a soe . Ka ma meh teß se kiiki a soe nee to vatvus .
46014030	Eß se keh teß e non ta meh teß komön o kum to ihoß non , ke Sosoenën heß poan a soe , ka teß vëh to vaato momoaan non , eß se vatotomin .
46014031	Ivëh , ke eöm kurus to antoen papaeh e nem pa vanënën soe , ka ma napan kurus se kon vaasis , me ee se kon vaßaus .
46014032	A ma tuvuh po teß vanënën soe , se teß ne paan a matop po teß vanënën soe koman .
46014033	E Sosoenën to hikta teß non a taateß nok vahok manih pa kiu peß . Eß to iu non pan , ea se vapöh kokoman no , para kiu vaßpeh no koman a ma kum . O poen no vakum to vatönun pa vasunön e Sosoenën , o köövo to hikta antoen ne a vaato . Ahik . Ee se teß vatotomin ne . A ma kum kurus varih to vaman ne e Sosoenën to nonok va ne nën . O köövo hikta se vovoh ne pa ma tah . Ee se vapaan ne pa soepip vëh pa ö no o Vavaasis pe Mosës to soe va non .
46014034	
46014035	O köövo se keh iu maaka ne tah pah soe , ee se hi a ma voe pee manuh koman iuun pee . A köövo se keh vatvus a soe komön o kum , eß to nok a taateß to vapoet .
46014036	A soe kës pe Sosoenën to taneo momoaan voh manih peöm a napan va po vaman va Körin , ha ? Keß eöm varoe kuru no a soe pe Sosoenën , to koe voh maß ?
46014037	Tah pah teß se keh koman non pan , e Sosoenën to heß voh poan a kiu vanënën soe , keß o kokoman pa Tuvuh Vasioß , eß se maaka va non manih pan , a soe vëh nöß to kiun ka neöm , eß a tah koman pe Apuh .
46014038	Ta pah teß se keh hikta vapöh kokoman me non a soe pamëh , e Sosoenën hikta se vapöh kokoman me non poan .
46014039	Kën kea me ra kën vamen , eöm se makat rakah nem pa vanënën a soe . Ko nat nem sunpip nem a napan , pa vakiu a ma heß va pa vaato po meoh to .
46014040	Ivëhkëk , eöm se vavatet vavih nem a taateß totoopin .
46015001	Kuru , kën kea me kën vamen , eöß to iu noß neöm se nat nem a Soe Vih vëh , nöß to vatvus voh ka neöm . Eöm to kon voh em pa Soe Vih , paröm sun vakis e nem sih nën .
46015002	Eöm se keh öt vakis nem a Soe Vih nöß to vatvus voh ka neöm , a Soe Vih pamëh e Sosoenën se kon hah a neöm , köm se keh hikta vaman nem vamanih pa ö nöß to soe vavoh ka neöm , o vaman peöm a tah akuk rakah .
46015003	Eöß to heß pet voh a neöm , a tah apuh vëh nöß to kon moaan voh . A soe apuh pamëh ivëh , e Kristo to mët suk voh a hat pea vamanih pa ö neß to kiun va non po Puk pe Sosoenën .
46015004	Ee to pe voh poë po vapeepe , ko vakön poen neß to sun hah vamanih pa ö no Puk pe Sosoenën to soe va non .
46015005	E Pitaß to ep voh poan , ko vasuksuk neß to tavus o havun me a poa vamomhë peß .
46015006	Vasuksuk , e Ieesuß to tavus a napan va po vaman to oah ne o 500 teß . A peo pee to teß toßtoß avoeß e ne kuru , ivëhkëk , a ma meh to mët voh ee .
46015007	E Jëmis me to ep poan , ka vasuksuk no a ma aposol kurus peß to ep poë .
46015008	Vasuksuk rakah poß neß to tavus manih peöß . Eöß to teß va noß manih pa teß ne sinaneah to kana vahuh poan .
46015009	O upöm aposol to teß oah e ne peöß , eöß to hikta teß vih onöt noß , a ö nee se pokaß a neoß a aposol . Suk ataeah , moaan voh eöß to vavaatek me voh e noß po kum teß varih to vaman ne e Sosoenën .
46015010	Ivëhkëk , e Sosoenën to ururuan voh a neoß , köß tavus vamanih , paröß teß va noß nën kuru . Ko ururuan peß manih peöß , to hikta ro akuk . Eöß to kiu vakis rakah noß , paröß onoah a ma meh aposol . Ivëhkëk , eß o ururuan pe Sosoenën ivëh , nöß to nonok noß a kiu vëh . Eß hikta teß non pan eöß , eß o ururuan pe Sosoenën to teß vaßpeh me a no neoß .
46015011	Ivëh , keöß se keh vatvus ka neöm a soe , keß , a ma meh aposol se keh vatvus a soe . Emöm kurus to vavatvus nem a pah soe ro , ivëh , a tah vëh nöm to vaman nem , eß a mët me a sun hah pe Kristo .
46015012	Kuru e möm to vavatvus ka no neöm a soe vëh pan , e Kristo to sun taneß hah voh pa nap mët . Suk ataeah poß , ka ma paeh peöm soe pan , “ A teß to hikta onöt non a sun taneß hah pa nap mët . ”
46015013	Eß se keh teß man e non pan , o teß to mët voh to hikta onöt ne a sun hah , ea se pah soe poß ee pan , “ E Sosoenën to hikta vatoß hah voh e Kristo . ”
46015014	Eß se keh teß man e non pan , e Sosoenën to hikta vatoß hah voh e Kristo , ivëh , ka soe nemöm to vavatvus ka no neöm eß a tah akuk , ko vaman me peöm , eß o vaman akuk .
46015015	Eß se keh teß va non nën , emöm se teß e nem a ma teß pikpiuk pa ma tah ne Sosoenën to nok voh . Suk , emöm to vatvus vamaaka voh em pan , e Sosoenën to vatoß hah voh e Kristo . Ivëh , keß se keh teß man e non pan , e Sosoenën to hikta vavatoß hah non a nap mët , ke Sosoenën me to hikta vatoß hah voh e Kristo .
46015016	Eß se keh teß man e non pan , e Sosoenën to hikta vavatoß hah non a nap mët , ke Sosoenën pet me to hikta vatoß hah voh e Kristo .
46015017	Eß se keh teß man e non pan , e Sosoenën to hikta vatoß hah voh e Kristo , o vaman peöm to hikta onöt non a vaßaus a neöm . Eöm to teen avoeß e nem pa ma taateß hat peöm .
46015018	Ka ma teß varih to vaman voh ne e Kristo , pare mët voh , to ro me voh ee .
46015019	Ea to vaman no e Kristo , ko anoeh no eah se nok vavih a ra . Ivëh , kea se keh anoeh ro no a ma tah va po toßtoß va po oeh vëh . Ea to teß varenan oah rakah e no po upöm teß örakuk manih pa matëëro teß varih po oeh .
46015020	Ivëhkëk , eß to hikta teß va non nën , e Kristo to sun vamaman rakah taneß hah voh en pa nap mët . Eß to sun hah momoaan ke voh a ma napan varih to mët voh ee . A sun hah peß , eß to vëknöm non pan , ea me se sun hah ee .
46015021	A pah teß to vatvus voh ka ra a taateß mët , ivëhkëk , a taateß sun hah to tavus pa meh teß .
46015022	Manih pe Adam , ea kurus to mët ee , keß teß va e non manih pe Kristo , ea kurus se kon o toßtoß voon .
46015023	Ea kurus se sun hah ee , ko kon o toßtoß po poen koman pea . E Kristo to sun momoaan hah ka ra , ka amot e Kristo se hah maß , ea kurus a ma teß varih to vatös me no eah , ea pet se sun hah ee .
46015024	O poen pamëh no a ma tah kurus se hik ee . Ke Kristo se onoah a ma tah kurus varih , a kaman , me a ma susun pa tuvuh hat varih to matop ne a akis me o oeh , me a ma tah to teß me ne o kikis . Pareß vahoß a Matop Vih manih pa koren e Sosoenën , Tamön .
46015025	Suk ataeah , e Kristo se tavus a teß sunön , keß öök pa ö neß se onoah a ma tövakihat peß .
46015026	Eß se vöknah a ma tövakihat kurus peß , pareß pah vahik poß en pa mët .
46015027	O Puk pe Sosoenën to soe va non manih pan , “ E Sosoenën to vakah voh a ma tah kurus manih pa koreneah . ” Pa ö neß to soe pan , “ a ma tah kurus ” , neß to matop non . A soe vëh to maaka , e Sosoenën to hikta teß hop non nën . E Sosoenën , eß a Teß to vateß a ma tah kurus manih pa koren e Kristo . Ivëh , ke ea nat e no pan , e Sosoenën to hikta vapaan ke non e Kristo .
46015028	Amot pa ö no a ma tah kurus se teß ne paan a matop pe Koaß , keß vahoß koman varuß eah paan a matop pe Sosoenën . Eß to vahoß a ma tah kurus paan a matop pe Koaß peß . Ivëh , ko poen pamëh ne Sosoenën se matop avoes non a ma moeh tah pa ö neß to iu va non .
46015029	O teß varih to mët voh , ee se keh hikta sun hah , suk ataeah poß , nee to pupui suk ne o teß to mët ? A nap mët se keh hikta sun hah , suk ataeah poß , ka ma pah teß varih to hikta vaman ne pan , ea se sun hah to kokon ne a pupui pa vaßaus a ma teß varih to mët ?
46015030	Kemöm poß varih , no a ma napan peo to heve a no möm , pare iu miröß a no möm pa kiu vëh nemöm to nonok nem . O teß varih to mët voh ee se keh hikta sun hah , suk ataeah , kemöm vavavih nem pa soe ke ra napan pan , a teß to mët voh en , eß se toß hah en ?
46015031	Eöß to soe vaman ka neöm kën kea me ra kën vamen , eß to man rakah a ma poen kurus neöß to haraß ke noß pan , eöß a teß mët . Eöß to vaeö rakah ka noß neöm manih pe Ieesuß Kristo , eß Apuh pea . Ivëh , köß hikta se koaan noß a soe pamëh manih peöm .
46015032	Eöß se keh vapus me voh e noß po vönaß poa manuh pa vöön va Ëfësus po iu koman peöß , eöß to hikta onöt noß a kon tah pah tah . Ka napan varih to mët voh ee , se keh hikta sun hah , ivëh , kea se teß va no manih pa soe to teß non komön o Puk pe Sosoenën to soe non pan , “ Ea se vaënëën , para vakakaak , suk sinup ea se mëtmët ee . ”
46015033	Eöm se nat nem tënan a ma meh teß se piuk a neöm , eöm to nat e nem pa soe vëh , “ Ea se keh vamomhë me no o teß pepeat , o teß poë varih se vaphan ee pea pa taateß hat pee . ”
46015034	Eöm se hah maß pa taateß totoopin , ko nat nem nonok hah nem a taateß hat . A ma paeh peöm to hikta nat nem pe Sosoenën . Eöß to soe vamanih , pa vapoet a neöm pa ma taateß nöm to nonok nem .
46015035	Ivëhkëk , a pah teß se keh hi en pan , “ A napan varih to mët voh se sun hah vahvanih ? O sionin vëh nee se kon se matan vah va non nih ? ”
46015036	Eën a teß papön ! Eën to nat e nom po poen nën to nep o voaß kon , o voaß kon pamëh se mët vovoh manih po oeh , pareß pisiß ko pu poß .
46015037	Ko voaß tah nën se nep vamanih po voaß kon eß to matan ke e non pa ö neß se pisiß amot maß .
46015038	Ivëhkëk , e Sosoenën to heß o sionin vamanih pa ö neß to iu va non . E Sosoenën to heßheß non a ma vu voaß tah o sionin koman pee .
46015039	A ma sionin kurus to hikta vatoe ne , a sioniira napan to vatoe e ne . Ka sioniiro vönaß , ka sioniiro növan , ka sioniiro iian , ee kurus to teß vakëkëh e ne .
46015040	A ma tah varih pa vöön va kin , me manih po oeh to teß ne o sionin koman pee . Ivëhkëk , o vatëk pa ma tah varih kin to vatoe kurus e ne . Ko vatëk pa ma tah varih po oeh to teß ke e ne .
46015041	A potan to teß non o vatëk koman peß , ka sivö teß non o vatëk peß , ko vesun teß ne o vatëk pee , ka ma vesun kurus to teß ne a ma vu vatëk vakëkëh pee .
46015042	Eß to vatoe e non pa teß vëh to mët , ko sun hah . O sionin vëh na to “ pe ” , to se koaß ko hat en . Ivëhkëk , eß se sun hah , ko hikta onöt non a hat .
46015043	O sionin vëh na to “ pe ” , to matan vahat , ivëhkëk , eß se sun hah en , pareß ep vavisoës . O sionin vëh na to “ pe ” , eß to sunë , ivëhkëk , eß se toß hah en , ko teß me non o kikis .
46015044	O sionin vëh na to “ pe ” , eß o sionin va po oeh vëh . Ko poen neß to sun hah , eß o sionin va manuh pa vöön va kin . Eß to teß non o sionin va po oeh vëh , pareß teß me non o sionin va manuh pa vöön va kin .
46015045	O Puk pe Sosoenën to soe va non manih pan , “ A teß vamomoaan vëh , e Adam , to kon voh o toßtoß . ” Ivëhkëk , e Adam vasuksuk , ivëh , e Kristo , eß to tavus a tuvuh to heß non o toßtoß manih pa ma napan .
46015046	O sionin va manuh pa vöön va kin to hikta tavus momoaan voh . Ivëhkëk , o sionin va po oeh vëh to tavus momoaan , ko sionin va manuh pa vöön va kin tavus poß .
46015047	E Adam vamomoaan to taneß maß po oeh vëh . Ka vapöök Adam , ivëh e Kristo , to taneß maß manuh pa vöön va kin .
46015048	A napan kurus varih po oeh to vatoe me e ne pa teß vamomoaan va po oeh vëh . Ivëhkëk , a ma napan varuh pa vöön va kin se tavus vatoe me ee pa teß vöh pa vöön va kin .
46015049	Kuru ea to tavus , ko teß vatoe me e no pa teß va po oeh vëh , ka amot ea se tavus , ko teß vatoe me e no pa teß vöh pa vöön va kin .
46015050	Kën kea me ra kën vamen , eöß se soe ka neöm , o sionin me o eraß to hikta onöt non a ho manih pa Matop Vih pe Sosoenën , ko kon a ma tah vihvih peß . Ka ma tah hathat to hikta onöt ne a vahovën me a ma tah to teß vih tamoaan ne .
46015051	Ivëhkëk , ep öm ! Eöß se vamaaka ka neöm a tah nöm to hikta nat voh nem , a tah pamëh ivëh , ea kurus hikta se mët no , ea se panih këh o sionin vëh na to teß me no .
46015052	A panih vëh se tavus vëhöß rakah vamanih pa ö no a matan a teß to vakamot , me pa ö no a vahik pa tanih in a suvin se tanih . A suvin se tanih ka napan varih to mët voh ee se sun hah maß , ko teß toßtoß tamoaan e ne . Ea a ma napan kurus to hikta mët avoeß no se panih vëhöß rakah ee .
46015053	O sionin vëh se hat , eß se panih , ko teß vih tamoaan e non , ko hikta se kon vahat non . Ko sionin vëh to se mët , eß se panih ko kon o toßtoß tamoaan .
46015054	Ivëh , ko sionin vëh se hat eß se panih , ko teß vavih tamoaan e non . Ko sionin vëh se mët , eß se panih , ko kon o toßtoß vëh to se teß tamoaan non . Po poen no a tah vëh se tavus , ka soe vëh to teß non po Puk pe Sosoenën se tavus vamaman , “ E Sosoenën to onoah o vapus ko vahik en pa mët .
46015055	Mët , o kikis pën heh pa vöknah a ma napan ? Mët , o peöß pën heh pa miröß a ma napan ? ”
46015056	O peö va pa mët , ivëh , a taateß hat , ka hat kon kikis non manih po Vavaasis pe Mosës .
46015057	Ivëhkëk , ea se soe vavihvih ke Sosoenën ! Suk eß to heß a ra o kikis pe Apuh pea , e Ieesuß Kristo . Ivëh , ke ea onoah ee po kikis va pa taateß hat .
46015058	Ivëh , ke eöm a kën kea me ra kën vamen , eöm se sun vakis , paröm koe a vavahuk vah . Eöm se heß avoes rakah këm pa ma kiu pe Apuh , suk eöm to nat e nem pa ma kiu vëhvaß peöm manih pe Apuh , ee hikta se ro akuk ne .
46016001	Kuru eöß to iu kiun suk noß a moniß vëh nöm to iu ununun nem , to vanö ke ra napan to vaman ne e Sosoenën manuh Jerusalëm . Eöm se nok vamanih pa ö nöß to soe ke ra napan to teß ne po kum teß varih to vaman ne e Sosoenën manih pa muhin va Galesiaß , pan ee to se nok .
46016002	Po Poen Vamomoaan in o nënkikiu , a ma papaeh peöm se ki a ma moniß peöm , paröm vavahoß ke nem koman a ma iuun peöm . Pa ö nöm to kon va in a tapui , ko öt nem . Ivëh , ko poen ne eöß se nö maß , eöm hikta se hivaß hah nem pa vaiu moniß .
46016003	Ko poen ne eöß se nö maß , eöß koman se vanö o teß nöm to heß a soe vaonöt pan , ee se teß a maß heß peöm manuh Jerusalëm . Eöß se heß o kiun to soe vanat non raoe , ko vanö me nös raoe .
46016004	Eß se keh teß vih e non peöß se nö me , ee se nö vaßpeh me a neoß .
46016005	Eöß to iu nö koe momoaan noß pa muhin va Mësadoniaß , eöß se nö eoß manuh pee , paröß pah nö varuß poß nös manem peöm .
46016006	Eöß se teß vaßpeh me a neöm pa ma siß poen . Eöß se teß öök kës po poen no a tëëm tutuvuh se hik , ko poen nöß se oah pet , eöm se vaßaus a neoß pa nö peöß .
46016007	Eöß to hikta iu ep ateß ka noß neöm paröß oah , eöß to iu teß varë me e noß peöm , pa ö ne Apuh se keh vaonöt non .
46016008	Eöß to iu teß noß manih Ëfësus kuru , keß öök po Pëntëkös .
46016009	Suk ataeah , e Sosoenën to peret ka neoß o hopaß , ke eöß teß me noß a kiu apuh va pa vaßaus a ma napan peo , kee tavus o teß to vaman ne e Ieesuß . O upöm teß me to vakihat me e ne peöß .
46016010	E Timotiß se keh nö maß manih peöm , eöm se vaßaus eah , keß koe a naöp a teß vaßpeh me a neöm . Suk eß to nonok non a kiu pe Apuh , to vatoe va e non manih pa kiu peöß .
46016011	A ma paeh va peöm tomeß ep va nem e Timotiß manih pa teß akuk . Eöm se vaßaus eah po poen neß se nö , keß se nö me o kokoman tö , ivëh , keß se hah maß manih peöß . Eöß to anoeh noß ko iu noß eah se pët nö me maß a kën kea .
46016012	Manih pe kea pea Apölos , eöß to vaato me voh eah pa vakikis eah pa nö vaßpeh me maß o upöm kea va po vaman pa ep a neöm . Eß to kokoe rakah e non pa nö nös . Eß se nö en nös pa ö neß se haraß vavih non .
46016013	Eöm se ut vavih nem , ko sun vakis nem po vaman peöm . Ko koe a naöp , ko teß eh nem vamanih pa teß .
46016014	Eöm se iu rakah nem e Sosoenën me a ma napan kurus , ka manih pa taateß pamëh , eöm se nonok tamoaan nem a ma tah kurus .
46016015	Kën kea , eöm to nat e nem po pus koaß pe Stepanas . Ee to tavus momoaan voh a napan pe Kristo këh o meoh upöm manih pa muhin va Akaëaß . Ee to kon koman voh a kiu va pa vaßaus a ma napan pe Sosoenën . Eöß to iu rakah noß neöm a kën kea me a kën vamen , pan eöm se vavatet nem a pap teß poë varih , me o upöm to kiu vaßpeh me ne raoe , pa nok a ma vu kiu poë varih .
46016016	
46016017	Eöß to vaeö noß e Stepanas , ke e Fortunatus , ke e Akaëkus , ee to nö voh maß . Eöm to hikta teß voh nem , ivëh , kee kon a tasun peöm pa nö maß pa ep peöß .
46016018	Eöß to ep i raoe , paröß kokoman vatö , ko nat e noß pe eöm me se kokoman vatö e nem . Eöm me se vaeö me a ma teß poë varih .
46016019	O kum teß varih to vaman ne e Sosoenën to teß ne pa muhin va Esiaß to vanö nös a soe vavaeö pee manih peöm . E Akuilaß pen e Prisilaß me a ma napan varih komön o kum to vatönun ne pa iuun pee , to vanö nös a soe vaeö pee manih peöm pa ëhnan e Apuh .
46016020	A kën kea me kën vamen kurus varih to vanö nös a soe vavaeö pee manih peöm . A taateß pea a ma napan pe Sosoenën , ea kurus se heß a soe vavihvih vivihan pea manih pa ma meh pea pa ö na se vatönun .
46016021	Eöß e Pöl , to kiun nös pa koren komaneoß , ko vanö nös a soe vavaeö peöß manih peöm .
46016022	A pah teß se keh hikta iu rakah non e Apuh , koe eah , keß vakëh këh e Sosoenën , eß se ro vößpë en . Maranataß ! Apuh pemöm , nö mah !
46016023	Eöß to hinhin noß pan e Sunön Ieesuß , se ururuan a no neöm .
46016024	Manih pe Ieesuß Kristo , eöß to iu kurus a no neöm .
47001001	Eöß e Pöl , eöß e aposol pe Ieesuß Kristo , po iu koman pe Sosoenën keß kon a neoß , köß tavus e aposol peß . Ko kiun vaßih ne kea peöß Timotiß to teß vaßpeh me a non neöß , köß kiun ko vanö ka nös neöm , o kum teß varih to vaman nem e Sosoenën manih Körin , me ra ma napan pe Sosoenën to teß ne manih pa muhin va Akaëaß .
47001002	Eöß to hinhin noß e Tamaara Sosoenën , me e Sunön pea Ieesuß Kristo , pan ee se ururuan a ra , pare heß a ra a taateß moomo .
47001003	Ea se vaeö para kë a ëhnan e Sosoenën Taman , eß e Sosoenën e Taman e Sunön pea Ieesuß Kristo . Eß e Tamaara , me eß a taneo in a ma taateß uruan me a taateß vatö a ma punis . Ke eß e Sosoenën se nok a ma kokoman po teß varih to teß me ne a ma punis , kee töötö ee .
47001004	Ka ma punis kurus varih to tatavus ne manih pea , ne Sosoenën to vavaatö këh e non sih pea , ka onöt e no pa vatö o kokoman pa napan varih to tataum ne a ma vu punis , vamanih pa ö ne Sosoenën to vavaatö va i non sih a ma kokoman pemöm .
47001005	E Ieesuß Kristo to teß voh o kamis o pöh apuh rakah , kemöm me to haraß me e nem po vu kamis pamëh . Ivëh , no a taateß moomo pe Ieesuß to puh suk non manih pemöm kuru .
47001006	Ko poen no a punis se taum a möm , a ma vu punis poë varih , to vaßaus ee peöm , keß onöt po poen ne Sosoenën to kon taneß hah en peöm pa ma punis poë varih . Suk ataeah , e Sosoenën to vaßaus a möm , ka ma kokoman pemöm teß tö e ne . Ka tah pamëh vavaßaus a no neöm , ka ma teß kokoman peöm teß tö me e ne . Oman , o poen nöm to sun vakis nem paröm teßteß nem a ma vu punis varih nemöm to teßteß nem sih , e Sosoenën se vatö en pa ma kokoman peöm , kee tö ee .
47001007	Kemöm vaman vakis e nem , pan eöm se sun vakis rakah e nem , manih pa ö no a ma punis se tavus maß . Suk ataeah , emöm to nat e nem , peöm se kamis vaßpeh me em pemöm . Ivëh , ke eöm me se kon vaßpeh me em pemöm po kokoman tö .
47001008	Kën kea , me ra kën vamen , emöm to iu nem a ö nöm se nat vavih nem pa ma punis varih to tavus voh a möm manih pa muhin va Esiaß . A punis apuh pamëh to vöknah rakah voh en pemöm , ko onoah en pa ma teß kikis pemöm . Ivëh , kemöm koman em pan , emöm se mëtmët em .
47001009	Oman rakah , manih pa ma kokoman pemöm , nemöm to haraß vavoh e nem a ma vu punis poë varih , vamanih pa ö no a teß pëpënton vahutët to soe ka teß pepeat pan , “ Eën se mët . ” Ka tah pamëh to tavus me voh en manih pemöm , ko vaßnaöp en pemöm , pan emöm se nat nem koman hah nem o kikis pemöm . Ahik . Emöm se koman varoe ko nem o kikis pe Sosoenën to onöt non a kunkuin hah a nap mët . O kikis pamëh to antoen pet e non pa vaßaus a möm pa teß a ma teß punis pemöm .
47001010	Ka tah hat pamëh to onöt rakah e non pa ip vamët a möm . Ivëhkëk , e Sosoenën to kon hah en pemöm . Amot me , neß se vaßaus hah en pemöm . Kemöm vaman vakis va e nem manih pan , e Sosoenën se vaßaus hah en pemöm , kemöm teß vavih e nem .
47001011	Ivëh , ke eöm se hinhin vaßaus a no möm . Ke Sosoenën sih pënton a hin pa nap peo , pareß vaßaus a möm . Ka tëëm no a nap peo se ep a ö ne Sosoenën to vaßaus va ka non möm , pare vavihvih me poë .
47001012	Eöß to soe vavaeö suk hah öß pa tah vaßih . Manih po kokoman peöß nöß to nat va noß manih pan , eöß to nonok noß a taateß totoopin vih , me a taateß man manih pa napan kurus , ee a ma taateß ne Sosoenën to heß voh a neoß . Eöß to hikta vatet maß o nat ne ea a napan va po oeh vëh to vatet voh maß . Ahik . O ururuan varoe ko pe Sosoenën to vaßaus voh a neoß , pareß heß a neoß a taateß vaßih . Eöß to nok vakis voh a taateß pamëh po poen ne eöß to teß vaßpeh me voh a noß neöm , a napan va Körin .
47001013	Ka ma poen nöß to kiun ka nös neöm a ma kiun , eöß to kiun a soe to onöt non neöm se ëh , ko maaka a pusun in a soe pamëh . Eöß to hikta kiun ka neöm ta meh soe to matan ke non . Oman , a ma meh poen ne eöm to hikta se maaka vavih nem a ma soe kurus nöß to kiun nös . Ivëhkëk , eöß to iu rakah noß a ö nöm se maaka vavih a pusun in a ma soe peöß . Ka manih po vahutët apuh pe Sunön pea Ieesuß , eöm se vaeö suk rakah em peöß , vamanih pa ö nöß to vavaeö va ka noß neöm sih
47001014	
47001015	Eöß to vaman rakah e noß peöm to haraß vaeö suk e nem pa taateß nöß to nok , keß a pusun in a ö nöß to koman suk noß pan eöß se nö momoaan nös peöm , ko ep voh ka neöm . Eöß se ep ateß ka neöm , ko oah eoß manuh pa muhin va Mësadoniaß . O poen nöß se këh hah maß a muhin va Mësadoniaß , eöß to koman e noß pa hah maß pa ep a neöm . Manih pa taateß pamëh ne Sosoenën se taneo en pa nok vavih a neöm pa vapöök tëëm . Me eöm me to onöt e nem pa vaßaus a neoß , köß nö eoß manuh pa ö muhin va Jiutiaß .
47001016	
47001017	Eöß to hikta nö momoaan voh nös pa ep a neöm . Ivëh , köm koman va poß nem nih , eöm koman kës e nem pan , eöß to nok o kokoman vaßih , marën a piuk a neöm , ha ? Me eöm to koman kës nem pan , eöß to nok akuk , paröß panih ekeok a soe vaman pamëh , vamanih pa ö no a napan va po oeh vëh to nonok va ne sih , ha ? Eöm koman kës nem pan , eöß se soe , “ oman ” , me “ ahik ” , ha ? Ahik rakah .
47001018	E Sosoenën to suksuk rakah non a soe koman peß . Eöß me se soe vamaman rakah keoß peöm pan , a ma soe kurus nöß to sosoe ka noß neöm , to hikta teß me ne a soe , “ oman ” , me a soe , “ ahik ” .
47001019	Eöß , ke Saëlas , ke Timotiß , emöm to soe tavus voh kem peöm pa soe vaßih , nemöm to vatvus voh ka neöm a soe koman pe Ieesuß Kristo , e koaß pe Sosoenën . Eöm to nat me e nem pe Ieesuß to hikta onöt non a soe , “ oman ” , me “ ahik ” . A ma tamoaan ne Kristo to vavaonöt ro ko non sih a ma soe peß pa soe , “ oman ” .
47001020	Eß to teß non a ma Soe vaman pe Sosoenën to teß non . Ke Kristo to vavaonöt tamoaan non sih a ma soe vaman peß manih pa soe , “ oman ” . Ivëh , ka se keh pënton a soe pe Sosoenën manih pa ëhnan e Kristo , ea se soe ee pan , “ eß o man rakah ” . Ivëh , na to kë suk no sih a ëhnan e Sosoenën .
47001021	Eöm se nat va nem manih pan , e Sosoenën koman to vakikis a rora , ka vatös no manih pe Ieesuß Kristo , para teß vakis no , ke Sosoenën kon en pea a napan koman peß .
47001022	E Sosoenën koman to vahoß voh en po vëknöm peß manih pea , marën a vataare vamanih pan , ea a napan koman peß . Pareß vahoß a Tuvuh Vasioß peß manih pa komaara . A Tuvuh Vasioß to teß va non manih pa tah vamomoaan va pa ma tah vihvih , ne Sosoenën to kehkeh heß a rora . Ea to kon voh ee pa Tuvuh Vasioß , ivëh , ka se nat va no manih pan , oman rakah , amot na se kon ee pa ma tah vihvih poë varih , neß to nok suk voh pa soe vaman peß .
47001023	Eöß se soe va keoß peöm manih pan , manih pa ëhnan e Sosoenën , eß a teß va pa vaeh a ma soe peöß . Ke eöß soe vamaman rakah keoß peöm , eöß to hikta nö voh nös peöm maneom Körin , suk ataeah , eöß to hikta iu heß a noß neöm a punis ko vakmis a neöm .
47001024	Eöß to hikta soe vavoh manih pan , emöm to matop nem nös a ma vaman peöm . Ahik . O vaman peöm to sun vakis rakah voh en . Eöß to kikiu vatös tamoaan me a noß neöm sih pa vatvus o vaeö manih peöm .
47002001	Ivëh , köß iu noß a meh vavih peöß maneom peöm , se nat non teß non pan , eß a meh vavih se heß punis a neöm .
47002002	Eöß se keh heß punis eoß peöm , keteh poß ivëh , se teß non , pareß vavaeö a non neoß ? Eöm varoe a napan nöß to heß punis voh se vavaeö a neoß .
47002003	Ivëh , ke eöß hikta se nö noß nös manem peöm , paröß kon o kokoman punis manih peöm a napan to vavaeö a no neoß sih . Keß a pusun in a tah nöß to kiun suk voh nös o kiun vaßih , paröß vanö vovoh ka nös neöm . Eöß to nat e noß , peöß se keh haraß vaeö suk noß ta pah tah , a , eöm kurus me se pët haraß vaeö suk e nem pa tah pamëh .
47002004	Eöß to kiun voh ka nös neöm o kiun peöß , o kokoman peöß to puh rakah non po tamak , me o kupu peöß to karë rakah e non . Eöß to kinkiun vaßpeh me e noß pa hunun mataneoß to tatakoß e non . Eöß to hikta kinkiun noß o kiun peöß to vatamak a neöm , ahik , eöß to kiun nös o kiun vaßih , pan eöm se nat va nem manih pan , eöß to iu suntan rakah e noß peöm .
47002005	A pah teß va peöm to nok voh ken peöm pa punis apuh , eß to hikta heß punis vi ka no neoß . Eöß to hikta iu nok noß ta ma soe kikis suk a tah vaßih manih peöm . Suk ataeah , eöß to onöt e noß pa soe vamanih pan , eß to nok voh a neöm ka ma kokoman peöm punis amot voh ee .
47002006	Ko vakmis vëh , no a peo in e eöm to heß eah , to antoen e non peß .
47002007	Ivëhkëk , kuru nöß to iu noß a ö nöm se vatet a meh taateß , eöm se ihan anoe këh eah pa hat peß , paröm vatö o kokoman peß , ko kokoman peß vih keß haraß vaeö hah . Peß to hat non pa ö no a punis tomeß apuh oah poan , keß pah hat oah en po tamak .
47002008	Ivëh , köß hin vakis rakah e noß peöm se öt hah eah , paröm vahoß eah manih topnineöm , ko vataare eah a ö nöm to iu avoeß rakah e nem peß .
47002009	Moaan voh nöß to kiun voh ka nös neöm o kiun vaßih , marën a punöß ro a neöm , pan eöß se ep voh pan , eöm vavatet e nem pa ma soe peöß , keß ahik .
47002010	Eöm se keh ihan anoe a hat no a pah teß vëh to nok manih peöm , eöß me se ihan anoe eoß pa hat peß . Keß se keh teß non ta hat nöß se ihan anoe , a , eöß se ihan anoe eoß manih pa matan e Kristo , marën a vaßaus a neöm .
47002011	Eöß to nok vamanih , suk eöß to nanaöp noß e susun po oraß hat tomeß piuk ka ra , pareß rëh vahik en pea pa nok a ma taateß hat . Suk ataeah , ea to nat vahik voh ee pa ma taateß , me a ma kokoman hat vakoaan peß .
47002012	O poen nöß to vos manuh pa vöön va Troas marën a vatvus a Soe Vih pe Ieesuß Kristo nën , eöß to taum eoß pa ö ne Sunön to peret ken peöß pa hanan va pa ö nöß se nok eoß pa kiu peß nën .
47002013	Ivëhkëk , o kokoman peöß to hikta teß moomo non , suk eöß to hikta taum e kea peöß Taëtus . Eöß to soe ataaton a napan va Troas , paröß nö ko vos eoß manuh pa muhin va Mësadoniaß .
47002014	Ivëhkëk , eöß se soe vavihvih ke na e Sosoenën , suk a ma tamoaan neß to meeme vah ka no möm pa vatvus a soe in a kiu kikis ne Ieesuß Kristo to nok voh , marën a kon hah a ra a napan peß . Ka napan se nat koe in e Sosoenën manih pa taateß pamëh . Keß teß va non manih pa tah avoavuh vih to tavus , ka tuvuh teßteß vah non manih po oeh avoes .
47002015	Oman , ea koman to teß va no manih pa tah avoavuh vih , ne Ieesuß Kristo to kon pareß ës ke na e Sosoenën . Ko avuh vih pamëh to nö non manih pa napan varih to teß ne manih pa hanan to nö non pa vöön va kin . Me manih topnin a napan varih to teß ne pa hanan to nö non manuh pa suraß ësës tamoaan .
47002016	Ka napan varih to teß ne pa hanan to nö non manuh pa suraß ësës tamoaan , no a kiu , me a soe nemöm to nonok nem , to tavus va ee manih po avuh pa tah se mët . Ivëhkëk , a ma soe me a ma kiu nemöm to nonok nem topniira napan varih to teß ne pa hanan to nö non pa vöön va kin , to tavus va ee manih pa tah avoavuh vih va po toßtoß to vaßaus non raoe . Ivëh , keteh poß to onöt non a nok a kiu va pa vatvus a Soe Vih ?
47002017	Ivëhkëk , emöm to hikta teß va nem manih pa nap peo varih to nönö vah ne , pare piuk vahok in a napan , ko nonok moniß ne manih pa soe pe Sosoenën . Ivëhpëhkëk , emöm to kon a kiu vaßih manih pe Sosoenën koman , pamöm hikta nat nem pa piuk . Emöm koman to vapöh kokoman rakah me e Ieesuß Kristo , ka manih pa matan e Sosoenën , nemöm to vavatvus vatotoopin rakah me e nem pa ma soe neß to heß voh a möm , o teß kikiu peß .
47003001	Eöm koman kës nem pan , emöm to taneo hah em pa nok a ma soe varih marën a vamanman a neöm , köm koman nem pan , emöm a nap vihvih ? Emöm to hikta teß va nem manih po upöm teß to hi ro upöm , kee kiun o kiun to soe ka non neöm pan , emöm o teß vihvih . Me emöm to hikta iu nem a soe ka neöm pan , eöm se kiun a ma vu kiun marën a vaßaus a möm . Ahik rakah !
47003002	Eöm koman to teß va nem manih po kiun pemöm se soe vanat a napan a ma taateß pemöm . Ka ma soe va po kiun pamëh to kiun rakah ne manih pa ma kupu pemöm , no a napan kurus se ep , pare ëh a soe to kiun non po kiun pamëh .
47003003	Eöm se teß vamhën rakah nem , ka napan se ep va ka no neöm manih , po kiun to taneß maß pe Kristo . Manih pa kiu pemöm ne Kristo to kiun o kiun pamëh . O kiun pamëh neß to hikta kiun voh po tah kinkiun kiun . Ahik . Eß to kiun voh o kiun pamëh manih pa Tuvuh pe Sosoenën teßteß tamoaan . Eß me to hikta kiun voh manih pa ta vös . Ahik . Eß to kiun voh manih po kupu pea ra napan .
47003004	Manih pe Kristo ne Sosoenën to kon voh a möm pa nok a kiu peß . Kemöm nat va e nem manih pe Sosoenën se nok a kiu peß , keß tavus vavih rakah en ,
47003005	Oman , emöm to hikta sosoe nem pan , emöm koman to antoen e nem pa nok a kiu pamëh . Ahik . E Sosoenën koman to teß non manih pemöm , pareß heß a möm o kikis , kemöm antoen e nem pa nok a ma kiu peß .
47003006	E Sosoenën koman to heß a möm o kikis , kemöm onöt e nem pa tavus o teß kikiu va po vatompoan voon peß vaßpeh me a napan peß . Ko vatompoan pamëh nee to hikta kiun voh manih po Puk va po Vavaasis pe Mosës . Ahik . Eß a tah koman pa Tuvuh Vasioß . Ka soe va po Vavaasis pamëh se ip vamët en pa ma apeero teß . Ivëhkëk , a Tuvuh Vasioß to heßheß non sih o toßtoß tamoaan manih po teß .
47003007	A soe va po Vavaasis pe Mosës to kiun voh non pa ta vös . Ka soe pamëh to ipip vamët voh e non pa apeera napan . Ko poen ne Sosoenën to kiun o Vavaasis pa ta vös , pareß heß o Vavaasis pamëh manih pe Mosës , o Vavaasis pamëh to nö vaßpeh me en maß po maaka apuh pe Sosoenën . O maaka pamëh to tavus manih pa matan e Mosës . Ka napan va Israël hikta onöt ne a kuteß manih pa mataneah , suk o maaka pamëh to kikis vörep . Vasuksuk poß , no maaka pamëh to hikhik amamot nö e non .
47003008	Ivëh , ka kiu ne Sosoenën to nok manih pa heß a napan a Tuvuh Vasioß , to teß vih oah e non pa kiu vëh neß to nok voh , pa ö neß to heß e Mosës o Vavaasis peß . O kikis me o maaka apuh peß se teß tamoaan non manih pa kiu va pa heß a Tuvuh Vasioß .
47003009	O Vavaasis pe Mosës to vahoß en pea manih po vahutët , pareß vateen en pea pa hat , ka apeera ro en . Ivëhkëk , a kiu pamëh se keh nö me maß o maaka apuh pe Sosoenën , a , a kiu va pa nok a napan , kee tavus o teß totoopin manih pa matan e Sosoenën , eß a kiu pamëh se tavus vaßpuh oah en maß po kikis vamoaan pe Sosoenën .
47003010	O maaka me o kikis apuh pe Sosoenën to te vaßpeh tamoaan me e non po vatompoan voon pamëh ne Sosoenën to nok . Pareß vih oah e non po maaka me o kikis va po Vavaasis pe Mosës . Ivëh , ka kuru vaßih , eß to ep ke non pan o kikis va po Vavaasis pe Mosës to hik rakah en .
47003011	O Vavaasis pe Mosës to hikta se teß tamoaan non , eß to hikhik amamot nö e non . Ivëhkëk , o Vavaasis pamëh to nö vaßpeh me voh maß o kikis apuh pe Sosoenën . Ivëh , ka kuru na to nat e no po vatompoan voon teßteß tamoaan vëh , to apuh oah e non po Vavaasis pe Mosës .
47003012	Emöm to vaman rakah e nem , pamöm anoeh e nem po vatompoan voon pamëh se tavus vaßpuh manih pemöm , pareß teß tamoaan non . Ivëh , nemöm to hikta nanaöp suk nem a soe vamaaka o vatompoan pamëh manih pa napan .
47003013	Emöm hikta onöt nem a nok vamanih pa ö ne Mosës to nonok va voh non . O poen pamëh no maaka to hikta hik avoeß këh non a matan e Mosës , keß kon a ta rara , pareß kupkup en pa mataneah , pan a napan va Israël se nat ne ep po maaka se hikhik amamot nö këh non a mataneah .
47003014	Ka ma kokoman pa napan va Israël nun rakah ee pa soe pe Sosoenën vëh , nee to ëhëh ne to teß non po vatompoan vamoaan . Ee to hikta onöt ne a maaka in a pusun in a ma soe nee to tënan . Eß to teß va e non manih pa ta rara vëh to teß voh non manih pa matan e Mosës to sunpip non a ma kokoman pee . Ka hikta pah teß to ihan a ta rara pamëh . Manih varoe pe Kristo , ne Sosoenën to ihan këh a ma kokoman pa napan pa ta rara pamëh .
47003015	Ivëh , ka kuru vaßih no a napan to ëhëh ne sih o Vavaasis pe Mosës , ka ta rara pamëh to sunpip e non pa ma kokoman pee , kee hikta maaka ne a pusun in a soe pamëh .
47003016	Ivëhkëk , a teß vëh to panih a ma taateß hat peß , pareß suk e Sunön , e Sosoenën se ihan en pa ta rara vëh to sunpip non o kokoman nun peß .
47003017	Ko poen nöß to vavaato suk noß e Sunön , eöß to vavaato suk me e noß pa Tuvuh Vasioß . Ka Tuvuh Vasioß pe Sunön se keh teß non manih pa pah teß , ka hikta tah se sunpip hah non poan , ka teß pamëh tavus en a teß taihan .
47003018	Ea kurus to hikta teß hah me no ta tah to sunpip non a mataara , ivëh , no maaka apuh pe Sunön to nö suk maß manih pea , ka tavus va ee manih po siroak no a potan to nan non maß , keß paapa non na po upöm teß . A ma tamoaan rakah na to kokon no sih o maaka pamëh . Ko maaka pamëh papanih tamoaan nö e non pa ma taateß hat pea , ka tavus va ee manih pe Sunön . Ke Sunön koman , eß a Tuvuh to nonok va non nën .
47004001	E Sosoenën to ururuan voh a möm , pareß heß a möm a kiu vaßih , ivëh , nemöm to hikta tötö suk rakah nem pa nok a kiu pamëh .
47004002	Emöm to heß tonun vahik voh em pa ma taateß hat vapoet , no a napan to vakoaan ne sih , pare nonok ne . Emöm to hikta suksuk nem a taateß piuk , pamöm hikta nat nem pa panih a soe pe Sosoenën . Ahik . Emöm to vavatvus rakah nem a soe man manih mahën , pan a napan kurus se kiiki a ma taateß pemöm . Ka manih pa ma kupu pee , nee se nat va ne manih pan , emöm to nonok nem a kiu totoopin manih pa matan e Sosoenën .
47004003	Ivëh , ka Soe Vih vëh nemöm to vavaasis nem , se keh hikta teß maaka non , a , a Soe pamëh hikta se teß maaka varoe non manih pa napan varih to suksuk ne a hanan to nö non po suraß ësës tamoaan .
47004004	E susun po oraß hat , eß e sosoenën va po oeh vëh , eß to vanun voh en pa ma kokoman pa napan varih to hikta teß me ne o vaman . Kee hikta antoen ne a inan o maaka va pa Soe Vih vëh , to teß suk non o maaka me o kikis pe Kristo vëh , to teß va non manih pa ö ne Sosoenën to teß va non .
47004005	Oman , emöm to hikta vavaasis nem a soe ovin a ma taateß koman pemöm . Ahik . Emöm to vavaasis ro ko nem pan , e Ieesuß Kristo eß e Sunön pea . Emöm to vavatet nem sih a soe peß , pamöm teß va nem manih pa nap kiu peöm , manih pe Kristo .
47004006	Ivaßih , ka moaan voh , ne Sosoenën to nok voh o oeh vëh , pareß soe voh a soe manih po Puk Vapenpen peß pan , “ Manih pa popoen no maaka se tavus taneß maß ! ” Ke Sosoenën avoeß ko pamëh to nok o maaka peß pamëh , keß paapa non manih pa ma kupu pea , manih pa ö neß to vaonöt ka ra , ka nat vavih ee po maaka peß vëh , to teß non pa matan e Kristo .
47004007	A tah vahoß vih oah pamëh to teß non pemöm o aposol , to taneß maß pe Sosoenën . Ivëhkëk , ea to teß va e no manih pa nöh , eß a tah to onöt e non pa töpreß , no e Sosoenën to vahoß a ma tah vahoß vih oah poë varih nën . Ka tah pamëh to vataare non a napan kurus se nat ne o kikis apuh pamëh , nee to ep ne to taneß non maß pe Sosoenën , to hikta teß non manih pemöm .
47004008	Manih pa ma ö kurus nemöm to nönö vah nem no a ma punis peo rakah to tataum e ne pemöm . Ivëhkëk , a ma punis poë varih to hikta vöknah vahik a ma kikis pemöm . A ma punis poë varih to vavanun e ne sih pa ma kokoman pemöm . Ivëhkëk , a ma kokoman pemöm to hikta hat vaoah .
47004009	A napan to tektek e ne pemöm , ivëhkëk , e Sosoenën to hikta varakah ka möm . Ee to vakmis ee pemöm , ivëhkëk , ee to hikta miröß tiroëß a möm .
47004010	A ma kamis poë varih to tatavus ne manih pa sioninmöm , to vatoe amot me non pa mët pe Ieesuß . Ivëh , no toßtoß pe Ieesuß se tavus vateeraß suk manih pa ma sioninmöm .
47004011	Emöm to nonok nem sih a kiu pe Ieesuß , ivëh , nemöm to teß toßtoß suk nem sih pa ma poen kurus . Ivëhkëk , a napan to pupunöß rakah e ne pa ip vamët a möm . Ivëh , no toßtoß pe Ieesuß to teraß suk non sih , ka napan se ep manih pa ma sioninmöm , ko sionin pamëh , eß o sionin se mët en .
47004012	Keß a tah pamëh no a mët to nonok suk non sih a kiu peß manih pemöm o aposol . Ivëhkëk , o toßtoß tamoaan to kikiu varuß e non manih peöm .
47004013	Emöm to vaman e nem pe Ieesuß , pamöm nonok e nem pa paeh a taateß to kiun non manih po Puk pe Sosoenën , “ Eöß to vaman voh eoß pe Sosoenën , ivëh , köß soe tavus eoß . ” Emöm me to vaman me e nem , pamöm soe tavus me va em nën .
47004014	Emöm to nat vahik vavoh em manih pan , e Sosoenën to kunkuin taneß hah voh en pe Sunön Ieesuß manih po vapeepe , eß me se kunkuin vaßpeh me en pea ke Ieesuß . Pareß me peah vaßpeh en pea , ka nö , para sun e no manih pa mataneah .
47004015	Eöß to soe vamanih , suk ataeah , eöß to nat e noß , a ma tah kurus varih to tatavus ne manih pemöm , ee marën a vaßaus a neöm . O ururuan pe Sosoenën to tatavus nö e non manih pa nap peo varih . Kee se soe vavihvih rakah ke Sosoenën , pare kë ne a ëhnaneah .
47004016	Emöm to kokoman vörep e nem pa kiu vih ne Sosoenën to nok , ivëh , nemöm to hikta tötö suk nem pa nok a kiu peß . Oman , a sioninmöm to tötö en , pareß kehkeh sunë e non . Ivëhkëk , a ma komanmöm to papanih vavoon e ne pa ma poen kurus .
47004017	Suk ataeah , emöm to nat e nem pa ma punis me a ma kamis to tatavus ne manih pemöm , to hikta teß apuh ne , pare hikta se teß varë ne . A ma punis poë varih to vavaßaus e ne pemöm , pa kon o ëhnan apuh teßteß tamoaan manih pa vöön va kin . Kemöm nat e nem pa ma tah vihvih nemöm se kon to vih oah e ne pa ma punis poë varih .
47004018	Ivëh , kemöm hikta kokoman vörep nem a ma tah nemöm to antoen nem a ep pa matanmöm . Ahik . Emöm to vaonöt varoe o kokoman to teß suk non a ma tah , nemöm to hikta onöt nem a ep pa ma matanmöm . Suk ataeah , a ma tah na to ep no pa mataara , se hik ee pa siß tëëm kökööt akuk . Ivëhkëk , a ma tah vihvih varih na to hikta onöt no a ep pa mataara , ee a ma tah teßteß tamoaan .
47005001	Ivëh , ka nat e no pa sioniira to teß va e non manih pa iuun na to teß no manih po oeh vëh , amot no a iuun pamëh se hat en . Ivëhkëk , o poen no a iuun pamëh se hat vahik en , ka teß me e no pa meh iuun manuh pa vöön va kin ne Sosoenën se heß a ra . Ka iuun pamëh no a hikta teß to nok pa koreneah . Ahik . A iuun pamëh se teß e non a iuun va pa vöön va kin , pareß teß tamoaan e non .
47005002	Kuru na to teß e no pa iuun pamëh , para tötö e no , ko iu rakah e no pe Sosoenën se heß a ra a iuun to teß non pa vöön va kin . Ka iuun pamëh eß o vëknöm va po sionin voon to teß va non manih po rara to kupkup non a sioniira .
47005003	Suk ataeah , o poen ne ea to hop vahik pa iuun pamëh , para hikta teß hah va no manih po teß varih o pehpeah .
47005004	O poen na to teß me no o sionin manih po oeh , para haharaß no a ma vu punis , ko teß e no pa tö vatëh . Eß to hikta teß non pan emöm to kehkeh koe nem o sionin vamoaan . Ahik . Ea to iu hop rakah no po sionin voon vamanih pea to ohop no o ohop voon . Ivëh , ko sionin va pa mët se kon me en po toßtoß tamoaan .
47005005	Keß a tah pamëh ne Sosoenën koman to nok suk voh a ra . Eß to heß voh en pea pa Tuvuh Vasioß , ka Tuvuh Vasioß pamëh , eß o vëknöm to vataare e non pea pa ma tah vihvih neß se heß o sionin voon pea .
47005006	Eß a tah pamëh nemöm to teß vaeh suk nem sih . Ea to nat e no , po poen na to teß me no o sionin vaßih , ea to hikta teß vaßpeh me no e Sunön manuh pa vöön peß .
47005007	Kuru na to teß ro ko no po vaman , para hikta teß no pa tah na to ep no pa mataara .
47005008	Ivëh , nöß to soe suk vavoh manihß pan , emöm to hikta nanaöp nem a mët . Emöm to iu rakah e nem pa këh o sionin vaßih , pamöm nö ko ihoß vavih vaßpeh me Sunön manuh pa vöön peß . Ka vöön neß to teß non , eß a vöön pamëh se tavus en a vöön vamaman pea .
47005009	Ivëhkëk , ea se keh teß ro e no manih po oeh , keß manuh pa vöön va kin , o kokoman pea se teß tamoaan e non pa nok a ma taateß ne Sunön to iu non , pareß vaeö suk non .
47005010	Suk ataeah , ea to nat e no . Amot ne ea kurus se sun ee manih po vahutët pe Kristo . Ke Kristo koman ivëh , se kiiki a ma tah ne ea to nonok no . Me ea papaeh se kon ee pataeah to vih non pea pa kon , ataeah a vih , me ataeah a hat . Para kon me ee po voen to onöt va non manih pa ma tah na to nonok no , po poen na to teß no manih po oeh vëh .
47005011	Keß a tah pamëh , nemöm to nanaöp suk nem e Sunön , pamöm teß e nem paan eah . Ivëh , nemöm to pupunöß suk nem pa kunkuin a ma kokoman pa napan , pan ee se vaman poë . Emöm to hikta nonok nem a kiu vaßih pa ma taateß to hikta teß totoopin ne . Ahik . E Sosoenën to nat vahik voh e non pa ma kokoman me a ma taateß pemöm . Eöß koman to vaman noß pan , manih pa ma kokoman peöm , eöm me to nat va e nem manih pan , emöm to nonok e nem pa kiu a totoopin , pareß vih .
47005012	Eöm koman kës nem pan , emöm to taneo hah em pa nok a ma soe varih marën a vamanman a neöm , köm koman nem pan , emöm a nap vihvih ? Ahik . Emöm to kiun ka neöm a soe vaßih pan eöm se ep , paröm vaeö me a möm . Ko se teß me nem ta piun vih nöm se piun o teß varih to möhmöh akuk suk ne a ma tah na to ep no pa mataara . Ivëhkëk , ee to hikta vaeö suk ne a ma teß kokoman varih , to teß ne pa ma kupu pea .
47005013	Ivëh , keß se keh teß man non pan , a taateß me a ma soe pemöm to teß va ne manih pa ma teß soe po teß papön , koe ka möm , kemöm nonok nem a kiu pe Sosoenën . Ka ma kokoman pemöm se keh teß totoopin e ne , a , emöm to nonok va nem nën , marën a vaßaus a neöm .
47005014	E Kristo to heß voh en pemöm po kokoman peß , ko kokoman pamëh kunkuin rakah e non pemöm pa nok a kiu peß . Suk ataeah , ea to nat vahik voh ee pan , a Paeh a Teß to kon voh a tasun pea , pareß mët manih pa kuruse . Ka manih pa hanan pamëh , ne ea kurus to mët vahik këh voh ee pa ma taateß na to teß moaan me no .
47005015	E Kristo to mët suk voh a ra marën a vaßaus a ra , a napan varih to teß toßtoß no . Ivëh , ka se nat no kokoman hah a no , para vavatet no o iu koman pea . Ahik . Ea se kokoman varoe ko no e Kristo , a teß vëh to kon voh a tasun pea , pareß mët pa kuruse , ko toß hah en . Ivëh , ka se vatet rakah a taateß peß .
47005016	Taneo non kuru , ne ea to hikta vavatet hah no o iu hat va pa komaara , para kiiki no a taateß pa napan . Oman , moaan voh na to teß no po iu hat va pa komaara , para kiiki no a taateß pe Kristo . Ivëhkëk kuru , na to hikta kiiki hah va no eah manih pa taateß moaan pamëh .
47005017	Ivëh , ka ta pah teß se keh heß ea manih pe Ieesuß , pareß vatös vavih rakah me poan , eß se tavus en a teß voon rakah . Pënton vavih poß ne neöm . A taateß vamoaan peß to hik avoes en , ka taateß voon tavus varuß en manih po toßtoß peß !
47005018	E Sosoenën koman ivëh , to nok a ma tah poë varih kee tavus manih pea . Moaan voh neß to hat ov e non pea . Ivëhkëk , manih pa mët pe Ieesuß neß to vapöh kokoman vavih hah me en pea . Ivëh , ke Sosoenën heß en pemöm pa kiu , pan emöm se vaßaus eah , pa nok a napan varih to hat ov e ne poë , kee vapöh kokoman hah me eah .
47005019	Ka soe pemöm to teß va non manih . E Sosoenën to teß non manih pe Kristo . Ke Sosoenën nok a napan , kee vanun ee pa taateß vakihat , pare vapöh kokoman me ee peß . Manih pe Kristo ne Sosoenën to hikta kokoman hah non a ma hat varih nee to nok voh . Pareß heß en pemöm pa kiu va pa vatvus a soe in a taateß moomo pamëh .
47005020	Ivëh , kemöm kon a soe manih pa rivon e Kristo , pamöm vatvus pet a soe peß . Eß to teß va non manih , e Sosoenën koman to vaoe koe ke maß a napan manih pa rivonmöm . Kemöm vavatvus nem a soe koman peß manih pa napan kurus , pamöm sosoe va i nem raoe manih pan , “ Eß to vih rakah non pö nöm se koe a ma taateß vakihat , paröm vapöh kokoman me e Sosoenën . ”
47005021	E Ieesuß Kristo to hikta nat non pa nok a hat . Ivëhkëk , e Sosoenën to iu e non pea , pareß kehkeh vaßaus a rora . Ivëh , neß to ununun suk voh a ma hat pea a napan kurus , pareß vatok manih peß . Keß tavus va en manih pa teß nonok hat . Ivëh , ne Sosoenën to nok suk a tah vëh , pan ea se teß no manih pe Ieesuß Kristo . Ka manih po kikis peß na to tavus ee o teß totoopin manih pa matan e Sosoenën .
47006001	Emöm to kikiu vaßpeh me nem e Sosoenën pamöm sosoe vakis rakah ke nem peöm pan , “ Eöm se vakiu vavih o heß vih ne Sosoenën to heß a neöm . ”
47006002	Suk ataeah , manih koman o Puk Vapenpen , ne Sosoenën to soe vavoh manih pan , “ Eöß koman to vahoß voh eoß po poen nöß se kon hah a neöm , Ka manih po poen pamëh nöß to pënton a ook peöm , Pënton öm ! Kuru , eß o poen ne Sosoenën se nok vavih en pea . Ka kuru me , ne Sosoenën to kehkeh kon hah e non pea .
47006003	Kemöm hikta iu nem a ö no a napan se soe vavahat a kiu pemöm . Ivëh , nemöm to punöß vëhvaß suk rakah e nem pa kon ke a tah vëh se vahan pa teß , keß kuß .
47006004	Ivëhkëk , a ma moeh tah kurus nemöm to nonok nem to vataare a no möm a nap kiu pe Sosoenën . A ma tamoaan rakah nemöm to sun vakis rakah e nem sih pa tëëm nemöm to kon kamis , me a tëëm no a punis to taum a möm , me a ma tah varih to mimiröß a no möm , me a ma teß tah varih to hihinën a no möm .
47006005	Ee to ip a möm , pare vahoß ee pemöm pa nohnoh . Emöm to teß me e nem po teß varih to hat ov a no möm , pare veveo vah ka no möm . Emöm to kiu vëhvaß rakah e nem . Ka ma meh poen , nemöm to hikta ënëën nem , pamöm hikta kokoroh nem .
47006006	Emöm to nonok nem a taateß voon , pamöm vavataare nem a napan , pan emöm a nap kiu pe Sosoenën . Me emöm to öt vakis e nem po nat vih , pamöm nonok nem a taateß vih manih pa napan kurus , pamöm hikta nat nem pa heve vëvëhöß . Ahik . Emöm to kokon nem sih o kikis manih pa Tuvuh Vasioß . Pamöm teß rakah e nem pa nok a taateß iu a meh teß .
47006007	Emöm to vavatvus nem sih a soe a man rakah , pamöm nonok nem a ma kiu po kikis pe Sosoenën . Emöm to öt vakis rakah e nem sih pa taateß totoopin , ka taateß totoopin pamëh teß va non manih po tah vavapus , me eß to teß non pa papmatö , me a papkiruk . Ka manih pa taateß totoopin pamëh , nemöm to vavapus rakah me e nem pa teß vëh to vakihat me non e Sosoenën .
47006008	O upöm teß to kë e ne pa ma ëhnanmöm . Ko upöm teß to vapokaß ee pemöm pa ma soe , ko vöknah rakah ee pemöm . Ka ma upöm soe ee pa ma soe hat manih pemöm . Ivëhkëk , o upöm to sosoe ne pan , emöm o teß no a ma taateß pemöm to vihvih . Ko upöm sosoe ne pan , emöm o teß pikpiuk . Ivëhkëk , ahik , emöm to vavatvus vaviß nem a soe man .
47006009	Eß to teß ke non pan , ahikta teß to nat ka no möm . Ivëhkëk , a napan to inan vavih rakah e ne pemöm , kemöm haraß va e nem manih pa teß to kehkeh mët non . Ivëhkëk ahik , emöm to teß toßtoß a voe e nem . Keß teß va i non manih pan , e Sosoenën to rëprëp a no möm po opëß , marën a vavaasis a möm . Ivëhkëk , eß to hikta ip vamët a möm .
47006010	Ivëh , nemöm to taum suk voh a ma vu punis , ivëhkëk , eß a tah akuk ipamëh , a ma tamoaan emöm to teß vaeö nem sih . Emöm o arus , ivëhkëk , eß a tah akuk , emöm to vaßaus a nap peo , kee öt ö ee . Keß teß ke non pan emöm to hikta teß me nem ta tah , ivëhkëk emöm to vaneah e nem pa ma tah kurus .
47006011	Emöm to soe vamaaka rakah ke voh em peöm a napan va Körin pan , emöm to iu rakah e nem peöm .
47006012	O haharaß pemöm manih pa iu a neöm to hikta hikhik ro non . Ahik rakah , emöm to iu suntan rakah e nem peöm . Ivëhkëk , a ma kokoman peöm to teß ke e ne pemöm , ka hikta teß vapöh kokoman rakah no pa taateß iu .
47006013	Kuru , nöß to vavaato me va ka noß neöm manih pan , eöm ro pus koaß peöß . Eöm se peret rakah a ma kokoman peöm manih pemöm , paröm iu va ka möm manih pa ö nemöm to iu va ka no neöm sih .
47006014	Eöm varih a napan to vavatet nem sih e Kristo . Eöm se koe a kiu vaßpeh me ra napan varih to hikta vaman ne poë , eöm se nat nem vatös me nem raoe . Peß a taateß pee to matan ke e non pa teß taateß peöm . A taateß totoopin me a taateß hat to hikta antoen ne a vatös . O maaka , me a popoen to hikta antoen me ne a vatös .
47006015	E Ieesuß Kristo vapöh kokoman me kës e non pe susun po oraß hat , ha ? A teß vëh to vaman non e Kristo , me a teß vëh to hikta teß me non to vaman , ee antoen kës e ne pa teß me to pöh kokoman , ha ? Ahik rakah .
47006016	Eß teß vah va non nih , eß antoen kës e non pa ö no a ma tah nößnës se nö ko pet e ne koman a Iuun Hinhin Apuh pe Sosoenën ? Ea kurus to teß va e no manih pa Iuun Hinhin Apuh pe Sosoenën toßtoß tamoaan . Ivëh , ne Sosoenën to soe suk vavoh manih komön o Puk Vapenpen peß pan , “ Eöß se teß vaßpeh me noß pee , paröß nönö vaßpeh vah me e noß pee . Paröß teß e noß e Sosoenën pee , kee teß e ne a napan peöß . ”
47006017	Ivëh , ne Sunön to soe suk vavoh manih pan , “ Eöm se taki këh maß a napan poë varih . Paröm nat nem vaket ta tah Ivëh , köß vaeö ka neöm , paröß vaonöt ka neöm , köm sih teß vaßpeh me poß e nem peöß . ”
47006018	“ E Sunön A Kikis Vi to soe vamanih pan , ‘ Eöß se teß noß e tamëneöm , köm se teß nem o pus koaß oeteß
47007001	Kën kea rakah peöß , e Sosoenën to heß voh en pea pa ma soe vaman poë varih . Ivëh , ka tavus e o teß voon manih pa mataneah . Para vahik ee pa ma taateß pö va po sionin me o apen . Suk ataeah , ea se nanaöp no e Sosoenën , ko ta no eah , ko heß avoes aa manih peß , para suksuk tamoaan no a taateß vivihan .
47007002	Eöm se peret a ma kokoman peöm manih pemöm . Emöm to hikta nok voh ta hat manih peöm , pamöm hikta miröß voh to vaman pa pah voe me ta pah köövo manih topnineöm . Me emöm to hikta öt akuk këh voh a neöm ta pah tah , ahik rakah .
47007003	Eöß hikta se vapokaß a noß neöm pa soe vaßih nöß to sosoe noß . Ahik . Suk ataeah , eöß to soe voh keoß peöm pan , emöm to iu suntan rakah e nem peöm . Manih po poen na to teß toßtoß no , me manih po poen na se mët .
47007004	Eöß to nat e noß , paröß kehkeh soe tavus vatotoopin rakah ke noß peöm pan , eöß to haraß vaeö suk rakah e noß peöm . O kokoman peöß to tuvuh rakah en , suk a taateß nöm to vavatet nem . Ka ma punis tatavus ro ne manih pemöm , ne eöß to kokoman avoeß e noß nös peöm , keß a tah pamëh to vatö o kokoman peöß , ko vaeö apuh tavus rakah en manih pa komaneoß .
47007005	Ko poen nemöm to nö nös , ko teß nem manih pa muhin va Mësadoniaß . Emöm to hikta vavanot ro nem . Ahik rakah . Manih pa muhin pamëh no a ma vu punis to tatavus tamoaan e ne manih pemöm . A napan va nën to vavaato vasukaß me e ne pemöm , ka ma meh tah vaßnaöp ee pa ma komëmöm .
47007006	Ivëhkëk , e Sosoenën vëh to vavaatö non sih a ma kokoman pa napan varih to haraß ne a ma vu punis to vanö en maß pe Taëtus , keß nö en maß manih pemöm . Ka taateß pamëh neß to nok pa öß neß to vanö maß e Taëtus to vatö rakah en po kokoman pemöm .
47007007	Keß hikta teß non pan , a hanan ro ko pamëh ne Sosoenën to vamö koe in a ma kokoman pemöm , pa ö neß to vanö maß e Taëtus . Ahik . Moaan voh nöm to vatö momoaan o kokoman pe Taëtus , ke Taëtus soe ken pemöm po iu peöm , pa ö ne eöm to kehkeh ep ka no neoß . Ka ma kokoman peöm puh rakah ee po tamak , suk a tah nöm to nok . Eß to soe me ken peöß pa ö nöm to iu vapöh kokoman me nem peöß . Ko poen nöß to pënton a soe vaßih , eöß to puh rakah eoß po vaeö .
47007008	Eöß to nat e noß po kiun peöß ivëh , to heß punis a ma kokoman peöm , eöß to hikta tamak tiroëß noß po poen nöß to kinkiun noß o kiun pamëh . Oman , po vamomoaan nöß to teß tamak e noß , suk o kiun pamëh se vatamak en peöm . Ivëhkëk , eöm se haraß o tamak pamëh pa siß tëëm kökööt akuk .
47007009	Ka kuru nöß to teß vaeö rakah e noß , eöß to hikta vaeö suk noß a ma kokoman punis peöm . Ahik . Eöß to vaeö suk noß a punis me o tamak peöm to nok a neöm , köm panih em pa ma taateß hat peöm . Eöm to tamak suk em pa ö ne Sosoenën to iu va non . Ivëh , no a soe pemöm to hikta miröß suk voh a neöm
47007010	O vu tamak me o kokoman punis ne Sosoenën to vatvus , to nok a napan , kee panih ee pa ma kupu pee , me a ma toßtoß pee . Ke Sosoenën kon taneß hah en pee pa hat . Ivëh , ka se nat no tatamak no pan , ea se panih a ma taateß hat pea . Ivëhkëk , o vu tamak me o vu kokoman punis to tatavus non sih pea a napan va po oeh vëh , to vavatvus non sih a mët va po apen .
47007011	Eöm se kokoman vavih , o tamak vëh ne Sosoenën to heß a neöm , to vatvus vateeraß en pa ma vu taateß vih peöm . Ka manih po tamak pamëh ne Sosoenën to kunkuin en peöm , köm sun em , marën a vatotoopin a ma taateß peöm . Eß to kunkuin a ma kokoman peöm , pa ö nöm to siröß a teß vëh to nok voh pa hat . Köm naöp em pe Sosoenën . Kuru nöm to kokoman vaviß e nem maß pemöm , ivëh , ne eöm to eh suk rakah e nem pa vatotoopin a taateß pa teß vëh to nok voh pa hat . A ma tah kurus nöm to nonok nem , ee marën a vatotoopin a taateß pamëh , ka taateß pamëh , to vataare e non , pa hikta hat to teß non peöm .
47007012	Ko poen nöß to kiun ka nös neöm o kiun vaßih , eöß to hikta koman voh noß a vatotoopin a taateß pa teß vëh to nok voh a hat . Eöß me to hikta koman noß a teß vëh to haraß non a punis , neß to kon taneß pa teß vëh to nok voh pa hat . Ahik . Eöß to iu varoe noß a taateß vih peöm se tavus vamaaka . Ka manih pa matan e Sosoenën ne eöm se nat vavih rakah va nem manih pan , eöm to iu rakah e nem pemöm . Keß a pusun in a ö nöß to kiun suk voh nös o kiun vaßih .
47007013	Ka kuru vaßih no a taateß peöm to nok , ko vatö rakah en pa ma kokoman pemöm . A ma kokoman pemöm to tö rakah ee , kemöm haraß vaeö oah rakah em . Suk eöm to vahik këh em pe Taëtus pa punis peß , ko kokoman peß vih hah en .
47007014	Moaan voh nöß to soe vanat eoß pe Taëtus pa ma taateß vih peöm , eöß to kë rakah eoß pa ëhnëëneöm . Ivëh , nöß hikta poet suk voh pa soe peöß . Ahik . A ma soe nemöm to heß voh a neöm , ee a ma soe man vaviß . Ivëh , ka kuru ne Taëtus to nat vavih e non , pa soe nemöm to nok voh marën a kë a ëhnëëneöm , eß a pah man rakah .
47007015	Ko poen ne Taëtus to nö voh nös peöm , köm naöp , ko rikrik e nem . Paröm öt eah , ko vatet kurus em pa soe peß . Eß to koman avoeß e non pa taateß voh peöm , pareß tamak rakah e non peöm .
47007016	Kuru vaßih nöß to puh rakah noß po vaeö , suk ataeah , eöß to vaman vakis rakah e noß pan , eöm se nonok vaviß e nem pa ma taateß vih totoopin .
47008001	Kën kea me kën vamen , kuru nemöm to kehkeh soe vanat a no neöm a hanan , ne Sosoenën to ururuan vavoh in o kum teß varih to vaman ne Ieesuß Kristo , manih pa muhin va Mësadoniaß .
47008002	A ma punis apaßpuh to tavus voh manih pee , pare punöß ee pa ma kokoman pee . Ka manih po poen pamëh nee to teß ne o teß arus rakah . Ivëhkëk , e Sosoenën to vavaeö tamoaan voh e non pee , kee koman ee po upöm napan pe Kristo , pare ununun vapeo a moniß me a ma meh tah , ko vaßaus ee pee .
47008003	Eöß to iu soe vamaaka rakah ka noß neöm pan , a napan pe Kristo to suk voh o kokoman koman pee , pare heß vörep oah rakah ee pa moniß nee to onöt ne a heß . Ahikta teß to taß rapoë a nok va nën .
47008004	Ivëhkëk eße to hin vakis rakah ee pemöm pan , emöm se soe vaonöt ke raoe , kee kiu vatös me ro upöm kum teß varih to vaman ne e Ieesuß . Kee kiu pa ununun ta moniß , pare vaßaus a napan pe Sosoenën varih to teß ne pa muhin va Jiutiaß .
47008005	Emöm to koman vavoh nem manih pan , ee se heß ro ta ma siß moniß keok akuk , ivëhkëk , a taateß nee to nok , to oah e non po kokoman pemöm . Vamomoaan nee to heß vovoh voh i rea manuh pe Sunön . Ko vatet poß ee po iu pe Sosoenën . Pare heß koman poß rea manih pemöm .
47008006	Ivëh , kemöm hinhin vakis e nem pe Taëtus , a teß vëh to taneo voh pa kiu va pa taateß uruan a meh teß . Keß sih vaßaus a neöm , köm vahik a kiu pamëh , suk eß a teß to taneo voh .
47008007	Eöm to öt ö rakah manih pa ma moeh tah kurus varih , ne eöm to vaman nem e Sosoenën , paröm kiu vakis rakah e nem pa vavaasis a napan pa taateß vaman , eöm to teß rakah me e nem po nat o pöh apuh , paröm teß rakah me nem po iu va pa vaßaus , me a taateß iu peöm manih pemöm . Manih pa ma taateß poë varih , ne eöm se sun vakis rakah manih pa kiu vëh nöm to taneo voh , pa ununun a moniß pa vaßaus o teß arus .
47008008	Eöß to hikta taßtaß a noß neöm , pan eöm se ununun moniß , paröm heß . Ahik . Eöß to iu inan ro noß pan , a taateß iu teß peöm teß man e non oh ? Manih pa ö nöß se vavatoe a taateß peöm me ra napan varih to iu rakah ne a vaßaus .
47008009	Suk ataeah , eöm to nat vahik rakah voh em po ururuan pe Sunön pea Ieesuß Kristo . Paröm nat e nem pe Kristo to teß me e non pa ma tah peo rakah , ivëhkëk , eß to tavus vavoh manih pa teß arus , marën a ö neß se vaßaus a neöm . Ivëh , neß to tavus suk voh a teß arus , pan eß se vaßaus a neöm , köm kon ta ma tah peo .
47008010	Kuru nöß to iu vatvus noß o kokoman peöß manih peöm , eöm se kiu pa ununun a moniß . Po kirismas vöh to oah , eöm to no voh a kiu pamëh , paröm iu heß e nem . Ke eöm ivarih to heß momoaan voh .
47008011	Keß vih non peöm se kiu vakis pa vahik a kiu pamëh . Moaan voh no a ma kokoman peöm to kat rakah en peöm pa nok a kiu pamëh . Ivëh , keß vih non peöm se vahik vëvëhöß , köm sih antoen nem a heß a ma tah va pa ö nöm to öt va nem .
47008012	Ta pah teß se keh iu non a heß ta pah tah vamanih po heß , e Sosoenën se kon en po heß peß . E Sosoenën to koman varoe non sih a ma tah no a ma papaeh teß to onöt ne a heß , pareß kon en pa ma tah nee to heß . Eß to hikta koman non sih a ma tah no a teß to hikta öt non , pareß kiiki non a taateß peß . Ahik .
47008013	Eöß to hikta sosoe noß pan , eöm se teß a ma vu punis marën a vaßaus o teß , kee ihoß vavih ne . Ahik . Eöß to iu noß pan , ea kurus se nok a pah taateß , para teß va no pa pah ö .
47008014	Ka kuru vaßih nöm to teß me e nem pa ma tah peo . Ka ma tah nöm to vaneah nem , nöm to onöt e nem pa vaßaus a napan varih to kökööt ne pa ma tah . Ka amot nee se keh öt vapeo , ee se vaßaus varuß ee peöm , pa ö nöm se kökööt nem pa ma tah . Ivëh , ke eöm kurus se nok a pah taateß to vatoe non , paröm teß vavih nem .
47008015	Eß to teß va non manih pan , o kiun to kiun non po Puk pe Sosoenën to soe suk non a taëën nee to popokaß ne o manaß , ne Sosoenën to heß voh a napan va Israël . Ee to ununun ko ëën , pare soe vamanih pan , “ A teß vëh to ununun vörep a taëën , no a taëën peß to hikta teß peo vörep non . Ka teß vëh to ununun vatam a taëën , no a taëën peß to hikta teß keok non . ”
47008016	Eöß to soe vavihvih ke na e Sosoenën , suk eß to kunkuin o kokoman pe Taëtus keß vatoe me e non pa ma teß kokoman pemöm . Me eß to iu vaßaus e non peöm .
47008017	Emöm to hi e Taëtus , pan eß se hah nös manem peöm , keß soe vaonöt en . Eß me to iu rakah e non pa nö nös peöm , ko kokoman pamëh , eß o kokoman koman peß .
47008018	Emöm to vanö me nös eah a meh kea pea keß nö vaßpeh me en nös peß . No a ma kum teß varih to vaman ne e Kristo to kë rakah e ne peß , suk a kiu vih neß to nonok non pa vatvus a Soe Vih .
47008019	Eß to hikta teß non pan , a tah ro ko pamëh . Ahik . A ma kum teß varih to vaman ne e Kristo to kon voh poë , keß nö vaßpeh me a möm , pareß vaßaus a möm pa heß a moniß . Emöm to nonok nem a kiu vaßih marën a kë a ëhnan e Sunön , me emöm se vataare a napan o kokoman pemöm , to takuin rakah e non pa nok a kiu vaßaus .
47008020	Emöm to hikta iu nem ta pah teß se nok ta soe hat , suk a ö nemöm to matop va nem a ma heß peo poë varih , no a napan to heß . Keß a pusun in a ö nemöm to nö vaßpeh suk me nös e kea pamëh .
47008021	Ea to pupunöß vëhvaß rakah e no pa nok a taateß taeah to teß totoopin non , ne Sunön to iu non , me a taateß taeah no a napan to koman ne pan , eß a taateß totoopin .
47008022	Emöm me to vanö em nös pe meh kea pea , keß nö vaßpeh me en nös pa meh pöök . A ma poen peo rakah nemöm to pupunöß nem eah pa nok a ma vu kiu . Pamöm inan eah to eh rakah e non pa nok a ma kiu poë varih . Eß to nat rakah e non pan , eöm se nonok varoe kov e nem pa taateß vaßaus . Ivëh , neß to teß suk rakah me non o iu apuh va pa nok a kiu pamëh .
47008023	Eöm to nat vavih voh em pe Taëtus , eß e vamomhë peöß , pareß kiu vaßpeh me a non neoß pa vaßaus a neöm . Ka manih pa meh poa kea pemöm poë varih , nöm se nat va nem manih pan , ee a poa teß kiu no a ma kum teß varih to vaman ne e Kristo to vanö nös raoe . Kee kë rakah e ne pa ëhnan e Kristo manih pa ma kiu nee to nonok ne pon .
47008024	Ivëh , köm se vataare rakah oman va pa taateß iu teß peöm manih pa ma teß poë varih . Me a pusun in ataeah nemöm to vaeö suk nem a ma tah ne eöm to nonok nem . Ivëh , ka napan va pa ma kum teß varih to vaman ne Kristo , sih nat rakah in a taateß vih peöm .
47009001	Eöm to nat vahik voh em po heß vih vëh nemöm to ununun voh , marën a vaßaus a napan pe Sosoenën varih to teß ne pa muhin vëh Jiutiaß . Ivëh , nöß hikta se kiun suk noß to kiun rë , marën a soe vanat a neöm a tah pamëh .
47009002	Eöß to nat rakah e noß pa ma kokoman peöm to takuin rakah ee pa heß o vaßaus peöm manih po upöm teß . Ka ma tamoaan rakah nöß to këëkë noß a ma ëhnëëneöm manih pa matëëra napan va Mësadoniaß . Eöß to sosoe va i noß raoe manih pan , “ O kirismas vöh to hik , no a napan va Akaëaß to vamatop voh ee pa nok a kiu va pa ununun a moniß . ” Ko poen no a napan va Mësadoniaß to pënton a soe va pa ö nöm to iu rakah e nem pa nok a kiu va pa heß a ma moeh tah , a tah pamëh to kunkuin rakah en pa ma kokoman pa nap peo va Mësadoniaß , kee vamatop me ee pa heß a ma teß heß pee .
47009003	Ivëhkëk , eöß to hikta iu noß a soe va pa ö nemöm to kë nem a ëhnëëneöm , seß tavus vamanih po vaato akuk . Ivëh , köß iu noß pan , eöm se teß vamatop tamoaan nem pa heß ataeah , vamanih pa ö nöß to soe vavoh ke raoe . Keß a tah pamëh , nöß to kokoman noß , paröß vanö nös a poa kea pea poë varih , kee nö nös manem peöm .
47009004	Emöm to vaman rakah va e nem manih pan , eöm to teß vamatop e nem pa heß ta ma tah . Ivëhkëk , eöß to koman noß pan , eß to hat non pa ta ma pah teß va Mësadoniaß se keh nö vaßpeh me a nös neoß , pare taum vamanih pan , eöm to hikta vamatop avoeß nem a heß ta ma tah . Emöm se haraß vapoet suk em pa tah pamëh , eöm me se haraß vapoet em .
47009005	Ivëh , nöß to koman suk noß a hi a ma kea pea , pan ee se vovoh ka nös neoß manem peöm . Ko vaßaus a neöm köm vamatop a ma heß poë varih , nöm to soe pan , eöm se vanö na manuh pa napan va Jiutiaß . Ko poen nöß se keh suk nös , ka napan varih to nö vaßpeh me a nös neoß to antoen e ne pa nat vamanih pan , eöm koman to kehkeh heß nem a moniß pamëh . Keß to hikta teß non pan , emöm to totoon a no neöm pa heß a ma moniß peöm .
47009006	Eöm se koman hah na a soe vaßih , A pah teß to poßpoß a ma siß voaß tah ënëën to hikta teß peo ne , a teß pamëh to hikta antoen non a kon ta ma taëën peo . Ivëhkëk a teß vëh to poßpoß a voaß peo , eß se kon oah en pa taëën peo .
47009007	Ivëh , ke eöm papaeh , eöm se kokoman vavih momoaan voh , manih pa ma kupu peöm pataeah nöm to kehkeh heß nem . Peß to hat non pa ö nöm se haraß vapunis suk nem a tah pamëh , me eß to hat non pa ö nöm se koman nem pan , a napan to toon a neöm pa heß a tah . E Sosoenën to iu rakah non sih a teß vëh to haraß vaeö rakah non , pareß heß o heß peß .
47009008	E Sosoenën to antoen e non pa heß oah a neöm a ma vu tah peo vihvih to antoen ne a vaßaus a ihoß peöm . Köm vaneah rakah e nem pa ma moeh tah peo to antoen e ne pa nok a kiu vih , marën a vaßaus o upöm teß .
47009009	O Puk pe Sosoenën to soe suk non a taateß pamëh to teß va non manih pan , “ O teß varih to vavatet ne o iu pe Sosoenën , to heß oah a ma tah pee manih pa nap arus . Ka ma taateß totoopin pee , na to hikta se vanun no .
47009010	E Sosoenën koman to heßheß non a voaß manih pa teß nepnep voaß , me a taëën no a napan se ëën . Keß teß akuk va kov e non manih pan , e Sosoenën se heß en peöm pa ma tah , köm öt onöt rakah em , paröm onöt rakah e nem pa vaßaus o upöm teß pe Sosoenën . Ivëh , ka taateß vih peöm se pu vaßpuh oah en manih pa ma komëneöm , vamanih pa teß to nep a ma voaß tah ënëën pa rak peß , ko vasuksuk no a nep taëën peß to pah voaß suntan en .
47009011	E Sosoenën se heß en peöm pa ma moeh tah peo , köm öt onöt rakah em , paröm iu heß pet e nem po upöm teß pa ta ma teß tah . Ka ma heß peöm to koe ke maß manih pemöm , pare nok a nap peo , kee soe vavihvih kee na pe Sosoenën .
47009012	Ivëh , ka kiu vëh nöm to nok se vaßaus en pa napan pe Sosoenën , kee hikta onöt ne a kökööt hah pa ta meh taeah . Me a taateß pamëh se nok a napan , kee soe vavihvih oah kee na pe Sosoenën .
47009013	Ka kiu nöm to nok manih pa vaßaus a napan , se vataare en pa taateß vaman peöm . A nap peo rakah se kë ne a ëhnan e Sosoenën , suk ataeah , ee se ep a ma tah peo nöm se heß raoe me ro upöm teß , me eöm to pënton voh em pa Soe Vih pe Kristo . A Soe Vih pamëh , ne eöm to soe voh pan , eöm to vaman em peß .
47009014	Ee se nat va e ne manih pan , o ururuan apuh ne Sosoenën to heß a neöm . Ivëh , nee to iu suk ne a teß vaßpeh me a no neöm pa tëëm nee to hinhin ne .
47009015	O heß vih vëh ne Sosoenën to heß voh a ra , eß to apuh oah e non pa ma meh tah , ea to hikta onöt no a vatvus vahik a ma soe va po heß vih pamëh . Ivëh , ke ea se soe vavihvih e Sosoenën , suk o heß vih peß .
47010001	Eöß e Pöl , eöß to ihi vakis rakah e noß peöm . Eöß a teß no a ma meh teß to sosoe ne sih pan , o poen ne eöß to teß vaßpeh me a noß neöm , eöß to vöknah hah a noß . Ivëhkëk , o poen nöß to teß varo këh a no maß neöm , eöß to heßheß noß sih a soe eh manih po kiun nöß to kiun . Eöß to kehkeh vataare noß a taateß tö manih peöm , ko tooto amamot ke noß peöm . Vamanih pa ö ne Kristo to nok va voh .
47010002	Eöß to sosoe vakis rakah va ke noß peöm manih pan , eöm se teß vamatop nem . Eöß tomeß nö nös peöm ko heß a neöm ta ma soe kikis pö nöß se teß vaßpeh me a noß neöm . Eöß to koman e noß pan , eöß to onöt e noß pa heß a soe kikis peöß manih pa napan varih to koman ne pan , emöm to vavatet nem sih a ma taateß va po oeh vëh .
47010003	Oman , ea to teß no manih po oeh vëh , ivëhkëk , ea to hikta vavapus va no manih pa napan va po oeh vëh .
47010004	Emöm to hikta vavapus me nem a ma tah vavapus va po oeh vëh . Ahik . Emöm to öt nem a ma tah vavapus to teß me ne o kikis pe Sosoenën , pare antoen e ne pa miröß a kiikin eh va pa ma taateß hat va po oeh vëh . Emöm to kehkeh vöknah rakah nem a ma vu kokoman pa napan ,
47010005	me a ma soe piuk varih to susunpip ne a hanan no a napan to kehkeh nat vavih koe ne e Sosoenën . Emöm me to susunpip e nem pa ma kokoman pa napan varih to vakihat me ne e Kristo , kee sih panih a ma kokoman pee , ko suk o iu pe Kristo .
47010006	Emöm to anoeh ro a no neöm , pan eöm se keh vataare em pemöm , pan eöm to iu vatet e nem pa ma soe kurus pe Kristo , a , emöm me to teß vamatop rakah e nem pa vakmis a napan varih o vatösoe .
47010007	Eöm se kiiki vavih pa ma tah varih nöm to ep in pa matëëneöm . Eöm se keh koman nem pan , eöm a napan vamaman pe Kristo , a , eöm se kokoman vavih , paröm koman vamanih pan , emöm me a napan pe Kristo , pamöm teß va e nem manih peöm .
47010008	Eß oman rakah , emöm to kë koman hah a nem , suk a tasun ne Sunön pea to heß voh a möm , marën a nok a kiu pamëh . Ivëhkëk , a tasun pamëh to nok a neöm , ko vaman peöm kikis , pareß hikta vöknah a non neöm . Keß a tah pamëh nöß to hikta se poet suk noß a soe vaßih nöß to nonok noß .
47010009	Ivëhkëk , eöm se nat nem koman nem pan , eöß to pupunöß e noß pa vaßnaöp a neöm manih pa ma kiun nöß to kinkiun ka noß nös neöm .
47010010	A ma pah teß to sosoe ne sih pan , “ A ma kiun pe Pöl to teß me ne a ma soe apaßpuh kikis , pare tanih vaßpuh oah . Ivëhkëk , o poen neß to teß non manih pea , pareß vavaato me a rora , ka ep no eah to hikta teß eh non . Me eß to hikta nat vavih non pa taateß va pa vatvus a soe . ”
47010011	O teß varih to nonok ne a ma soe to matan va ne manih , ee se nat va ne manih pan , emöm to hikta teß vaßpeh me nem a neöm manem kuru . Ivëh , nemöm to soe suk nös a tah pamëh manih pa ma kiun pemöm . Ivëhkëk , o poen nemöm se teß vaßpeh me a no neöm manem , emöm se vatvus em papaeh a tasun , nemöm to vavatvus voh nem manih pa ma kiun pemöm .
47010012	Emöm to hikta onöt nem a vatoe hah ëm me ro teß varih to haraß ne pan , ee ro teß susunön , pare këëkë koman hah a nee . Ahik . O teß poë varih to vavatoe koman hah a ne pa ma taateß koman pee , pare kiiki koman hah a ne pa ma taateß koman pee . O teß to nonok ne a ma taateß poë varih to teß va ne manih , po teß o pöh papön .
47010013	Ivëhkëk , emöm to hikta onöt nem a kë koman hah ëm , suk a ma tah to teß tavus këh ne a kiu nemöm to kon voh , ko nonok nem . Ahik . Emöm se kë koman varoe hah a nem , suk a ma kiu ne Sosoenën to kon voh , pareß heß a möm , kemöm nonok nem manih po upöm teß , me manih peöm .
47010014	E Sosoenën to vahoß voh en peöm paan a tasun , me a kiu neß to heß voh a möm . Ivëh , kemöm hikta se oah nem a ö neß to soe vavoh ka möm , pan emöm se kikiu aton nem pa vatvus a Soe Vih vëh to soe suk non e Kristo . Kemöm koman ivarih , to vatvus momoaan voh ka neöm a napan va Körin a Soe Vih pamëh .
47010015	Emöm to hikta apaßpon nem o pan pemöm , pamöm kë koman hah a nem , suk a ma kiu no upöm teß to nonok voh ne . Ahik . Emöm to kehkeh nok varoe ko nem a ma kiu varih ne Sosoenën to heß voh a möm , pan emöm se nonok nem , köm se ep , ko vaman peöm pu vakis maß . Köm sih vaßaus a kiu nemöm to nonok nem , keß tavus vaßpuh manih topnineöm .
47010016	Kemöm antoen me e nem pa vatvus a Soe Vih manuh pa ma vöön varih to teß oah ne na a vöön apuh peöm . Pamöm hikta iu kë koman hah a nem , suk a ma kiu no upöm teß to nok voh manih pa ma ö muhin po upöm teß .
47010017	Suk ataeah , a soe to teß non komön o Puk pe Sosoenën to soe va non manih pan , “ A teß se keh iu kë koman hah a non , eß se kë varoe non a ëhnan e Sunön ,
47010018	Ea to nat e no , pa teß vëh to haraß vaeö non sih , pareß kë koman hah a non , eß a teß pamëh , to hikta teß non to ëhnan manih pa matan e Sosoenën . Ivëhkëk , e Sosoenën se keh kë non a ëhnan ta pah teß , a , a teß ko pamëh , to teß me non o ëhnan manih pa matan e Sosoenën .
47011001	Eöß to iu noß pan , eöm se vaonöt ka neoß , köß nok a siß soe nun peöß marën a kë koman hah öß , ivëhkëk , eöm to nok vavoh em nën .
47011002	E Sosoenën to teß me non a taateß puhioß peß , pan ea a napan kurus se teß no o teß neß to vaneah non . Ka manih pa taateß puhioß pamëh , nöß to iu me noß pan , eöm me se vatet vavih a taateß pe Kristo . Ke eöß koman to kon voh eoß peöm , ko heß eoß peöm peß , keß tavus va en manih pe voe koman peöm . Eöß to heß a neöm e Kristo vamanih peöß to me ka nös neöm a koaß mon sepeß vivihan manuh pa teß sekaß vëh neß to kehkeh me non .
47011003	Ivëhkëk , eöß to koman avoeß e noß pa kuruß vëh to piuk voh e Iv pa taateß piuk peß . Ivëh , nöß to nanaöp suk noß pan , a paeh a taateß avoeß pamëh to meß tavus me en manih peöm . Ka ma kokoman peöm nun , köm këh em pa taateß teß vavivihan me a taateß vatet e Kristo .
47011004	Eöß nanaöp suk noß ataeah , eöß to nat e noß peöm to teß vamatop ro ko nem a tënan a soe po upöm teß varih to se nö maß peöm . Pare vavatvus ne a soe va pe Ieesuß vëh , to hikta vatoe me non a teß Ieesuß vëh , nemöm to vavatvus nem a soe va peß . Ka manih pa taateß pamëh nöm to kon suk voh a meh tuvuh ke , to hikta teß va non manih pa Tuvuh Vasioß vëh nöm to kon moaan voh . Paröm tëtënan vi nem a soe vih to hikta teß non pan a Soe Vih pe Ieesuß Kristo vëh nemöm to vavatvus nem sih manih peöm .
47011005	Eöß to hikta koman noß pan , “ o aposol apaßpuh ” peöm poë varih , to vih oah e ne peöß .
47011006	Eöß to hikta nat vavih pöß noß pa taateß va pa vatvus a soe . Ivëhkëk , eöß to nat vavih e noß pa pusun in a soe nöß to vavatvus tamoaan noß sih . Manih pa ma taateß kurus me pa ma poen kurus , nemöm to vataare e nem peöm po nat pamëh .
47011007	Eöm to nat e nem , eöß to vavaasis voh a noß neöm a Soe Vih pe Sosoenën paröß hikta hinhin voen a noß neöm . Ahik . Eöß to vöknah koman hah a noß , marën a kë varoe a ma ëhnëëneöm . Eöm koman va nem nih pa ö nöß to nonok va noß manih , Eöm koman kës nem pan eöß to nonok e noß pa hat , ha ?
47011008	Eöß to kokon moniß noß sih manih pa ma meh kum teß varih to vaman ne sih e Kristo , eöß to kon a moniß pamëh , marën a vaßaus koman hah öß , ko kikiu noß topnineöm .
47011009	Ko poen nöß to teß vaßpeh me voh a noß neöm manih Körin , paröß kökööt noß pa taeah nöß to iu noß , eöß to hikta heß punis ta pah teß oeteß , keß , ta pah köövo manih peöm . Ahik . A kën kea varih to vaman ne e Kristo manih pa muhin va Mësadoniaß to nö maß manih Körin , pare tavus maß , ko vaßaus ee peöß pa taeah nöß to kökööt noß , paröß iu noß . Eöß to hikta koman vakis noß , a heß punis a neöm manih pa matop ka neöß . Ivëh , nöß to vavatet tamoaan suk noß o kokoman pamëh .
47011010	Eöß to soe vamanih , suk a soe man pe Kristo to teß tamoaan non sih manih pa komaneoß . Ivëh , köß se soe vamaman rakah va eoß manih pan , “ Manih Akaëaß , no ahik ta pah teß to onöt non a sunpip a neoß pa kë a ëhnaneoß , suk eöß to koe voh eoß pa ö nöm se matop ka no neoß . ”
47011011	Vahvanih köß nonok va noß manih ? Eöm koman kës nem pan eöß to hikta iu a noß neöm ? Ahik rakah . E Sosoenën to nat rakah e non peöß to iu e noß peöm .
47011012	Ivëh , köß se nonok avoeß e noß pataeah nöß to nonok noß kuru . Suk a taeah , eöß to kehkeh sunpip noß a napan varih to kë koman ne a ëhnëëre , suk a ma kiu nee to nonok ne . Ee to sosoe ne pan , a kiu nee to kë suk ne a ëhnëëre to vatoe me e non pa teß kiu nemöm to nonok nem .
47011013	O teß poë varih to hikta teß ne o aposol vamaman , me ra nap kiu vamaman , ee ro teß pikpiuk . Ee to panih a taateß pee , pan a napan se ep ne , pare koman ne pan ee o aposol vamaman pe Kristo .
47011014	Ka taateß nee to nonok ne to hikta vatoksean a rora . Ea to nat vavih rakah e no , e susun po oraß hat koman to antoen e non pa panih hah ea , pareß matan va e non manih pa ankeroß va po maaka , ka napan ep ne poë , ko koman ne pan , eß a ankeroß pe Sosoenën .
47011015	Ivëh , ka tah pamëh to hikta se vatoksean a rora , pa ö no a nap kiu pe susun po oraß hat to panih a ma taateß pee , pare kikiu va ne manih pa ö no a napan varih to nonok ne a ma taateß totoopin to kikiu va ne . Ivëhkëk , amot ne Sosoenën se kiiki en pa ma taateß pee , kee kon kamis suk ee pa ma taateß taneah nee to nonok ne .
47011016	Eöß to soe ke voh eoß peöm pan , a hikta pah teß se koman non pan eöß a papön . Ivëhkëk , eöm se keh koman va e nem peöß nën , öt va ka neoß manih pa ö neöm to öt va in a teß papön . Paröm koe ka neoß , köß kë vatam koman hah öß .
47011017	O poen nöß to kë koman hah a noß , eöß to haraß koman noß pan , a pop peöß to vih . Ivëhkëk , eöß to hikta toto va noß manih pa ö ne Sunön to iu va non . Ahik . Eöß to toto va e noß manih pa teß papön .
47011018	A nap peo va po oeh vëh to kë koman hah a ne suk a ma pop pee to vihvih . Ivëh , ke eöß me se kë koman hah me eoß pa teß ëhnaneoß .
47011019	Ke eöm varih a napan to teß me nem a ma nat apaßpuh , me a ma kokoman vih natsean . Ivëh , neöm to iu suk nem a soe vaonöt o teß papön , kee soe ka neöm a ma soe nun pee .
47011020	Oman rakah , ta pah teß se keh rëh a neöm köm nö ko kiu akuk nem manih peß , keß kon vahik en pa ma tah peöm , me eß se piuk ka neöm , pareß vakëën pet en peöm . Ko teßteß vasusunön e non peöm , pareß tatapan en pa ma matëëneöm , köm ep akuk e nem peß , keß nonok suk e non po iu koman peß .
47011021	Varenan rakah , pemöm to hikta teß eh nem , pa nok a ma taateß poë varih manem peöm . Eöß to teß poet rakah e noß pa soe tavus a hat pemöm manih peöm . Ivëhkëk , eß se keh teß non e retereh to eh onöt ne a kë koman hah rea . A , eöß me se eh onöt me e noß pa kë koman hah öß . Varenan rakah , eöß to vavaato va e noß manih pa teß papön .
47011022	Ee to koman ne sih pan , ee varoe a ma to Jiuß . Ivëhkëk , eoß me a to Jiuß . Me ee to koman ne pan , ee varoe a napan va Israël . Ivëhkëk , eöß me a to Israël . Ee me to koman ne pan , ee varoe o pus koaß pe Abraham . Ivëhkëk , eöß me e koaß pe Abraham .
47011023	Ee kës a nap kiu pe Kristo , ha ? Eöß to onoah e noß pee pa nok a kiu peß . Ivëhkëk , eöß to toto va e noß manih pa teß papön . Eöß to kikiu vëhvaß oah rakah e noß pee . A ma poen peo no a napan to vahoß ee peöß pa nohnoh . Ivëhkëk , a ma siß poen keok nee to vahoß rapoë pa nohnoh . Köß hikta antoen noß a ëh a tovih rëp no a napan to rëp a neoß po uris rëprëp teß . Eöß me to antoen e noß pa ëh a tovih rëp no a napan to rëp raoe . Ka ma poen peo nöß to vatët rakah eoß pa mët .
47011024	A ma to Jiuß to rëp a neoß pa 39 rëp po uris rëprëp teß , ee to nok va ka neoß nën pa tönim tëëm vakëkëh .
47011025	A kukön tëëm vakëkëh nee to rëp a neoß po opëß . Ko pöh poen nee to tösvös ka neoß , ka siß ö hat , köß mët eoß . Ko meoh kukön poen nöß to teß noß po paröß , ko paröß hat me en peöß . Ka pah popoen me a pah potan avoes va pa kukön poen poë varih , nöß to teß noß koman tahiß .
47011026	A ma poen peo rakah nöß to nö pa ma vöön varo , ka siß ö hat köß taum koe eoß pa punis manih ruen . Me manih pa koreera nap kakaveo , me ra kën kea koman peöß varih o Jiuß , me ro teß varih to hikta teß ne pan ee ro Jiuß . Ka ma meh poen no upöm teß to kehkeh miröß e ne peöß manih koman a ma vöön apaßpuh , me manih pa ma muhin no a hikta teß to teß non . A siß ö hat me köß taum eoß pa punis manih tahiß . Me manih pa koreera napan varih to pikpiuk ne sih pan ee ra napan pe Kristo .
47011027	Eöß to nok voh a ma vu kiu to parin a hivaß rakah , paröß hikta kokoroh vavih noß pa ma poen peo . Eöß to haraß o maë , me o manoe . Ka ma poen peo nöß to hikta teß me noß ta taëën . Me eöß to haraß a tuvuh , paröß hikta teß me noß to ohop nöß se ohop pip a tuvuh manih pa sionineoß .
47011028	Eß to hikta teß non pan a ma punis varoe ko poë varih to tatavus voh ne manih peöß . Ahik . Eöß se soe me eoß pa ma meh punis to tavus voh manih peöß . A ma poen kurus nöß to teß me noß o kokoman punis va pa taateß matop vavih a ma kum teß varih to vaman ne e Kristo .
47011029	O vaman pa ta pah teß va pa napan varih to vaman ne sih Kristo se keh tötö nö non , a , eöß me se pah haraß vasunë eoß . Ka ta pah tah hat se keh tavus manih pa ta paeh va pa napan varih to vaman ne e Kristo , keß kuß manih pa taateß hat , a , eöß se pah heve suk rakah eoß pa tah pamëh .
47011030	Eß se keh hikta teß non ta meh hanan , nöß se kë koman hah öß , a , eöß se soe eoß pan , a ma punis varuh to tavus voh manih peöß , a ma punis poë varih to vataare e ne peöß koman to hikta teß me noß to eh .
47011031	E Sosoenën , eß e Taman e Sunön pea Ieesuß Kristo . Eß koman to nat e non peöß , to hikta pikpiuk noß . Ivëh , ke ea se kë tamoaan varoe ko no a ëhnaneah .
47011032	Moaan voh nöß to teß noß Damaskas , ka teß susun vëh to teß non paan a teß sunön vëh e Aretas , to vahoß en pa ma teß utut , kee ut e ne peöß manih pa ma hopaß varih to ho ne manih pa vöön apuh pamëh . Ee to kehkeh öt a no neöß , to vahoß a neoß pa iuun nohnoh .
47011033	Ivëhkëk , a ma vamomhë peöß to vahoß a neoß po kove , pare vöknah koe ka maß neoß po hopaß oho koe ke pa tuvuh manih po vakapkap in a vöön pamëh , köß rusin këh eoß pa teß susun pamëh .
47012001	Ahik hah ta meh hanan nöß to teß me noß , eöß se teß avoeß e noß pa kë a ëhnaneoß . Oman ! A taateß pamëh to hikta antoen non a vaßaus a ra . Ivëhkëk , eöß to kehkeh soe tavus noß a ma tata peöß , me a ma soe ne Sunön to vatvus ka neoß .
47012002	Eöß to nat noß , a pah teß va pa napan varih to vaman ne e Kristo , no pöh havun me ro taanaß kirismas to oah voh , ne Sosoenën to me peah voh a teß pamëh manuh pa vakön vöön va kin . Eöß to hikta nat noß , a teß pamëh to nö me en po sionin , keß eß to këh voh en po sionin , keß a tuvuh varoe to nö . E Sosoenën varoe to nat non a tah pamëh .
47012003	Eöß to nat va e noß manih pan , e Sosoenën to me peah en pa teß pamëh manuh pa Vöön va Kin . Eöß to hikta nat noß pan , eß nö me voh en po sionin , keß a tuvuh varoe to nö . E Sosoenën varoe to nat non a tah pamëh . Ka manuh pa Vöön va Kin neß to pënton a soe no a hikta teß to antoen non a vatvus vamaaka a soe pamëh pa rivoneah , pareß suupon rakah me e non pa teß pa vatvus a soe pamëh .
47012004	
47012005	Eöß to kehkeh kë rakah e noß pa ëhnan a teß pamëh . Ivëhkëk , eöß to hikta iu kë koman hah a noß . Eöß to antoen varoe noß a kë a ëhnaneoß , suk a ma tah to vataare ne , a ö nöß to hikta teß me noß to kikis .
47012006	Ivëhkëk , eöß se keh koman noß a kë koman hah a ëhnaneoß , paröß hikta se teß noß pan eöß a teß papön . Suk ataeah , eöß to vavatvus vaviß e noß sih pa soe man . Ivëhkëk , eöß to hikta iu kë koman noß a ëhnaneoß , suk eöß to hikta iu noß a ö no a napan se koman vapeah ka no neoß . Ee se inan voh pa taateß nöß to nonok noß , pare tënan a soe nöß to vavatvus noß , ka ma tah poë varih se vataare non raoe o toßtoß peöß , kee sih koman poß ne a ëhnaneoß .
47012007	E Sosoenën to vataare voh a neoß a ma tah vihvih rakah . Ivëhkëk , eß to hikta iu non a ö nöß se kokoman vörep noß a ma tah poë varih . Paröß vaeö suk noß a taateß peöß . Ivëh , keß vanö maß a tah to teß va non manih pa tah toßtoß , ko rukruk non a sionineoß . Ka tah pamëh , eß a teß teßteß soe pe susun po oraß hat , eß to nö maß to rukruk vakmis e non peöß , me eß to vöknah rakah en peöß , köß hikta onöt noß a haraß vaeö , ko kë koman hah öß .
47012008	A kukön tëëm rakah nöß to hinhin noß e Topoan , pan eß se vahik këh a neoß pa tah pamëh .
47012009	Ivëhkëk , e Topoan to soe va ka neoß manih pan , “ Ahik . Suk ataeah , o ururuan peöß to onöt rakah e non pën . Pa tëëm nën to hikta teß eh nom , o kikis peöß to tavus vamaaka rakah en manih pën . ” Ivëh , köß teß vaeö rakah e noß pa ö nöß to hikta teß me noß to kikis to kë hah öß , suk a sunë koman peöß . Ivëh , no kikis pe Kristo se teß suk non manih peöß .
47012010	Ivëh , ka kiu nöß to nonok ke noß na e Kristo , no a ma vu punis se taum suk a neoß , köß taum vëhvaß eoß . O teß se miröß a neoß ko hinën a neoß , ko vakmis ee peöß . Ko poen nöß to haraß vasunë noß , o kokoman peöß to teß vavih e non . Suk a taeah , o poen nöß to hikta teß me noß o kikis , eß o poen ko pamëh nöß to haraß vaeh rakah eoß .
47012011	Ka soe nöß to sosoe noß , eß a soe pa teß papön . Ivëhkëk , eöm koman to kunkuin o kokoman peöß , köß nok eoß pa soe vaßih . Eöm ivarih , to onöt nem a soe tavus a ma taateß vih peöß . Ivëhkëk eöm to hikta nok va voh nën . Oman , eöß a siß tah akuk , ivëhkëk , eöß to hikta teß voh noß paan o “ Aposol apaßpuh ” peöm .
47012012	O poen nöß to teß vaßpeh me voh a noß neöm , paröß nonok noß a ma moeh tah to vataare a non neöm pan , eöß a aposol vamaman . O vu punis to tavus manih peöß , köß sun vakis e noß . Ka manih pa taateß pamëh , no a ma vu tah vatoksean , me a ma vu vëknöm , me a ma meh vu kikis apuh to tavus voh topnineöm . Ka ma tah poë varih to tatanok ne , pare vataare a non neöm pan , eöß to nonok noß a ma kiu pe Sosoenën .
47012013	Eöß to nok voh a paeh a taateß manih peöm to vatoe me e non pa taateß nöß to nok voh manih pa ma meh kum napan varih to vaman ne e Ieesuß . Eß to teß non a pah tah ro to hikta vatoe non nöß to nok voh manih peöm . Eöß to hikta kon akuk a moniß peöm , marën a nok a kiu pe Sosoenën . Eß a hat pöß peöß ipamëh . Eß se keh teß va non nën , ihan anoe këh a neoß a hat pamëh .
47012014	Kuru nöß to vamatop e noß , pa nok nös a vakön vavih peöß manem peöm . Ka manih pa vavih pamëh , ne eöß to hikta onöt noß a heß punis a neöm . Eöß to hikta onöt noß a öt këh a neöm a ma tah peöm . Ahik . Eöß to iu varoe noß a öt a neöm . Eöm to nat vavih rakah e nem . O koaß to hikta onöt ne a ununun ta ma tah , ko heß a ma kën tamëëre me ra kën sinëëre . Ahik . A kën taman me ra kën sinan to teß varoe me ne a kiu pa ununun ta ma tah , pare heß a ma pus koaß pee .
47012015	Ivëh , köß vaeö rakah e noß pa heß a neöm o toßtoß peöß , me a ma tah nöß to teß me noß , marën a vaßaus a neöm . Köm se tavus a napan va po vaman . Eöß to pah iu suntan rakah e noß peöm , eß a tah pöß ko pamëh to nok a neöm , köm hikta iu vi ka no neoß , ha ?
47012016	Oman , o upöm peöm to sosoe va ne sih manih pa taateß peöß pan , eöß to hikta heß punis voh a neöm . Ivëhkëk , o upöm peöm to koman ne pan , “ Eöß e Pöl to vakëën voh a neöm , ka manih pa taateß piuk peöß , nöß to vaon a neöm , ko öt akuk këh a neöm a ma tah peöm . ”
47012017	Eöß piuk kës voh a neöm , pa ö nöß to vanö voh nös a ma teß peöß manih peöm , ha ? Ahik , eöm koman to nat e nem peöß to hikta nok vavoh nën .
47012018	Eöß to heß kokoman voh eoß pe Taëtus , keß nö nös peöm . Eöß to vanö vaßpeh me nös eah e meh kea pea . E Taëtus kës to piuk voh ka neöm , pareß kon akuk a ma tah peöm , ha ? Ahik , eöm to nat e nem , emöm to vavatet nem o pöh kokoman , me a pah taateß iu .
47012019	Eöß to koman noß pan , eöm to ëh vahik em pa ma soe kurus varih paröm koman nem pan , emöm to kiun , marën a vatotoopin a soe pemöm manih pa matëëneöm . Ivëhkëk , ahik . Emöm to teß e nem a napan pe Kristo , pamöm nonok nem a ma soe varih pa matan e Sosoenën . Eöm a ma vamomhë rakah peöß , emöm to nonok nem a ma moeh tah kurus poë varih , marën a vakikis o vaman peöm .
47012020	Eöß to nanaöp e noß pan , eöß tomeß nö nös peöm , paröß taum a neöm to hikta teß va nem manih pa ö nöß to iu va noß . Eöm me tomeß ep ka no neoß to hikta teß va noß manih pa ö nöm to iu ep va ka no neoß . Eöß to nanaöp me e noß pa ep ka neöm to teß nem manih pa taateß vaheheve , me a taateß puhioß , me a taateß heve , me a taateß va okoek a meh teß , me a taateß vasoe vahat , me a taateß vasoe tonun a meh , me a taateß kë koman hah aa , me a taateß miröß a kiu .
47012021	Eß to hat non peöß se nö nös peöm ke Sosoenën peöß vapoet a neoß manih pa matëëneöm . Eöß se pah tamak eoß pa ö nöß se ep a nap peo varih to nonok voh ne a ma taateß hat poë varih , pare hikta panih a ma taateß pee , ko heß tonun a ma taateß varih , a taateß teßteßvaasiß , me a ma taateß hat vapoet varih nee to nonok voh ne .
47013001	Kuru eß a vakön tëëm peöß pa nö nös manem peöm . O Puk pe Sosoenën to soe va non manih pan , “ A poa teß , keß a kukön teß se keh soe tavus a ö nee to ep in ta pah teß to nonok non ta hat ,
47013002	O vapöök tëëm nöß to teß vaßpeh me voh a noß neöm . Paröß soe vaënpan voh eoß pa napan varih to nonok voh ne a ma taateß hat . Ka kuru vaßih nöß to teß varo këh e noß nös peöm , paröß heß nös a soe vaënpan peöß manih po upöm teß kurus . Ko poen nöß se hah nös peöm , eöß to hikta onöt noß a ep akuk o teß varih to nonok ne a taateß hat pamëh . Eöß se pah vakmis tiroëß rakah eoß pee .
47013003	Eöm kehkeh nat vateeraß nem pan , e Ieesuß Kristo to vavaato ke non maß manih pa rivoneoß , keß a hik . Ka manih pa taateß pamëh , nöß to se nok köm nat vavih rakah paröm pënton vavih em pan , e Kristo hikta se vatö non pa vatotoopin a ma taateß hat peöm . Ahik . Eß se vataare rakah en peöm po kikis peß .
47013004	O pöh man rakah , moaan voh neß to hikta teß me non o kikis , kee vahan ee peß pa kuruse . Ivëhkëk , kuru vaßih neß to teß toßtoß ro non po kikis pe Sosoenën . Eß to teß man e non , pemöm to vatös me e nem pe Kristo , pamöm hikta teß me nem to kikis . Ivëhkëk , manih po kikis pe Sosoenën , nemöm se teß toßtoß e nem pe Kristo . Ivëh , nemöm se vatvus suk o kikis peß pamëh topnineöm .
47013005	Eöm se epep vavih pa ma taateß peöm , ko iniinan hah ëm , paröm ep pan , o vaman peöm teß eh e non , keß ahik ? Eöm se nat vavih va nem manih pan , e Ieesuß Kristo to teß non manih pa ma komëneöm . Eß se keh hikta teß me a non neöm . A , a ma taateß peöm to vataare e ne peöm to hikta teß me nem to vaman manih peß .
47013006	Ivëhkëk , eöß to anoeh e noß pan , eöm se taum vamanih pan , emöm koman to nonok nem a kiu pe Kristo .
47013007	Emöm to hinhin nem na e Sosoenën , pan eß se vaßaus a neöm , köm nat nem nok ta hat . Emöm to hikta nonok nem o hin vëh , pan e Sosoenën se vataare a neöm vamanih pan , emöm o aposol vamaman . Ahik . Emöm to iu nem pan , eöm se nok varoe a taateß totoopin . Eß se keh teß va non nën , a napan to antoen e ne pa koman vamanih pan , emöm kuru o aposol vamaman , keß ahik . Eß a tah akuk ipamëh .
47013008	Ee to hikta onöt ne a nok ta pah tah to antoen non a vöknah a soe man . Ahik . Ea se kiu vakis varoe ko no pa vaßaus pa vatvus a soe man .
47013009	Emöm o sunë pamöm teß vaeö e nem , suk eöm to haraß vaeh e nem . Kemöm hinhin nem sih e Sosoenën , pan o vaman peöm a napan pe Kristo se tavus vatotoopin .
47013010	E Sunön to kon voh en peöß , pan eöß se matop i noß a kiu peß , pareß heß en peöß pa ma kikis kurus va pa nok a kiu pamëh . Eöß to teß varo këh e noß nös peöm , paröß kiun o kiun vaßih ko vanö ka nös neöm , suk ataeah , o poen nöß se nö nös peöm , eöß to hikta manin noß a soe ka neöm ta soe eh va pa vatotoopin a ma taateß peöm . E Sunön to heß vahik voh en peöß pa kiu vaßih , pan eöß se vakikis o vaman peöm , eß to hikta heß a neoß a kiu vaßih pan eöß se mimiröß a noß neöm . Ahik .
47013011	Kën kea me ra kën vamen , eöß se soe ataaton keoß peöm , paröß nö eoß . Köm kiu vëhvaß pa vatotoopin o vaman peöm , paröm pënton nem a ma soe nöß to soe ka neöm . Eöm kurus se teß me nem o pöh kokoman , me o kokoman moomo . Kuru eöß to hinhin noß e Sosoenën , pan eß se teß tamoaan me a no neöm , pareß heß a neöm a taateß iu teß , me o kokoman moomo peß .
47013012	Manih pa taateß pea a napan pe Sosoenën , eöm papaeh se heß a soe vavihvih vivihan manih pa ma meh peöm . A nap vivihan pe Sosoenën to heß a nös neöm a potan avih pee .
47013013	
47013014	Eöß to hinhin me noß pan , o heß vih pe Sunön pea e Ieesuß Kristo , me o ururuan pe Sosoenën , vaßpeh me a Tuvuh Vasioß se nok a neöm , köm teß vapöh kokoman nem .
48001001	Eöß e Pöl , ahik voh ta pah teß to kon voh a neoß pa nok a kiu aposol , ahik . Eöß to kon koe ke voh in a kiu pamëh manih pa koren e Ieesuß Kristo , pen Tamaneah Sosoenën vëh , to kunkuin taneß hah voh poan manih pa mët .
48001002	Eöß me ra kën kea pea , varih to teß vaßpeh me a ne neoß , emöm to kiun o kiun vaßih , ko vanö ka nös neöm o vaeö pemöm manih peöm a napan varih to teß nem pa ma kum teß varih to vaman ne e Ieesuß , manem pa muhin va Galesiaß .
48001003	Eöß to hinhin noß na e Sosoenën pen e Sunön pea Ieesuß Kristo , pan ee se vih rakah ka ne neöm , pare heß a neöm a taateß moomo , köm teß vakamöß nem .
48001004	E Ieesuß Kristo to vatet rakah voh o iu pe Tamaara Sosoenën , pareß heß o toßtoß peß , ka napan varih to hat ov i ne poë ip vamët poë , keß mët ovin a hehe hah a ra pa ma taateß hat va po oeh vëh .
48001005	Ivëh , na se kë tamoaan suk no a ëhnan e Sosoenën . Oman .
48001006	Eöß to töhkak in a taateß nöm to nok hah . E Sosoenën to vaoe koe voh ka neöm po ururuan pe Kristo , pan eöm se tavus a napan peß . Ivëhkëk , eöm to tarih ke vëvëhöß rakah këh em po vakamöß , me a taateß ihan anoe in a hat no upöm teß to nok manih peöm . Ko vatet em po vavaasis to hikta vatoe me non a Soe Vih .
48001007	Oman rakah , ahik to meoh vavaasis va pa Soe Vih to teß non , ivëhkëk , o upöm teß to kehkeh vanun e ne peöm . Ee to kehkeh panih e ne pa Soe Vih pe Ieesuß Kristo , nemöm to vavaasis voh a neöm .
48001008	Emöm to vavaasis e nem peöm pa Soe Vih pe Ieesuß Kristo . Ivëh , kemöm koman , keß ro ankeroß va pa vöön va kin se keh vavaasis a no neöm ta meh soe vih , to hikta teß va non manih pa teß Soe Vih vëh , nemöm to vavaasis moaan voh a no neöm , a , eöß to hinhin noß e Sosoenën , pan eß se vakmis a möm manih po suraß ësës tamoaan .
48001009	Moaan voh nemöm to soe ke voh em peöm pa soe vaßih , ka kuru vaßih nöß se soe hah keoß peöm pa soe pamëh . Ka soe pamëh to teß va non manih pan , ta pah teß se keh vavaasis a non neöm ta Soe Vih , ka Soe Vih pamëh se keh hikta teß vanon manih pa teß Soe Vih vëh nöm to pënton voh manih pemöm , a , eöm se nat va em manih pan , a teß pamëh to kon en po kamis apuh manuh po suraß ësës tamoaan .
48001010	Eöm koman va nem nih pa soe nöß to vavatvus noß ? Eöm kës to koman va nem manih pan , eöß to kehkeh noß a napan se vaeö ka neoß ? Ahik , eöß se vavaeö e Sosoenën . Eöm koman nem pan , eöß to kehkeh vamanman noß a napan , ha ? Eöß se keh kikis avoeß e noß pa vamanman a napan , a , eöß hikta onöt noß a tavus e vamomhë pe Ieesuß Kristo .
48001011	Kën kea peöß , eöm se inan vavih rakah va nem manih pan , a Soe Vih vaßih nöß to vavaasis a noß neöm sih , no a hikta teß to nok voh .
48001012	A Soe Vih pamëh no a hikta pah teß to heß voh a neoß , keß , to vavaasis voh a neoß köß vavaasis noß , ahik , e Ieesuß Kristo koman voh ivëh , to vataare a neoß pa Soe Vih pamëh .
48001013	Eöm to tënan vahik voh em pa ma taateß moaan peöß . Eöß a teß to vavatet voh noß o vaman po Jiuß . Eöß to hat rakah voh ke noß po kum teß varih to vaman ne e Ieesuß , paröß kehkeh miröß vahik voh e noß po kum pamëh .
48001014	Eöß to kikis rakah voh e noß pa vatet a taateß pa kën sipuneoß varih o Jiuß . Ka taateß nöß to nonok voh noß , to vataare e non peöß to teß oah e noß po upöm Jiuß sesekaß to teß va ne manih peöß .
48001015	Ivëhkëk , e Sosoenën to koman e non pa vateeraß in e Koaß peß manih peöß . Eß ivaßih , o kokoman vamatop peß manih peöß , e sinaß he meß avoeß voh e non pa vahuh a neoß . Eß to vateß en peöß , marën a vatvus a Soe Vih va pe Ieesuß manih po teß varih to hikta teß ne pan ee ro Jiuß . Eöß to hikta vih onöt noß pan , e Sosoenën se iu a no neoß , ivëhkëk , eß to iu avoeß e non peöß . Ivëh , keß vateß en peöß pa nok a kiu peß . E Sosoenën to vateeraß voh ka neöß e Koaß peß , ivëh , köß hikta hi ta meh teß , pan eß se vavaasis a neöß .
48001016	
48001017	Eöß to hikta nö voh manuh Jerusalëm pa ep po teß varih to tavus aposol momoaan voh ka neoß . Ahik , eöß to nönö nö voh noß nën , paröß teß ateß momoaan noß pa moeh upin va Arebiaß . Eöß to teß noß nën , paröß hah eöß manuh pa vöön va Damaskas .
48001018	O kukön kirismas to oah ee , köß nö eoß Jerusalëm pa nö nanat e Pitaß , kemöm teß vaßpeh em po havun me ro tönim poen .
48001019	Eöß to teß noß nën , paröß hikta ep in ta meh aposol . Eöß to ep varoe in e Jëmis kea pe Topoan .
48001020	E Sosoenën to nat e non pa ma tah nöß to kiun ka nös neöm po kiun peöß , to hikta teß non o piuk .
48001021	Ko vasuksuk nöß to këh a vöön va Jerusalëm , paröß nö eoß pa poa ö muhin varih , Siriaß me Silisiaß .
48001022	Manih pa tëëm pamëh , pa muhin va Jiutiaß no a ma kum teß varih to vaman ne e Ieesuß Kristo , to hikta nat vi ka ne neoß .
48001023	Ee to pënton varoe ne a ma soe me a taateß nöß to nonok voh noß . Moaan voh , nee to nat va ne manih pan , eöß a teß to ipip vamët voh noß raoe . Ivëhkëk , kuru nöß to vavaasis noß a Soe Vih va po vaman vëh nöß to rës voh noß , paröß pupunöß noß pa miröß .
48001024	A ma kum teß varih to vaman ne e Ieesuß Kristo , to tënan a soe va pa ma tah ne Sosoenën to nok keß tavus manih peöß , ee to kë rakah ee pa ëhnan e Sosoenën .
48002001	O havun me ro tanaß kirismas to oah ee , köß hah eoß manuh Jerusalëm poß Banabas . Eöß to kon e Taëtus , keß nö vaßpeh me en pemöm .
48002002	Eöß to nö nën , suk e Sosoenën to vataare a möm pan , eöß se nö manuh Jerusalëm , paröß vaato aven me ra napan varih to vovoh ne po vaman nën . Eöß to soe keoß po teß varih to vovoh ne manih pee pa Soe Vih vëh , nöß to vavaasis noß a napan varih to hikta teß ne pan ee ro Jiuß . Eöß to koman noß pan , a kiu nöß to nonok voh noß , me a ma kiu nöß to nonok noß kuru , ee tomeß ro akuk ee .
48002003	E Taëtus to teß vaßpeh me voh e non peöß , keßeß koman to hikta teß non pan , eß a to Jiuß , ahik , eß a teß va Grik . Ivëh , nee to hikta pe suk voh a ö kokoaan peß . Ivëhkëk , a nap apaßpuh varih Jerusalëm to öt va e peß manih pa teß va po vaman to vaman non e Ieesuß . Ivëh , ka hikta soe to teß non to soe non pan , emöm se pe a ö kokoaan pe . Ahik rakah ! Ivëhkëk , a napan varih to vovoh ne po kum manih Jerusalëm to öt va ee peß manih pa teß pe Kristo , vamanih pa meh teß kikiu pee .
48002004	Oman , emöm to vavasoe suk e nem pa tah pamëh , suk ataeah , eß to teß non o teß to piuk ka möm pan , ee ra ma kea pemöm . Pare hop maß manih po kum vahutët pemöm . Ee to aven hop maß manih po kum pemöm . Ee to nö va maß manih po teß epep aven . Ee to kehkeh ep ne pa vih vëh ne Ieesuß Kristo to heß a möm . Eße to iu nohnoh e ne pea manih pa ma taateß po Jiuß . Pare iu rakah ne pan , emöm se pe a ö kokoaan pe Taëtus .
48002005	Ivëhkëk , emöm to hikta vaonöt a soe pee . Ahik , emöm to iu nem pan a Soe Vih man se nat non panih . Ka soe man pamëh nemöm to vavaasis a ne neöm , pan eöm se vaman a soe pamëh , keß teß tamoaan me a non neöm .
48002006	Ka napan varih to koman ne pan , ee a nap susunön pa ma kum teß varih to vaman ne e Sosoenën , ee to hikta teß me ne ta soe vaonöt va pa vasuß pet ta meh ö soe manih pa Soe Vih man vëh , nöß to vavaasis noß . Ka manih po kokoman koman peöß , me manih po iniinan pe Sosoenën , a napan kurus to vatoe e ne .
48002007	Ivëhkëk , a nap susunön poë varih to ep va e ne manih pan , e Sosoenën to taß a neoß a vavaasis a Soe Vih pe Kristo , manih po teß varih to hikta teß ne pan ee ro Jiuß . Vamanih pa ö neß to heß vavoh e Pitaß a kiu va pa vatvus a Soe Vih pe Kristo , manih pa napan va Israël .
48002008	Manih po kikis pe Sosoenën neß to heß en pe Pitaß po kikis va pa nok a kiu aposol manih pa napan va Israël . Eß to heß me en peöß po kikis va pa nok a kiu aposol manih topniira napan varih to hikta teß ne pan ee ro Jiuß .
48002009	A napan to ep va i ne e Jëmis , pen Pitaß , ke Jon vamanih po teß sunön va po kum pee . Ko poen no a kukön teß poë varih to nat vahik va ee manih pan , e Sosoenën to vavih a möm pa ö neß to heß a möm a kiu va pa vatvus a Soe Vih , pare vaöt koren me ee pemöm poß Banabas , ee to vataare ee pa napan kurus pan , ee to vaonöt ee pa kiu ne Sosoenën to heß a möm . Kee öt a möm , pare nok a möm kemöm tavus em a poa kea rakah pee . Kemöm kurus vaonöt em pa soe to soe va non manih pan , “ Emöm poß Banabas se kiu nem pa vavaasis a Soe Vih manih pa napan varih to hikta teß ne pan ee ro Jiuß . Ke Jëmis pen Pitaß , ivarih se kiu ne pa vatvus a Soe Vih manih pa napan va Israël .
48002010	Ka paeh ro ko a soe nee to soe ka möm , to soe va non manih pan , “ Emöm to iu nem a ö nöm se nok a kiu va pa vaßaus a nap arus , a nap arus poë varih to teß ne komön o kum pemöm . ” Moaan voh nöß to teß vaeö rakah voh e noß pa nok a kiu pamëh . Kuru me , nöß to teß eh avoeß e noß pa nok a kiu pamëh . ”
48002011	Vasuksuk ne Pitaß to vos maß manih pa vöön va Antiök , köß ves rakah noß manih pa mataneah , paröß sisiröß noß eah . Suk ataeah , eß to nonok non a taateß to hikta teß vih non .
48002012	E Pitaß to vos vovoh voh manuh Antiök , pareß vavaëën me e non pa napan varih to hikta teß ne pan ee ro Jiuß . Ivëhkëk , e Jëmis to vanö a ma to Jiuß varih to vavatet vakis ne sih a taateß va pa pe a ö kokoaan pa teß , kee nö pare tavus manuh Antiök . Ee to tavus nën , ke Pitaß ep i raoe , pareß naöp ko taki këh en pa napan varih to hikta teß ne pan ee ro Jiuß , pareß hikta teß vaßpeh hah me non raoe , pareß koe en pa vaëën me ra napan poë varih .
48002013	Ivëh , ko upöm Jiuß vatet me ee pa taateß mokoß rivon pe Pitaß . A taateß mokoß rivon pe Pitaß me ro upöm Jiuß to rëh hop pet en maß pe Banabas .
48002014	Eöß to ep in a tah nee to nonok ne , to hikta vatet non a soe man va pa Soe Vih . Ivëh , köß sun manih pa matëëre paröß soe ke Pitaß pan , “ Pitaß , eën a to Jiuß . Ivëhkëk , eën to vavatet nom a taateß va pa vaëën me ra napan varih to hikta teß ne pan ee ro Jiuß . Vahvanih kën eh rakah ov eom pa napan poë varih , ko kehkeh e nom pee pa vatet o vavaasis pa napan va Israël ?
48002015	Oman , ea ra napan va Israël , para nat vavih e no pa ma taateß pe Sosoenën . Ea to hikta tavus voh manih pa napan varih to hikta teß ne pan ee ro Jiuß . A napan poë varih to hikta vavatet ne a ma taateß pe Sosoenën . Ahik rakah !
48002016	Ivëhkëk , ea to nat e no , pe Sosoenën to hikta koman tiroëß non o teß varih to vavatet ne sih o Vavaasis pe Mosës , neß se pokaß raoe o teß totoopin manih po epep peß , ahik , o teß varoe varih to vaman ne e Ieesuß Kristo , ne Sosoenën se pokaß raoe o teß totoopin . Ea me to vaman voh ee pe Ieesuß Kristo , suk ataeah , ea to nat e no peß a hanan varoe pamëh ne Sosoenën se pokaß suk a ra a nap totoopin manih po epep peß . Pareß hikta teß non pan , a taateß va pa vatet o Vavaasis pe Mosës . Suk ataeah , ahikta pah teß to antoen non a vatet vavih rakah o Vavaasis pe Mosës , ke Sosoenën pokaß poan a teß totoopin .
48002017	Ko poen ne ea a napan va Israël to vatet a hanan va pa vaman e Ieesuß Kristo , ea to tavus ee o teß ne Sosoenën se pokaß o teß totoopin manih po epep peß . A ma pah to Jiuß to koman ne pan , ea a napan va pa nok vatëh a ma taateß hat vamanih po teß varih to hikta teß ne pan ee ro Jiuß . Suk ataeah , ea to hikta vavatet hah no a ma taateß po Jiuß . Ea onöt kës e no pa soe pan , e Ieesuß Kristo koman to vatvus voh a taateß hat , suk ea to hikta vavatet avoeß no a ma taateß po Jiuß , ha ? Ahik rakah ! Ea to hikta onöt no a soe va nën .
48002018	Ivëhkëk , eöß se keh hah eoß manuh pa vatet o Vavaasis pe Mosës , nöß to koe voh , eß to vataare rakah e non peöß to pënton varo eoß pa vatet e Ieesuß .
48002019	Moaan rakah voh ne eöß to punöß eoß pa vatet vavih o Vavaasis pe Mosës , suk a ö ne Sosoenën se vaeö me a neoß . Ivëhkëk , ahik . Ka manih po Vavaasis pamëh , eöß to teß va e noß manih pa teß to mët voh en . Ka manih pa hanan va po vaman nöß to teß noß pa vatet o iu pe Sosoenën . Eß to teß va non manih pan , ee to vahan a neoß pa kuruse , köß mët vaßpeh me e Ieesuß Kristo . Eöß to kon eoß po toßtoß voon , paröß hikta nonok hah noß a ma tah nöß to nonok moaan voh noß . Ahik . E Ieesuß Kristo to teß toßtoß tamoaan non manih pa komaneoß . Ka kuru vaßih nöß to nonok noß a ma moeh tah , me a ma kiu manih po oeh vëh . Ee a ma tah nöß to nonok noß manih pa hanan va pa vaman e Koaß pe Sosoenën . Eß to iu rakah a non neoß , pareß mët suk a neoß manih pa kuruse , eß marën a kon a tasun peöß pa mët .
48002020	
48002021	Eöß to hikta iu nok noß a ö no ururuan pe Sosoenën se tavus vamanih pa siß tah pinpiun . Ivëh , ko Vavaasis pe Mosës se keh antoen e non pa nok a ra , ka tavus kurus ee o teß varih ne Sosoenën se pokaß a ra o teß totoopin manih po epep peß , a , a mët pe Ieesuß Kristo se teß va e non manih pa tah akuk .
48003001	Ke eöm varih a napan va Galesiaß , eöm o papön rakah . Emöm to soe vamaaka rakah ke voh em peöm pa pusun in a mët pe Ieesuß Kristo manih pa kuruse . Eteh to nok a neöm , ka ma kokoman peöm nun ?
48003002	Eöß to kehkeh hi a no neöm a siß pah tah , eöm kon vah vavoh in a Tuvuh Vasioß nih ? Eöm kon koe kës voh a Tuvuh Vasioß manih pa ö nöm to vavatet nem o Vavaasis pe Mosës ? Ahik rakah ! Eöm to kon koe a Tuvuh Vasioß manih pa ö nöm to pënton a Soe Vih paröm vaman a soe pamëh .
48003003	Eöm papön vahik kov em eh ? Eöm to taneo voh maß o toßtoß voon peöm manih po kikis pa Tuvuh Vasioß . Vahvanih köm kehkeh vavih oah e nem po toßtoß pamëh manih po kikis koman peöm ?
48003004	Moaan voh no a ma punis apuh varih to tavus voh ee peöm , suk eöm to tavus o teß va po vaman . Eöß koman to hikta koman rakah noß pan , eöm se teß akuk a ma punis poë varih .
48003005	E Sosoenën heß kës voh a neöm a Tuvuh Vasioß , pareß nok a ma tah vatoksean manih topnineöm , suk eöm to vavatet nem o Vavaasis pe Mosës ? Ahik rakah , eß to nok vavoh nën , suk eöm to pënton a Soe Vih paröm vaman a soe pamëh .
48003006	O Puk pe Sosoenën to teß non a soe to soe non pan , “ E Abraham to tënan voh a soe pe Sosoenën , pareß vaman a soe pamëh . Ivëh ne Sosoenën to pokaß suk voh poan a teß totoopin . ”
48003007	Ivëh , köm se nat vavih rakah va nem manih pan , o pus koaß vamaman rakah pe Abraham ivarih , o teß to tënan a soe pe Sosoenën , pare vaman ne a soe pamëh .
48003008	Moaan rakah voh ne Sosoenën to nat va e non manih pan , amot neß se pokaß a napan varih to hikta teß ne pan ee ro Jiuß o teß totoopin , suk ee se vaman pet ee pa Soe Vih . Ivëh , ne Sosoenën to vatvus suk voh a Soe Vih peß manih pe Abraham . O Puk pe Sosoenën to soe va non manih pan , “ Manih pën , ne Sosoenën se vavih a ma napan kurus . ”
48003009	E Abraham to vaman voh e Sosoenën , ke Sosoenën vavih en peß . Keß teß me va e non manih pa napan varih to teß me ne o vaman manih pe Sosoenën , e Sosoenën se tapui me en pee .
48003010	Ivëhkëk , e Sosoenën se vateen rakah en po teß varih to koman ne pan , a taateß va pa vatet o Vavaasis pe Mosës to antoen e non pa nok raoe , kee tavus ee o teß totoopin manih pa matan e Sosoenën . Suk ataeah , o Puk pe Sosoenën to soe va non manih pan , “ Ta pah teß se keh hikta vavatet vavih non a ma soe kurus varih , to pet ne manih po Vavaasis pe Mosës , Keß se kon en po kamis . ”
48003011	Ka meh soe me to kiun non manih po Puk pe Sosoenën to soe non pan , “ A napan varih to vaman ne e Sosoenën , e Sosoenën se pokaß en pee o teß totoopin . Kee se teß toßtoß tamoaan e ne . ” Ivëh , ka soe pamëh to vataare rakah e non pea , pa hikta pah teß to antoen non a teß totoopin manih po epep pe Sosoenën , pö neß se vavatet vaviß non o Vavaasis pe Mosës .
48003012	Ivëhkëk , a teß se keh vavatet vaviß non o Vavaasis pe Mosës , eß to hikta han non manih po vaßaus pe Sosoenën . Ivëhpëhkëk eß se posean e non pa nok a tah no o Vavaasis pe Mosës to sosoe non . Ivëh , no o Puk pe Sosoenën to soe suk va non manih pan , “ A teß vëh to vavatet vavih non a ma soe kurus varih po Vavaasis pe Mosës , o Vavaasis pamëh se matop vavih tamoaan e non pa pop peß . ”
48003013	O Vavaasis pe Mosës to soe va non manih pan , ea kurus rakah varih a napan , ea to hikta vavatet no sih a soe va po Vavaasis pe Mosës . Ivëh , ne Sosoenën se vateen suk a ra pa hat . Ivëhkëk , a teß vëh se voen hah a ra , ivëh e Ieesuß Kristo , eß to kon en pa tasun pea , pa ö ne Sosoenën to vateß en peß pa ma hat pea manih pa kuruse . Suk ataeah , o Puk pe Sosoenën to soe va non manih pan , “ A napan kurus varih to nohtöön ne po naon , ne Sosoenën se vateß en pee pa hat . ”
48003014	E Sosoenën to nok voh o vatompoan vamomoaan peß pen e Abraham , pareß soe ke poan , pan eß se tapui a ma napan kurus varih to teß ne po oeh . Manih pa kiu vëh ne Ieesuß Kristo to nok voh , ne Sosoenën to nok o vatompoan voon peß manih po teß varih to hikta teß ne pan ee ro Jiuß . Ivëh , ke ea kurus varih to vaman no e Ieesuß , ea se kon ee pa Tuvuh Vasioß vamanih pa ö ne Sosoenën to soe vaman vavoh .
48003015	Kën kea , kuru nöß to vavaato suk noß a taateß pea ra napan . Ta pah teß se koman non pan , eß se mët en , pareß kiun a soe va pa ö neß se ki vah va in a ma tah peß manih po pus koaß peß . Ivëh , ka soe neß to nok me a meh teß se tavus va en manih po vatompoan neß to nok pen a teß pamëh . Ahikta pah teß to antoen non a vatok pet na ta meh soe manih pa soe vaman ne Sosoenën to heß voh maß . Ahikta meh teß to antoen non a panih a soe vaman pamëh .
48003016	Moaan voh ne Sosoenën to nok voh a soe vaman peß to soe non pan , amot no a ma moeh tah vihvih se tavus ee maß . Ka soe vaman pamëh ne Sosoenën to nok voh manih pe Abraham , me e supnaiß peß vëh to meß avoeß e non pa tavus maß . O Puk pe Sosoenën to hikta sosoe suk voh non a kën supnaiß peo peß . Ahik , eß to sosoe varoe suk voh non a paeh a supnaiß ro peß , ivëh , e Ieesuß Kristo .
48003017	Ka pusun in a soe peöß to teß va non manih . Moaan voh ne Sosoenën to nok o vatompoan peß pen Abraham . Ko poen no 430 kirismas to oah , ko Vavaasis pe Mosës pah tavus poß maß . O Vavaasis pamëh to hikta antoen non a vahik o vatompoan vëh ne Sosoenën to nok voh , pareß hikta onöt me non a vahik a soe vaman vëh ne Sosoenën to nok voh .
48003018	Ea se keh vavatet rakah no o Vavaasis ne Mosës to heß voh a ra , marën a ö na se kon a ma tah ne Sosoenën to vaneah voh a ra , a , ea to hikta antoen no a kon koe manih pa taateß va pa soe vaman . Ivëhkëk , ea to nat e no pe Sosoenën to nok voh a soe vaman peß , pan eß se heß koe ka maß ra , a ma tah poë varih manih pe supnaiß pe Abraham vëh , e Ieesuß .
48003019	Eß se keh teß va non nën , ataeah poß no Vavaasis pe Mosës to teß suk non ? Eß to teß va non manih pan , e Sosoenën to iu non a pusun in a taateß hat se tavus vamaaka , ivëh , ko vasuksuk in a ö neß to heß vahik en pa soe vaman peß , e Sosoenën to heß me en po Vavaasis peß . Eß to iu non pan , o Vavaasis peß se teß non ko antoen po poen no e supnaiß pe Abraham se tavus maß . Moaan voh ne Sosoenën to soe vaman voh en pan , eß se heß a ma tah kurus peß manih pe koaß pamëh . E Sosoenën to heß voh a ma Vavaasis peß manih po ankeroß , kee vatvus a ma Vavaasis poë varih manih pa teß vatopnin vëh , e Mosës . Ke Mosës heß pet en pea .
48003020	Ivëhkëk , a teß vatopnin to hikta teß me non ta kiu pa ö no a pah teß ro se keh teß non , ke Sosoenën varoe ko a pah teß to teß non .
48003021	Eöß se poß soe vahvanih , o Vavaasis ne Sosoenën to heß voh e Mosës antoen kës e non pa vakihat me a soe vaman vëh ne Sosoenën to heß voh e Abraham ? Ahik rakah ! E Sosoenën to hikta heß voh a ra o Vavaasis pe Mosës , pan eß se heß a ra o toßtoß tamoaan . Me a taateß va pa vatet o Vavaasis pamëh , eß me to hikta antoen non a nok a ra , ka tavus o teß totoopin manih po epep pe Sosoenën .
48003022	Ivëh , no Puk pe Sosoenën to soe suk ka rora pan , a taateß hat to nohnoh voh en pa napan kurus to teß ne manih po oeh vëh , kee hikta onöt ne a vatet vahik a ma soe va po Vavaasis pe Mosës . Ivëh , ne Sosoenën to soe vaman suk voh pan , etereh to vaman ne e Ieesuß Kristo , ee se kon ee pa Tuvuh Vasioß .
48003023	Moaan voh , no a taateß vaman to hikta tavus avoeß non maß , ko Vavaasis pe Mosës iu matop kurus e non pea . Ea to teß va no manih po teß nohnoh , keß öök na po poen no a taateß vaman se tavus vamaaka maß , ka vaman a teß vëh se nö maß pa hehe a ra .
48003024	O Vavaasis pe Mosës to teß va non manih pa teß to ut ka rora , pareß vovoh ka rora , keß öök na po poen ne Ieesuß Kristo se nö maß . Ka vaman eah . Ke Sosoenën pokaß en pea a nap totoopin manih pa epep peß .
48003025	Ka kuru vaßih no a taateß vaman e Ieesuß Kristo to tavus vamaaka en manih pea , ka vaman ee peß , para hikta teß hah no manih pa teß vëh to ut voh ka rora sih , ivëh o Vavaasis pe Mosës .
48003026	Eöm varih a napan to vaman voh e Ieesuß Kristo , paröm vatös me eah . Eöm to tavus em o pus koaß pe Sosoenën .
48003027	Po poen nee to pupui a neöm manih pe Ieesuß Kristo , eß to teß va non manih pan , eöm to vatös me em peß . Ka vatös peöm ke Kristo , eß to vatoe va e non manih pan , eöm to kon em pa taateß voon pe Kristo vamanih pa teß to ohop o ohop voon peß .
48003028	Ka manih pa napan varih to vaman ne Ieesuß Kristo , a hikta tah to ki vakëh non raoe , kee hikta teß hah ne o Jiuß me o teß varih to hikta teß ne pan ee ro Jiuß . Ee hikta teß hah ne o teß kikiu akuk , me o teß varih to teß vavih ne . Ee me to hikta teß va ne manih po köövo , me ro voe . Ee to vatös me voh e Ieesuß Kristo , pare tavus paeh ee .
48003029	Eöm se keh teß nem manih po kum pe Ieesuß Kristo , eöm to tavus rakah em o pus koaß pe Abraham . Ke eöm rakah kuru o teß poë varih se kon akuk a ma tah ne Sosoenën to soe vaman ke voh e Abraham .
48004001	Ivëh , köß se soe keoß peöm pa tah vaßih , a pah voe se keh teß me non ta pah koaß peß , amot ne koaß pamëh se kon en pa ma moeh tah kurus peß . Eß to teß va non manih pan , a ma moeh tah kurus poë varih to teß e nee a ma tah pe koaß . Ivëhkëk , o poen ne koaß pamëh to teß sekaß non , eß to teß va non manih pa teß kikiu akuk pe tamaneah .
48004002	Ko poen neß to teß non a koaß , eß se ta rakah non o teß varih to matop ne poë , me ra ma teß susun , keß se onöt po poen ne tamaneah to soe voh .
48004003	Ea me to teß akuk va e no nën . Moaan voh ne ea to teß voh no manih po Vavaasis pe Mosës , ko Vavaasis pamëh matop voh a rora sih . Ka teß va no manih po siß koaß sosoneß , para teß va e no manih po teß kikiu akuk varih to kiu ne manih pa ma taateß va pa ma kum varih to teß ne manih po oeh vëh .
48004004	Ivëhkëk , o poen ne Sosoenën to vamatop voh pan , eß se vanö maß e Koaß Oeteß peß , ka köövo vahuh poan . Keß teß en paan o Vavaasis pe Mosës .
48004005	E Sosoenën to nok a tah vaßih , marën e Koaß pamëh se voen taneß hah a ra a napan to teß no paan o Vavaasis pe Mosës . Ke Sosoenën nök a ra , ka tavus o pus koaß vamanman peß .
48004006	Kuru ne ea to teß no o pus koaß pe Sosoenën , ke Sosoenën vanö maß a Tuvuh pe Koaß Oeteß peß manih po toßtoß pea . Ka Tuvuh pamëh to nok a ra , ka ook va ee na manih pe Sosoenën . “ Tamön , Tamön ” .
48004007	Ivëh , ka kuru vaßih , ne ea to hikta teß hah no pan , ea o teß kikiu akuk . Ahik , ea to tavus ee o pus koaß pe Sosoenën . Ea se keh teß no o pus koaß pe Sosoenën , ea se kon taneß ee pa ma tah vihvih neß to vamatop keon voh ka ra .
48004008	Moaan voh nöm to hikta nat nem pe Sosoenën , paröm teß va e nem manih po teß kikiu akuk manih po tah varih to hikta teß ne pan , ee ro sosoenën vamaman .
48004009	Ivëh , ka kuru vaßih nöm to nat em pe Sosoenën vamaman . Ke Sosoenën nat e non peöm . Keß teß vah va poß non nih , köm tarih hah em manuh pa ma taateß tekö va pa ma kum teß varih to teß ne manih po oeh vëh ? A ma kum poë varih to hikta onöt ne a vatotoopin a neöm manih pa matan e Sosoenën .
48004010	A ma tamoaan nöm to koman vaviß e nem pa vatet a ma vavaasis vamoaan varih , a taateß va pa ma poen apaßpuh , me a ma taateß va pa ma sivö voon me a ma poen apaßpuh vatötönun va pa ö na to vaphan na po meoh Kirismas .
48004011	Eöß to koman noß a ma taateß poë varih , paröß nanaöp rakah me e noß peöm . A ma kiu varih nöß to nok voh topnineöm , tomeß ro akuk ee .
48004012	Kën kea , moaan voh nöß to teß vavoh e noß manih peöm , ivëh , nöß to hin vakis suk rakah e noß peöm se tavus vamanih peöß , eöß to këh vöh maß a ma tah va po Vavaasis pe Mosës varih to nohnoh voh a ne neöß . Moaan voh ne eöß koman to këh voh maß o Vavaasis pamëh , paröß teß va noß manih peöm o teß varih to hikta teß nem pan eöm ro Jiuß . Ka manih pa ma poen poë varih nöm to hikta nok voh ta pah hat manih peöß , pa ö ne eöß to vavaasis voh a noß neöm a Soe Vih .
48004013	Suk ataeah , eöm to nat e nem peöß to teß me noß o kamis manih pa sionineoß , paröß vovoh voh eoß nös manem peöm , ko vatvus momoaan a Soe Vih manih peöm .
48004014	A sionineoß to sunë . Ka tah pamëh tomeß heß kokoman a neöm köm koman em pan , eöm se heß tonun em peöß . Ivëhkëk , eöm to hikta heß tonun a neoß , paröm hikta tetekö nem pa teß vaßpeh me a neoß . Ahik , eöm to öt em peöß . Vamanih pa ö nöm to öt va in a pah ankeroß pe Sosoenën , keß eöm to öt e Ieesuß Kristo .
48004015	Manih po poen pamëh ne eöm to haraß rakah em po vaeö manih pa ma kokoman peöm , paröm vih ke nem peöß . Ivëhkëk , o vaeö pamëh teß poß non nih kuru ? Eöß to soe vamaman rakah keoß peöm , manih po poen pamëh neöm to teß rakah me e nem po iu apuh va pa vaßaus a neoß . Ivëh , köm se keh onöt e nem , köm të a ma tök matëëneöm , paröm heß em peöß .
48004016	Eß teß vahvapoß non nih , köß vavatvus noß a Soe man manih peöm , köm tënan a soe pamëh , ko vakihat hah me em peöß ?
48004017	Pënton poß öm , o teß varih to kiu vëhvaß rakah ne pa vamanman a neöm , eß to hat ov e non peöm pa vatet o iu pee . Ee to kehkeh rëh hah e ne peöm , pan eöm se tarih hah këh a möm , paröm vatet o iu pee . Paröm iu raoe .
48004018	Eöß se keh nö ro eoß nös peöm , paröß teß vaßpeh me a noß neöm , ivëh , ka ma pah teß se keh nö maß peöm , pare vamanman a no neöm , eß to teß vih e non pa ö no a ma taateß po teß poë varih se keh teß totoopin ne .
48004019	Suk ataeah , pus koaß peöß , eöß to haraß noß o kamis to apuh va non manih po kamis vëh ne köövo to haraß e koaß pö neß to kehkeh vahuh non . Eöß to anoeh avoeß rakah e noß pan , eöm se tavus kurus o pus koaß pe Sosoenën , paröm vatet rakah o iu peß . Vamanih pa ö ne Ieesuß to tavus vavoh e Koaß pe Sosoenën , pareß vatet rakah en po iu peß .
48004020	Eöß to tamak rakah , peöß to hikta teß vaßpeh me a noß neöm . Eöß se keh teß vaßpeh me a noß neöm kuru , eöß to onöt e noß pa soe ka neöm ta ma soe vih . Eöß to pah kokoman vörep e noß peöm , paröß hikta nat noß , eöß se vaßaus vah va ka neöm nih .
48004021	A ma upöm peöm to iu teß avoeß e ne manih paan o Vavaasis pe Mosës . Soe ka neoß öm , eöm inan kës voh em pa soe to kiun non po Vavaasis pe Mosës , ha ?
48004022	O Puk pe Sosoenën to soe non pan , e Abraham to teß me non a poa koaß oeteß . E köövo kikiu akuk pe Saraß vëh e Hagaß to vahuh a paeh , ke köövo taihan vëh e Saraß to vahuh a meh .
48004023	E koaß vëh ne köövo kikiu akuk to vahuh , eß to tavus manih pa hanan va po vaen . Ivëhkëk , e koaß vëh ne köövo taihan to vahuh , eß e koaß soe pe Sosoenën neß to heß voh pe Abraham .
48004024	A soe vapipinoß to teß non manih po vahutët pamëh to teß va non manih pan , a poa köövo to sun suk ne o pöök vutompoan to teß topnin non e Sosoenën pen a napan . E Hagaß to vëknöm non o vatompoan ne Sosoenën to nok voh pen e Mosës me ra napan va Israël , manuh pa tope Saënaëß . Amot no pus koaß peß se vëknöm ne o teß varih to teß ne paan o vatompoan pamëh . Ivëh , nee to tavus suk voh o teß kikiu akuk .
48004025	E Hagaß to vëknöm non o vatompoan vëh to tanok voh manuh Tope Saënaëß pa muhin va Arebiaß . Kuru no a napan to teß ne manuh Jerusalëm , ee to teß va ne manih po teß kikiu akuk . Suk ataeah , ee to vavatet ne o Vavaasis pe Mosës .
48004026	Ivëhkëk , a meh Jerusalëm to teß non manuh pa vöön va kin . Ke köövo taihan vëh e Saraß , to vëknöm non a Jerusalëm , a vöön vöh kin , ko koaß va pa vöön va kin pamëh ee ro taihan . Suk ataeah , ee to hikta vavatet ne o Vavaasis pe Mosës . Ivëh , ka vöön pamëh to teß va non manih pan , eß e sinëëro teß varih to teß me ne o vaman .
48004027	Ivëh , ka soe to kiun non manih po Puk pe Sosoenën to soe non pan , “ Vaeö rakah ah , Jerusalëm , eën to teß va nom manih pe köövo hikta kokon koaß . Taneo ah , pa vaëhëh me o vaeö . Eën to hikta haraß nom o kamis vëh , Ivëhkëk , eën se kokon o koaß peo rakah . Ee se peo oah e ne po koaß ,
48004028	Kën kea peöß , eöm kurus varih , eöm o pus koaß pe Sosoenën , suk ataeah , eöm to tavus va em manih pa ö ne Aësak e koaß pe Abraham to tavus vavoh . E Sosoenën to nok voh a soe vaman peß manih pe Abraham , ke Aësak tavus poß .
48004029	Ivëhkëk , manih po poen pamëh ne koaß vëh to tavus pe köövo kikiu akuk pe Abraham , to vakihat me e non pe koaß vëh ne köövo taihan to vahuh . E koaß pamëh ne Sosoenën to nok suk voh a soe vaman peß manih pe Abraham . Ka kuru vaßih , no a taateß vakihat to tatavus avoeß e non manih pa poa koaß poë varih . Ivëh , ka kuru vaßih , no koaß varih to tavus pa hanan va po vaen to vakihat tamoaan me e ne po koaß varih to tavus manih po kikis pa Tuvuh pe Sosoenën , ko koaß poë varih , ivarih , ea o teß va po vaman .
48004030	O Puk pe Sosoenën teß me non a soe taeah ? Eß to teß me non a soe vaßih , “ Veo e köövo kikiu akuk pën me e koaß peß , suk ataeah , e koaß pamëh to hikta onöt non , Ea to nat e no po Puk pe Sosoenën to soe va non manih pan .
48004031	Kën kea , ea to nat vavih e no pea to hikta teß no pan , ea o pus koaß pe köövo kikiu akuk , to teß no paan o Vavaasis pe Mosës , ahik , ea to nat e no pea ro pus koaß pe köövo taihan , ea to teß va no manih po teß totoopin manih pa matan e Sosoenën , suk ataeah , ea o teß va po vaman .
48005001	Kuru na to taihan ee . Suk ataeah , e Ieesuß Kristo to kon taneß hah a ra manih po Vavaasis pe Mosës . Ivëh , köß iu noß a ö nöm se sun vakis rakah , paröm nat nem hah manuh po Vavaasis pe Mosës . Eöm tomeß tavus hah em o teß nohnoh manih po Vavaasis pamëh .
48005002	Pënton vavih öm . Eöß e Pöl , eöß to sosoe ka noß neöm pan , eöm se keh iu avoeß e nem pa vatet o Vavaasis pe Mosës , manih pa pe a ö kokoaan vëh to teß non manih pa ma sionineöm , e Ieesuß Kristo to hikta onöt non a vaßaus a neöm .
48005003	Eöß to sosoe vaënpan hah a noß neöm , eöm se keh vaonöt këm manih pa pe a ma ö kokoaan peöm . A , eöm se vatet vavih rakah a ma Vavaasis kurus .
48005004	Eöm se keh koman nem pan , eöm se vavatet nem o Vavaasis pe Mosës ke Sosoenën pokaß a neöm o teß totoopin manih po epep peß , eöm to heß tonun em pe Ieesuß Kristo . A , eöm koman to tavus këh em po ururuan pe Sosoenën .
48005005	Ivëhkëk , manih po kikis pa Tuvuh Vasioß , ea to nat e no pe Sosoenën se pokaß en pea o teß totoopin , kuru me amot , suk ea to vaman no e Kristo .
48005006	O poen poanheh ne ea to vahoß rakah o vaman pea manih pe Ieesuß Kristo , ka taateß va pa pe , me a taateß va pa hikta pe a ö kokoaan vëh , eß a tah akuk manih po epep pe Sosoenën . Ivëhkëk , a taateß vëh , a taateß vaman e Ieesuß Kristo , eß a taateß pamëh to kunkuin non o vaman pea , ka iu rakah no e Sosoenën me ro upöm teß .
48005007	Moaan voh nöm to tavus a napan pe Ieesuß Kristo , paröm suksuk vavih rakah e nem pa ma taateß totoopin peß . Ivëhkëk , eteh to sunpip a neöm , köm hikta vavatet hah nem o vavaasis va pa soe man ?
48005008	O vavaasis taeoh nöm to vavatet nem kuru , eß o vavaasis ko pamëh to hikta taneß non maß manuh pe Sosoenën to vaoe a no neöm .
48005009	Eß to teß non a soe vapipinoß to soe va non manih pan , “ A siß ö is soneß na se ru manih po praoaß ko hovën o praoaß , keß sup ko nok a peret . ”
48005010	Eöß to soe vamaman rakah keoß peöm , e Sunön se vaßaus en peöm , köm vatet em po vavaasis peöß , paröm hikta onöt nem vatet to meoh vavaasis . Eöß to hikta nat noß peteh to vavanun non a ma kokoman peöm , ivëhkëk , koe a koman a teß pamëh to nonok va non nën . E Sosoenën se vakmis en pa teß pamëh , suk a ma vavaasis piuk peß .
48005011	Oman kën kea , eöß to hikta vavaasis noß pan , a napan se pe a ma ö kokoaan varih to teß ne pa ma sioniire . Ahik , eöß se keh vavaasis noß a taateß pamëh , vahvapoßnih , ka napan va Israël vövöknah avoeß e ne peöß ? Eöß se keh vavaasis avoeß e noß peöm pa pe a ma ö kokoaan , a , a soe nöß to vavaasis suk noß a mët pe Kristo to hikta onöt non a vaharaß vahat a ma kokoman pa napan va Israël .
48005012	A napan varih to vavanun ne a ma kokoman peöm , eöß to iu noß a napan poë varih se onon koman hah rea .
48005013	Oman kën kea peöß , e Sosoenën to vaoe en nös peöm , köm taihan këh em maß po matop va po Vavaasis pe Mosës , paröm teß vavih e nem . Ivëhkëk , eöm tomeß koman nem pan , eöm to taihan voh em to nonok avoeß hah e nem pa ma taateß hat no a ma komëneöm to iu ne ? Ahik ! Eöm se nat nem kokoman va nem nën . Suk ataeah , eöm papaeh se teß va nem manih po teß kunah paan o upöm teß pe Sosoenën . Paröm iu nem a ma upöm peöm ko vaßaus nem raoe .
48005014	A ma soe kurus va po Vavaasis pe Mosës to teß hop avoes rakah e ne pa paeh a soe ro , ka soe pamëh ivaßih , “ Iu a meh teß , vamanih pa ö nën to iu koman hah va ka nom ” .
48005015	Ivëhkëk , eom se matop nem , eöm tomeß töön nem pa vaheheve manih topnineöm , ko ro vahik em .
48005016	Ka soe peöß to teß va non manih , koe ka Tuvuh Vasioß vatotoopin nö non a hanan nöm to suksuk nö nem . Eöm se keh vatet a soe peß , a , eöm hikta se nok nem a ma taateß hat no a ma kokoman peöm to iu ne .
48005017	Ea to nat rakah va e no manih pan , a iu hat va pa komaara to kehkeh vöknah rakah e non sih pa Tuvuh Vasioß . Ka Tuvuh Vasioß me to kehkeh vöknah rakah me e non po iu hat vëh to teß non pa komaara . Ka tah nöm to kehkeh nok nem , ne eöm to hikta onöt nem a nok .
48005018	Ivëhkëk , a Tuvuh Vasioß se keh vovoh nö ka non neöm , a , eöm to hikta onöt nem a teß hah manih paan o Vavaasis pe Mosës .
48005019	Eöm to nat vahik voh em pa ma taateß hat no a koman a teß to iu nok non , a ma taateß hat poë varih to teß va ne manih , taateß rëhrëh , me a taateß va pa poa teß oeteß koman me a poa köövo koman to koroh vëtkin , pare nok a taateß hat , me a taateß va po kokoman to kat o kokoman ka teß nok a taateß rëhrëh .
48005020	Me a taateß va pa hin suk a tah akuk to hikta teß non pan e Sosoenën , me a taateß kiu po teß ororaß , me a taateß varërëës , me a taateß vaato vasukaß , me a taateß vaheheve , me a taateß peat , me a taateß puhioß o teß varih to teß vavih ne , me a taateß amamun , me a taateß vaato vasukaß ko taki , me taateß vaëh kiiki manih po vuteß ,
48005021	me a taateß manin a tah pa meh teß . Me a taateß kaak , me a taateß vatösoe , me a ma meh taateß taneah . Moaan voh nöß to soe voh keoß peöm . Ka kuru nöß to se sosoe avoeß ke noß peöm pa soe pamëh . A napan to nonok ne a ma taateß poë varih , ee to hikta antoen ne a teß manih koman a Matop Vih pe Sosoenën .
48005022	Ivëhkëk , o poen no a Tuvuh Vasioß to matop a ro ra , eß to kunkuin en pa ma kokoman pea pa iu e Sosoenën , me a ma upöm teß . Ivëh , ne ea se nok suk rakah a ma vu taateß to teß va ne manih , taateß iu teß me e Sosoenën , me a taateß teß me o vaeö to taneß maß manuh pe Sosoenën , me a taateß teß vatö , me a taateß hikta heve vëvëhöß , me a taateß uruan ko vaßaus o upöm teß , para vataare raoe a taateß vih , me a matop a taateß .
48005023	Me a taateß teß vöknah , me a taateß pënton soe ko këh maß o iu va pa komaara . Manih no ahikta pah taateß to soepip non a ma taateß poë varih .
48005024	A napan pe Ieesuß Kristo to taihan ee , ko iu hat va pa komëëre to hikta matop hah non raoe . O iu hat pamëh to teß non pa komëëre to teß va non manih , pee to vahan poë pa kuruse .
48005025	A Tuvuh Vasioß to heß voh en pea po toßtoß voon . Ivëh , ka se vatet vavih rakah o iu pa Tuvuh Vasioß , keß matop a rora .
48005026	Ea se nat no kë koman hah no a ëhnaara , para nat no nonok no a ma taateß hat manih po upöm teß , marën a vaheve raoe , kee heve ko taneo o vapus , me ea se nat no manin a ma tah po upöm teß .
48006001	Kën kea , me ra kën vamen , eöm se keh nat va nem manih pan , ta paeh va po kum peöm to nok voh ta hat , ke eöm varih to vavatet nem sih a Tuvuh Vasioß , eöm se nö manuh pa teß pamëh , ko to vatö keah paröm heß eah a soe vih , keß tavus vavih hah . Ivëhkëk , eöm se matop koman hah a nem . E susun po oraß hat tomeß punöß me en peöm . Köm kuß em manih pa taateß hat .
48006002	Eöm se teß rakah o kamis pa vaßaus o teß varih to teß me ne a ma punis . Eöm se keh nonok va nem nën , a , eöm to vavatet rakah e nem pa taateß pe Ieesuß Kristo .
48006003	Ivëh , ka ta pah teß se keh koman non pan , eß to vih oah e non po upöm teß , ivëhkëk , eß to hikta teß vih non , a , a teß pamëh to piuk koman hah ea .
48006004	A teß koman se kiiki hah a taateß peß , a taateß peß vih e non , keß ahik . A teß to nonok va non nën , eß se vaeö suk rakah non a ma tah neß to nonok non , pareß koe a kiiki a taateß peß vaßpeh me a taateß pa meh teß .
48006005	Ivëh , ka papaeh teß se matop koman non a ma taateß peß . Pareß teß koman a ma punis peß .
48006006	O teß varih to vavaasis ne o vavaasis pe Sosoenën , ea se vaßaus raoe pa ma tah na to vaneah no .
48006007	Eöm se koe a piuk ëm , eöm to hikta onöt nem a piuk in e Sosoenën . Eöß to soe vamanih , suk a napan to osoes varoe ko ne sih a ma taneah nee to nep .
48006008	Ta pah teß se keh teß avoeß me e non pa taateß va po iu hat va pa komaneah , a , a taateß hat pamëh se miröß rakah en peß . Ivëhkëk , eß se keh teß varoe me non a taateß pa Tuvuh Vasioß , a , a Tuvuh Vasioß se heß en peß po toßtoß tamoaan .
48006009	Ivëh , ka se nat no tetekö no pa vaßaus a napan pe Kristo . Ea se keh hikta tetekö no pa nok a kiu vaßaus pamëh , ko poen va pa kon a tapui tavus maß , ea se kon rakah ee pa tapui vih .
48006010	Ivëh , ko poen poanheh to vih non pea pa vaßaus ro o upöm teß , ea se vaßaus ee pee . Ivëhkëk , ea pet se teß eh rakah no pa vaßaus a napan varih to teß ne po kum teß varih to vaman ne e Ieesuß .
48006011	Ep öm pa ma kiun apaßpuh varih nöß to nok , marën a kiun a ö soe vaßih . Eß a ö soe koman peöß nöß to kiun ka nös neöm .
48006012	Eöm se pënton vavih , o upöm teß to eheh e ne pan , eöm se pe a ma ö kokoaan varih to teß ne pa ma sionineöm . Ee to eheh rakah e ne pan , eöm se nok vamanih pö nee to iu va ne , marën a kon o ëhnan apuh manih pa matëëro upöm teß . Ee to nanaöp ne , pare koman va ne manih pan . “ Eß to hat non pa ö no upöm teß se nat ka ra to vaman no sih a kuruse pe Ieesuß Kristo . Pare vakmis a ra . ”
48006013	A napan varih to pe vahik voh a ma ö kokoaan pee , ee koman to hikta vavatet vavih ne o Vavaasis pe Mosës . Ivëhkëk , ee to kehkeh pe ne a ma teß ö kokoaan peöm , pan ee se kon o ëhnan apuh manih pa napan va Israël , pa ö ne eöm se pënton a soe pee .
48006014	Ivëhkëk , eöß koman to hikta iu kë hah a noß , me a teß ëhnan eteh . Ahik , eöß se kë varoe noß a ëhnan e Ieesuß Kristo . Eß to mët voh manih pa kuruse , köß haraß vaeö suk noß a mët peß to vahik o kikis pa ma taateß hat varih to mimiröß a no neoß . Ka tah pamëh teß ke non pan , eöß to mët me eoß manih pa kuruse , paröß hikta iu hah noß a vatet a ma taateß va po oeh vëh . Ka manih po kokoman peöß , eß to teß va non manih pan , eöß koman to mët voh eoß manih pa kuruse .
48006015	Ivëh , ka taateß va pa pe a ö kokoaan , me a taateß hikta pe , eß a tah akuk . E Sosoenën to vavoon voh en pea , ka tavus voh ee o teß voon , eß a tah man rakah ipamëh .
48006016	Eöß to hinhin noß e Sosoenën pan , eß se ururuan rakah en pa napan varih to öt vakis ne sih a ma soe poë varih , pare vavatet ne . Eß to vatö en pa ma kokoman pee , kee teß vakamöß e ne , ka napan poë varih , ee ra napan vamaman pe Sosoenën .
48006017	Eöß to hikta iu noß ta meh teß se heß hah a neoß to kamis , a napan to ip vamët voh ee peöß . Ka sionineoß pupu rakah en . Ka ma kamis varih to tavus manih peöß , ee to vataare rakah e ne peöß , a teß kikiu vamaman rakah pe Ieesuß Kristo .
48006018	Kën kea , me ra kën vamen , eöß to hinhin noß pan , e Apuh pea e Ieesuß Kristo se ururuan a ma apeneöm . Oman .
49001001	Eöß e Pöl e aposol pe Ieesuß Kristo . Ko iu koman pe Sosoenën köß tavus aposol . Eöß to vanö ka nös neöm a napan pe Sosoenën varih to teß nem pa vöön va Ëfësus o kiun vaßih . Suk eöm to vatös me voh e Ieesuß Kristo , paröm vavatet vakis nem eah sih .
49001002	Eöß to hin e Sosoenën Tamaara , ke Sunön pea Ieesuß Kristo , pan ee se ururuan a neöm , pare nok a ma kokoman peöm köm teß me nem a taateß moomo .
49001003	Ea se kë rakah no a ëhnan e Tamaara Sosoenën . Eß me e Taman e Sunön pea Ieesuß Kristo . Manih po vatös pea ke Ieesuß , ne Sosoenën koman to heß koe ka ra a ma moeh tah vihvih va pa vöön va kin nën .
49001004	O poen ne Sosoenën to meß avoeß voh e non pa nok o oeh vëh , eß to kon voh en pea se vatös me no e Ieesuß Kristo , para tavus o teß vivihan , para hikta teß me no ta hat manih po epep pe Sosoenën .
49001005	Suk ataeah , moaan voh no a taateß kamöß me o iu pe Sosoenën , se nok a ra , ka tavus o pus koaß peß . Manih pa kiu pe Ieesuß Kristo , eß marën a kon taneß hah a ra manih pa taateß hat . Ko iu koman pe Sosoenën , ivëh , keß nok va nën .
49001006	Ivëh , ka manih pa ëhnan e koaß vëh ne Sosoenën to iu non sih poan , e Sosoenën to ururuan voh a ra . Ivëh , ka se kokoman tamoaan rakah no o ururuan apuh peß , para kë tamoaan no a ëhnaneah .
49001007	A napan to ip vamët voh e Ieesuß Kristo , ka manih po eraß peß , ne Sosoenën to kon hah këh a ra pa hat . Pareß ihan anoe en pa ma hat pea , ivëh , ka se vatös vavih rakah me e Ieesuß Kristo . Manih pa mët pe Ieesuß Kristo , ne Sosoenën to vamaaka o ururuan apuh peß manih pea .
49001008	Manih pa ma vu nat me a ma kokoman vih peß , neß to koep rakah maß o ururuan peß manih pea .
49001009	Moaan voh ne Sosoenën to kokoman keon voh en pa tah neß to kehkeh nok voh non manih pa kiu pe Kristo . Ivëhkëk , o kokoman pamëh to teß vakoaan voh e non . Ka kuru vaßih neß to vataare en pea po kokoman peß .
49001010	Ivëh , ko kokoman pamëh , neß to kehkeh nok voh non , to teß vavoh non manih pan , o poen neß to koman non se tavus maß , eß se ununun a ma tah va pa vöön va kin , me a ma teß tah va po oeh manih pe Kristo , kee teß ne paan a pah teß , ka pah teß ko pamëh e Ieesuß , ivëh e Kristo .
49001011	E Sosoenën to vavatet non sih o iu me a ma kokoman koman peß , pareß nok a ma moeh tah , kee tavus . Moaan rakah voh neß to vateß voh en pea , pan ea se vatös me no e Ieesuß Kristo . Para tavus a napan peß .
49001012	Eß to nok vamanih pan , emöm varih a napan va Israël to vaman momoaan voh e Kristo , ko vatet voh em peß . Ke Sosoenën me to kon voh en pemöm , pan emöm se kë nem o ëhnan apuh peß , suk eß a Teß Sunön rakah .
49001013	Ke eöm varih o teß to hikta teß nem pan eöm ro Jiuß , eöm me to pënton vahik voh em pa soe man . A soe man pamëh , eß a Soe Vih pe Sosoenën . Ka soe pamëh to kon taneß hah a neöm manih pa taateß hat . Eöm to vaman me voh em pe Kristo , ko vaman peöm nok a neöm , köm vatös me em peß . E Sosoenën to vatet rakah en pa soe man peß , neß to soe vaman voh pan , eß se vanö maß a Tuvuh Vasioß peß manih peöm . Ka Tuvuh Vasioß pamëh to teß va non manih po vëknöm to vataare a non neöm manih pe Sosoenën , köm teß nem a napan peß .
49001014	Ea to nat e no pea to kon vahik voh ee pa Tuvuh Vasioß , ivëh , ka nat va e no manih pan , amot na se kon me ee pa ma tah ne Sosoenën to vamatop keon voh ka ra . Ka ma tah poë varih neß to soe vaman voh pan , eß se heß a ra a napan peß . Ea to anoeh voh e no pa kon a ma tah poë varih , po poen ne Sosoenën se hehe vahik a ra a napan peß . Ka kë no o ëhnan apuh pamëh , suk eß a Teß Sunön rakah .
49001015	Ivëh , ko poen nöß to pënton eoß peöm to vaman em pa Teß Sunön vëh e Ieesuß , paröm iu e nem pa ma napan kurus pe Sosoenën .
49001016	Ivëh , nöß to hikta vavanot suk noß sih pa soe vavihvih ke na e Sosoenën , suk eöm . Ka ma poen kurus nöß to vahoß rakah a noß neöm manih pa ma hin peöß .
49001017	Eöß to hinhin noß sih e Tamön vëh to teß me non o kikis apuh ke Sunön pea Ieesuß Kristo . Eöß to hinhin noß eah sih pan , eß se heß a neöm o nat , pareß vataare hah ea manih peöm köm nat in eah .
49001018	Eöß to hinhin me noß e Sosoenën , pan eß se peret me a ma kokoman peöm köm nat vavih a ma tah vihvih varih neß to vaneah non neß se heß a neöm . Eöm se nat nem , paröm vaman nem a ö nöm se kon em pa ma tah vihvih poë varih . Suk ataeah , eß to vaoe voh en peöm pa tavus o pus koaß peß . Eöß to hinhin me noß e Sosoenën , pan eöm se maaka vavih a ma heß vihvih varih neß to soe vaman voh , pan eß se heß a neöm a napan peß .
49001019	Eöß me to hinhin noß pan , eom se nat va nem manih pan , o kikis apuh pe Sosoenën , eß a tah a pah apuh rakah manih pea varih , a napan to vaman no eah . Ko kikis apuh pamëh to vatoe akuk va e non manih po kikis apuh vëh ,
49001020	ne Sosoenën to nok voh , pareß kunkuin hah e Ieesuß , ko vahoß poan pa papmatö peß . Manih pa vöön va kin no a napan to kë ne sih a ëhnaneah .
49001021	E Sosoenën to heß voh e Ieesuß Kristo a tasun to apuh oah e non po oraß eh , me ro teß susunön , me a ma kaman , me a ma moeh tah kurus varih to teß me ne o kikis . Ko ëhnan apuh peß , apuh oah me e non po teß varih , to teß me ne o ëhnan kuru , me ro teß varih , se teß amot ne o ëhnan apuh .
49001022	E Sosoenën to vahoß vahik voh en pa ma moeh tah kurus manih paan o kikis pe Kristo . Keß teß va non manih pe susun va pa ma tah poë varih , marën a vaßaus o kum teß varih to vaman ne e Sosoenën .
49001023	O kum teß varih to vaman ne e Sosoenën , ee to teß va e ne manih pa sionin e Ieesuß Kristo . Eß to heß o toßtoß peß manih po kum teß varih to vaman ne e Sosoenën . Ko kum teß poë varih to puh ne po toßtoß pamëh . Ivëh , ke Ieesuß Kristo koman to vapuh kurus voh en pa ma tah kurus varih to teß ne pa vöön va kin , me manih po oeh .
49002001	Moaan voh nöm to hikta vaman nem e Kristo , paröm teß va nem manih pa nap mët . Suk ataeah , eöm o vatösoe , paröm hikta tënan nem a soe pe Sosoenën , paröm nonok vatëh nem a ma taateß hat .
49002002	Manih pa tëëm pamëh nöm to vavatet vaviß kov e nem pa taateß hat va po oeh vëh . Eöm to vatet voh a taateß hat pe susun po oraß hat varih to teß ne akis . Ke susun po oraß hat pamëh to teß avoeß e non manih pa komaara napan varih to vatösoe ne sih e Sosoenën .
49002003	Moaan voh na to teß me voh e no po teß poë varih . Para vavatet vaviß e no po iu hat va pa komaara . Ea to vavatet voh no o iu hat va pa komaara , me a ma tah no o sionin me a ma kokoman pea to iu ne . Ko poen na to teß va no nën , ea se kon o kamis ne Sosoenën to vamatop keon voh ken pea , a napan to nonok no sih a ma vu taateß hat poë varih .
49002004	Ivëhkëk , o ururuan pe Sosoenën to parin apuh , keß pah iu suntan rakah e non pea .
49002005	Oman , a ma taateß vatösoe pea , me a taateß pënton varo a soe pe Sosoenën to nok voh a ra , ka teß va e no manih pa nap mët . Ivëhkëk , e Sosoenën to vatös en pea ke Kristo , pareß heß en pea po toßtoß voon . Ka manih po heß vih pe Sosoenën neß to kon taneß hah en pea manih pa taateß hat .
49002006	Ka vatös pea ke Kristo , ne Sosoenën to kunkuin vaßpeh suk hah en pea manih pa mët va po apen , pareß vaihoß en pea pa vöön va kin , ka ihoß vaßpeh me e no peß , ko pët matop e no pa ma tah va pa vöön va kin , ke Kristo .
49002007	Manih pa kiu pe Ieesuß Kristo , ne Sosoenën to nok a taateß vih manih pea . Suk ataeah , eß to kehkeh vataare non a napan va amot , pan o ururuan apuh peß to hikta teß non ta ö ataaton , manih pa ö neß to vavaßaus va ka rora sih .
49002008	Eß to teß va non manih pan , a tah pamëh to hikta teß non pan a tah nöm to nok . Ahik , e Sosoenën to heß akuk en peöm . Eöm to vaman voh e Ieesuß Kristo . Ke Sosoenën ururuan a neöm , pareß kon taneß hah en peöm manih pa hat .
49002009	Ko heß vih pe Sosoenën to hikta teß non pan , o voen ovin a ma kiu nöm to nonok nem . Ivëh , neß to hikta onöt suk non , pa ta pah teß se kë koman hah non a ëhnaneah .
49002010	Manih pa kiu ne Ieesuß Kristo to nok voh , ne Sosoenën to nok a ra , ka tavus vavoon , para suksuk no a hanan va pa taateß totoopin . A taateß totoopin pamëh ne Sosoenën to vamatop keon ke voh en pea , pan ea se suksuk no .
49002011	Ivëh , köm se kokoman hah na pan , eöm a napan to hikta tavus voh manih po vuteß po Jiuß . Eöm o teß no a napan va Israël to sosoe ne sih pan , eöm o teß nee to hikta pe voh a ma ö kokoaan peöm . Ivëh , nee to sosoe suk a no neöm pan , eöm to hikta teß nem pan eöm ro Jiuß . Pare sosoe me ne pan , ee a napan pe Sosoenën , suk a ö nee to pe a ma ö kokoaan pee . Ivëhkëk , a taateß pe a ö kokoaan va po sionin , eß a taateß po teß . A taateß pamëh to hikta antoen non a vaßaus a teß , keß panih a taateß peß , ko tavus vavoon .
49002012	Eöm se nat vavih rakah va nem manih pan , moaan voh nöm to hikta nat voh nem pe Kristo , paröm teß tavus këh e nem po kum teß va Israël . E Sosoenën to nok a soe man peß , pareß nok a ma vatompoan peß , me ra napan va Israël , ke eöm to teß tavus këh e nem po kum teß pamëh . Ka tëëm nöm to teß nem manih po oeh vëh , paröm hikta anoeh nem a ö ne Sosoenën se kon hah a neöm , suk eöm to hikta nat me nem pe Sosoenën .
49002013	Moaan voh nöm to teß varo këh e nem pe Sosoenën . Ivëhkëk kuru vaßih , no eraß pe Ieesuß Kristo to pupui a neöm , köm vatös hah me em pe Sosoenën . E Sosoenën to vahuk hah a maß neöm manih peß , suk o eraß pe Kristo to takoß suk a neöm .
49002014	E Ieesuß koman ivëh a pusun in a taateß vakamöß , eß se nok a ra ka ihoß vaßpeh hah . Moaan voh o Jiuß to vakihat me voh e ne po teß varih to hikta teß ne pan ee ro Jiuß . Ka taateß vakihat pamëh to sunpip voh e non pea o Jiuß me ra napan varih to hikta teß ne pan ee ro Jiuß . Ivëhkëk , e Ieesuß Kristo koman ivëh to nö maß pareß vuß topnin a eean eh pamëh ko kök poan , pareß vavahik en pa taateß vakihat pamëh . Eß to vatös o pöök vuteß varih , o Jiuß me ro teß varih to hikta teß ne pan ee ro Jiuß . Kee tavus ee o pöh vuteß ,
49002015	suk eß to vahik en pa ma ö soe me o Vavaasis pe Mosës , po poen neß to mët pa kuruse . Eß to nok va nën , pan eß se ununun hah o Jiuß , me ro teß varih to hikta teß ne pan ee ro Jiuß , kee tavus hah ee a pah teß , ko vakamöß hah ee .
49002016	Ka manih pa mët pe Ieesuß manih pa kuruse , eß to vatös hah o Jiuß me ro teß varih to hikta teß ne pan ee ro Jiuß , kee tavus hah ee a pah teß , pare vakamöß hah me ee pe Sosoenën . Ivëh , nee to hikta vakihat suk hah ne .
49002017	E Ieesuß Kristo to nö voh maß manih po oeh vëh . Pareß vavaasis non a Soe Vih vëh , to sosoe suk non o vakamöß peöm a napan varih to teß varo këh nem e Sosoenën , me emöm o Jiuß to vatös nem manih pe Sosoenën .
49002018	Ea vapöh kokoman , suk poß no ataeah , manih pa ëhnan e Ieesuß Kristo ne ea o pöök vuteß to teß me no a Tuvuh Vasioß , ka Tuvuh Vasioß pamëh peret ken pea pa hanan na se suk , para tavus manuh pa matan e Sosoenën , e Tamaara .
49002019	Ivëh , ke eöm varih o teß to hikta teß nem pan eöm ro Jiuß , moaan voh nöm to teß nem a nap aun , ivëhkëk kuru , eöm to hikta teß va nem nën . Eöm to tavus em a kën tom kea va po vaman manih pe Sosoenën .
49002020	Eöm to teß va nem manih pa iuun ne Sosoenën to eok . Eß to vasun a möm o aposol , me ro teß vanënën soe vamanih po toon va pa iuun pamëh . Ke Ieesuß Kristo to teß va non manih po toon vatopnin to öt vakis non sih a iuun pamëh . Ivëh , ke ea kurus a iuun pamëh .
49002021	Ka iuun to taeok vaeh manih pe Ieesuß . Ivëh , keß tatavus nö e non a iuun vivihan pe Sosoenën .
49002022	Suk ataeah , eöm o teß varih to hikta teß nem pan eöm ro Jiuß , eöm to vatös me voh em pe Kristo , keß vatös en peöm me ra napan peß . Ivëh , köm tavus va em manih pa iuun teßteß pe Sosoenën manih po kikis pa Tuvuh Vasioß .
49003001	Eöß ivëh e Pöl , eöß to hinhin suk a noß neöm manuh pe Sosoenën , eöß to teß noß pa nohnoh suk a ma kiu ne Sosoenën to heß a neoß , köß nonok noß . Eß to soe ka neoß pan , eöß se vavatvus noß a Soe Vih pe Ieesuß Kristo manih peöm o teß varih to hikta teß nem pan eöm ro Jiuß .
49003002	Oman , eöß to koman noß pan , eöm to pënton pöß voh em pe Sosoenën to heß voh en peöß pa kiu vaßih . Manih po ururuan peß nöß se nok a kiu pamëh marën a vaßaus a neöm .
49003003	E Sosoenën to vataare voh en peöß po kokoman vakoaan peß vëh , to teß non sih manih po kupu peß . Köß vatvus pet voh keoß peöm pa siß ö soneß va po kokoman vakoaan pamëh manih po kiun peöß .
49003004	Ko poen nöm se keh ëh a soe nöß to kiun suk o kokoman vakoaan pamëh , eöm se nat em , peöß to nat vamaaka e noß po kokoman vakoaan vëh , to soe suk non e Kristo .
49003005	Moaan voh ne Sosoenën to hikta soe tavus avoeß voh non o kokoman vakoaan pamëh manih pa napan . Ivëhkëk , kuru vaßih ne Sosoenën to vatvus koe ke maß a soe vakoaan peß manih pa Tuvuh Vasioß . Eß to vatvus ke maß a soe pamëh manih pemöm a napan neß to kon voh , kemöm tavus o aposol vivihan peß , me ro upöm teß varih to vavatvus ne a soe .
49003006	O pus kokoman va pa soe vakoaan pamëh to teß va non manih pan , manih pa Soe Vih pe Ieesuß Kristo , ne eöm o teß to hikta teß nem pan eöm ro Jiuß to vaman nem , paröm tavus em a kën kea va po vaman vaßpeh me emöm o Jiuß varih to vaman nem e Kristo , ka tavus ee o pöh sionin . Ea kurus to kokon koe ke no a ma tah vihvih ne Sosoenën to vaneah keon voh ken pea manih pe Ieesuß Kristo .
49003007	E Sosoenën to nok voh a neoß köß tavus eoß a teß kikiu peß , marën a vatvus a Soe Vih peß manih pa napan . Manih po kikis peß , neß to heß a neoß o heß vih peß , marën a nok a kiu peß .
49003008	Eöß to vapaan rakah ke noß a napan kurus pe Sosoenën , ivëh , köß hikta onöt noß a kon o heß vih peß . Ivëhkëk , e Sosoenën to ururuan a neoß , pareß heß en peöß pa kiu peß , ka kiu pamëh , eß a kiu va pa vatvus a Soe Vih manih po teß varih to hikta teß ne pan ee ro Jiuß . Ka Soe Vih pamëh to vavaato vaviß suk e non pa ma tah vihvih pe Kristo . Ka ma tah vihvih poë varih ne ea a napan va po oeh vëh to hikta antoen no a kiiki me a ëh .
49003009	E Sosoenën to nok voh a ma moeh tah kurus , ivëhkëk eß to koaan momoaan voh en po kokoman peß manih pa tah neß to kehkeh nok non . Ko kokoman pamëh teß vakoaan tamoaan voh e non sih . Ivëhkëk , kuru neß to heß en peöß pa kiu va pa vamaaka o kokoman vakoaan pamëh .
49003010	Moaan voh neß to koaan e non po kokoman vakoaan peß . Ivëhkëk , kuru vaßih neß to vatvus en peß manih po kum teß varih to vaman ne sih e Sosoenën . Ka manih pa taateß pamëh ne Sosoenën to nok a ma vu kokoman vihvih , me a ma vu nat vihvih peß , kee tavus vateeraß koe ee manih po kum teß varih to vaman ne poë . Ivëh , no ankeroß eh , me ro tuvuh va pa vöön va kin to nat suk ne o kokoman vakoaan pe Sosoenën .
49003011	Moaan voh ne Sosoenën to meß avoeß voh e non pa nok o oeh vëh , eß he koman e non pa nok a tah pamëh . Ka manih pa kiu pe Sunön pea Ieesuß Kristo , neß to nok vahik en pa ma tah poë varih .
49003012	Ea to vaman e no sih e Kristo , para hikta nanaöp hah no a tavus manih pa matan e Sosoenën . Ea to nat va e no manih pan , e Kristo eß a hanan na se suk , para nö ko tavus na manuh peß , ka hikta tah se sunpip hah a ra .
49003013	Ivëh , köß se soe vakis rakah keoß peöm , eöm se koe a haraß vahat suk o kamis nöß to teßteß noß marën a vaßaus a neöm , a ma vaman peöm tomeß kunah . Eöm se haraß vaeö nem , suk ataeah , o kamis pamëh to tavus maß , marën a vaßaus a neöm , köm teß vavih me nem e Sosoenën .
49003014	Ivëh , köß vatokon eoß manih pa matan e Tamaara , paröß hin vakis eoß peß pan , eß se vaßaus a neöm .
49003015	E Sosoenën , eß e Tamaara napan va vöön va kin me manih po oeh , ke eß koman to vëvëhnan voh en pa ma vu tom taman kurus .
49003016	Eöß to vavatokon noß sih , paröß hinhin va noß manih pan , e Tamön to teß me non o kikis pa nok a ma moeh tah vihvih peo . Ka manih po kikis peß , neß to antoen e non pa vapuh a ma komëneöm pa Tuvuh Vasioß peß . Pareß nok a neöm , ka ma kupu peöm eh rakah ee manih pe Sosoenën .
49003017	Ivëh , köß hinhin suk a noß neöm o teß varih to vaman voh em pe Kristo , pan eß se teß tamoaan rakah non pa ma kupu peöm , ka taateß iu teß se eh rakah non manih pa ma kokoman peöm , köm sun vakis ko teß va nem manih pa ö no oeh to ötöön va e non a ma aan naon , ko naon sun vakis non .
49003018	Eöß to hinhin suk a noß neöm manih pe Sosoenën , pan eöm varih o teß to hikta teß nem pan eöm ro Jiuß , me ra napan pe Sosoenën , eöm kurus se kon o pöh vu kikis va pa nat vavih o iu apuh pe Kristo . Ea to hikta nat no , o iu peß manih pea papanöß onöt non nih , me eß rë , aton non nih , me eß va kin vah va non nih , me eß ruruvun va non nih .
49003019	Ivëh , ka nat e no pa hikta pah teß to onöt non a nat a ö ne Kristo to iu va ka rora sih . Ivëhkëk , ea to onöt e no pa nat eah . Köß iu noß a ö ne Sosoenën se vapuh rakah a ra po toßtoß peß . Ko toßtoß peß se teß teraß non manih pea .
49003020	Eöß to hinhin avoeß e noß pan , o kikis pe Sosoenën koman ivëh , to kiu non sih manih pa komaara , ko kikis pamëh to teß oah e non po kokoman pea . Ka ma tah kurus na to hinhin suk no , ne Sosoenën se nok en pee , ka ma tah kurus poë varih to hikta onöt ne o kikis peß .
49003021	Ivëh , ka kuru me amot no a napan va po kum teß varih to vaman ne e Ieesuß se kë koe tamoaan ke ne a ëhnan e Sosoenën manih pe Ieesuß Kristo . Oman .
49004001	Eöß e Pöl , eöß to teß noß pa nohnoh , eöß to teß suk noß nën , eöß to nonok noß a kiu pe Sunön . Eöß me to koman noß pan , e Sosoenën to vaoe voh a neöm , pan eöm se vatet a taateß peß . Ivëh , köß iu kunkuin noß a ma kokoman peöm , pan eöm se suk a taateß totoopin , me eöm se vatet varoe o iu peß .
49004002	Eöm se kunah ke ra napan pe Kristo , paröm nok a taateß to vatö non a ma komëëre . Eöm se nat nem heve raoe , pa ö nee se nok vaheve a neöm . Eöm papaeh se heß raoe o kokoman vih , paröm teß a ma punis varih nee to heß a neöm , suk eöm to iu nem raoe .
49004003	A Tuvuh Vasioß to heß voh en pea pa taateß vapöh kokoman . Ka taateß pamëh to teß va non manih po uris to noh vatös a rora ka tavus o pöh vuteß . Ivëh , köm se sun vakis rakah nem ko matop nem a taateß pamëh .
49004004	Ea varih a napan va po vaman , ea to teß va e no manih po pöh sionin , para teß me no a pah Tuvuh Vasioß to teß non manih pea . Eß a tah ne Sosoenën to vaoe suk a ra , pan ea kurus se anoeh no a kon a pah tapui vih neß to soe vaman voh , pan eß se heß a ra .
49004005	Ea kurus to teß me no a paeh a Sunön , para vaman no o pöh vavaasis , para kon a paeh a pupui .
49004006	Eß to teß non a paeh a Sosoenën . Ke Sosoenën pamëh , eß ro a paeh e Tamaara a napan kurus . Ka tasun peß to apuh , pareß teß oah e non pa ma teß tasun pa ma napan kurus . Pareß kiu tamoaan non topniira napan peß , pareß teß hop tamoaan e non manih pa ma napan kurus varih to vaman ne poë .
49004007	Ivëhkëk , e Kristo to heß vakëkëh voh en pea pa ma vu heß na se nonok no a kiu peß . Ea papaeh to kon a ma vu heß poë varih , suk e Ieesuß Kristo koman to ki vakëkëh ka ra a ma heß poë varih po iu koman peß .
49004008	Ivëh , no Puk pe Sosoenën to soe suk va non manih pan , “ O poen neß to peah manuh pa ö va kin vörep , pareß kon a nap nohnoh peo , kee nö vaßpeh me ee peß . Pareß heß en pa napan pa ma heß . ”
49004009	Ka soe vaßih , “ Eß to peah en pa ö va kin vörep , ” eß a soe pamëh to vataare va ka rora manih pan , e Kristo to hikta peah varoe voh manuh pa ö va kin , ahik , po vamomoaan rakah neß to kunah voh maß manih po oeh vëh .
49004010	Ka teß vëh to kunah voh maß . Eß kuru a teß ko pamëh to peah hah en . Ka manih pa ö pamëh to va kin oah e non pa ma meh tah va akis . Eß to nö nën marën a matop a ma moeh tah kurus .
49004011	A teß pamëh , e Kristo to heß voh a napan a ma vu heß , eß to heß a ma vu heß poë varih to teß va ne manih . Manih po upöm , neß to heß raoe a kiu aposol , ko heß o meoh upöm teß a kiu pa vatvus a soe . Ka ma meh neß to heß raoe a kiu pa nö vavah pa vatvus a Soe Vih pe Ieesuß Kristo manih pa napan . Pareß kon en pa ma meh teß pa nok a kiu va pa matop me a vavaasis a napan pe Sosoenën .
49004012	E Kristo to heß a ra a ma heß poë varih marën a vaßaus a ra a napan pe Sosoenën , ka onöt e no pa nok a ma kiu vihvih peß manih pa vaßaus o upöm teß . Ivëh , ke ea varih a napan to teß va no manih pa sionin e Kristo , ea se tavus vaeh , para teß vavih no .
49004013	Ivëh , ka ma kiu na to nonok no , se nönö nö kov e ne , pareß öök rakah na pa ö na se vapöh kokoman manih po vaman . Para nat vavih ee pe Koaß pe Sosoenën , ko puh rakah ee pa ma taateß vih pe Kristo . Ka ma taateß peß tavus vateeraß ee manih pea .
49004014	Ea se teß va no nën , para nat no teß vatëh va no manih po koaß sosoneß . A ma soe varih no a nap vamanman teß to nonok ne sih , suk ee to nat vavih e ne sih pa taateß vatomore , me a taateß piuk . A ma taateß poë varih to hikta onöt ne a toon vavah va ka ra manih pa ö no a tuvuh me a supa to totoon vah va i non o sini manih tahiß . Ea me se nat no vanun o vaman pea , keß nun ko teß va non manih pa ö no sini to nönö pinpiun vah non , pareß hikta tavus na manuh pa ö neß to nönö non to tavus .
49004015	Ivëh , ka se nat rakah no vahoß no a ma tenara manih pa ma soe poë varih . Ahik , ea se vavatet vaviß no a taateß iu a meh teß , para sosoe ro ke no raoe a soe man . Ea se keh nonok va no nën , ea se tavus rakah ee o teß eh manih pa taateß vaman , ko vatös me e Kristo , keß tavus en a teß se vovoh ka rora a napan peß .
49004016	E Ieesuß Kristo to vatös me en pa napan peß , keß teß va non manih pa sionin a teß . A ma ö kurus varih pa sionin a teß to teß vatös non , ko sionin kikiu vavih non , pareß tavus vaeh en . Eß to teß vatoe va e non manih po kum teß varih to vaman ne e Sosoenën . A ma papaeh pee se keh iu ne a ma upöm pee , pare nok a ma kiu pee , a , a ma kum poë varih to pu vaeh ee manih po kikis pe Kristo .
49004017	Manih pa ëhnan e Sunön , eöß to kehkeh soe ka noß neöm a pah soe peöß . A soe kikis peöß to teß va non manih , eöm se nat nem suksuk vatëh nem a taateß pa napan varih to hikta nat ne pe Sosoenën . A ma kokoman pee to nun rakah voh ee .
49004018	Suk ataeah , a soe pee to hat , kee hikta onöt ne a nat vamaaka e Sosoenën , pare hikta iu kon ne o toßtoß voon vëh ne Sosoenën to heßheß non . Ee o vatösoe , pare hikta nat ne pa hanan pe Sosoenën .
49004019	Ee to hikta potpoet suk ne a ma taateß hat nee to nonok ne , ee to vahoß hop rakah rea manuh po iu hat va po sionin . Ka ma kokoman pee rikrik suk e ne pa nok a ma taateß hat .
49004020	Ivëhkëk , a taateß pe Kristo no a napan to vavaasis a non neöm , to hikta teß va non manih . Ahik .
49004021	Eöß to nat e noß peöm to pënton vahik voh em pa soe man pe Kristo . Ee to vavaasis vahik voh ee peöm pa ma vu taateß neß to iu non , na se suksuk no .
49004022	Moaan voh nöm to suksuk nem o iu hat va pa komëneöm , ka ma taateß hat poë varih , ivarih , a taateß piuk a meh teß , me a taateß karë pa nok a taateß hat . Me a taateß rëh koe a teß manih pa hanan va pa nok a taateß hat . Ka kuru vaßih nöm se koe rakah a ma taateß hat poë varih .
49004023	Ka kuru nöß to iu noß a ö nöm se panih o iu hat va pa komëneöm , paröm kon o iu voon manih pa komëneöm . Ka ma kokoman peöm se tavus vavoon rakah . Köm tavus em a nap voon . A nap voon poë varih ne Sosoenën to nok raoe , kee tavus va ee manih peß koman . Suk ataeah , a ma taateß pee to totoopin pare vivihan vaviß vamanih peß .
49004024	
49004025	Ivëh , köm se vakah rakah a taateß piuk , vamanih pa ö no Puk Vapenpen to soe va non , Paröm sosoe tamoaan ke nem a napan pe Sosoenën a ma soe man . Suk ataeah , ea kurus , ea to teß va e no manih po pöh sionin .
49004026	A ma kokoman peöm se keh haraß vahat po heve , köm matop nem , peöm tomeß nok em pa ta hat . Eöm se koe a öt o heve , keß öök pa tëëm no a potan se rokoß .
49004027	Eöm me se nat nem heß rakah ta ö soneß ne susun po oraß hat se koe ke maß , pareß miröß o vamomhë vih peöm .
49004028	A teß vëh to teß voh non a teß kakaveo , eß se nat non kakaveo hah non . Eß se kiu vëhvaß rakah pa koreneah , pareß kon poß a taëën to onöt non a ö neß se vaßaus koman hah ea , me a ma meh taneah neß to antoen non a vaßaus o teß arus .
49004029	O poen nöm to vavaato me nem a meh teß , eöm se nat nem nok ta soe to vaharaß vahat non eah . Eöm se soe varoe a soe vih vëh , to antoen non a vaßaus o teß varih no vaman pee to kökööt non manih pa ma kupu pee .
49004030	Eöm se nat nem nok ta tah to vatamak non a Tuvuh Vasioß pe Sosoenën . E Sosoenën koman to heß voh en peöm pa Tuvuh Vasioß pamëh , keß teß va e non manih , po vëknöm to vataare a non neöm a napan peß . Ko vëknöm pamëh to vataare e non peöm pan , e Sosoenën se kon hah a neöm , köm tavus këh em maß pa hat va po oeh vëh .
49004031	Eöm se varakah rakah a taateß rës suntan a meh teß , me a taateß heve ov in a meh teß , me a taateß to vaßpuh , me a taateß hikan teß keß haraß vahat , me a ma meh taateß hat na to nat e no .
49004032	Eöm se nok varoe a taateß vih manih po upöm napan pe Kristo , me eöm se heß a komëneöm manih pee . Eöm me se ihan anoe a ma hat pee , vamanih pa ö ne Sosoenën to ihan anoe vavoh in a ma teß hat peöm manih pa ëhnan e Kristo .
49005001	E Sosoenën to iu rakah a no neöm sih , pareß nok a neöm , köm tavus em o pus koaß peß . Ivëh , köm se vatet vavih a ma taateß ne eß koman to iu non .
49005002	Eöm se suksuk nem a taateß iu teß , vamanih pa ö ne Kristo to iu vavoh ka rora , pareß kon a tasun pea , ko heß o toßtoß peß pa ö neß to mët manih pa kuruse . Eß to heß voh o toßtoß peß manih pa mët vamanih po heß avoavuh vih , nee to ës ke na e Sosoenën keß vaeö .
49005003	Eöm se koe a nok vatëh a taateß teßteßvaasiß , me a ma meh taateß rëhrëh , keß e voe to koroh vëtkin me a meh voe , keß eß to koroh vëtkin me a vönaß , keß a tah hat taeah , paröm koe a manin a ma tah kurus po upöm teß . A ma taateß pöe varih se nat ne tatavus ne manih topninneöm a napan pe Sosoenën . Suk ataeah , ea a napan pe Sosoenën , ea to hikta se vavasoe suk no a ma vu taateß poë varih .
49005004	Eöm se nat nem nonok nem ta ma soe pö , me ta ma vaato nun , me eöm se nat nem nonok nem ta ma vu vakö hat . A ma taateß poë varih to hikta vih ne pa ö na se nonok no . Eß to vih varoe non peöm se soe vavihvih ke na e Sosoenën .
49005005	Eöm se nat vavih va nem manih pan , a napan varih to nonok ne sih a taateß teßteßvaasiß , me a ma meh taateß rëhrëh , me a napan varih to mamanin ne sih a ma tah po upöm teß , a ma taateß poë varih to matan va e ne manih pa napan varih to hinhin ne o sosoenën varih to hikta teß man ne . Ee a napan poë varih to hikta antoen ne a hop manih pa Matop Vih pe Ieesuß Kristo , ke Sosoenën matop non raoe .
49005006	Eöm se matop vavih nem , peß to hat non peöm tomeß vatet ta ma vakö hat po teß varih to kehkeh rëh ke a ne neöm , köm nok a ma taateß hat poë varih . A ma taateß akuk ko poë varih to vaheve ne e Sosoenën , keß vakmis en pee . Suk ee to pëpënton varo ne a ma soe peß .
49005007	Ivëh , köß sosoepip rakah e no peöm , pan eöm se koe a vatös me a pap teß poë varih .
49005008	Suk ataeah , moaan voh nöm to teß voh nem pa popoen . Ivëhkëk kuru vaßih , neöm to tavus em a napan pe Sunön keß vamaaka en pa ma kokoman peöm . Ivëh , köß iu noß a ö nöm se nönö va nem manih pa napan varih to suksuk ne o maaka .
49005009	O tëkrea pe Sosoenën to teß non manih peöm , köm vavatvus nem a ma moeh taateß vih man , me a ma taateß totoopin , me taateß va pa soe man .
49005010	Eöm se punöß vëhvaß rakah pa nat a taateß taeah to vavaeö non e Sunön .
49005011	Eöm me se koe a vamomhë me ra napan varih to nonok ne sih a ma taateß va pa popoen . A ma vu taateß poë varih , to hikta onöt ne a vavoaß a taateß vih . Ahik rakah , eß to vih non peöm se vataare a pap teß poë varih , pan a taateß pamëh , eß a taateß to paraß hat rakah .
49005012	Eöß to hikta onöt noß a soe tavus a ma taateß hat , nee to vakoaan ne pare nonok ne sih . Eöß to teß me e noß po poet pa vaato suk a ma taateß poë varih .
49005013	Ivëhkëk , o tëkrea pe Sosoenën se vataare en pea , pa pusun in a ma taateß poë varih , kee tavus vateeraß ko teß e ne po maaka .
49005014	Ko poen no tëkrea pamëh se keh ëman non manih pa ta pah tah , a tah pamëh to teraß en . Ivëh , ka soe vaßih to teß va non manih , “ Eöm varih a napan to koroh nem po vapeepe , eöm se sun . Ke Kristo se heß en peöm po tëkrea pamëh . ”
49005015	Ivëh , köm se matop vavih rakah nem pa ma taateß nöm to suksuk nem . Eöm se nat nem nönö va nem manih po teß to hikta nat ne pe Sosoenën . Ahik , eöm se teß rakah va nem manih pa teß natsean .
49005016	Kuru nöm to teß me nem pa tëëm nöm se nok a taateß vih pe Sosoenën , ivëhkëk , o poen na to teß no kuru , eß o poen hat no a napan to nonok ne a ma taateß hat . Ivëh , köm se teß vamatop nem , peß o poen va pa nok a ma taateß vih tomeß hik akuk ee .
49005017	Eöm se nat nem suksuk nem a ma taateß me a ma kokoman no a napan va po oeh vëh to nonok ne sih . Eöm se nat varoe ko nem pataeah ne Sunön to iu non paröm vatet .
49005018	Eöm me se koe a kaak vatëh o voaën , suk ataeah , a taateß kaak to mimiröß e non pa ma toßtoß peöm . Ivëhkëk , eöm se vaonöt ka Tuvuh pe Sosoenën puh manih peöm , pareß matop non a ma kokoman peöm .
49005019	Eöm se vaëhëh me nem a ma meh napan pe Sosoenën , marën a vaeh o vaman pa ma paeh peöm . Eöm se kon a ma vaëhëh varih to pet ne po Puk Vaëhëh , me manih pa ma meh vaëhëh va po hin , me a ma vaëhëh no a Tuvuh Vasioß to vatvus manih pa ma komëneöm , nöm se vahoß hop manih pa ma vaëhëh peöm . Paröm vaëhëh a ma tah vaëhëh varih to kë ne a ëhnan e Sunön manih pa ma rivoeeneöm , me manih pa ma kokoman peöm .
49005020	Eöm se sosoe vavihvih tamoaan ke nem e Sosoenën Tamaara , suk a ma moeh tah varih pa ëhnan e Sunön pea Ieesuß Kristo .
49005021	Eöm se tënan rakah a soe ko vapaan ke nem a ma meh kea peöm . Suk ataeah , eöm to ta e nem pa ëhnan e Kristo to teß me non a tasun me o kikis apuh .
49005022	Ke eöm varih o köövo , eöm se pënton nem a ma soe pa ma kën voe peöm ko teß nem paan , vamanih pa ö nöm to pënton va nem sih a soe pe Sunön .
49005023	Suk ataeah , a teß oeteß , eß to susun ke non sih e köövo peß , vamanih pa ö ne Kristo to susun ke non sih o kum teß varih to vaman ne sih e Sosoenën . O kum teß poë varih to vaman ne sih Sosoenën , ee to teß va ne manih pa sionin e Kristo . Ke Kristo koman ivëh , to kon hah o kum napan peß poë varih .
49005024	O kum teß varih to vaman ne sih Sosoenën , ee to teß ne paan e Kristo . Keß teß va e non manih peöm o köövo , eöm se teß tamoaan nem paan a ma voe peöm .
49005025	Ke eöm varih a kën voe , eöm se iu rakah nem a ma köövo peöm , vamanih pa ö ne Ieesuß Kristo to iu vavoh in o kum teß varih to vaman ne sih e Sosoenën , pareß heß o toßtoß peß , marën a vaßaus o kum pamëh .
49005026	Manih pa ruen , me a soe , ne Kristo to pupui o kum teß varih to vaman ne Sosoenën , pareß ep non raoe to teß voon ne manih pa mataneah . Ka manih pa taateß pamëh , neß to kon o kum pamëh , kee tavus ee o kum teß neß to vaneah non , pan ee o kum peß .
49005027	Ivëh , ko kum teß poë varih se teß vivihan tamoaan ne , ka hikta hat se teß non manih pee . E Kristo to iu nok non o kum teß varih to vaman ne e Sosoenën , se matan vavih rakah ne manih pa mataneah . Eß to teß va non manih pan , o kum teß poë varih no a hikta ta ö korë , me a meh taeah to onöt non a miröß raoe .
49005028	Eß to teß akuk va e non manih pan , eöm varih a kën voe , eöm se iu rakah nem a ma köövo peöm , vamanih pa ö nöm to iu hah va ka nem . A teß vëh to iu rakah non e köövo peß , eß to iu koman hah me a non .
49005029	Ea to nat e no pa hikta pah teß to rës hah non sih a sionineah , ahik , a teß pamëh to matop vavih non sih a sionineah , ko mamakën non , pareß matop vavih e non peß . Eß to teß akuk va e non manih pa ö ne Ieesuß to matop vavih va i non o kum teß varih to vaman ne Sosoenën .
49005030	Suk ataeah , ea to teß va e no manih pa sionin e Kristo .
49005031	Ka soe to kiun non manih po Puk pe Sosoenën to soe va non manih pan , “ Ivëh , ke voe se këh maß e tamaneah pen sinaneah , pareß vatös me e köövo peß ,
49005032	Manih koman a soe va po Puk pe Sosoenën , no kokoman apuh rakah to teß non manih peß . Manih peöß to koman noß pan , a soe vaßih to sosoe suk non e Kristo me o kum teß varih to vaman ne e Sosoenën .
49005033	Ivëhkëk , a soe pamëh to sosoe suk me e non peöm papaeh , eöm se iu rakah a ma köövo peöm , vamanih pa ö nöm to iu hah va ka nem . E köövo se teß non paan e voe peß , pareß vasunön non poan .
49006001	Eöm varih o pus koaß , eöm se vatet rakah a ma soe pa ma tamëneöm me a ma sinëneöm , suk ataeah , eöm to vatös me voh em pe Sunön . Ka taateß pamëh nöm to nok , eß a taateß totoopin manih pa matan e Sosoenën .
49006002	Ka soe to kiun non manih po Puk pe Sosoenën to soe va non manih pan , “ Eöm se pënton a ma soe pa ma tamëneöm , me pa ma sinëneöm , ko vatet a ma soe pee . ” Ka taateß vaßih , eß a taateß vamomoaan to teß me non a soe vaman pe Sosoenën .
49006003	Ka tah neß to nok suk voh pa soe vaman peß , ivëh , “ Eom se keh pënton a soe pa ma tamëneöm me a ma sinëneöm , A , a ma tah vihvih se tavus ee manih peöm , köm teß varë em manih po oeh vëh . ”
49006004	Ke eöm varih a ma kën taman , eöm se nat nem vavaheve nem a ma pus koaß peöm . Ivëhkëk , eöm se matop vavih varoe raoe . Paröm vakömköm nem raoe , ko vavaasis nem raoe o vavaasis pe Sunön .
49006005	Ke eöm varih o teß kikiu akuk , eöm se ta rakah nem a ma torara peöm varih to teß ne manih po oeh vëh . Eöm se nanaöp nem raoe paröm iu nem raoe pa ma kupu peöm . Eöm se tënan nem a ma soe pee , vamanih pa ö nöm to tënan va i nem a soe pe Kristo .
49006006	Eöm se nat nem teß va nem manih po teß kikiu akuk varih to vamanman ne sih a ma torara pee manih pa ma kiu nee to nonok ne , ka ma torara pee he ut ne raoe . Eöm se nok rakah a ma kiu me a ma kupu peöm vamanih pa ö ne Sosoenën to iu va non . Ke eöm varih , eöm se koman vamanih pan , eöm o teß kikiu akuk pe Kristo to kiu vakis e nem pa ma poen kurus .
49006007	Eöm se kokoman vavih paröm nonok nem a ma kiu peöm , eöm se nat nem koman va nem manih pan , eöm to nonok nem a kiu vaßih suk ta pah teß . Ahik . Eöm to nonok me e nem pa kiu pe Sunön .
49006008	Eöm se kokoman hah va nem manih pan , e Sunön to heß en po voen vih peß manih pa napan kurus varih , to nonok ne sih a ma kiu vihvih . Eß se heß o voen vih pamëh manih po teß kikiu akuk me ro teß taihan .
49006009	Ke eöm varih o teß to vavakiu nem sih o teß kikiu akuk , eöm se matop vavih rakah nem raoe , paröm varakah rakah a taateß vaßnaöp o teß kikiu akuk peöm . Suk ataeah , e Sunön to teß non pa vöön va kin , eß me e Sunön peöm me ro teß kikiu akuk . Eöm me se kokoman va nem manih pan , a Teß vëh e Torara peöm eß me e Torara po teß kikiu akuk to teß non manuh pa vöön va kin . Eß to matop va e non pee manih pa ö neß to matop va ka non neöm .
49006010	Kuru nöß to kehkeh vahik va i noß a soe peöß manih pan , eöm se vatös me e Sunön , paröm kon o kikis peß . Eöm se vaonöt ko kikis apuh peß vakikis a neöm .
49006011	A teß vëvënsun to ohop non a ma ohop vavapus me peß , marën a ö neß se vapus . Ivëh , ke eöm me , eöm se vamatop pa vakiu a ma tah ne Sosoenën to heß a neöm , marën a vapus me e susun po oraß hat , ko poen ne eß e susun po oraß hat to punöß pa vatomore me a neöm , köm vöknah rakah a soe peß .
49006012	Eöß to soe a soe vaßih , suk ea to hikta vavapus me no a napan va po oeh vaßih , ahik , ea to vavapus me no o oraß hat me a ma vapöök susun pee varih to matop ne sih a napan va po oeh vëh , to teß ne pa popoen . Ea to vavapus me no o oraß hat va kin to teß me ne a ma vu kikis .
49006013	Keß ivëh , a pusun in a ö nöß to soe suk va ka neöm manih pan , eöm se vamatop pa ohop a ma ohop vavapus , ne Sosoenën to heß a neöm , marën a vöknah e susun po oraß hat . Ivëh , ko poen no a hat pamëh se tavus maß , eöm to antoen rakah e nem pa vöknah o oraß hat poë varih . Ivëh , ka tëëm nöm to nok vahik a ma tah nöm to antoen nem a nok , eöm se sun vakis avoeß rakah kov e nem .
49006014	Ivëh , köm se teß vamatop nem pa vapus me e susun po oraß hat , eöm se teß va nem manih pan , eöm se soe a soe man , a soe man pamëh to teß va non manih po voh no a teß vëvënsun to voh non . Eöm se nok a taateß to teß totoopin non manih pa matan e Sosoenën . Ka taateß pamëh to teß va non manih po ohop nee to nok pa ta tah eh , keß sunpip non a ma poeneöm .
49006015	Eöm se teß vamatop tamoaan nem pa vatvus a Soe Vih to soe suk non o kokoman tö ne Sosoenën to heß voh maß . Eöm se vahoß va in a Soe Vih pamëh , vamanih peöm to ohop nem a suß .
49006016	Eöm pet me se vaman tamoaan nem e Sosoenën . Ka taateß vaman peöm pamëh teß va e non manih po këproß to sunpip a no neöm . O vaman peöm to matop e non peöm , köm teß tavus këh e nem po vakmis vëh ne susun po oraß hat se punöß pa nok manih peöm . O këproß pamëh to se teß va non manih pa ta tah vavapus me po teß vëvënsun , to vövömteß e non pa ma avan tëtëkrea varih , no e tövakihat to vanvan non maß .
49006017	Eöm se kokoman hah va nem manih pan , e Sosoenën to kon hah voh en peöm manih pa hat ko matop e non peöm . Ka taateß pe Sosoenën pamëh se teß va non manih po uvan eh vavapus nöm to uvan nem . Me eöm se pënton vavih rakah a soe pe Sosoenën no a Tuvuh Vasioß to heß a neöm . A soe pamëh to teß va non manih po rapis rë nöm to öt nem .
49006018	Eöm se hinhin tamoaan rakah nem a Tuvuh Vasioß . Paröm eh rakah nem pa hin , suk a ö neß se vaßaus a neöm . Eöm se ut vavih tamoaan nem , paröm nat nem vanun , me a vanot pa nok a taateß hin . Eöm se hinhin tamoaan nem e Sosoenën keß se vaßaus a napan kurus peß .
49006019	Eöm se hin e Sosoenën keß vaßaus a neoß , pareß vahoß a soe manih pa rivoneoß , köß hikta se nanaöp noß a soe vamaaka ke ra napan a soe vakoaan pe Sosoenën .
49006020	E Ieesuß Kristo to kon voh a neoß , köß kon voh a tasun peß paröß vavaasis noß a napan pa Soe Vih . Eß akuk kuru a tah pamëh nee to papanih pip suk voh a neoß koman a iuun nohnoh . Ivëh , köß iu noß a ö nöm se hin vakis e Sosoenën , keß vakikis a neoß köß vöknah a taateß naöp , ko soe tavus a Soe Vih pe Ieesuß Kristo manih pa napan , paröß nat noß nanaöp noß .
49006021	E Titikus se soe vanat en peöm pa ma kiu kurus varih nöß to nonok noß , ke Titikus koman , eß e kea vamaman rakah pea , nöß to pah iu suntan e noß peß . Me eß koman a teß kikiu vamaman rakah pe Sunön .
49006022	Eß akuk a tah nöß se vanö suk nös eah manih peöm , pan eß se soe vanat a neöm emöm teß vah va nem nih manih , me eß se vakikis o vaman peöm .
49006023	Eöß to hinhin suk a noß neöm pan , e Sosoenën e Tamaara pen sunaißeah Ieesuß Kristo se heß a neöm o kokoman tö , me a taateß kamöß . Ee se nok a neöm , ko vaman peöm eh köm iu ro upöm teß .
49006024	Me eöß to hinhin noß e Sosoenën se vataare a taateß ururuan peß manih pa napan kurus varih to iu ne Ieesuß Kristo e Sunön pea . Ko iu pa napan poë varih se hikta teß me non ta ö ataaton .
50001001	Eöß e Pöl , ke Timotiß , emöm poß a poa teß kikiu pe Ieesuß Kristo . To kiun ka nös neöm kurus a ma napan vivihan pe Ieesuß Kristo to teß nem pa vöön va Filipaë , vaßpeh me a nap susunön va po rotuß , me a ma teß kikiu va po kum teß poë varih to vaman ne e Ieesuß .
50001002	Eöß to hinhin noß e Sosoenën e Tamaara , me e Ieesuß Kristo se heß a neöm a taateß ururuan me a taateß moomo .
50001003	Eöß to sosoe vavihvih noß e Sosoenën peöß pa ma tëëm kurus nöß to kokoman a noß neöm .
50001004	Ka manih pa ma hin kurus peöß , eöß to teß vaeö rakah e noß pa hin suk a neöm .
50001005	Eöß to vavihvih me noß e Sosoenën po vaßaus ne eöm to heß a neoß pa ö nöß to vavatvus noß a Soe Vih . Ko vaßaus pamëh ne eöm to heß , po poen vamomoaan ne eöm to taneo vaman voh , keß öök non kuru .
50001006	E Sosoenën to taneo voh en pa nok a kiu vih manih peöm , köß nat rakah e noß peß se nonok avoeß e non . Keß öök po Poen ne Ieesuß Kristo se hah maß , ka kiu vih pamëh se hik en .
50001007	Eöß to nat me e noß pan , eß to teß totoopin e non pa ö nöß to koman a noß neöm , suk eöß to pah iu vörep e noß peöm . Eöm kurus to avë me nem peöß po ururuan pe Sosoenën , pa öß ne eöß to teß noß pa nohnoh . Köm teß vaßpeh me nem a neoß pa kiu pa vaeh a taateß va pa vatvus a Soe Vih to vataare non pan , eöß to vavatvus noß a soe man va pa Soe Vih .
50001008	E Sosoenën to nat e non peöß , to iu ep rakah a noß neöm . Suk , eöß to iu kurus rakah a noß neöm , o iu eh pamëh to taneß no maß pe Ieesuß Kristo .
50001009	O hin peöß ivëh , pan a taateß iu teß peöm se pupu vaßpuh oah nö rakah non , köm se teß natsean nem , ko kokoman peöm se teß maaka non vaßpeh me a taateß iu teß .
50001010	Ivëh , ke eöm se ep a vakëh pa taateß vih , me taateß hat , paröm kon varoe a ma taateß vivihan . Köm se teß vivihan nem ko hikta teß me nem ta hat po Poen ne Kristo se hah maß .
50001011	Ivëh , ke eöm se nonok tamoaan rakah nem a ma taateß totoopin , to taneß no maß pe Kristo , marën a heß o ëhnan apuh manih pe Sosoenën , me a kë a ëhnaneah .
50001012	Eöß to iu a noß neöm , kën kea me kën vamen se nat nem pa tah to tanok voh manih peöß , a nohnoh peöß to vaßaus pa vatvus a Soe Vih , keß nö pet .
50001013	Ivëh , ka ma teß utut to matop ne a iuun pe Sisaß , me o upöm teß to nat e ne peöß , pan eöß to teß noß pa nohnoh , suk eöß to vaman noß e Kristo .
50001014	Eöß to teß noß pa nohnoh , ivëh , ka ma teß peo va po vaman to vaman vaeh rakah ee pe Kristo , ko hikta nanaöp ne a vatvus a soe pe Sosoenën .
50001015	Eß to teß man e non , a ma pah teß to vavatvus e ne pa soe suk e Kristo , suk ee to teß me ne a taateß puhioß , pare iu onoah e ne peöß . Ivëhkëk , o meoh upöm to vavatvus ne a soe pe Kristo , suk ee to iu vaßaus ne .
50001016	Ee to vavatvus ne a Soe Vih , suk ee to teß me ne a taateß iu teß , pare nat e ne pe Sosoenën to heß a neoß a kiu pa vaeh a taateß va pa vatvus a Soe Vih .
50001017	Ivëhkëk , o upöm teß to vavatvus ne a Soe Vih va pe Kristo , manih pa taateß amamun , me a taateß vaononoah . Ee to iu vatok ne maß ta ma meh punis , pa ö nöß to teß noß pa nohnoh .
50001018	Ivëhkëk , a hikta tah vi , pa ma ö kurus , ee to teß me ne pa ma kokoman vih , keß a ma kokoman hat , a tah apuh oah ivëh , ee to vavatvus e ne pa Soe Vih suk e Kristo . Ivëh , köß teß vaeö tamoaan rakah e noß .
50001019	Köß se teß vaeö avoeß e noß pa ö nöm to hinhin suk a nem neoß , ka Tuvuh pe Ieesuß Kristo vaßaus e non peöß . Ivëh , köß nat e noß pa ma punis varih se vaßaus a neoß , köß taihan eoß .
50001020	Ivëh , köß iu rakah noß , paröß vaman rakah noß pan , eöß hikta se nok vahat rakah noß ta pah tah pa vapoet hah öß . Ahik . Ivëhkëk , kuru eöß se sun vakis , pa ö nöß se teß noß , pa vataare o kikis pe Kristo manih po oeh , eöß he teß toßtoß avoeß e noß , keß , eöß se mët eoß .
50001021	Manih peöß a tah apuh oah ivëh , eöß se keh teß toßtoß e noß , eöß se teß me e noß pe Kristo . Keß , eöß se keh mët , a , eöß se kon a ma tah vih .
50001022	Eöß se keh teß toßtoß avoeß e noß , eöß se antoen e noß pa nok a kiu pe Apuh . Ivëhkëk , eöß to hikta nat noß , pa hanan taeah nöß se vatet , eöß se keh teß toßtoß e noß , keß , eöß se mët eoß .
50001023	Eß to hivaß ke non peöß pa vatet o pöök kokoman . Eöß to iu oah rakah noß pa këh o toßtoß vëh . Eß to vih oah rakah non peöß se nö , ko teß vaßpeh me noß e Kristo .
50001024	Ivëhkëk , eß to vih ke non peöm , peöß se teß avoeß e noß manih po oeh , köß se vaßaus a neöm .
50001025	Eöß to vaman vakis e noß pa ö nöß to teß me noß a kiu , ivëh , köß nat e noß peöß se teß avoeß e noß pa kiu vaßaus a neöm , ko vaman peöm se pu vaeh , köm se teß vaeö nem po vaman peöm .
50001026	Ivëh , ke eöm se vaeö vaßpuh oah manih pe Ieesuß Kristo po poen nöß se vavih hah nös pa ep ka neöm . Eöm se vaeö pet suk eöß to teß avoeß e noß .
50001027	A tah apuh ivëh , nöm se nat nem , eöm se teß vavih nem pa taateß totoopin peöm to kë non a Soe Vih pe Kristo . Eöß se keh vavih nös pa ep ka neöm , keß , eöß to teß varo këh e noß nös peöm . Keöß se tënan noß nös neöm to sun vakis nem , ko vapöh kokoman e nem . Ko kiu vaßpeh e nem pa kunkuin o vaman pa ma napan manih pa Soe Vih .
50001028	Ke eöm se koe a naöp o teß varih to vakihat me a no neöm . A ma tah poë varih to vëknöm ke non ro tövakihat a ö nee se kon vahat ee . Ivëhkëk , e Sosoenën se kon hah en peöm .
50001029	E Sosoenën to heß a neöm o ëhnan apuh pa ö nöm to vaman voh e Kristo , me pa ö nöm to kon kamis suk voh eah . Ka poa tah poë varih to kë non a ëhnan e Kristo .
50001030	Eöß to teß moaan me voh a noß neöm , ke eöm ep e nem peöß to vavapus me noß po tövakihat poë varih . Me o vapus pamëh to teß avoeß e non kuru . Eöm me to teß hop e nem po pöh vu punis , suk eöm to vatös me e nem peöß manih po vapus pamëh .
50002001	O toßtoß peöm manih pe Kristo to vaeh e non po kokoman peöm . Ka taateß iu teß peß se heß a neöm o kokoman tö . Eöm to vatös me e nem pa Tuvuh Vasioß . Paröm teß me e nem pa taateß ururuan pe Kristo . Ko teß nem pa taateß nok vavih a ma upöm peöm .
50002002	Ivëh , ke eöm se vavaeö rakah e nem peöß , pa ö nöm to vapöh kokoman nem . Ko vatös vavih me nem a pah taateß iu o upöm teß .
50002003	Eöm se keh nonok nem a ma taateß poë varih , eöm se nat nem teß me nem a taateß amamun , vaononoah , me eöm se nat nem vavovoh nem a taateß kë koman hah ëm . Ivëhpëhkëk , eöm se teß vöknah nem , ko kë oah nem a ëhnëëro o upöm teß këh a ëhnëëneöm .
50002004	Eöm se koe a kokoman vörep varoe o toßtoß koman peöm , ivëhkëk , eöm me se kokoman nem a ma toßtoß po upöm teß , ko vaßaus nem raoe pa teß vavih .
50002005	Manih po toßtoß peöm , eöm se kokoman va nem manih , ko teß va nem manih pa ö ne Ieesuß Kristo to teß va non .
50002006	E Kristo to teß vavoh non manih pe Sosoenën , pa ma tah kurus neß to nonok non . Ivëhkëk , eß to hikta koman voh non a nok a tah ne eß koman to iu non , marën a vaßaus koman hah ea ,
50002007	Ivëhkëk , eß to vöknah hah ea pa teß vamanih pe Sosoenën , ko koe en pa tasun apuh vëh neß to teß me voh non . Eß to koaß voh , pareß kon o sionin vamanih pa teß ,
50002008	Ka ö neß to teß va non manih pa teß , eß to vöknah hah ea , pa ö neß to mët ,
50002009	Ivëh , ke Sosoenën vasunön poan , keꞌ vamomoaan non . E Sosoenën to heꞌ poan o ëhnan to apuh oah e non , pa ma moeh ëhnan kurus ,
50002010	ivëh , ka ma napan kurus se vatokon manih pa ëhnan e Ieesuꞌ , ka ma napan va pa vöön va kin , me manih po oeh , me manih paan o oeh se vatokon manih pa ëhnan e Ieesuꞌ .
50002011	Ka napan kurus rakah se soe vamanih pan , “ E Ieesuß Kristo e Apuh . ” Ka taateß pamëh to heß non o ëhnan apuh manih pe Sosoenën Taman .
50002012	Ivëh , ke eöm a ma vakamöß peöß , eöm to vavatet tamoaan voh e nem pe Sosoenën pa ö nöß to teß vaßpeh me a noß neöm . Eß to vih oah non peöm se tëtënan soe nem kuru pa ö nöß to teß ke këh noß nös neöm . Eöm se kikiu vakis nö nem , pa vavih rakah a ö teßteß po kum peöm , vamanih pa ö nöm to ta nem e Sosoenën ko heß avoes këm manih peß .
50002013	Ea to nat e no pe Sosoenën to kiu non po kokoman peöm , ivëh , köm iu e nem pa nok a ma taateß vih , ko antoen e nem pa nok a ma taateß poë varih . Ivëh , ka ma taateß poë varih to heß vaeö ne poë .
50002014	Eöm se nonok nem a ma tah kurus , ko nat nem vavaarek nem , me eöm se koe a vaato vasukaß vatëh .
50002015	Ke eöm se teß vivihan nem , ka hikta hat se teß non peöm . Ke eöm se teß nem a ma koaß pe Sosoenën , no a hikta hat to teß non peöm . Ivëhkëk , eöm to teß me nem a napan to heß tonun ne a taateß totoopin , ko nonok ne a ma taateß hat peo . Ke eöm se teß va nem manih po vesun to tëtëkrea ne topniira ma napan to teß ne pa popoen manih po oeh ,
50002016	pa ö nöm to heßheß nem o vavaasis vëh to heß non o toßtoß . Ivëh , ko Poen ne Kristo se hah maß , eöß se vaeö rakah , suk a ma kiu nöß to nok voh manih peöm , to hikta ro akuk . Eöß to nonok voh noß a ma kiu vëhvaß poë varih , paröß onoah voh eoß .
50002017	O vaman peöm to teß va non manih po heß peöm , nöm to heß vamanih po heß pa nok a kiu pe Sosoenën . Eöß se keh heß o eraß peöß vamanih po heß vaßpeh me a ma heß peöm , eöß se puh e noß po vaeö vaßpeh me a neöm .
50002018	Eöm pet me se teß vaeö nem , ko puh rakah nem po vaeö , ko vaeö vaßpeh me nem neoß .
50002019	Eöß to anoeh noß e Apuh e Ieesuß se keh iu non , eöß se vanö vëhöß nös e Timotiß manem peöm . Keöß se haraß vaeö rakah pa ö neß se hah maß ko soe ka neoß a ma tah nöm to nonok nem .
50002020	A hikta meh teß to teß me a no neoß to teß va non manih pe Timotiß . Eß to vapöh kokoman tamoaan me a no neoß , pareß kokoman tamoaan e non pa vaßaus a neöm .
50002021	O upöm teß to karë varoe ne a nok a ma tah koman pee , ko hikta iu rakah ne a vaßaus , pa nok a kiu pe Ieesuß Kristo .
50002022	Eöm to nat e nem pa taateß vih pe Timotiß . Paröm to nat e nem peß to vaßaus voh a neoß pa kiu va pa vatvus a Soe Vih , vamanih pe koaß to vaßaus non e tamaneah .
50002023	Ivëh , köß kokoman vovoh voh eoß pa vanö vëhöß nös eah manih peöm , pa ö nöß se nat ataeah se tavus manih peöß .
50002024	Eöß to vaman e noß pe Apuh se vaßaus a neoß , ke eöß me se nö nös pa ep a neöm .
50002025	E Ëpafroditus , e kea peöß pa nok a kiu pa ëhnan e Kristo , me eß to kiu vaßpeh me a no neoß pa nap vëvënsun pe Kristo . Eöß to iu voh noß a vaßaus , köm vanö voh maß eah manih peöß . Kuru , eöß to koman noß a vanö hah nös eah manih peöm ,
50002026	suk , eß to iu ep kurus rakah ka no neöm . Eß to karë , suk eß to nat e non pan , eöm to tënan voh em peß to haraß voh a hiinana apuh .
50002027	A , eß to haraß voh a hiinana pamëh , ko ö ra mët en . Ivëhkëk , e Sosoenën to ururuan poan , me eöß me . Ivëh , köß hikta se haraß vatamak itoeß hah noß .
50002028	Ivëh , köß iu rakah e noß pa vanö nös eah manem peöm , köm se ep hah in eah , paröm vaeö . Ke eöß me se nat noß haraß vakarë suk noß a neöm .
50002029	Ivëh , ke eöm se öt e Ëpafroditus pa ëhnan e Apuh , ko haraß vaeö vörep em . Eöm se kë nem a ëhnëëro teß to teß va ne manih peß .
50002030	Eß to ö ra mët voh en , pa ö neß to nonok voh non a kiu pe Kristo . Eß to kokoman varoe voh non a vaßaus a neoß , pa kiu vëh nöm to heß voh eah . A kiu pamëh ne eöm to hikta onöt voh nem a nok .
50003001	Kën kea me kën vamen , eöm se teß vaeö rakah nem manih pe Apuh . Eöß to hikta karauh noß pa kiun hah ka neöm a pah soe avoeß pamëh . Ka soe pamëh se vaßaus a neöm , ke eöm se teß vamatop nem .
50003002	Eöm se ut vavih nem po teß varih to nonok ne a ma taateß hat , pare teß va ne manih po këh poa . O teß poë varih to eh rakah ne pa pe a ö kokoaan .
50003003	Ea varoe ivarih , nee to pe voh a ma ö kokoaan pea . Ka vasunön koe no e Sosoenën manih pa Tuvuh peß , me ea to vaeö no pa ö na to vatös me no e Ieesuß Kristo . Ea to hikta vaman koman hah a no , pa ma tah na to nonok no ,
50003004	eöß tomeß antoen e noß , pa vaman koman hah öß . Tah pah teß se keh koman e non pan , eß to teß me non pa pusun in a vaman koman hah ea . Eß se nat va non manih pan , eöß to teß oah e noß pa ma pusun in a ö nöß se vaman koman hah a noß .
50003005	Ee to pe voh a ö kokoaan peöß murin o tönim me o kukön poen to oah . Eöß a to Israël , po vuteß va pe Bënjamin . Eöß a to Hibru , ke sinan me e tamaneoß , ee me a poa to Hibru . Keöß to vavatet vaeh voh noß o Vavaasis po Jiuß . Ivëh , köß tavus voh a to Parësiß .
50003006	Eöß to teß eh rakah voh e noß pa nok a kiu pe Sosoenën , ivëh , köß kiu vakis moaan voh e noß pa miröß o kum teß varih to vaman ne e Ieesuß . A hikta pah teß to onöt non a taum ta hat manih peöß , pa ö nöß to vavatet vavoh noß o Vavaasis pe Mosës .
50003007	A ma tah poë varih to teß apuh oah voh ne manih peöß , ivëhkëk , kuru eöß to koman noß pan , ee a ma tah akuk rakah . Suk eöß to vavatet varoe varuß noß e Kristo .
50003008	Eß to hikta teß varoe non , pan a ma tah poë varih , ivëhkëk , eöß to koman noß pan , a ma tah kurus varih po oeh ee a ma tah akuk rakah . Eöß to nat e noß pe Ieesuß Kristo e Apuh peöß . Manih varoe rakah pe Kristo , neöß to koe rakah a ma tah poë varih . Ka kuru vëh a ma tah poë varih to teß rakah va ne manih po noß . Ivëh , ke eöß to vaonöt e noß pa vatet varoe varuß e Kristo ,
50003009	ke eöß varoe a teß peß . Kuru eöß a teß totoopin pa matan e Sosoenën , eöß hikta se tavus noß a teß totoopin pa vatet o Vavaasis pe Mosës , ivëhkëk , eöß to vaman noß e Kristo . Ke Sosoenën to ep non po vaman peöß , ivëh , keß pokaß a neöß a teß totoopin .
50003010	Eöß to iu nat rakah noß pe Kristo , me o kikis vëh to vasun taneß hah poan pa nap mët . Eöß to iu avë noß o kamis peß , paröß tavus vamanih pa ö neß to mët vavoh .
50003011	Keöß me to anoeh noß , a sun hah peöß pa nap mët .
50003012	Eöß hikta se soe noß pan , eöß to kon vahik a taateß pe Sosoenën , ko tavus a teß totoopin rakah . Eöß to hikta tavus avoeß noß nën , ivëhkëk , eöß to pupunöß vakis e noß pa tavus va nën , keß se teß non a tah peöß . E Kristo to iu e non peöß pa nok a tah vih , eß a pusun in a tah neß to vateß suk a neöß .
50003013	Kën kea me kën vamen , eöß to nat e noß pan , eöß to hikta tavus avoeß noß po noton . Ivëhkëk , eß to teß non a pah tah , neöß to nonok tamoaan noß . Eöß se anoe kurus a ma tah vamoaan , ko kiu vakis varoe pa kon a ma tah varih se tavus amot maß .
50003014	Eöß to pupunöß avoeß e noß , pa tavus po noton ko kon o voen vëh , ne Sosoenën to vaoe koe voh a neöß manih pe Kristo , manuh po toßtoß vöh pa vöön va kin .
50003015	Ea kurus varih to kon voh ee pa Tuvuh , ko tavus ee ro teß natsean , para kokoman va no manih . Keß se keh teß non ta ma tah neöm to hikta vapöh kokoman me nem , e Sosoenën se vamaaka ken peöm .
50003016	Ivëhkëk , ea se punöß vakis pa vatet a soe man , ne ea to kon voh ee .
50003017	Kën kea me kën vamen , eöm kurus se punöß pa vatet a taateß peöß , paröm ep vavih ko vavatet nem a taateß no teß varih to vavatet ne , nemöm to vataare voh a neöm .
50003018	A napan peo to teß va ne manih po tövakihat pa kuruse pe Kristo . Eöß to sosoe tamoaan ke noß peöm pa taateß pee . Keß a tah pamëh nöß to okook suk noß kuru , nöß se soe ka neöm .
50003019	Vasuksuk , ee se nö po suraß ësës tamoaan . Ee to nonok ne a ma tah no a sioniire to iu non . Ee to vaeö vörep me ne a ma taateß vapoet , nee to nonok ne , pare kokoman varoe ne a ma tah va po oeh vëh . Ivëh , ka ma tah va po iu va po sionin teß va ne manih pe sosoenën pee .
50003020	Ivëhkëk , ea ro teß va pa vöön va kin to anoeh no A Teß Va Pa Hehe A Ra , eß e Apuh pea , e Ieesuß Kristo , se taneß maß manuh pa vöön va kin .
50003021	Po kikis koman peß pa matop in a ma moeh tah , eß se panih o sionin va po oeh vëh to antoen e non pa mët , ko sionin pamëh se panih ko vih oah en , ko teß va non manih po sionin maaka pe Ieesuß .
50004001	Kën kea me kën vamen , eöß to iu a noß neöm , paröß iu ep a noß neöm . Eöß se vaeö pa ö nöß se ep a neöm , eöm to vavaeö me nem peöß . Ivëh , ke eöm se sun vakis po vaman manih pe Apuh , vamanih pa ö nöß to soe vavoh ka neöm .
50004002	Eöß to hi a poa köövo varih , e Yuodiaß pen Sintikeß pan , ee se vapöh kokoman vamanih pa poa tom kea manih pe Apuh .
50004003	Eöß me to hi a oah , vakamöß peöß , ea to pet kikiu no , pan eën se vaßaus a poa köövo poë varih . Ee pon to vapa vavih me voh a neoß pa vatvus a Soe Vih . Ee , me e Klemen vaßpeh me o meoh upöm , to kiu me a no neoß , no a ma ëhnëëre to kiun e ne manih po puk va po toßtoß .
50004004	Eöm se teß vaeö tamoaan rakah nem manih pe Apuh . Eöß se soe hah , eöm se teß vaeö nem .
50004005	Koe ka napan ep ka neöm to teß me nem a taateß tö me a taateß vih . A siß ö ke Apuh hah en maß .
50004006	Eöm se nat nem karë suk nem ta ma tah . Ivëhkëk , eöm se hinhin nem manih pe Sosoenën pa ma tah kurus neöm to iu nem . Ko vavihvih me nem eah .
50004007	Ivëh , ka taateß moomo pe Sosoenën to apuh oah rakah , na to hikta onöt no a maaka vavih oah in eah . Eß se matop vavih a ma kupu , me kokoman peöm manih pe Ieesuß Kristo .
50004008	Kën kea me kën vamen , eöm se kokoman nem a ma tah varih to teß vih ne , na to antoen no a kë raoe . Eöm se koman nem a ma tah varih to teß man ne , na to kë no , kee teß totoopin ne , ko teß vivihan ne , me a ma tah ep vamanin , me a ma tah no a napan to ta ne .
50004009	Eöm se vavatet a ma tah nöm to vavaasis taneß manih peöß , pa ma tah nöß to soe voh ka neöm , me a ma tah neöm to ep voh nem nöß to nonok noß . Ivëh , ke Sosoenën to heßheß non a taateß moomo , eß se teß vaßpeh me a no neöm .
50004010	Eöß to vaeö vörep rakah me noß e Apuh pa ö neöm to vataare hah va ka nem neoß o vaßaus peöm . Eöm to iu vaßaus vatëh voh e nem peöß . Ivëhkëk , a hik voh ta ö nöm se vaßaus vah va ka neoß .
50004011	Eöß to hikta sosoe ka noß neöm a tah vëh , suk eöß to iu noß ta ma tah . Ahik . Eöß to vavaasis voh eoß ko teß vaeö me e noß pa ma tah nöß to öt noß . Me a ma moeh tah se tavus manih peöß .
50004012	Eöß to nat e noß pa ö nöß to teß toßtoß va noß , me pa ö nöß se teß arus noß . Ko nat e noß pa ö nöß to teß toßtoß va noß , me pa ö nöß to öt noß a ma tah peo . Eöß to vavaasis voh eoß pa ö nöß se teß va noß , me pa ö nöß se teß vaeö noß pa ma tëëm , no a ma tah kurus se tanok manih peöß , pa ö nöß se öt onöt noß a taëën , me pa ö nöß to haraß noß o maë . Me pa ö nöß to öt oah noß a ma tah peo , nöß to iu noß , me pa ö nöß to öt vakökööt noß .
50004013	Eöß to antoen e noß pa nok koe a ma tah kurus manih pe Kristo , suk eß to heß a neoß o kikis peß .
50004014	Ivëhkëk , eß to vih non peöm to vaßaus a neoß pa ö nöß to teß me voh noß a punis .
50004015	Eöm a ma napan va pa vöön apuh va Filipaë to nat koman e nem , pa ö nöß to taneo voh pa vatvus a Soe Vih manem . Po poen nöß to këh maß a muhin peöm Mësadoniaß , eöm varoe voh o pöh kum teß to vaman nem e Ieesuß to vaßaus voh nem neoß pa moniß .
50004016	A ma tëëm nöm to vanö voh ka maß neöß a ma tah nöß to iu noß , pa ö nöß to teß noß manih pa vöön va Tesaronaëkaß .
50004017	Oman rakah , eß to hikta teß voh non pan , eöß to iu kon taneß noß a ma heß manih peöm . Ivëhkëk , eöß to iu noß , ne eöm se kon taneß a ma tah vih pa taateß heß a ma tah peöm manih pa meh teß .
50004018	Kuru eöß to öt noß a ma tah kurus , ko öt oah e noß pa ma meh tah nöß to iu noß . Suk e Ëpafroditus to teß maß a ma heß peöm , ko heß a neoß . A ma heß to teß va ne manih po heß ovoavuh vih na to heß . E Sosoenën to kokon non a ma heß poë varih , pareß vaeö e non pa ma heß .
50004019	E Sosoenën peöß to teß me non a ma tah vihvih peo oah rakah neß se heß koe ka neöm manih pe Ieesuß Kristo . Eß se heß a neöm a ma tah kurus nöm to iu nem .
50004020	E Sosoenën , e Tamaara , ka se kë tamoaan no a ëhnaneah . Oman .
50004021	Eöm se soe vavihvih nem a ma meoh upöm teß pe Sosoenën pa ëhnan e Kristo . O teß varih to teß vaßpeh me a no neoß , to vanö nös a soe vavihvih pee manih peöm .
50004022	A ma napan kurus pe Sosoenën to vanö nös a soe vavihvih pee manem peöm . A ma teß me varih to nonok ne a kiu manih pa iuun pe Sisaß . Ee me to vanö nös a soe vavihvih eh pee manih peöm .
50004023	Eöß to hinhin noß e Apuh pea Ieesuß Kristo , pan se heß a neöm o ururuan peß , ko teß vaßpeh me a no neöm kurus .
51001001	Eöß e Pöl , eöß a teß kikiu ne Ieesuß Kristo to vanö , o iu koman peß , ke Sosoenën kon a neoß köß tavus eoß a aposol . Emöm poß kea pea e Timotiß , to kiun o kiun vaßih pamöm vanö ka nös neöm a napan to vaman nem sih e Sosoenën manih pa vöön va Kolosi . Eöm to vaman nem e Ieesuß Kristo , paröm teß va e nem manih a kën kea me ra kën vamenmöm . Emöm to hinhin nem e Sosoenën , e Tamaara se vavih a neöm pareß nok a ma kokoman peöm , köm teß me nem a taateß moomo .
51001002	
51001003	Ka tëëm möm to nonok nem a ma hin pemöm , pamöm koman tamoaan e nem peöm , pamöm sosoe vavihvih ke nem na sih e Sosoenën , eß e Taman e Sunön pea Ieesuß Kristo .
51001004	Oman , emöm poß Timotiß to sosoe vavihvih ke nem na e Sosoenën , suk emöm to pënton em pa ö nöm to vaman va nem e Ieesuß Kristo . Ivëh , köm nat rakah e nem pa vaman e Kristo , paröm heß rakah e nem pa ma kokoman peöm manih pa napan varih to vaman voh e Sosoenën .
51001005	Eöm to vaman nem e Ieesuß Kristo paröm iu me e nem pa napan pe Sosoenën . Suk ataeah , eöm to vaman rakah e nem , paröm anoeh e nem po poen ne Sosoenën se heß a neöm o toßtoß vih neß to vamatop keon voh ken maß peöm , manuh pa vöön va kin . Ivëh , köm vaman nem pan e Sosoenën se heß en peöm pa ma tah vih neß to vaneah vahik voh en peöm , kee pet anoeh e ne maß peöm manuh pa vöön va kin .
51001006	Ka Soe Vih pamëh , nöm to pënton voh to pu vaßpuh en manih po oeh vëh , ka napan vaman ee pare suk ee , ka taateß pee tavus vavih en . Ka taateß pamëh tanok voh en manih pa topnineöm , pö nöm to taneo a pënton a Soe Vih , paröm nat vavih em pa soe man pamëh , me o heß vih pe Sosoenën .
51001007	A teß vëh e Ëpafras to vavaasis voh en peöm pa Soe Vih pamëh , köm nat vahik voh em . E Ëpafras a teß kikiu vih rakah pe Ieesuß Kristo , eß me a meh teß kikiu vaßaus pemöm . Kemöm iu suntan rakah e nem peß .
51001008	Eß me to soe ka möm a taateß kamöß a napan pe Sosoenën , no a Tuvuh Vasioß to heß a neöm .
51001009	Ivëh , kemöm pënton voh em pa ö nöm to vaman vakis rakah em pe Ieesuß Kristo , pamöm hikta vahik a hin suk a neöm manuh pe Sosoenën , pan eß se vapuh rakah a neöm po nat , köm maaka rakah pa tah neß to iu non . Me emöm to hinhin pet e nem pan , a Tuvuh Vasioß se heß a neöm o nat vih , köm sih nat vavih a ma tah va po apen .
51001010	Ivëh , köm onöt e nem pa vatet a taateß no a napan vamaman pe Ieesuß Kristo to vavatet ne . Keß se iu ko vaeö me e non pa ma taateß kurus peöm , me a ma kiu vihvih nöm to nonok nem , eöm me to nat vavih em pe Sosoenën . Ivëh , köß hinhin noß pan , o nat peöm manih pe Sosoenën se tavus vaßpuh rakah en manih po toßtoß peöm .
51001011	Emöm me to hinhin nem pan , e Sosoenën se heß a ma apeneöm o kikis apuh peß . Köm antoen e nem pa sun vakis ko teß em pa ma punis , ka tëëm nöm to taum a punöß , eöm hikta se taum vëhvaß nem , suk e Sosoenën se vaßaus en peöm . Eöm se teß vatö nem paröm anoeh nem o poen no a punis se hik këh a neöm . Köm teß vaeö rakah nem ,
51001012	ko soe vavihvih ke na e Tamön . Eß to nok voh a neöm , köm antoen e nem pa kon a ma tah neß to vaneah keon voh en peöm manuh pa vöön va kin . Manuh pa vöön va kin nöm se kon a ma ta poë varih , me ra napan pe Sosoenën . Ke eöm kurus varih to teß e nem po ëman pe Sosoenën .
51001013	E Sosoenën to kon taneß hah a ra manih po kikis pe susun po oraß hat . Pareß me ho en pea manuh pa matop vih pe Sunaißeah Ieesuß Kristo , e Koaß pamëh neß to iu oah non sih .
51001014	E Koaß pamëh to mët voh manih pa kuruse , pareß voen hah a ma hat pea . Ivëh , ne Sosoenën to ihan anoe suk voh a ma hat pea .
51001015	Ea to hikta onöt no a ep in e Sosoenën pa mataara . Ivëhkëk , e Ieesuß Kristo to matan akuk va kov e non manih pe Tamaneah . A tasun pe Koaß vamomoaan peß pamëh to apuh oah e non pa ma moeh tah ne Tamaneah Sosoenën to nok voh .
51001016	Manih pa koren e Koaß pamëh , ne Sosoenën to nok voh a ma moeh tah kurus varih to teß ne manuh pa vöön va kin , me manih po oeh . Eß to nok voh a ma tah poë varih , na to epep no pa mataara , me a ma teß tah na to hikta se ep no . A ma tah to teß va ne manih po ankeroß va pa vöön va kin , me ra ma oraß eh , me a ma vu tah to teß me ne o kikis , me ra ma moeh tah to matop ne a ma meh tah . Oman , e Sosoenën to nok voh a ma tah poë varih manih pa koren e Kristo . Ka ma tah poë varih teß e ne a ma tah koman peß .
51001017	E Ieesuß Kristo to teß momoaan voh e non , a ma moeh tah kurus poë varih he meß avoeß voh e ne pa tanok . Ke Ieesuß koman to nok a ma moeh tah poë varih , kee kiu vavih pare teß vavih ne .
51001018	Ke eß koman o kahoß va pa ma vakum teß varih to vaman ne e Sosoenën . Ka ma vakum poë varih teß va e ne manih pa sionin e Ieesuß . Ke eß koman , eß o toßtoß po kum teß varih to vaman ne e Sosoenën . Suk ataeah , eß koman a teß vamomoaan to onoah a mët . Ivëh , ne eß koman to teß suk va non manih po kahoß in a ma moeh tah kurus .
51001019	E Sosoenën to iu non pan , a ma kikis peß , me a ma toßtoß peß , se teß rakah non manih pe Koaß pamëh . Ivëh , ke Sosoenën se teß vaßpeh tamoaan me e non peß .
51001020	Manih pe Ieesuß Kristo , ne Sosoenën to vahuk hah a ma moeh tah kurus manih peß , kee vakamöß hah . Eß to kamöß hah a ma tah va po oeh , me a ma teß tah va pa vöön va kin . Eß to nok suk vamanih , o eraß pe Ieesuß Kristo to takoß pa ö neß to mët manih pa kuruse . Ka kuru no a ma napan , me ra ma moeh tah kurus to vakamöß hah me ee pe Sosoenën .
51001021	Moaan voh ne eöm a napan va Kolosi to teß varo këh voh e nem pe Ieesuß Kristo . Ka manih pa ma kokoman peöm , eöm to vakihat me e nem pe Sosoenën . Paröm teß kov e nem manih pa nok a ma taateß hat .
51001022	Ivëhkëk , kuru vaßih , no a sionin e Ieesuß Kristo to mët manih pa kuruse , ke Sosoenën vakamöß hah me en peöm , eß to nok va nën , pan eöm se teß vivihan nem , ko hikta se teen nem ta hat manih pa mataneah .
51001023	Eöm se öt vakis nem o vaman peöm paröm sun vakis , peß to hat non pa ta pah teß tomeß rëh koe ka neöm pa hanan va pa taateß hat . Köm vanun em pa Soe Vih nöm to vaman vakis nem sih . A Soe Vih vëh nöm to tënan , ne eöß koman e Pöl a teß kikiu to vatvus voh manih pa ma vuteß kurus va po oeh vëh .
51001024	Kuru nöß to haraß vaeö rakah e noß pa teß o kamis vëh , marën a vaßaus a neöm , paröß iu vaßaus me e noß po kum teß varih to vaman ne e Sosoenën . Ko kamis ne Ieesuß Kristo to teß voh , marën a vaßaus o kum teß varih to vaman ne e Sosoenën , to hikta hik avoeß non . Ko kamis vëh nöß to teß noß manih pa sionineoß , nöß to iu vapuh noß na manuh po teß kamis pe Ieesuß .
51001025	E Sosoenën koman to kon voh en peöß , köß tavus eoß a teß kikiu po kum teß varih to vaman ne e Sosoenën , marën a vaßaus a neöm . Köß teß me noß pa kiu va pa vatvus rakah a ma soe kurus pe Sosoenën .
51001026	A ma tamoaan voh , no a soe pamëh to vakoaan non , ka napan kurus to hikta nat voh ne pa soe pamëh . Ivëhkëk kuru vaßih , no a soe pamëh to tavus vateeraß en , manih pa matëëra napan pe Sosoenën .
51001027	Manih po iu koman pe Sosoenën , eß koman to vataare en pea a napan peß , pa soe vakoaan peß , pan ea se nat va no manih pan , a soe vakoaan pamëh se vaßaus en pa napan kurus peß varih o Jiuß , me eöm o teß varih to hikta teß nem pan eöm ro Jiuß . Ka soe vakoaan pamëh to teß va non manih po vatëk vih vi rakah peß . Ivëh , ne Ieesuß Kristo to teß vaßpeh suk me e non peöm . Köm anoeh e nem peß se me hah a neöm , köm teß vaßpeh me nem eah , ko kon a ma vatëk vih vi peß manuh pa vöön va kin .
51001028	Ivëh , kemöm se vavatvus avoeß ke nem peöm , me ra napan kurus pa Soe Vih pe Ieesuß Kristo . Emöm to vavatet nem o kokoman , me o nat vih pemöm , pamöm vavaasis nem . Emöm to soe ke raoe a soe kikis . Suk ataeah , emöm to iu nem pan , o vaman pee se teß eh rakah non , kee tavus o teß no vaman pee to teß kikis non . Kemöm me raoe manuh pe Sosoenën .
51001029	Ivëh , köß kiu vakis suk rakah e noß po kikis apuh pe Ieesuß Kristo , neß to heßheß a no neoß , köß pah teß eh rakah e noß pa nok a ma kiu peß .
51002001	Ivëh , köß iu rakah noß a ö nöm se nat vamaaka rakah nem , pa ö nöß to kiu vëhvaß va noß sih pa vaßaus a neöm , a napan va po vaman to teß nem manih pa vöön va Kolosi , me ra napan varih po kum teß varih , to vaman ne Sosoenën manih pa vöön va Laodisiaß , me ro upöm teß varih to hikta ep avoeß ne peöß .
51002002	Eöß to nonok noß sih a kiu vaßih , marën a vasöë a ma kokoman peöm kurus , me eöß to kunkuin noß o kokoman peöm , köm se iu o upöm teß pe Sosoenën , paröm vapöh kokoman me raoe . Ivëh , köm se kon o kokoman vih , ko kokoman vih pamëh sih vaeh o vaman peöm . Ivëh , köß iu noß a ö ne eöm se nat vavih a soe vakoaan pe Sosoenën . Ka pusun in a soe vakoaan pamëh , ivëh , e Kristo .
51002003	A ma vu nat me a ma kokoman vih to vakoaan rakah ne manih pe Ieesuß Kristo , ko teß va e ne manih pa ö no a moniß to puh va non pa iuun vavahoß moniß . Ka manih varoe ko peß , ne ea se kon a kiß para peret o hopaß pamëh , ko kon koe a ma vu nat , me a ma vu kokoman vakoaan pe Sosoenën nën .
51002004	Ivëh , köß hikta iu noß ta pah teß se vamanman a no neöm , pareß piuk a neöm . Ivëh , nöß to sosoe suk va ka noß neöm manih .
51002005	Oman ! Eöß to hikta teß vaßpeh me a noß neöm , köm hikta ep voh nem peöß . Ivëhkëk , manih po kokoman peöß , nöß to haraß ke noß pan , eöß to teß vaßpeh me e noß peöm . Paröß vaeö rakah e noß pa ep ka neöm to kiu vatotoopin nem , ko sun vakis nem po vaman peöm pa suk e Kristo .
51002006	Eöm to kon vahik voh em pe Sunön pea Ieesuß Kristo manih po toßtoß peöm . Ivëh , köm se nönö vaßpeh tamoaan vah me nem eah .
51002007	Eöm se vakom vakis rakah nem manih peß , vamanih pa ö no naon to aan va non , pareß sun vakis va non sih po oeh , me manih pa ö na iuun to sun va non po toon eh . O vaman peöm se teß eh rakah non pa Soe Vih vëh , nemöm to vavaasis a no neöm . A ma poen kurus rakah nöm se sosoe vavihvih ke nem na e Sosoenën , suk a ma moeh tah neß to nok .
51002008	Eöm se matop vavih nem , peß to hat non pa ta pah teß tomeß vatvus ka neöm ta ma vu nat , me ta ma vu to pinpiun , pareß nok a neöm köm vatet o kokoman piuk peß , köm tavus em a nap kikiu akuk peß . A pap teß to teß va ne nën , ee to kokon ne sih a ma kokoman pa kën sipun , me a ma teß kokoman po oraß varih to matop ne sih a ma tah va pa akis , me a ma teß tah va po oeh . Ee to hikta nat ne pa vaasis a neöm pa vatet o kokoman vih pe Kristo .
51002009	Eöm se teß vamatop rakah nem , suk ataeah , eöm to nat vavih e nem po toßtoß avoes pe Sosoenën to puh e non manih pa sionin e Kristo , paröm nat me nem , e Ieesuß Kristo to tavus teß voh , pareß matan va e non manih pea . Ko toßtoß , me o kikis pe Sosoenën puh avoes rakah e non manih peß .
51002010	Eß koman to teß me non a tasun va pa matop a ma vu tuvuh varih , to vovoh ke ne a ma meh tuvuh to teß me ne a ma vu kikis . Ke eöm kurus a napan pe Kristo . Ivëh , ne Sosoenën to heß suk voh a neöm o toßtoß me o kikis peß , to puh rakah e non manih pe Kristo , ko toßtoß , me o kikis pamëh to puh rakah me e non manih pa ma apeneöm .
51002011	Eöm to vaman voh e Kristo , paröm vatös vavih me voh em peß ko kon em pa taateß va pa pe a ö kokoaan vëh pa sionin a teß . A taateß pamëh to hikta teß non pan a taateß va po sionin , ahik , manih pa taateß pe Ieesuß Kristo , neß to pe vahik en po iu hat vëh to teß non pa komaara . A pusun in a taateß pamëh to teß va non manih pan , a teß nee to pe a ö kokoaan peß , to teß va e non manih pa teß to këh maß a matop va pa taateß hat . Ivëh , ne Kristo to kon suk këh a ra po kikis va po iu hat vëh , to teß non pa komaara . A taateß pamëh eß a taateß man va pa pe a ö kokoaan vëh to teß non pa sionin a teß .
51002012	O poen nöm to kon voh a pupui , keß teß va e non manih pan , eöm to mët vaßpeh me Kristo manih pa kuruse . Ke Sosoenën pe vatös en peöm manih pa koveß . Ko poen nöm to vaman o kikis pe Sosoenën , keß kunkuin vaßpeh taneß hah en peöm manih pa koveß ke Kristo .
51002013	Moaan voh nöm to nonok voh nem a ma vu taateß hat , paröm vavatet vaviß voh nem a ma iu hat varih , to teß ne manih pa komëneöm . A ma taateß poë varih to vataare e ne pea , to teß vavoh e no manih pa nap mët , manih pa ma taateß totoopin pe Sosoenën . Ivëhkëk , e Sosoenën to nok a neöm , köm kon vaßpeh hah me em pe Kristo po toßtoß voon , ke Sosoenën ihan anoe vahik en pa ma hat pea .
51002014	Eß to teß va non manih pe Sosoenën to hiuk o kiun va po Vavaasis pe Mosës , to vahoß en pea po vahutët . Ko Vavaasis pamëh , to vataare vahik en pea pa ma hat pea . Pareß nok a ra ka teß e no paan a ma soe kikis peß . Ivëhkëk , e Sosoenën to hiuk va in o Vavaasis pamëh manih pan , o poen ne Ieesuß Kristo to mët manih pa kuruse ka mët peß teß va non manih pan , e Sosoenën to hiuk vahik en pa ma soe va po Vavaasis pamëh , to vahoß a ra po vahutët .
51002015	E Sosoenën to vöknah vahik en pa ma kikis po oraß eh , me a tasun po oraß varih to matop ne a ma meh oraß . Ivëhkëk , manih pa kuruse ne Sosoenën to vataare vahik en pa napan , pa ö neß to vöknah vahik en pa ma tah poë varih , kee tavus ee a ma siß tah pinpiun manih pa matëëra napan kurus .
51002016	Ivëh , köm se nat nem vaonöt ke ta pah teß keß kiiki a neöm , pareß soe pan , eöm to hikta vavatet nem a taateß va pa soepip a ma papaeh taëën , me a taateß soepip a kaak a ma tah kakaak , me eöm to hikta vakumkum vaßpeh me raoe pa ma poen apaßpuh va po rotuß , me eöm to hikta vakum me raoe pa nok a rotuß vaeö suk a sivö voon , me o poen nee to popokaß ne o Poen Apaapo , to tatavus non pa ma nënkikiu kurus , köm hikta vakum vaßpeh me raoe ko vatet a taateß pee .
51002017	Ka ma tah poë varih , ee a ma tah to vëknöm ro ne a ma tah to meß avoeß e ne pa tavus . Ivëhkëk kuru , no a tah man pamëh to tavus vahik en maß , ka tah man pamëh , ivëh , e Kristo koman .
51002018	Ivëh , ka ta pah teß se keh vavaasis non ta soe neß to ep po tatarep . Pareß soe ka neöm pan , eöm se vöknah ëm paröm hin suk o ankeroß , köm nat nem tö keah , keß vöknah o vaman peöm , köm hikta onöt nem kon a ma tah ne Sosoenën to vamatop keon voh to heß a neöm . A pap teß poë varih to vavatet avoeß e ne pa taateß va po iu hat to teß non pa ma komëëre . Pare koman ne pan , ee to teß me ne o nat o apuh rakah .
51002019	Ee to hikta öt vakis ne o vavaasis man pe Kristo , pare hikta vatös avoeß me ne poë vamanih peßeß o kahoß pee . E Kristo to teß va non manih peß o kahoß pea , ke ea teß va e no manih pa sionineah . Keß eß koman to susun ka rora sih o kum teß varih to vaman no e Sosoenën . Ke ea teß va e no manih , po teß neß to iu non . Oman , e Kristo to teß va e non manih po kahoß va po sionin . O kahoß to matop non o sionin ko sionin pupu vavih non . Eß to nok a ma vavatom , me o karöß va po sioniira , kee vatös vavih ne .
51002020	Eöm to nat e nem peöm to mët vahik vaßpeh me voh em pe Kristo , paröm hikta teß hah nem manih pa ma taateß hat va po oeh vëh . Vahvapoßnih , köm suksuk avoeß e nem pa ma taateß pa napan va po oeh vëh ? Vahvanih , köm suksuk vatëh nem a ma vu taateß to teß va ne manih ?
51002021	Eën se nat nom öt ta tah , parën nat nom ëën ta tah , ko nat nom vahoß ta tah manih pa koreomah . Eën se keh nok va nën , eën to tavus eöm a teß hat manih pa matan e Sosoenën .
51002022	A ma vu taateß to teß va ne nën , nöm se nat nem vavatet nem . Suk ataeah , a taateß pamëh , to sosoe suk non a ma tah na to kikiu suk no , kee hathat vëvëhöß rakah e ne . Suk ee to taneß maß po kokoman pa teß .
51002023	Oman , a ma vu taateß poë varih to ep va e ne manih , pee se kunkuin ee pa ma kokoman pea pa taateß hin , ko nok a ra , ka hinhin no po ankeroß , ko vöknah o kokoman pea , para vakmis a sioniira . O upöm teß to koman ne pan , a ma taateß poë varih to vavatet e ne pa ma kokoman me o nat vih . Ivëhkëk ahik , a ma taateß poë varih to hikta onöt ne a vaßaus a ra pa vöknah o iu va po sionin .
51003001	E Sosoenën to kunkuin taneß hah voh en peöm manih po vapeepe ke Kristo , köm kon em po toßtoß voon , ivëh , nöm se kokoman varoe suk nem a ma moeh tah va pa vöön va kin . Manih pa vöön va kin , ne Kristo to ihoß non pa ö ihihoß pa teß sunön manih pa papmatö pe Sosoenën .
51003002	Eöm se kokoman tamoaan nem a ma tah va pa vöön va kin , paröm koe a koman vatëh a ma taateß hat va po oeh vëh , no a napan to vavatet ne sih .
51003003	Suk eöm to teß va e nem manih pa napan to mët vahik voh ee , ka ma toßtoß voon varih nöm to kon vaßpeh me e Kristo , no a hikta teß va po oeh vëh to antoen non a ep . Ahik , o toßtoß pamëh to teß vatët tamoaan e non manih pe Sosoenën , kee hikta onöt ne a ep pa matëëre .
51003004	E Kristo eß a pusun in o toßtoß peöm , amot po poen neß se tavus vateeraß , eöm me se tavus vaßpeh me em peß , ka napan ep ee peöm manih po maaka apuh pe Sosoenën .
51003005	Ivëh , köm se varakah a ma taateß hat va po oeh vëh , vamanih po teß to mët voh ee , ko hikta onöt ne a kokoman hah a ma taateß hat poë varih . A ma taateß hat poë varih , nöß to sosoe suk noß , to teß va ne manih pan , taateß teßteßvaasiß , me a taateß vëh ne voe to koroh vëtkin me e meh voe , keß e köövo to koroh vëtkin me e meh köövo , kee nok a taateß hat , me a taateß iu vatëh a nok a taateß teßteßvaasiß , me a taateß ep a tah hat ko manin . Me a taateß iu a ma tah to se peo oah non a ma tah pa meh teß . Ka taateß iu a ma tah peo to vatoe akuk me non pa taateß va pa teß to hinhin suk non a tah to hikta teß non pan , eß to hinhin suk non e Sosoenën vamaman .
51003006	E Sosoenën se kiiki ko vamatop keon en pa ö neß se vakmis va i ro teß varih , to nonok ne a ma vu taateß poë varih .
51003007	Moaan voh nöm to teß nem pa vamomhë me ra pap teß poë varih . Paröm nonok me voh e nem pa ma taateß poë varih .
51003008	Ivëhkëk kuru , nöß to iu noß a ö nöm se vi na a ma taateß hat poë varih , a ma taateß poë varih to teß va ne manih , taateß heve ov in a meh teß , me a taateß teßteß vaka , me a taateß nok a meh teß keß haraß vahat , me a taateß hikan a meh teß keß haraß vahat , me a vöknah a meh teß manih pa taateß vasoe vahat .
51003009	Ke eöm papaeh , eöm se koe a piuk o upöm peöm . Suk ataeah , eöm to koe voh em pa ma taateß va po iu hat to teß ne pa komëneöm .
51003010	Paröm öt vakis nem a ma taateß va po iu voon va pa komëneöm . E Sosoenën koman to nok o iu voon va pa komëneöm , köm tavus o teß voon . Eß me se heßheß tamoaan a no neöm o nat vih . Eß to nok a neöm , köm këh maß a taateß hat , paröm tatavus vavoon tamoaan e nem , ko teß va e nem manih pe Kristo .
51003011	Eß to nok a ra ka tavus ee o teß voon , ka hikta vakëh to teß non topniiro teß varih to hikta teß ne pan ee ro Jiuß , me ro teß varih to teß ne o Jiuß . Ahik me ta vakëh manih po teß varih nee to pe a ma ö kokoaan pee , me ro teß varih nee to hikta pe a ma teß ö kokoaan pee , ee a ma tah akuk i poë varih . Keß ea to taneß maß pa ma vu to , keß ea to taneß maß pa meh muhin , para teß no o teß kikiu akuk , keß o teß taihan , eß me a tah akuk ipamëh . Suk ataeah , eß to teß non a pah tah to tavus vaßpuh voh to teß va non manih pan , e Kristo to nok voh a ma tah kurus , pareß matop e non . Ke Kristo koman to teß hop e non manih pea kurus .
51003012	E Sosoenën to kon vahik voh en peöm , pareß nok en peöm köm tavus em a nap vivihan peß , pareß iu suntan e non peöm , ivëh , köm se kon rakah a ma vu taateß to teß va ne manih pan , eöm se uruan rakah o upöm teß , paröm vih ke nem raoe . Eöm se vöknah koman hah ëm , paröm teß vatö ke ro upöm teß . Paröm koe a heve vëvëhöß ke ro teß varih to vakihat me a non neöm .
51003013	Ta pah teß se keh teß non topnineöm , pareß sosoe non pan , e meh kea pea to nok a hat . Keß vih non pa teß pamëh se teß o kamis va pa ö neß se ihan anoe a hat ne kea pamëh to nok manih peß . Suk ataeah , e Sunön to ihan anoe voh en pa ma hat peöm , keß vih non peöm me se ihan anoe a ma hat po upöm teß .
51003014	Eöm se iu nem o upöm peöm . A taateß pamëh to apuh oah e non pa ma meh taateß . Ka taateß pamëh to nok a ma meh taateß vih , kee tavus vakis pare vatös ko kiu vaßpeh ee .
51003015	Eöm se vaonöt këm ke Kristo heßheß tamoaan e non peöm po kokoman tö va pa vapöh kokoman . Ka taateß kokoman vatö se matop e non pa ma kokoman peöm . E Sosoenën to vaoe voh a neöm manih pa taateß tö pe Kristo , pan eöm se tavus o pöh sionin . Paröm va pöh kokoman nem , ka ma poen kurus nöm se soe vavihvih ke nem na e Sosoenën .
51003016	Eöm se vaonöt ka soe pe Kristo teß eh non manih pa komëneöm . Ke eöm papaeh , eöm se vavaasis a ma kum teß pe Kristo pa soe peß , paröm heß raoe o kokoman me o nat vih , kee sih nonok vaviß ne a ma taateß vih . Ka manih pa ma kokoman peöm , eöm se soe vavihvih ke Sosoenën manih po vaëhëh va pa kë a ëhnaneah , paröm vaëhëh a ma vaëhëh varih to teß ne po Puk Vaëhëh , me a ma meh vaëhëh va pa kë a ëhnan e Sosoenën , me a ma teß vaëhëh no a Tuvuh Vasioß to kunkuin a ma kokoman peöm köm vatvus .
51003017	Ka manih pa soe peöm , me ma kiu peöm , me a moeh tah nöm to nonok nem , eöm se nonok nem pa ëhnan e Sunön pea Ieesuß . Ka manih pa ëhnaneah , eöm se soe vavihvih ke na e Tamaara Sosoenën .
51003018	Eöm varih o köövo , eöm se teß rakah nem paan a ma voe peöm . Ka tah pamëh to teß totoopin rakah non manih pa matan e Sunön .
51003019	Ke eöm varih a kën voe , eöm se iu rakah nem a ma köövo peöm . Paröm koe a nok a ma taateß to vaharaß vahat e non pa ma kokoman pee .
51003020	Ke eöm varih o koaß , eöm se pënton rakah nem a ma soe pe tamëneöm , me sinëneöm . Eß a taateß pamëh ne Sunön to iu non sih .
51003021	Ke eöm varih a kën taman , eöm se koe a vaheve a ma pus koaß peöm . Ee tomeß haraß vahat e ne peöm pare rës ko koe ee po vaman .
51003022	Ke eöm varih a nap kikiu akuk , eöm se vavatet vavih rakah nem a ma soe pa ma torara peöm , paröm nonok nem a ma taneah , nee to taß a neöm a nok . Peß to hat non peöm se vamanman nem raoe pa nok a kiu pö nee to teß vaßpeh me a ne neöm . Eöm se kë rakah nem a ëhnan e Sunön . A ma tamoaan rakah nöm se kokoman këh nem ta hanan nöm se nok ta ma kiu vihvih .
51003023	Ka ma tah kurus nöm to nonok nem , nöm se eh rakah nem pa nok . Eß to hikta teß non pan , eöm to nonok ke nem a teß a ma kiu poë varih , ahik , a ma kiu varih nöm to nonok nem , eß a ma kiu pe Sunön .
51003024	Ivëh , köm se nonok nem a ma kiu ne Sunön to iu non , keß heß a neöm o voen peöm . Ko voen pamëh ee a ma tah varih neß to vaneah keon voh en pa ma napan peß , ke eöm varih , eöm to teß va e nem manih a nap kiu pe Kristo . Ke Kristo koman , eß e Sunön peöm .
51003025	Ke eöm , varih a nap kikiu akuk , eöm se nat vavih va nem manih pan , a teß to nonok vatëh non a hat , eß se kon en po voen to teß suk e non pa hat neß to nok . E Sosoenën to kiiki non sih a taateß pa teß pa paeh a taateß ro .
51004001	Ke eöm varih o teß susun , eöm se nonok vavih nem a nap kiu , eöm se nonok nem a taateß vih totoopin manih pa ma teß kiu peöm , paröm vavaato vavih me nem raoe . Suk ataeah , eöm me to nat me e nem pa teß Susun peöm to teß e non manuh pa vöön va kin .
51004002	Eöm se öt vakis rakah a taateß hin , ka tëëm nöm se hinhin nem , eöm se kokoman vavih , paröm soe vavihvih ke na e Sosoenën .
51004003	Eöm se hinhin nem e Sosoenën , keß vaßaus me a möm . Eöm se hin na e Sosoenën , keß peret ka möm a hanan , kemöm nö nös ko vatvus a soe pe Sunön pea Kristo manih pa napan . Moaan voh no a soe pamëh to vakoaan non , ka kuru vaßih , no a soe pamëh to tavus vateeraß en . Ivëhkëk kuru , no a napan to rës e ne pa tënan a soe pamëh , pare vahoß ee peöß manih pa nohnoh .
51004004	Eöm se hinhin vaßaus a nem neoß , köß se vatvus vamaaka rakah a soe pamëh manih pa napan , vamanih pa ö ne Sosoenën to iu va non .
51004005	Teß vanatsean öm , manih pa ö nöm to ririu va nem , manih pa ö nöm to teß vaßpeh me nem a napan varih to hikta teß me ne o vaman . Eöm se vavatet nem a ma kokoman vih , me a ma taateß vih . Paröm teß vamatop nem pa nok a taateß ne Kristo to nonok voh non manih pa napan , pa ö neß to teß voh non manih po oeh .
51004006	Eöm se sosoe tamoaan ke nem a napan a ma soe ninin vih , marën a vaßaus raoe . Ivëh , kee se keh hi a neöm ta hi , eöm se heß raoe a piun vih .
51004007	Ko poen ne Tikikus se tavus nös manem peöm manem Kolosi , eß se soe kën peöm pa ma kiu kurus nöß to nonok noß . E Tikikus a meh teß kikiu vamaman rakah pea , eß e kea pea , nöß to iu noß eah sih , me eß a teß kikiu pëpënton soe , pareß vavatet vavih rakah non a taateß pe Topoan pea .
51004008	Eß akuk ko a tah nöß to vanö suk nös eah manem peöm , pan eß se soe vanat a neöm emöm teß vah va nem nih manih , me eß se vakikis o vaman peöm .
51004009	Eöß to vanö nös e Onesimus , keß nö vaßpeh me nös e Tikikus . E Onesimus eß e kea pea nöß to iu rakah noß , me eß a teß kikiu pëpënton soe , pareß vavatet vavih rakah non a taateß pe Topoan pea . Keß eß koman rakah a meh peöm . E Tikikus pen e Onesimus se nö nös , pare soe vanat a neöm pa ma tah to tatanok ne manih .
51004010	E Aristakus to teß vaßpeh me a no neoß manih pa nohnoh , eß to heß a nös neöm a potan avih peß . E Mak , e pean pe Banabas me , to vanö nös a potan avih peß manem peöm . Eß se keh nö en nös manih peöm , eöm se vaeö rakah em pa öt eah , vamanih pa ö nöß to soe vanat vavoh ka nös neöm .
51004011	Ke Jisas vëh , no a napan to popokaß ne a meh ëhnaneah pan , e Jastus , eß me to vanö nös a potan avih peß manem peöm . Ee kuru a kukön teß varoe ko poë varih , to kiu vaßpeh me a no neoß , ee ra ma to Jiuß to kiu vaßpeh me a no neoß pa kiu vaßih . Kemöm vavatvus nem a soe va pa Matop Vih pe Sosoenën . Ee to vavaßaus vavih rakah e ne peöß , köß haraß vavih e noß .
51004012	E Ëpafras , eß me a teß koman rakah peöm to vanö nös a potan avih peß manem peöm . Keß eß me a teß kikiu vih rakah pe Ieesuß Kristo , a ma tamoaan rakah neß to hinhin vakis non sih e Sosoenën , pan eß se vaßaus a neöm , köm sun vakis rakah , vamanih pa ö no a napan varih , to vaman ne Kristo to kon vavoh in a taateß pe Sosoenën . Pare nat vavih e ne pa ma tah ne Sosoenën to iu non sih .
51004013	Eöß to kehkeh soe vanat a noß nös neöm pan , e Ëpafras to kon a tasun peöm , me ro kum teß varih to vaman ne Ieesuß manih pa vöön va Laodisiaß , me manih pa teß vöön va Hierapolis , pa ö neß to kiu vëhvaß non pa vaßaus a neoß .
51004014	Ke Luk vëh a röktaß , nemöm to iu suntan nem eah sih , pen Demas , ee me pon to vanö nös a potan avih pee manem peöm .
51004015	Köß iu noß a ö nöm se heß a potan avih peöß manih pa kën kea peöß varih to teß ne pa vöön va Laodisiaß , me manih pe Nimfaß , e köövo pamëh no kum teß varih to vaman ne Ieesuß to tötönun ne sih pa iuun peß .
51004016	O poen nöm se ëh vahik o kiun vaßih , eöm se vanö pet na o kiun pamëh manuh po kum teß varih to vaman ne Ieesuß manih Laodisiaß , kee ëh me o kiun pamëh nën . Ko kiun ne eöß to vanö voh nös manuh Laodisiaß , eöm me se ëh o kiun pamëh .
51004017	Eöm me se soe ke Arkipus pan , “ Eën se matop vavih nom a kiu vaßih nën to kon taneß voh manih pe Sunön . Parën kiu rakah nom , ko vahik a kiu pamëh neß to heß a oah . ”
51004018	Eöß e Pöl , eöß koman to kiun nös a soe vaßih , a potan avih pa koreneoß , paröß vanö ka nös neöm . Eöm se kokoman tamoaan a nem maß neoß , peöß to teß avoeß e noß manih pa nohnoh . Köß hinhin noß pan , o ururuan vih pe Sosoenën se teß vaßpeh tamoaan me a non neöm .
52001001	O kiun vaßih to taneß nös peöß e Pöl . Ke Saëlas pen Timotiß to teß vaßpeh me a ne neoß , kemöm vanö nös a potan avih pemöm manem peöm . O kiun vaßih nemöm to vanö ka nös neöm , o kum teß varem to vaman nem e Sosoenën manih pa vöön va Tesaronaëkaß . Eöm o kum teß varem to vaman nem e Tamaara Sosoenën , me e Ieesuß Kristo e Sunön pea . Eöß to hinhin noß e Sosoenën pan , eß se ururuan a neöm pareß heß a neöm a taateß moomo .
52001002	A ma poen kurus nemöm to koman a no neöm , pamöm sosoe vavihvih ke nem e Sosoenën . Ka manih pa ma hin pemöm , nemöm to popokaß nem nös a ma ëhnëëneöm manih pa ö nemöm to hinhin nem .
52001003	Pamöm sosoe vavihvih ke nem e Sosoenën e Tamaara , suk a ma vaman peöm to kunkuin non a ma kokoman peöm . Köm nonok nem a ma taateß vih , manih pa ma kiu nöm to nonok nem , suk a taateß iu teß peöm . Emöm to soe vavihvih pet me e nem pe Sosoenën , pan a ma kokoman peöm se teß kikis tamoaan ne . Suk eöm to anoeh nem e Sunön Sipoan pea Ieesuß Kristo se hah amot maß .
52001004	Kën kea me ra kën vamen , eöm to nat e nem pe Sosoenën to iu rakah e non peöm . Kemöm nat e nem pe Sosoenën to kon voh en peöm a napan koman peß .
52001005	Ka Soe Vih vëh nemöm to teß voh ka nös neöm , to hikta teß non pan o vahutët akuk . Ahik . A soe pamëh to tavus me voh o kikis . Köm ep vamaaka rakah em po vaman eh pemöm to taneß maß pa Tuvuh Vasioß . Ke eöm koman to nat e nem pa taateß nemöm to nok voh , marën a vaßaus a neöm po poen nemöm to teß vaßpeh me voh a no neöm .
52001006	Ivëhkëk , eöm to kon a soe pe Sosoenën , ivëh , no a ma punis peo me o kamis to tavus suk voh manih peöm . Suk eöm me to vatet voh a ma taateß pemöm , me a taateß pe Sunön , ke Sunön kunkuin a ma kokoman peöm köm kon em po vaeö to taneß maß pa Tuvuh Vasioß .
52001007	Ivëh , nöm to vataare suk voh a taateß vih peöm manih pa napan varih , to vaman ne e Ieesuß Kristo to teß ne manih pa poa muhin varih , Mësadoniaß , me Akaëaß .
52001008	Eöm to vatvus a Soe pe Sunön manih pa napan . Ka soe pamëh nö vëvëhöß va en manih pa tanih po kamus . Ka soe pamëh to hikta teß varoe non manih Mësadoniaß , me manih Akaeaß . Ahik ! A napan va pa ma vöön kurus to pënton vahik voh ee , peöm to kon voh em pa Soe pe Sosoenën , paröm vaman em peß . Ivëh , kemöm to hikta teß hah me nem ta meh soe nemöm se soe hah ka neöm .
52001009	Ivëh , ka napan va pa ma muhin kurus vavahutët suk vaviß e ne , pa hanan nöm to öt vah va ka möm , po poen nemöm to vos voh nös , pamöm teß vaßpeh me a no neöm . Ee to vavasoe suk e ne peöm to heß tonun e sosoenën vapikpiuk , paröm taneo em pa vaman e Sosoenën toßtoß tamoaan . Eß e Sosoenën vamaman , paröm tavus em a nap kiu peß .
52001010	Ee to vavasoe suk e ne peöm , to anoeh nem e Koaß pe Sosoenën vëh ne Sosoenën to kuin taneß hah poan pa mët . Po Poen ne Koaß Ieesuß se hah taneß maß pa vöön va kin , eß se vaßaus a ra , ko hehe a ra këh o heve pe Sosoenën vëh se tavus amot maß .
52002001	Kën kea me ra kën vamen , eöm to nat koman e nem pa kiu nemöm to nok voh pa ö nemöm to vavih voh nös manem peöm , to hikta se ro akuk non .
52002002	Po vamomoaan nemöm to kehkeh nö nem nös peöm manem Tesaronaëkaß . Emöm to teß nem manih pa vöön vëh Filipaë , pamöm taum o kamis nën . A napan va pa vöön pamëh to hinën kamöm . Ivëh , köm nat e nem , a nap peo rakah to heß tonun ka möm , pare vapikpiuk a möm . Ivëhkëk , e Sosoenën pea to vaßaus e non pemöm . Kemöm sun vakis e nem pa vatvus a Soe Vih peß manih peöm .
52002003	A hin pemöm manih peöm pa vaman e Ieesuß to hikta teß non pan o piuk . Emöm to hikta kokoaan nem a ma kokoman pemöm manih peöm , keß , emöm to kehkeh piuk ka no neöm . Ahik .
52002004	E Sosoenën to punöß voh en pemöm . Ko vaman e non pemöm , pareß heß en pemöm pa kiu va pa vatvus a Soe Vih . Ko poen nemöm to vavaato nem , emöm to hikta iu nem a vamanman a napan , pan ee se vaeö in a kiu pemöm . Ivëhkëk , e Sosoenën koman to kiiki non a ma kokoman pemöm , ivëh , nemöm koman to iu suk nem eah , se vaeö in a kiu pemöm .
52002005	Eöm to nat e nem , emöm to hikta iu panih nem a ma kokoman peöm , pa ö nemöm se nok ta ma soe vihvih , marën a rëh a ma teß kokoman peöm . E Sosoenën to nat e non pa tah pamëh , a man . Emöm me to hikta se koaan ka non neöm po kokoman pemöm , suk emöm to hikta teß me nem a taateß amun . Pamöm hikta se vamanman a no neöm , ko öt këh a neöm a ma moniß peöm .
52002006	Emöm to hikta kehkeh kon nem to ëhnan apuh manih peöm , me ro upöm teß .
52002007	Oman , emöm to teß e nem o aposol pe Kristo , ivëh , kemöm se keh iu voh nem , emöm to antoen e nem pa soe ka neöm , köm vaßaus voh em pemöm . Ivëhkëk , o poen nemöm to teß vaßpeh me voh a no neöm , emöm to teß me nem a taateß tö vamanih pe köövo to matop non e koaß soneß peß .
52002008	Suk ataeah , emöm to vaeö me e nem peöm , pamöm iu vi rakah e nem peöm . Emöm to kehkeh vaßaus e nem peöm pa Soe Vih pe Sosoenën , pareß hikta teß non pan , eß a soe varoe ko pamëh , emöm to vamatop me e nem pa mët , marën a vaßaus a neöm . Suk ataeah , eöm to tavus em a ma meh teß pemöm , pa ö nemöm to iu va nem .
52002009	Kën kea me ra kën vamen , eöß to nat e noß peöm to kokoman hah e nem pa ma kiu hivaß , me a ma teß a vößparean nemöm to nonok voh nem manih topnineöm . Emöm to kiu vëhvaß rakah e nem manih peöm pa vavaasis a neöm a Soe Vih pe Sosoenën , pa ma popoen , me pa ma potan . Emöm to hikta antoen nem a heß punis a neöm pa matop a möm pa taëën .
52002010	Eöm to nat e nem , e Sosoenën me to nat vahik voh en pa taateß nemöm to nok voh manih peöm , a napan varih to vaman voh e Ieesuß Kristo . Emöm to nok voh a ma taateß totoopin varih , to teß vih ne manih pa matan e Sosoenën , pamöm hikta nok ta hat .
52002011	Eöm to inan e nem , pa ö nemöm to matop va ka no neöm , vamanih pa ö ne taman to matop va non a ma koaß peß .
52002012	Emöm to vavaasis a no neöm a soe vaßih , marën a kunkuin a ma kokoman peöm . Pamöm vakikis a neöm pa soe pemöm pan , eöm se suk vakis rakah a taateß vih to onöt non a taateß pe Sosoenën . E Sosoenën to vaoe voh a neöm , pan eöm se hop manih pa Matop Vih peß , ko kon a ö ihihoß vih , kuru me amot manuh pa vöön va kin .
52002013	Ka meh tah ivëh , emöm to sosoe vavihvih tamoaan ke nem na e Sosoenën , suk eöm to kon a soe peß , nöm to tënan manih pemöm . A soe pamëh nöm to hikta kon va in eah manih pa soe pa teß . Ahik . Eöm to kon va em peß manih pa soe koman pe Sosoenën . Ka soe pamëh eß a soe koman peß to kiu non manih pa ma kokoman peöm , a napan varih to vaman voh e Sosoenën .
52002014	Kën kea , me ra kën vamen , eöm to tavus vatoe me voh em pa ma kum teß varih to vaman voh e Sosoenën , pare teß ne manih pa muhin vëh , Jiutiaß . A napan poë varih to vatös me voh ee pe Ieesuß Kristo . Ka ma punis nöm to taum , ee a ma punis no a napan koman va pa muhin peöm to heß a neöm . Ka ma punis poë varih to vatoe akuk va e ne manih , pa ma teß punis no a nap kiu pe Sosoenën to taum me voh manih pa koreero Jiuß .
52002015	O Jiuß , ee a napan poë varih , to ip vamët voh e Sunön pea Ieesuß Kristo , me ro teß vanënën soe , pare veo vavah ka möm pan emöm se këh a muhin pee , suk ataeah , e Sosoenën to hikta vaeö me non raoe . Ee to rës me e ne po upöm teß .
52002016	Pare pupunöß rakah e ne pa soepip a möm pa vavaasis a soe pe Ieesuß Kristo , manih po teß varih to hikta teß ne pan ee ro Jiuß . Suk ataeah , ee to hikta iu ne a ö ne Sosoenën se kon hah a napan poë varih . Ee to nonok va ne manih , ivëh , no a ma hat pee se tatavus vapeo suk ne pa ma poen kurus , ko onöt non po poen no heve pe Sosoenën se taum raoe .
52002017	Kën kea me ra kën vamen , a napan to nok voh a ra , ka vakëh ee pa ma siß poen . Kemöm haraß rakah va nem manih pa ö no e voe to teß ke non a ma koaß peß pa ma siß poen . Emöm to hikta ep hah ka neöm . Ivëhkëk , o kokoman pemöm to teß avoeß e non manih peöm . Ivëh , kemöm eh rakah e nem pa taum këh ta hanan , nemöm se koe ke nös pa ep a neöm . Suk emöm to iu vi rakah e nem peöm .
52002018	Emöm to iu itoeß rakah e nem pa nö nös peöm . Keöß koman e Pöl to pupunöß vakis tamoaan rakah e noß pa ep këh ta hanan , nöß se koe nös , paröß ep a neöm . Ivëhkëk , e susun po oraß hat to susunpip e non pemöm pa nö nös peöm .
52002019	O poen ne Sunön pea Ieesuß Kristo se hah maß , kataeah se nok a ra ka sun vakis me o vaeö manih pa mataneah ? Emöm se kon ataeah to vataare non , a ö nemöm to nonok nem a ma kiu vih poë varih ? Emöm se vaeö varoe suk a no neöm a napan va Tesaronaëkaß .
52002020	Oman rakah , eöm o maaka pemöm . Ke eöm koman to vavaeö a no möm sih .
52003001	Emöm to pah kokoman vörep e nem peöm , pamöm hikta onöt nem a anoeh varë . Emöm koman to nok em po kokoman , pan eß to vih non pemöm poß Saëlas se teß nem manih pa vöön vëh Atëns .
52003002	Emöm to vanö ka nös neöm e kea pea Timotiß . Suk eß a teß pamëh to kiu vaßpeh me a no möm . Kemöm nonok nem a kiu pe Sosoenën . Eß me se vavaßaus a no möm pa vatvus a Soe Vih to soe suk non e Kristo . Emöm to vanö nös eah , marën a vakikis me a vaßaus o vaman peöm .
52003003	Peß to hat non pa ö no a punis me kamis vëh , nöm to tataum nem tomeß nok a neöm ka ma upöm peöm kokoman vatëh e ne pa ma tah poë varih . Eöm koman to nat e nem , pea se taum a ma vu punis poë varih .
52003004	Ko poen nemöm to teß me voh a no neöm , emöm to soe vanat voh em peöm pan , ea kurus se taum ee pa ma vu kamis to teß va ne manih . Eöm to nat e nem , kuru vaßih no a ma kamis poë varih to tavus vateeraß ee manih pea .
52003005	Eß a pusun in a ö nöß to hikta se anoeh varë suk noß . Ivëh , nöß to vanö suk nös e Timotiß manem peöm , pan eß se inan po vaman peöm , pareß soe vanat hah a maß neoß . Peöß to nanaöp noß pan , e susun po oraß hat tomeß punöß a neöm , köm vaman eah , ka ma kiu kurus nemöm to nok manih peöm , ro akuk ee .
52003006	Ivëhkëk , e Timotiß to taneß hah maß manem peöm , ka kuru vaßih , neß to tavus en maß pemöm , pareß teß taneß hah maß a soe vih manih peöm , pareß vatvus kamöm , pareß soe pan , eöm to öt vakis avoeß rakah e nem po vaman peöm me a taateß iu teß . E Timotiß me to soe kamöm pan , a ma tamoaan nöm to kokoman a no möm , paröm kehkeh ep a no möm . Vamanih pa ö nemöm to kehkeh ep me va ka no neöm .
52003007	Ivëh , kën kea , me ra kën vamen , emöm to pënton em , peöm to vaman vakis rakah e nem . Eß a tah pamëh to vakikis rakah en po kokoman pemöm manih pa ma punis , me a ma kamis varih nemöm to teßteß nem .
52003008	O toßtoß pemöm se puh rakah po vaeö pa ö nemöm se nat ka no neöm to sun vakis nem po vaman peöm , paröm vatös me nem e Sunön .
52003009	Emöm to teß rakah me nem o vaeö apuh manih pa matan e Sosoenën pea , suk eöm . Emöm to hikta onöt nem a soe vavihvih va antoen eah , suk a ma vaeö varih nemöm to haraß nem .
52003010	A ma potan kurus , me a ma popoen kurus , nemöm to hinhin nem manih pa ma kupu pemöm , pan e Sosoenën se vaonöt ka möm , kemöm nö nös ko ep ka neöm . Pamöm heß a neöm a ma taneah nöm to iu nem , marën a vakikis o vaman peöm .
52003011	Kuru nemöm to iu rakah nem , pan e Sosoenën e Tamaara , pen Sunön pea Ieesuß Kristo se vamatop ka möm ta hanan , kemöm nö nös manem peöm .
52003012	Emöm to iu nem e Sunön pea Ieesuß Kristo se nok a taateß iu teß peß , keß pu momoaan manih peöm , ko pahan poß na manuh po upöm teß , me manih pa napan kurus . Ivëh , köm sih iu nem ro upöm teß , vamanih pa ö nemöm to iu vavoh ka no neöm .
52003013	Manih pa taateß pamëh ne Sosoenën to vakikis en pa ma kokoman peöm . Ko poen ne Sunön pea Ieesuß Kristo se hah me maß a nap vivihan peß , eß se ep a neöm o vivihan , no a ma taateß peöm to totoopin , ka hikta hat to teß non manih peöm pa matan e Sosoenën , e Tamaara .
52004001	Kën kea , me ra kën vamen , emöm to vataare voh em peöm pa ma taateß ne eöm se suksuk nem , paröm vavatet nem o iu pe Sosoenën . Eöm to vatet vahik voh em pa ma taateß poë varih . Ivëhkëk kuru , emöm to ihi e nem peöm , pamöm kehkeh vaeh nem a ma kokoman peöm manih pa ëhnan e Sunön pea Ieesuß . Ivëh , köm se makat rakah nem pa nok vavih a ma taateß poë varih .
52004002	Eöm to nat vahik voh em pa ma moeh tah kurus , nemöm to soe voh ka neöm a nok , manih po kikis pe Sunön pea Ieesuß Kristo .
52004003	O iu pe Sosoenën manih peöm to teß va non manih pan , eöm se heß a ma toßtoß peöm manih peß . Paröm tavus o teß vivihan , ko vaniu këh a taateß rëhrëh , me a taateß teßteßvaasiß .
52004004	Eß to iu non a ma papaeh peöm se vaasis vavih a matop a taateß vaen . Ko vatet a taateß vivihan va po vaen manih pa sionineöm , me eöm se vavatet nem a ma taateß vih .
52004005	Peß to hat non pa ö no a ma kokoman , me a ma iu hat poë varih se rëh koe va ka neöm manuh pa nok a taateß rëhrëh , vamanih pa ö no teß varih to hikta nat ne pe Sosoenën to nonok va ne sih .
52004006	Eöm me , se koe a nok o pöh vu taateß hat pamëh manih pa kën kea , me ma vameneöm varih , a napan pe Kristo , paröm piuk raoe ko nok em pa taateß hat pamëh manih pee . Moaan voh nemöm to soe vakis rakah ke voh em peöm pan , e Sunön se vakmis rakah en pa napan varih , to nonok ne a ma taateß hat to matan va ne nën .
52004007	E Sosoenën to vaoe voh a ra , pan ea se teß vivihan no , para vavatet no a taateß vih . Pareß hikta iu a rora se teß no pa taateß hat .
52004008	Ivëh , ka ta pah teß se keh pënton varo o vavaasis peöß , eß a teß pamëh to hikta pënton varo varoe non o vavaasis peöß . Ahik . Eß to pënton varo me en po teß vavaasis pe Sosoenën . O vavaasis pamëh to hikta teß non pan o vavaasis pa teß . Ahik . E Sosoenën koman , eß a Teß pamëh to heß me en pea pa Tuvuh Vasioß peß .
52004009	A hikta tah hah söß kiun suk ka nös neöm , ta soe va pa taateß iu teß peöm manih po upöm peöm . Suk ataeah , e Sosoenën to soe vahik ke voh en peöm , pa taateß iu o upöm peöm .
52004010	Oman , eöm to heß voh em pa ma iu peöm manih pa ma kea varih to teß me ne o vaman manih pa muhin vëh Mësadoniaß . Ivëhkëk , kën kea me ra kën vamen , emöm to hinhin vakis avoeß e nem peöm pa vakikis a ma kokoman peöm , pan eöm se vataare oah rakah a taateß iu teß peöm manih pa napan poë varih .
52004011	Eöm se kiu vëhvaß rakah pa nok a ihoß vih vakamöß peöm . Eöm se kiu pa ma koreneöm , paröm nok a ma kiu koman peöm , marën a vaßaus koman hah ëm . Vamanih pa ö nemöm to soe vavoh ka neöm .
52004012	Eöm se keh nonok va nem nën , eöm hikta antoen nem a kökööt ta pah tah . Ivëh , ka napan varih to hikta teß me ne o vaman , ee se ta e ne peöm . Köm hikta antoen nem a han hah manih po upöm teß , pa ma taneah nöm to iu nem .
52004013	Kën kea me ra kën vamen , emöm to iu nem a ö nöm se nat vavih pataeah se tavus amot manih pa napan pe Kristo varih to mët voh ee . Ivëh , keß hat non peöm tomeß tamak vamanih po teß varih to hikta teß ne to vaman manih pe Sosoenën . Pare hikta teß vamatop anoeh ne a sun taneß hah pea manih po vapeepe .
52004014	Ea to vaman no e Ieesuß to mët voh en , pareß sun taneß hah en pa nap mët . Ivëh , ka nat e no po kikis pe Ieesuß ne Sosoenën se kuin hah en po teß pe Kristo varih to mët voh ee . Kee pët hah me ee maß peß .
52004015	Emöm se soe va ka neöm manih pa soe pe Sunön . O poen ne Sunön se hah maß , ke ea a napan varih to teß toßtoß no manih po oeh , ea to hikta onöt no a vovoh ke ra napan varih to mët momoaan voh .
52004016	E Sunön se to vakis rakah en maß , ke susun po ankeroß se vakoko maß , ka suvin pe Sosoenën tanih en maß , ke Sunön kunah këh en maß pa vöön va kin , Ka nap mët varih to vaman ne e Ieesuß . Ee a napan poë varih se kon o toßtoß , pare sun momoaan hah ee .
52004017	Manih po poen pamëh ne ea varih a napan to teß toßtoß avoeß no , e Sunön se ununun a ra , pareß me peah vaßpeh en pea manuh akis me ra napan varih to mët voh ee . Ka vatatan me ee pe Sunön , para teß vaßpeh tamoaan me e no peß .
52004018	Ivëh , köm se sun vakis , paröm vatvus ke ra ma napan pe Sosoenën a soe pamëh , ka soe pamëh sih vakikis a ma kokoman pee .
52005001	Kën kea me ra kën vamen , emöm to hikta onöt nem a kiun to kiun to soe vanat a neöm o poen , me a aoaß poanheh , no a tah pamëh se tavus maß .
52005002	Eöm to nat vavih e nem po Poen ne Sunön se hah maß manih po oeh vëh , eß se vöhkak rakah a neöm . Eß se nö va maß manih pa ö no a teß kakaveo to pön va maß pa popoen .
52005003	A napan se vavasoe e ne pan , “ Kuru eß o poen teß vavih pea , na se teß vakamöß no . ” Ivëhkëk varuß rakah va ko manih , no a tah vëh se miröß raoe , se tavus vëhöß en pee . Keß teß va e non manih po kamis apuh vëh to tatavus non pe köövo to kehkeh vahuh non e koaß . A napan poë varih to hikta antoen ne a vaniu këh a tah pamëh .
52005004	Ivëhkëk , kën kea me ra kën vamen , eöm to hikta teß nem pa popoen . Ivëh , no Poen hah pe Sunön to hikta se vatoksean suk a no neöm , köm töhkak va em manih pa ö no a teß to ep in a teß kakaveo to nö maß .
52005005	Eöm kurus rakah a napan va po maaka me pa potan . Ea to hikta teß no pan , ea a napan va pa popoen .
52005006	Ivëh , ka se nat no teß va nö manih po upöm teß varih to koroh ne sih . Ivëhpëhkëk , ea se teß vamatop tamoaan no , para opoep no , ko teß me no o kokoman maaka .
52005007	Ea to nat vavih e no pa napan varih to koroh ne sih , ee to koroh ne sih pa popoen . Ko teß varih to kakaak ne sih , ee to kakaak ne sih pa popoen .
52005008	Ivëhkëk , ea a napan va pa potan . Ea se teß natsean no , para matop hah a no . Ea se kon rakah a taateß vaman , me a taateß iu teß , kee teß va ne manih po këproß to sunpip a rora , ko matop e ne pea . Ea me se kon a taateß anoeh vamanih pa ö ne Sosoenën to kon hah voh en pea këh a hat . Ka taateß pe Sosoenën pamëh , se teß va non manih po uvan eh vavapus me , ne ea to uvan no .
52005009	E Sosoenën to hikta kon voh a ra marën a vakmis a ra . Ahik . Eß to kon koe hah voh a ra manih pa mët pe Ieesuß Kristo .
52005010	Suk ataeah , e Ieesuß to mët voh , marën a vaßaus a ra . Ivëh , ka se pët teß vaßpeh me no eah po poen na to teß toßtoß no , keß , ea se mët , po poen neß se hah maß .
52005011	Ivëh , ke eöm papaeh se heß a ma soe vih , marën a vakikis a ma meh peöm . Vamanih pa ö nöm to nonok va nem manih kuru .
52005012	Kën kea me ra kën vamen , kuru nemöm to ihi e nem peöm pan , eöm se ta nem a napan varih to kiu ne topnineöm . Kee vovoh ka neöm manuh pe Sunön , ko vavaasis a neöm pa taateß pa napan to vaman ne e Kristo .
52005013	Eöm se ta nem raoe , ko kë nem a ëhnëëre manih pa taateß iu peöm , suk a ma kiu nee to nonok ne . Paröm vapöh kokoman nem topnineöm .
52005014	Kën kea me ra kën vamen , emöm to ihi e nem peöm pan , eöm se soe vanatsean ke ro teß varih o karauh . Paröm kunkuin o kokoman po teß varih o nanaöp . Ko vaßaus o teß varih o sunë . Paröm kunah , ko teß me nem a taateß tö manih pa napan kurus .
52005015	Eöm se teß vamatop nem , paröm nat va nem manih pan , eß to hikta vih non pa piun a hat no a meh teß to nok manih peöm . Ivëhkëk , eöm se sun vakis nem pa nok ataeah to vih non po epep po upöm peöm , me a napan kurus .
52005016	Eöm se teß vaeö tamoaan nem ,
52005017	paröm hinhin tamoaan nem pa ma poen kurus .
52005018	Ka ma taneah ro to tavus ne manih peöm , eöm se soe vavihvih ke na e Sosoenën . Ke Sosoenën koman to iu a no neöm a napan varih to vatös me voh e Ieesuß Kristo , pan eöm se nonok nem a ma taateß poë varih .
52005019	O poen no a Tuvuh Vasioß se keh kuin o kokoman peöm pa nok a kiu peß , eöm se nat nem sunpip a soe peß .
52005020	Paröm nat nem pënton varo a soe vanënën .
52005021	Ivëhkëk , eöm se iniinan vavih pa ma soe , me a ma taateß varih no o teß vanënën soe to soe ka neöm . Paröm öt vakis a soe me a ma taateß vih varoe .
52005022	Ko vaniu këh nem a ma vu taateß hat .
52005023	Eöß to hinhin noß e Sosoenën koman , pan eß se heß a neöm a taateß moomo peß . Eß to nok a neöm , köm heß kurus em pa ma toßtoß peöm manih peß , ko tavus em o teß vivihan . Eß me se matop vavih e non pa tuvuh peöm , me o apen , me a ma sionineöm no ahikta hat to teß ne manih pee . Kee teß vavih e ne , ko antoen po Poen ne Sunön pea Ieesuß Kristo se hah maß .
52005024	Eöm se vaman rakah nem a teß vëh to vaoe voh a neöm , ivëh , e Sosoenën . Eß se nok ken peöm pa ma moeh tah kurus , kee tavus ee manih peöm . Suk eß to vavatet non a soe man peß .
52005025	Kën kea me ra kën vamen , eöm se hinhin vaßaus a no maß möm .
52005026	Manih pa taateß pea a napan pe Sosoenën , a ma papaeh peöm se heß a soe vavihvih vivihan peß manih pa ma upöm peöm , pa ö nöm to vatötönun .
52005027	Eöß to soe vakis rakah ka neöm , manih pa ëhnan e Sunön pea , Ieesuß Kristo , eöm se ëhëh rakah nem o kiun vaßih manih po teß kurus varih to teß me ne o vaman .
52005028	Eöß to hinhin noß pan , o ururuan pe Sunön pea Ieesuß Kristo se teß tamoaan me a no neöm .
53001001	Eöß e Pöl , ke Saëlas , ke Timotiß , emöm to vatös me voh e Tamaara Sosoenën , me e Sunön pea Ieesuß Kristo . Emöm to vanö nös o kiun vaßih manem peöm , o kum teß varih to vaman nem e Kristo manih pa vöön apuh vëh , Tesaronaëkaß .
53001002	Emöm to hinhin nem e Sosoenën e Tamaara , pen Sunön pea Ieesuß Kristo , pan ee se ururuan a neöm , pare nok a neöm , köm teß me nem a taateß moomo .
53001003	Kën kea , me ra kën vamen , emöm to sosoe vavihvih tamoaan ke nem e Sosoenën . Keß vih rakah non pemöm pa nok va nën , suk ataeah , o vaman peöm to tatavus vaeh rakah nö e non . Ko iu peöm papaeh to pupu peah vaeh nö e no maß .
53001004	Ivëh , kemöm kë rakah e nem pa ëhnëëneöm , manih pa ma meh kum teß varih to vaman ne e Sosoenën . Emöm to sosoe ke nem raoe , a ö nöm to sun vakis tamoaan va nem , ko teß me nem o vaman , po poen no upöm teß to mimiröß a no neöm . Pamöm soe vanat me em pee , pa ma taateß hat , me a ma vu punis no a ma tövakihat to nonok ne manih peöm .
53001005	A tah pamëh to tavus manih peöm , to vataare e non peöm , pan e Sosoenën to nonok e non pa taateß totoopin , pa ö neß to kiiki non a ma taateß pea . Eß to iu non a ö nöm se tavus onöt a nok a ma tah peo va pa Matop Vih pe Sosoenën . Keß a tah pamëh nöm to kakamis suk nem .
53001006	E Sosoenën se nok en pa tah vih totoopin manih peöm . Eß se vakmis en pa napan varih to heß kamis voh a neöm .
53001007	Ka kuru vaßih , neß se kon këh en peöm po kamis vëh nöm to teß me nem , pareß heß vaßpeh me en pea po vanot . E Sosoenën se nok vamanih , po poen ne Sunön pea Ieesuß , me ro ankeroß eh peß , se këh maß a vöön va kin , pare tavus vateeraß ee , ka ep ee pee . Ee se nö vaßpeh me maß o suraß tëtëkrea .
53001008	Eß me se vakmis rakah en po teß varih to hikta iu ne e Sosoenën , me ro teß varih to hikta vaman ne a Soe Vih vëh , to sosoe suk non e Sunön pea Ieesuß Kristo .
53001009	A pap teß poë varih se taum o kamis apuh rakah , pare tatahinën tamoaan va e ne manih . Ke Sunön se veo en pee , kee teß ke këh e ne peß , me o maaka va po kikis apuh peß .
53001010	A ma tah poë varih se tavus po Poen ne Sunön pea Ieesuß se taneß hah maß manuh pa vöön va kin , pareß kon o ëhnan apuh peß , suk a nap vivihan peß . Me ra napan varih to vaman voh se töhkak rakah ee pe Ieesuß . Ke eöm me , se teß vaßpeh me nem a napan poë varih . Suk ataeah , eöm to vaman voh em pa soe nemöm to soe voh ka neöm .
53001011	Eß akuk kuru , a tah pamëh nemöm to hinhin tamoaan suk nem . Emöm to ihi nem e Sosoenën , pan eß se vaßaus a neöm , köm teß nem pa pop vëh , neß eß koman to iu non a ö nöm se teß nem . Emöm to hinhin me nem eah pan , manih po kikis peß , neß se vaßaus a neöm , köm nok a ma taateß vih , nöm to iu nok nem , to vataare non a ma kiu poë varih to taneß non maß po vaman peöm .
53001012	Manih pa taateß pamëh , ne eöm a napan se kë suk nem o ëhnan apuh pe Sunön Sipoan pea Ieesuß Kristo , keßeß me se heß varuß en peöm po ëhnan apuh . Ke Sosoenën pea , ke Sunön pea Ieesuß Kristo , ee se ururuan a neöm , pare nok a tah pamëh , keß tavus manih peöm .
53002001	Kën kea me ra kën vamen , emöm to teß me nem a tah nemöm to iu soe vanat a no neöm , ivëh , ko Poen hah pe Sunön pea Ieesuß Kristo se tavus maß , ka tönun vaßpeh me ee peß . Kemöm iu nem a ö nöm se tënan vavih a soe pemöm .
53002002	Eöm se koe a vanun hah ëm , pa ö nöm to pënton a soe va po Poen ne Sunön se hah maß , to tavus voh en , paröm nat nem koman vaßnaöp nem . Suk o upöm teß to antoen e ne pa soe va ka neöm manih pan , o Poen pamëh to tavus voh en manih pa soe vanënën pee , me manih pa ö nee to vatvus a soe pe Sosoenën , keß , manih pa ö nee to kiun o kiun vëh , to taneß pöß nös manih pemöm . Ivëhkëk , ahik .
53002003	Eöm se nat nem vaonöt ke ta pah teß , keß piuk ka neöm pa soe peß me a taateß neß to nonok non . O Poen ne Sunön pea se hah maß to hikta onöt non a tavus akuk maß . Ahik . Vamomoaan no a nap peo rakah se vatösoe ko heß tonun e Sosoenën , ko vahik , ka Teß vëh To Teß Me Non A Hat tavus poß maß , ko pah suk en pa hanan to nö non po suraß ësës tamoaan .
53002004	A teß pamëh se hat rakah ov e non pa ma moeh tah kurus varih no a napan to vasunön ne , pare popokaß ne a ma tah poë varih e sosoenën pee . Eß se möhmöh non , pareß kë koman hah a non . Ko vöknah en pa ma tah kurus poë varih . Ka teß pamëh to onöt e non pa ho manuh koman Iuun Hinhin Apuh pe Sosoenën , pareß ihoß e non nën , ko soe en pan , eß koman e Sosoenën .
53002005	Eöß to teß vaßpeh me voh e noß peöm , paröß soe vanat voh eoß peöm pa ö no a ma tah poë varih se tanok . Eöm to hikta kokoman hah kës ko nem na a tah pamëh , ha ?
53002006	Ka kuru vaßih , nöm to nat e nem pa tah to sunpip non a Teß To Teß Me Non A Hat , a tah pamëh to sunpip non poan , ko öök non na po poen ne Sosoenën to vateß voh poan , pan eß se tavus vateeraß .
53002007	Eöm to nat e nem , kuru no a taateß vatösoe to kiu aven e non manih po oeh . Ivëhkëk , eß to teß non a pah teß to sunpip non o kikis va pa taateß vatösoe . A teß pamëh to sunpip e non pa taateß pamëh , keß se onöt na po poen no a teß vëh to sunpip non a hanan pa taateß vatösoe , se sun këh a hanan pamëh , ko nö en .
53002008	Ko poen pamëh no a Teß Hat se tavus vateeraß en maß , ke Sunön pea Ieesuß Kristo ip vamët en peß pa tuvuh neß to piu , keß tavus taneß maß pa rivoneah . Me eß se miröß en peß , po kikis apuh va pa hah peß .
53002009	A Teß Hat se nö maß po kikis pe susun po oraß hat . Eß se teß me non o kikis apuh rakah . Eß se piuk ka neöm , pareß nok a ma vu vëknöm vatoksean to hikta teß man ne , me a ma vu vëknöm nee se ep , me a ma vu kikis apuh .
53002010	Eß se pikpiuk non a ma napan varih to hikta teß me ne o vaman , kee mët ee . Suk ataeah , ee to hikta iu vatet ne a soe man . Ee se keh iu ne a soe man , e Sosoenën se kon taneß hah en pee manih pa hat , kee se hikta antoen ne a mët .
53002011	Keßeß kuru , a pusun in a tah ne Sosoenën to vanö suk maß a tah eh pamëh , pan eß se vanun a ma kokoman pee , kee vaman ne a ma soe piuk .
53002012	Ivëh , ka napan kurus varih to hikta vaman voh ne a soe man pe Sosoenën , ee se sun po vahutët , ko teen ee pa hat . Suk eße to teß varoe voh ne pa vaeö pa nok a ma taateß hat .
53002013	Kën kea me ra kën vamen varih ne Sunön to iu non , po taneo rakah , ne Sosoenën to kon voh en peöm , pan eß se voen hah a neöm . Keß a tah pamëh , na se soe vavihvih suk rakah ke na e Sosoenën . A Tuvuh Vasioß to vaßaus voh en peöm , köm tavus em o teß vivihan . Me eöm to vaman e nem pa soe man , ivëh , ne Sosoenën to voen hah suk voh a neöm .
53002014	E Sosoenën to vaoe koe ka neöm manih pa Soe Vih vëh , nemöm to vatvus ka neöm . Köm onöt e nem pa pet kon kurus o maaka apuh pe Sunön pea Ieesuß Kristo .
53002015	Ivëh , kën kea , me ra kën vamen , eöm se sun vakis rakah po vaman . Paröm vaman tamoaan nem o vavaasis vëh , nemöm to heß koe voh ka neöm pa ma vavaasis , me manih pa ma kiun pemöm .
53002016	Eöß to hinhin noß e Sunön pea Ieesuß Kristo pen e Tamaara Sosoenën , pan ee se kat a ma kupu peöm . Ko vaeh a ma kokoman peöm manih pa ma taateß vih , nöm to nonok nem , paröm sosoe nem . E Sosoenën to iu a rora sih , ka manih po ururuan peß , neß to heß en pea pa taateß anoeh vëh se teß tamoaan non . Pareß kunkuin e non pa ma kupu pea .
53002017	
53003001	Kën kea me ra kën vamen , kuru vaßih nemöm to teß avoeß me nem pa soe , nemöm se soe ka neöm to soe va non manih pan , eöm se hinhin ka nemöm manih pe Sosoenën , keß vaßaus a möm . Ka soe va po vavaasis pe Sunön sih nö vëvëhöß , ka napan va pa ma meh muhin pënton , pare ta ne o vavaasis pamëh , vamanih pa ö neß to tanok vavoh manih peöm .
53003002	Eöm se hin na e Sosoenën , keß kon tavus këh a möm a nap vatösoe varih to nonok vatëh ne a ma taateß hat . Suk ataeah , a nap peo poë varih to hikta vaman ne e Kristo .
53003003	Ivëhkëk , e Sunön to nonok non sih a taateß man , pareß heßheß e non peöm po kikis , ko matop vavih e non peöm , ke susun po oraß hat hikta onöt non a nok ta pah tah manih peöm .
53003004	Ke Sunön nok a möm , kemöm nat vavih rakah va e nem manih pan , eöm to nonok vavih rakah e nem pa taateß , nemöm to soe voh ka ne eöm a nok . Ka amot me neöm se nonok va e nem nën .
53003005	Emöm to iu nem pan , e Sunön se vovoh ke non a ma kokoman peöm , köm nat vavih rakah in a taateß iu pe Sosoenën . Me eöm se kon a taateß vëh ne Ieesuß to vataare voh , pa ö neß to teß o kamis .
53003006	Kën kea me ra kën vamen , manih pa ëhnan e Sunön pea Ieesuß Kristo , nemöm to soe vakis rakah kem peöm pan , eöm se teß ke këh nem a ma teß va po vaman varih to teß ne komön o kum peöm , suk ee ro karauh , pare hikta iu vatet ne o vavaasis nemöm to heß a neöm .
53003007	Eöm koman to nat e nem pan , eöm se teß va nem manih pa ö nemöm to teß va nem , paröm vavatet nem a taateß pemöm . Emöm to hikta kakarauh voh nem po poen na to teß vaßpeh voh no .
53003008	Ko poen nemöm to ëën a taëën pa meh teß , emöm se voen kem peß . Emöm to kiu vëhvaß rakah e nem pa popoen , me pa potan . Ivëh , nemöm to hikta han vatëh suk nem peöm pa matop ka möm .
53003009	Emöm to teß me nem a tasun pa hin a neöm , köm vaßaus a möm . Ivëhkëk , emöm to kiu nem pa matop koman hah ëm . Ivëh , kemöm teß va e nem manih po vëknöm peöm to vataare e nem peöm pa taateß nöm se vavatet nem .
53003010	Ko poen na to teß vaßpeh voh no , emöm to soe ke voh em peöm pa taateß vaßih . Eteh to kakarauh ne , pare hikta kikiu ne , ee to hikta onöt ne a ëën ta taëën .
53003011	Ivëhkëk kuru vaßih , nemöm to pënton nem pan , a ma pah teß va po kum peöm to hikta kikiu ne . Ee to teß akuk e ne pare teß e ne pa vasoe suk varoe a ma tah po upöm teß . Ka ma tah poë varih to hikta teß ne pan , a ma tah koman pee .
53003012	Emöm to taß vakis rakah em po teß poë varih , pamöm hin vakis rakah em pee manih pa ëhnan e Ieesuß Kristo , pan ee se kiu amamot , pare vaneah koman ne ta ma teß taëën pee .
53003013	Ivëhkëk , kën kea me ra kën vamen , eöm se nat nem susunë nem pa nok a ma taateß vih .
53003014	Ta pah teß se keh hikta vatet a ma soe varih nemöm to kiun manih po kiun vaßih . Eöm se inan vavih rakah em pa taateß pa teß pamëh , paröm vaniu këh eah , keß sih haraß vapoet suk a taateß peß .
53003015	Ivëhkëk , eöm se nat nem nonok va i nem eah manih pe tövakihat peöm . Ahik . Eöm se to va in eah manih pe kea peöm , paröm heß eah a to vih marën a vatotoopin o kokoman peß .
53003016	Kuru nöß to hinhin noß e Sunön va pa taateß moomo , me eß a pusun in a taateß kamöß , pan eß se heßheß tamoaan e non peöm po kokoman moomo , suk a ma moeh tah kurus . E Sunön to teß vaßpeh me a no neöm .
53003017	Eöß e Pöl , eöß koman to kiun ka nös neöm a soe vaßih , paröß vanö nös a potan avih peöß manem peöm . A ma potan avih peöß to teß va ne manih po vëknöm va pa ma kiun kurus peöß . Keß ivaßih , a ö nöß to vavahik va i noß sih a ma kiun peöß .
53003018	Eöß to hinhin noß pan , e Sunön pea Ieesuß Kristo se heßheß tamoaan a no neöm o ururuan peß .
54001001	Eöß e Pöl to kiun nös o pëpaß vëh , eöß e aposol pe Ieesuß Kristo . E Sosoenën to kon hah voh a ra , ka anoeh no a ep e Ieesuß Kristo . Ee pon to vateß voh a neoß e aposol .
54001002	Timotiß , eën e koaß rakah peöß , suk eën to vaman e Ieesuß Kristo . Eöß to hinhin noß e Sosoenën e Tamaara , me e Ieesuß Kristo e Apuh pea , ee pon se vataare a oah o heß vih , me o ururuan pee pa ma tah kurus se tavus manih pën , me ee se heß a oah a taateß moomo .
54001003	Eöß to iu heß hah noß o vaato vëh nöß to heß voh oah , po poen nöß to se nö voh pa muhin va Mësadoniaß . Ivëh , köß iu noß oah se teß varë voh manih vöön Ëfësus , parën heß a soe kikis manih pa ma pah teß varih , to vavaasis ne a ma soe piuk manih pa ma napan po poen nee to heßheß ne a Soe pe Sosoenën .
54001004	Ko soe ke raoe , kee koe a ma vahutët varih to hikta teß man ne , me a ma ëhnaara ma kën sipuiire , suk a ihoß voh pee . A ma tah pöe varih se vatvus o vaheheve , ko vanun o vaman pa napan . Ivëh , ka ma vahutët varih to hikta vaßaus ne a kiu pe Sosoenën , a tah pamëh to tanok po vaman .
54001005	A pusun in a soe peöß ivëh , eß va pa vaßaus a ma napan , kee se teß me ne a taateß iu teß , o iu vëh to taneß rakah no maß po kupu vivihan , me o kokoman vih , me o vaman vamaman .
54001006	A ma pah teß to këh ke voh a ma tah poë varih , pare teß ne pa ma vaato nun .
54001007	Ee to iu tavus ne o teß vavaasis va po Vavaasis pe Mosës . Ivëhkëk , ee koman to hikta maaka ne , pa tah nee to vavatvus ne , keß pa tah nee to koman ne , pan ee to nat ne .
54001008	Ivëhkëk , ea to nat e no po Vavaasis pe Mosës to vih , pa ö no a teß se vavatet vatotoopin non .
54001009	Ea to nat me e no pan , o Vavaasis pamëh to hikta teß suk non a napan varih no a pop pee to vih . Eß to teß non pa vatotoopin a nap vatösoe , me a napan varih to kokoe ne a vatet o Vavaasis . O Vavaasis pamëh to teß suk non o teß varih to heß tonun ne , e Sosoenën ko teß ne pa taateß hat , to hikta teß vivihan ne , me a hik to kum nee to teß hop ne , me ee to ip vamët voh e tamëëre pen sinëëre , me a meh teß .
54001010	A ma napan varih to teß ne pa taateß rëhrëh , taateß koroh vëtkin pa poa teß oeteß , keß a poa köövo , me a taateß vavoen o teß kikiu akuk , taateß piuk , me a teß to piuk pa ö neß to sun pa matan a teß kiiki vahutët , me a ma meh taateß hat to vöknah rakah ne o vavaasis man pe Sosoenën .
54001011	O vavaasis pamëh to vatoe me non pa Soe Vih vëh to taneß no maß pe Sosoenën , to teß me non o maaka me o kikis . Eß to heß voh a neoß o vavaasis pamëh pan , eöß se vatvus .
54001012	Eöß to vavihvih me noß e Apuh pea Ieesuß Kristo , to heß a neoß o kikis , suk eß to vaman a no neoß , pareß vateß a neoß to antoen e noß pa nok a kiu peß .
54001013	Oman , moaan voh eöß to vavovoeak voh noß e Kristo , ko vavaatek me voh noß eah , ko nonok voh noß a ma vu taateß pa vakmis eah . Ivëhkëk , e Sosoenën to ururuan voh a neoß suk , eöß to hikta nat voh noß pataeah nöß to nonok noß , eöß to hikta vaman voh noß .
54001014	Ivëhkëk , o ururuan pe Apuh neß to heß avoes voh a neoß , ko ururuan peß kunkuin a neoß , köß vaman eah , me o iu rakah peöß manih pe Ieesuß Kristo me o upöm teß .
54001015	A tah nöß to soe to man , ke eöm se öt rakah eah , e Ieesuß Kristo to nö voh maß manih po oeh , pa kon hah a ma napan to teß ne pa taateß hat . Eöß koman to teß hat oah rakah e noß po upöm pa nok a hat .
54001016	Ivëhkëk , manih peöß o ururuan to nö maß peöß , a teß nonok vahat oah rakah . A taateß moomo pe Ieesuß Kristo se tavus vamaaka koe manih peöß , ka taateß moomo peß to hikta se hik non . Eß se teß va non manih peöß o vëknöm po teß varih se vaman poë , kee se kon o toßtoß tamoaan .
54001017	Manuh pa teß Sunön se matop tamoaan non , pareß hikta se mët non , ne ea to hikta se ep no eah , e Sosoenën varoe , na se ta no eah , ko kë tamoaan no a ëhnaneah . Oman .
54001018	Koaß peöß Timotiß , eöß se soe ka oah a soe to vatoe me non a ma soe vanënën varih , moaan voh nee to sosoe suk voh ne a oah . Eöß se soe ka oah a tah vëh , kën se vatet a ma tah nën se nok , pa vapus vakis pa vöknah a ma taateß hat .
54001019	Eën se teß tamoaan me nom o vaman , ko nonok nom a tah nën to nat nom to teß vih non pa nok . A ma meh teß to koe voh a tah vëh , ko vaman pee to teß va non manih po paröß to peah o vösvös ko tatakök .
54001020	E Himeneus , pen e Alëksantaß to nok vavoh nën , keöß vahoß raoe pa koren e susun po oraß hat . Ivëh , kee pon se kon vavaasis ko nat ne soe viivi hah e Sosoenën .
54002001	A tah vamomoaan neöß se soe ka neöm ivëh , eöm se hinhin vaßaus nem a ma napan kurus , pa ö nöm to hinhin ke nem raoe o ururuan pe Sosoenën , ko vavihvih me nem e Sosoenën pa tah neß to nonok non manih pa napan .
54002002	Eöm se hinhin vaßaus nem a ma napan to vovoh ne pa kaman , me o teß sunön , ivëh , ke ea se ihoß vavih no ko teß me no a taateß kamöß . Ko teß taihan no pa ëhnan e Sosoenën , ko nonok no a ma tah ne Sosoenën to iu a rora pa nok .
54002003	O vu hin pamëh to vih , pareß heß vaeö non e Sosoenën , a teß va pa kon hah a ra .
54002004	Eß to iu non a napan kurus , neß se kon hah raoe , kee se nat rakah ne a soe man peß .
54002005	Suk e Sosoenën a paeh ro , ka pah hanan ro no a teß se koe , pareß tavus e Sosoenën , ivëh , e Ieesuß Kristo . Eß koman to tavus teß voh .
54002006	Eß to voen hah voh a ra , ko hehe a ra a napan kurus , ka taihan . Pa tëëm koman pe Sosoenën , eß to vataare voh a ra pan , eß to iu kon hah non a ma napan kurus .
54002007	Eß a pusun in a ö ne Sosoenën to kon voh a neoß pa vatvus a Soe Vih , ko vateß a neoß e aposol , keöß to vavatvus noß a soe man , eöß to hikta pikpiuk noß . Eß to vateß voh a neoß pa vavaasis a ma napan varih to hikta teß ne pan ee ro Jiuß , kee nat a soe man pare vaman .
54002008	Ivëh , köß iu noß a ma teß oeteß va pa ma vöön kurus , se hinhin ne , ko kë ne a ma koreere , pare teß me ne a taateß vivihan , ko koe a taateß heve , me a taateß vaato vasukaß .
54002009	Eöß to iu noß o köövo se ohop ne a ma ohop vih , to vataare non a taateß ta , ko matop ne o kokoman pee . Pare nat ne vavatëk vamanin varoe ne a ma uviire , me a sioniire , pa ma vu mök nee to nok pa gol , me a ohop a ma ohop voen vapeah .
54002010	Ivëhpëhkëk , o köövo to iu vatet ne a soe pe Sosoenën , ee se nonok ne a ma vu kiu vihvih . A ma kiu vihvih poë varih to teß va ne manih po vatëk vamaman rakah pee .
54002011	A köövo se nat taneß pa ö neß to teß vöknah non , ko teß non pa taateß teß vasup , ko teß vamatop non , ko teß vapaan ke non e voe .
54002012	Ivëhkëk , eöß to hikta vaonöt noß sih o köövo pa heß o vavaasis , me vovoh ke ro voe pa tasun . Ivëhkëk , ee se pënton vasup ne .
54002013	Suk ataeah , e Sosoenën to nok vovoh voh e Adam , pareß nok suksuk e Iv .
54002014	A vatomore to hikta nö voh maß manih pe Adam , ivëhkëk , e köövo to kon voh a vatomore , keß tavus a köövo nonok hat .
54002015	Ivëhkëk , e Sosoenën se kon hah e köövo , pa ö neß to kokon koaß non me pa ö neß to teß tamoaan me non o vaman , me a taateß iu a meh teß , me a taateß teß vavivihan , ko matop non o iu va po sionin .
54003001	A soe vëh nöß to soe a man rakah , a teß se keh iu teß non a teß sunön va po kum teß varih to vaman ne e Ieesuß , eß to iu non a kiu vih .
54003002	Ka teß sunön to vovoh non komön o kum , eß se vavatet ro rakah non a taateß totoopin , eß se nat non teß me non ta hat manih pa matëëra napan . Eß se me non a pah köövo ro , ka ihoß me a taateß peß se teß va non manih pa teß to matop non o iu va po sionin , me eß to vavatet non o kokoman vih varoe . Eß , nee to ta ne poë , pareß matop vavih non a ma teß to nö maß pa iuun peß , pareß nat vavih non a taateß va pa vavaasis a ma napan pa taateß ne Sosoenën to iu non .
54003003	Eß se nat non teß non a teß kakaak , me a teß heheve vëhöß pareß vapus . Ivëhpëhkëk , a teß tö , pareß kamöß , me eß to hikta iu vörep non a moniß .
54003004	Eß se matop vavih non a kën tom sinan peß , ko vavaasis non a ma koaß peß , kee ta ne poë , ko vavatet vavih ne a ma soe peß .
54003005	A teß to hikta onöt non a matop vavih a kën tom sinan peß , a teß pamëh se matop vavih vah va non o kum teß varih to vaman ne e Ieesuß , nih ?
54003006	Ivëhkëk , a teß no vaman peß to voon , eß to hikta onöt non a öt a tasun pa teß sunön va po kum teß varih to vaman e Ieesuß , suk eß tomeß koman ovö a non pan , eß a teß vih ko tavus a teß möhmöh . Ke Sosoenën se kiiki poan , ko vateen en peß pa hat vamanih , pa ö neß to kiiki vavoh e susun po oraß hat , ko vateen en peß pa hat .
54003007	A teß sunön komön o kum varoe se teß me non o ëhnan vih , manih pa napan to teß tavus këh ne o kum . Ivëh , ko upöm teß hikta onöt ne a siröß poë , keß hikta se on non pa kë pe susun po oraß hat .
54003008	Ivëh , keß vatoe e non pa ma teß kikiu va po kum teß varih to vaman e Ieesuß , no a napan se ta ne raoe , ko sosoe varoe ne a ma soe nee to vaman ne . Pare koe a tavus o teß kakaak , keß tavus vamanih pa ma teß öt moniß vörep pa taateß kaveo a meh teß .
54003009	Ee se teß me ne o kokoman maaka manih po kupu pee , ko öt vavih ne o vaman , pare öt vakis ne a soe man vëh moaan voh ne Sosoenën to vataare a ra .
54003010	Eöm se punöß momoaan voh pa kiu pee . Kee pah kon poß a kiu vëh a teß kikiu komön o kum , pa ö nöm to hikta taum ta hat to teß non manih pee .
54003011	Keß vatoe e non pa ma köövo pee , a napan se ta ne raoe . Ee se nat ne teß ne pa taateß vaato vahat suk o meoh upöm . Ka ihoß me a taateß pee se teß va non manih po teß to matop ne o iu va po sionin , ko nonok vatotoopin ne a ma kiu kurus nee to öt ne .
54003012	A teß kikiu va po kum se me non a pah köövo ro , pareß teß non a teß susun vih to matop vavih non a ma koaß peß , me a kën tom sinan koman peß .
54003013	A ma teß kikiu to nonok ne a kiu vih komön o kum , a ma ëhnëëre se teß vavih ne , kee hikta se naöp ne pa vatvus o vaman pee manih pe Ieesuß Kristo .
54003014	Eöß to iu nö vëhöß e noß nös pa ep ka oah , ivëh , ka kuru nöß to kiun ka nös oah .
54003015	Ivëh , keöß se keh vapun nös , eën se ep a soe vëh ko nat eom pa taateß vih ne ea se teß va no , ea o pus koaß pe Sosoenën . Ea to teß va no manih po kum teß varih to vaman no e Sosoenën a toßtoß , ko teß va no manih po toon eh in a iuun to sun vakis non , ko vakikis no a soe man .
54003016	Ea hikta se vonih no a pusun in a taateß pe Sosoenën , eß a tah apuh rakah to vakoaan voh non , ne Sosoenën to vateeraß voh poan , keß teß va non manih , E Ieesuß Kristo to tavus teß voh , a Tuvuh Vasioß to vataare voh a ra pan , ko ankeroß ep in poë . Ke Sosoenën me peah poan , keß kon o maaka apuh rakah . A ma napan va po vaman to nönö vah ne pa vatvus a Soe Vih suk e Ieesuß manih pa napan to hikta teß ne ro Jiuß , pa ma vöön kurus a ma napan to vaman ne poë .
54004001	Kuru a Tuvuh Vasioß to soe vamaaka vamanih pan , o poen se nö maß , no a ma pah teß se koe hah ee po vaman , me o vavaasis vamaman va pe Sosoenën . Suk ataeah , ee se vaman , pare vavatet ne a napan varih to vavaasis ne a ma soe piuk to taneß no maß po oraß hat .
54004002	A ma vavaasis piuk se taneß maß po teß pikpiuk varih , no kokoman pee to hat ko nun . Kee hikta se haraß inan ne a ma vavaasis pan , eß a ma vavaasis to vih , keß , eß to hat .
54004003	A napan poë varih se supon a ma napan , pa koe a vaen , ko soe ke raoe pa koe a ëën a ma paeh vu taëën . Ivëhkëk , e Sosoenën to nok voh o vaen a tah a vih , me a ma vu taëën to teß vih e ne pa ëën . Ivëh , ka napan varih to vaman , ko nat ne a soe peß , ee se soe vavihvih ke poë pa taateß vaen me a taëën .
54004004	A ma tah kurus ne Sosoenën to nok voh to teß vih e ne , ka hikta se koe no ta pah tah , ea se soe vavihvih varoe ke Sosoenën , para ëën ee .
54004005	Suk a ma tah poë varih ne Sosoenën to nok voh to vivihan , pa ö ne Sosoenën to soe vavoh , pa ö na se vateß pa hin .
54004006	Eën se keh vatvus a soe vëh manih pa kën kea , me kën vamen varih to vaman ne , eën se teß e nom a teß kikiu vih pe Ieesuß Kristo , eën se kokon taneß nom o kikis apuh pa ma vavaasis vih varih ne eën to vaman nom ko vavatet nom .
54004007	Eën se koe a vatet a ma vu vahutët akuk pa kën sipun varih , no teß to vavatvus ne pa vöknah a soe man pe Sosoenën . Ivëhpëhkëk , eën se vavaasis koman hah eo , ka taateß pën se tavus vamanih pa ö ne Sosoenën to iu va non a ö neß se tavus .
54004008	Eën to nat e nom pa ö na se iu vavaasis no a sioniira , keß kon vaßaus koe nën . Ivëhkëk , eß to vih oah non , pa ö no a teß se punöß vakis pa tavus vamanih , pa ö ne Sosoenën to iu va non . A pusun in a tah pamëh , ivëh , ea se vatet a taateß ne Sosoenën to iu non , eß to iu non a napan se kon o vaßaus pa ö nee to teß toßtoß ne manih po oeh , me amot pa ö nee se mët ee .
54004009	A soe vëh nöß se soe ka oah , eß a man rakah , ke eöm kurus a napan se pënton , paröm vaman .
54004010	Eß a tah ne ea to kiu vëhvaß suk no , ea to anoeh no e Sosoenën toßtoß tamoaan , eß a teß va pa kon hah a ma napan kurus . Ea a napan varih to vaman no eah .
54004011	Eën se heß a soe vëh manih pa ma napan , ko vavaasis raoe kee vavatet ne a ma tah poë varih .
54004012	A meh teß se koe a ep va ka oah manih pën a tah akuk , suk eën to sekaß . Ivëhpëhkëk , eën se teß va nom manih po vëknöm manih pa napan va po vaman , manih po vaato pën , pa ö ririu va pën , pa ö nën to iu vah va nom a napan , po vaman pën , me a taateß voon pën .
54004013	Eöß se meß avoeß e noß pa vos nös , eën se kiu avoeß e nom pa ëh ke ra napan a Soe manih po Puk pe Sosoenën . Parën koe a vahik pa vakikis raoe pa ö nën se vatvus a soe pe Sosoenën , ko vavaasis vavih nom raoe .
54004014	Eën se vakiu o heß nën to öt nom , vëh no a pah teß vanënën soe to vanënën suk voh a oah , pa ö no a ma teß susunön va po rotuß to vahoß voh a koreere manih pën .
54004015	Ivëh , kën se nonok nom a kiu pën , nën se heß o toßtoß pën pa nok , ka kiu vakis pën se tavus vavih kurus . Ivëh , ka ma napan se ep pa ö no a kiu pën to pupu nö va non manih po toßtoß pën .
54004016	Eën se ut vavih koman a nom , po toß toß pën , me a kiu pën pa vavaasis a ma napan . Eën se sun rakah nom pa tah to teß man non , ke Sosoenën se kon hah a oah , vaßpeh me a napan varih to tënan ne oah .
54005001	Eën se koe a vaato vaheve me o voe mamanot , ivëhkëk , eën se vaato vavih me nom raoe po vaato vatö pën , vamanih peß ee a kën tamömah . Ko nonok vavih nom a ma nap sesekaß , vamanih pa ö nën to nonok va nom pa ma kea pën .
54005002	Eën se nonok vavih nom a ma köövo mamanot , vamanih pa ö nën to nonok va nom e sinömah , ko nonok nom a taateß voon varoe manih pa a ma kën sepeß , vamanih pa ö nën to nonok va nom pe vameomah .
54005003	Eöm se matop vavih nem o köövo amop varih to teß amop rakah ne .
54005004	Ivëhkëk , e köövo amop se keh teß me non e koaß , keß a supnaiß peß , eß a kiu vamomoaan rakah peß pa ö neß to vaman non e Sosoenën pa matop e köövo pa piun o hivaß pe sinan pen taman , keß , e sipuneah . E Sosoenën to iu rakah non a taateß pamëh .
54005005	A köövo amop vamaman to teß rakah non pehen , to vaman ko anoeh non e Sosoenën , pareß hinhin non pa potan me pa popoen pan , e Sosoenën se vaßaus poan .
54005006	Ivëhkëk , e köövo amop se keh teß non pa vatet o iu hat va po sionin , pa heß vaeö ea , e köövo pamëh a mët manih pa tuvuh peß , eß he a toßtoß manih po sionin .
54005007	Ivëh , ke eën se soe ke ra napan va po vaman , pa nok a ma tah poë varih . Ivëh , ka hikta teß se soe vahat raoe .
54005008	A teß se keh hikta matop non a ma poaneah , me eß se matop oah non a kën tom sinan peß , eß to heß tonun en po vaman peß . A tah pamëh to hat oah rakah e non po meoh upöm teß varih to hikta vaman ne e Sosoenën .
54005009	Manih pa ma ëhnëëro köövo varih o amop , eß se oah non o 59 kirismas . Pareß teß voh non e köövo pa pah voe ro to ta voh non o vaen .
54005010	E köövo pamëh to teß non o ëhnan pa nok a ma vu kiu vih , ivarih , pa matop vavih a ma koaß peß , ko mamakën non a ma teß to taneß maß pa meh muhin , ko pupui non a ma moeera napan pe Sosoenën , ko vaßaus non a napan varih to teß ne a punis , me eß to heß non o toßtoß peß pa nok a ma vu kiu vih . Eën se kiun varoe a ëhnaneah .
54005011	Ivëhkëk , eën se koe a kiun a ma ëhnëëro köövo amop varih to vaen vavoon . Suk ataeah , o kokoman vaen tomeß rëh ke raoe , kee iu vaen hah e ne , pa ö nee to heß voh o toßtoß pee manih pe Kristo .
54005012	A kiiki se tavus en pa ö nee to hikta nok a tah nee to soe vaman voh a nok .
54005013	A meh tah , nee to posean ne pa nok ivëh , ee to hoho vah ne pa ma meh iuun . Ee to hikta vahik tëëm varoe ne nën . Ee to teß me ne pa taateß vöhioß tonun suk o toßtoß pa ma meh teß , pa soe a ma tah nee to hikta onöt ne a soe .
54005014	Ivëh , ke eöß koman noß pan , eß to vih oah non po köövo amop varih o sepeß se vaen hah ee , pare kokon koaß , pare matop ne a iuun pee . Ee se keh nok va nën , a hikta tövakihat se soe vahat raoe .
54005015	Ivëhkëk , a ma paeh va po köövo poë varih to këh ke voh ee pa hanan totoopin , pare vatet varuß ee pe susun po oraß hat .
54005016	Eß se keh teß non a köövo va po vaman , to teß me non a köövo amop to teß me non a kën tom taman , e köövo koman se matop e non pee . O kum teß varih to vaman ne e Sosoenën hikta se matop ne raoe . Ee se matop varoe ne o köövo amop varih to hikta teß me ne ta ma poëëre .
54005017	A ma teß sunön varih to matop vavih ne o kum teß varih to vaman ne e Sosoenën , o teß va po vaman poë varih se ta ne a ma teß sunön poë varih , me ee se heß a moniß . O teß poë varih to kiu vëhvaß oah ne pa vatvus a soe , me pa vavaasis a napan a soe pe Sosoenën .
54005018	Ea to nat e no po Puk pe Sosoenën to soe non pan , “ A purmakaöß se keh komkom kakap non a vuit , koe a monpip a rivoneah pa sunpip eah pa ëën , ” me “ A teß kikiu to se kon en po voen peß . ”
54005019	Koe ah vaman a meh teß se keh soe pan , “ A teß sunön va po rotuß to nok a hat . ” Ivëhkëk , a poa teß , keß , a kukön se keh soe ka oah a soe pamëh , eën to antoen e nom pa vaman .
54005020	Eën se soe ke a teß sunön pamëh to nonok vatëh non a hat , pan eß to nok a hat . Eën se vasun poan po vahutët pa matëëra napan kurus va po vaman , ka ma meh teß sunön , me a ma meh teß va po vaman se ep , pare naöp ko koe a nok a hat .
54005021	Pa matan e Sosoenën , me Ieesuß Kristo , me a ma ankeroß pe Sosoenën , eöß to soe vakis rakah ka oah pa vatet a soe peöß , eën se siröß a teß vëh to nok a hat . Eën se koe a nok a taateß vih varoe manih pa ma teß sunön me manih pa ma pömah . Eën se nonok me nom manih po teß kurus .
54005022	Eën se kokoman vavih , parën pah vahoß a koreomah pa hin suk a meh teß pa nok a kiu pe Sosoenën . A hat pa meh teß to tomeß pahan manih pën . Eën se ut vavih koman a nom , kën se teß vivihan nom pa matan e Sosoenën .
54005023	Eën se koe a kaak varoe a ruen , ivëhkëk , eën se kaak a siß ö voaën soneß , pën to haraß vatëh nom a mët , marën a vaßaus a komömah , pa vahik a mët vëh to tavus manih pën .
54005024	A ma hat pa ma pah teß na se ep vateeraß ee , a teß he meß e non pa sun pa kiiki . Ivëhkëk , a ma hat po upöm teß to teß vakoaan e ne . Ka amot , a ma hat poë varih se tavus vateeraß ee maß .
54005025	Eß to vatoe e non pa ma taateß vih , ee me se tavus vateeraß ee maß . Ivëhkëk , a ma taateß vih poë varih to hikta se tavus vateeraß ohoß ne , ee me to hikta se teß vakoaan tamoaan ne .
54006001	A napan pe Kristo varih to teß ne o teß kikiu akuk , se ta rakah ne a ma teß susun pee . Ivëh , ka hikta teß se soe vöknah a ëhnan e Sosoenën vaßpeh me o vavaasis pea .
54006002	A teß susun pa teß kikiu akuk se keh teß e non a teß va po vaman , a teß kikiu akuk se koe a koman vamanih pan , “ Eß e kea varoe , ivëh , köß se pënton varo e noß pa soe peß . ” Ahik . Eß se koman vamanih pan , “ A teß vëh nöß to kikiu noß peß , eöß to iu rakah noß eah . Paröß nonok vavih rakah noß a ma kiu peß . Suk eß a teß va po vaman . ” Eën se vavaasis me a heß a soe manih pa ma napan pa kunkuin raoe pa nok a ma taateß vih varih , nöß to soe voh ka oah .
54006003	Ta pah teß se këh vavatvus non to meoh vavaasis to teß ke e non po vavaasis vamaman pe Apuh pea Ieesuß Kristo , o vavaasis pamëh to vavatvus non o vaman vamaman va po vavaasis pe Sosoenën .
54006004	A teß pamëh to vatösoe ko möhmöh , ivëhkëk , eß to hikta inan non ta tah , o kokoman peß to iu rakah e non pa vasosöë vatëh suk a ma vaato . A ma vaato poë varih to heß non sih , a taateß puhioß , me taateß vapus , me a vaato vasukaß me ro upöm teß , pareß teß me non o kokoman pu ko vaharaß vahat non o upöm teß ,
54006005	me a taateß vaato vasukaß vatëh . A ma taateß poë varih to taneß maß po teß varih no a ma kokoman pee to hat , kee hikta antoen ne a heß a soe man . Ee to koman ne pan , pa nok a kiu pe Sosoenën , eß a ö va pa tavus a teß öt moniß vörep .
54006006	Pa nok a kiu pe Sosoenën , eß to vateß e non pea , pan ea to teß va no manih po teß öt moniß vörep , pa ö na to vaeö me no pa ma tah ne e Sosoenën to heß a ra .
54006007	Suk o poen ne sinaara to vahuh a ra , ea to hikta öt nö voh no maß ta pah tah . Ivëh , ko poen na to këh o oeh vëh , ea hikta se teß nö no ta pah tah .
54006008	Ivëh , ka se keh öt e no pa ma taëën , me a ma tah ohop , ea to vaeö me no pa ma tah poë varih .
54006009	O teß varih to iu öt ne a moniß peo , o teß poë varih no a ma punöß se nö maß manih pee , ko ötöön raoe vamanih pa vönaß to on pa kë . O kokoman pee se takuin pa iu me a nok a ma tah hat peo , ko miröß a nap peo , kee nun rakah ko kon vahat ee .
54006010	A taateß iu öt a moniß peo , eß a pah pusun in a ma vu taateß hat . A ma pah teß to iu öt ne a moniß peo , a ma paeh pee to këh ke o vaman , suk ee to iu kon ne a ma moniß peo , ivëhkëk , ee to heß hah rea a ma punis peo .
54006011	Ivëhkëk , eën a teß pe Sosoenën , eën se rusin këh a ma vu taateß hat poë varih . Eën se vavatet nom a taateß totoopin to teß vih non , parën nonok nom a kiu pe Sosoenën . Ko teß me nom o vaman , me a taateß iu rakah o upöm teß , ko teß me nom a taateß sun vakis po vaman pën , ko teß a ma punis kurus , me a taateß tö pa nö vaßpeh me ra napan .
54006012	A teß to vaman non e Ieesuß , eß to teß va non manih peß to vapus vakis pa vöknah a ma taateß hat . Ivëh , ke eën se vapus vakis , kën se kon o toßtoß tamoaan . E Sosoenën to vaoe voh a oah pa kon o toßtoß pamëh , pa ö nën to sun voh ko vatvus o vaman pën pa matëëra ma napan .
54006013	Eöß to sun , ko soe vakis voh ka oah manih pa matan e Ieesuß Kristo , me manih pa matan e Sosoenën vëh to heß o toßtoß manih pa ma moeh tah kurus . E Ieesuß Kristo to vatvus vateeraß a soe , pa ö neß to sun pa matan e Ponsius Paëlat . A soe kikis peöß , ivëh ,
54006014	eën se vatet vatotoopin a soe nën to kon voh pa nok . Eën se koe a vanun a soe pamëh , me eën se koe a nok ta pah tah no a napan se soe vöknah . Ahik . Eën se vatet vatotoopin nom a soe , keß öök po poen ne Ieesuß Kristo se hah maß .
54006015	Eß se tavus po poen ne Sosoenën to vateß , e Sosoenën ne ea se kë no a ëhnaneah , keß eß varoe kuru a paeh to matop non a ma moeh tah kurus . Eß e Sunön va pa ma teß susunön , me eß e Apuh va pa ma teß apaßpuh .
54006016	Eß a paeh ro to hikta se mët non . Eß to teß me non po tëkrea , to maaka vörep no a hikta teß to onöt non a huk vatët manuh peß . A hikta pah teß to ep voh e Sosoenën , me a hikta teß to onöt non a ep in poan . Ivëh , ka ma poen kurus , ea se kë no a ëhnaneah , peß a ma kikis kurus to teß tamoaan non pe Sosoenën . Oman .
54006017	Soe ke ra napan varih to öt ne a ma moeh tah peo va po oeh vëh , kee koe a teß vamöhmöh . Soe ke raoe kee anoeh ko vaman ne e Sosoenën . Ee se koe a vaman a ma moeh tah vihvih varih se hat vëvëhöß ee . Ee se vaman ne e Sosoenën vëh to heßheß vapeo a rora sih a ma moeh tah vihvih , marën a heß vaeö a ra .
54006018	Eën se soe ke ra nap öt moniß vörep , kee nonok ne a taateß vih . Ko teß rakah me ne a ma taateß va pa vaßaus o upöm teß , ko teß vaeö ne pa heß a napan a ma tah me ee se vamatop tamoaan ne pa vaßaus raoe .
54006019	Ee se keh nonok va ne nën , ee to kokoek ne a ma tah vih , marën a vaßaus amot raoe manuh pa vöön pe Sosoenën . Ivëh , kee se onöt e ne pa kon o toßtoß vamaman rakah .
54006020	Timotiß , eën se ut vavih nom pa kiu vëh ne Sosoenën to heß voh a oah . Ko heß tonun nom a ma vu vaato vahok to vöknah ne o kokoman pe Sosoenën . Me eën se teß ke këh nom a napan varih to koman ne pan , ee to teß me ne o nat vih , me a napan to vaato vaheve suk ne o kokoman pe Sosoenën .
54006021	A ma pah teß to vavatet ne o vu nat pamëh , ivëh , ka ma paeh pee to këh varo voh ee po vaman . Eöß to hinhin noß pan , e Sosoenën se ururuan a neöm .
55001001	Eöß e Pöl , e aposol pe Ieesuß Kristo , po iu koman pe Sosoenën . Ke Sosoenën vanö a neoß pa vatvus a soe vaman va po toßtoß vëh , to teß non pe Ieesuß Kristo .
55001002	Manih pën Timotiß , eën to teß va nom manih pe koaß rakah peöß . Eöß to hinhin noß pan , e Sosoenën e Tamaara , me e Ieesuß Kristo e Apuh pea , se ururuan , ko heß a oah o heß vih , me a taateß moomo .
55001003	Eöß to vavihvih noß e Sosoenën , pa ö nöß to nat tamoaan va ka noß oah komön ö hin peöß , pa potan me pa popoen . Eöß to nonok noß a kiu peß , paröß nonok noß a tah nöß to nat noß to totoopin . Vamanih pa ö no a kën sipuneoß to nonok va voh ne .
55001004	Eöß to koman hah a oah , pa ö nën to okook voh nom neöß . Eöß to iu ep rakah noß oah , ko se puh rakah po vaeö .
55001005	Eöß to kokoman hah po vaman vamaman voh pën . O vaman pamëh to teß moaan voh non pe sipumah Lois , me manih pe sinömah Iunis . Eöß to nat e noß pën to teß me nom po pöh vaman pamëh kuru .
55001006	Eß a tah vëh nöß to iu kunkuin noß o kokoman pën pan , eën se vakiu o heß vëh ne Sosoenën to heß voh a oah . Pa ö nöß to vahoß voh a koreneoß pa pasumah . Kuru vëh eën se vapu eah , vamanih pa ö no tëkrea soneß to ës vaßpuh a va , ka suraß ës .
55001007	E Sosoenën to hikta heß voh a ra a Tuvuh peß pa vaßnaöp a ra . Ivëhpëhkëk , eß to heß a ra a Tuvuh pamëh pa heß a ra o kikis , me a taateß iu o upöm teß , me a taateß va pa matop o iu va po sionin .
55001008	Ivëh , köm se nat nem potpoet nem a soe ke ra napan , e Apuh pea Ieesuß Kristo , me eöm se koe a poet ka neoß , pa ö nöß to teß noß pa nohnoh , suk e Sunön . Ivëhpëhkëk , eöm se kon kamis vaßpeh me a neoß pa vatvus a Soe Vih . E Sosoenën to heß a ra o kikis pa nok a tah pamëh .
55001009	E Sosoenën to kon hah voh a ra , ko vateß a ra a ma napan vivihan peß . Eß to hikta teß non pan , ea koman to nonok no a ma tah poë varih . Ivëhkëk , e Sosoenën ivëh to nonok non po iu koman peß , me o ururuan peß . O ururuan pamëh na to kon koe voh manih pe Ieesuß Kristo , pa ö ne Sosoenën to hikta nok avoeß voh non o oeh me a ma moeh tah .
55001010	Ivëhkëk , kuru neß to vataare en pea , pa nö pe Ieesuß Kristo a Teß Va Pa Hehe A Ra . Eß to vahik voh o kikis va pa mët , me manih pa Soe vih peß , neß to vataare voh a ra a hanan va pa kon o toßtoß vëh , se teß tamoaan non .
55001011	E Sosoenën to kon voh a neoß , marën a vatvus a Soe Vih manih pa napan , me eöß se teß noß a aposol . Eß me to kon a neöß pa tavus a tövavaasis .
55001012	Kuru eöß to kakamis noß , suk eöß to vavatvus noß a Soe Vih . Ivëhkëk , eöß to hikta potpoet noß pa vatvus a Soe Vih , suk eöß to nat vavih rakah e noß pe Ieesuß . Eß a Teß vëh a paeh , nöß to vaman voh . Köß nat vavih rakah e noß peß to onöt e non pa matop vavih a neöß , me a kiu neß to heß voh a neoß . Keß öök po Poen neß se hah maß .
55001013	Eöm se vatet o vavaasis man vëh , neöm to tënan voh manih peöß , me a ö nöß to vavaasis va noß , manih po vaman peöm , me a taateß va pa iu o teß varih to teß ne manih pe Ieesuß Kristo .
55001014	Eöm se matop vavih nem a soe man vëh , nee to heß a neöm . Manih po vaßaus pa Tuvuh Vasioß vëh to teß non pea , eöm se matop vavih nem a soe man pamëh .
55001015	Eöm to nat e nem , pa napan kurus to teß ne pa muhin va Esiaß , to këh vahik ee peöß . Me e Figelus , me e Hermogenes , ee pon to këh ee peöß .
55001016	Eöß to hinhin noß pan , e Sosoenën se ururuan e Onësiforus , me a kën tom sinan peß . Suk eß to vavaßaus tamoaan a non neoß . Eß to hikta potpoet non a neoß pa ö nöß to teß noß pa nohnoh .
55001017	O poen neß to nö maß Room . Eß to kiu vëhvaß rakah en pa vaiu a neoß . Keß antoen a ö neß to taum a neoß .
55001018	Eöß to hinhin noß pan , e Ieesuß Kristo se ururuan poan . O ururuan pamëh se taneß no maß pe Sosoenën , po Poen ne Ieesuß se hah maß . Eöm to nat e nem pa ma vaßaus peo , ne Onësiforus to vaßaus a neoß manih pa voon va Ëfësus .
55002001	Ke eën e Timotiß , e koaß peöß , eën se teß vaeh nom po ururuan vëh , na to teß me no manih pe Ieesuß Kristo .
55002002	Eën se vavaasis rakah a napan nën to vaman nom raoe . A ma tah ne eën me a ma meh teß to tënan voh a neoß to soe . Kee se antoen e ne , pa vavaasis pet o meoh upöm teß .
55002003	Eöm se avë a ma punis , ne ea to teß me no , vamanih pa teß vëvënsun vih pe Ieesuß Kristo .
55002004	A teß vëvënsun vëh to iu heß vaeö non a teß susun peß . Ivëh , ka hikta teß manih koman a nap vëvënsun to vahik akuk non a tëëm peß , pa nok a kiu pa meh teß to teß tavus këh e non po kum teß vëvënsun .
55002005	Ivëh , ka teß vavaveo to vavaeo non po vavaveo , eß se vavatet vavih kurus non a ma taateß va po vavaeo . Ivëh , keß se antoen non a onoah , ko kon o voen .
55002006	A teß nepnep taëën , to kiu vëhvaß non , eß a teß vamomoaan se kon a ma pah taëën varih to vamatop ne , neß to nep voh .
55002007	Eën se kokoman vavih hah pataeah nöß to sosoe suk voh noß . Suk e Apuh se heß a oah o nat va pa maaka a ma tah kurus .
55002008	Eën se kokoman vakis nom e Ieesuß Kristo vëh to sun taneß hah pa nap mët . Eß a teß va po vuteß pe Devit . A tah vëh , eß a Soe Vih nöß to vavatvus noß ,
55002009	ivëh , keöß kokon kamis suk noß o vavaasis pamëh , keß tavus en pa ö nee to vanö ee peöß pa nohnoh vamanih peöß a teß ipip teß . Ivëhkëk , o vavaasis pe Sosoenën to hikta se nohnoh non .
55002010	Ivëh , köß sun vakis voh e noß pa teß a ma punis poë varih . Ivëh , ko teß varih ne Sosoenën to vateß voh , eß se kon koe hah raoe , manih pe Ieesuß Kristo . E Kristo se kon hah raoe , kee teß me ne o maaka vëh to hikta se hik non .
55002011	Ko vavaasis vëh oman rakah to sosoe va non manih pan , ea se keh mët vaßpeh me eah , ea se kon ee po toßtoß , para teß vaßpeh me e no peß .
55002012	Ea se keh teß a ma punis , ea se tavus ee o teß sunön vaßpeh me e Sunön . Ea se keh koe ee pa öt eah , eß me se koe en pa öt a ra .
55002013	Ea se keh hikta öt vakis no o vaman , ko matop no a taateß , eß se vavatet avoeß e non pa soe vaman peß . Suk , eß to hikta onöt non a panih a soe vaman peß .
55002014	Eën se vavaasis vatëh nom a ma napan a ma tah varih , ko vakömköm nom a napan pa matan e Sosoenën , kee nat ne vavaato vasukaß suk ne ta ma vaato , eß to hikta vaßaus non ta pah teß , peß to mimiröß varoe e non po teß varih , to tënan ne .
55002015	Eën se punöß rakah pa heß keoß manih pe Sosoenën , vamanih pa teß neß to antoen non a öt . Eën se teß nom a teß kikiu to hikta potpoet non pa vatvus vatotoopin o vavaasis vamaman .
55002016	Eën se teß ke këh nom a ma vaato nun varih , to hikta vavatet ne o iu pe Sosoenën . Suk a ma napan to nonok ne a ma vaato poë varih se pah këkëh varo nö e ne pe Sosoenën .
55002017	A ma vavaasis hat poë varih se nö vëvëhöß vamanih pa piß manih koman a sionin a teß . E Himeneus , pen Filetus to teß va ne nën .
55002018	Ee to këh ke voh ee po vavaasis vamaman , pare sosoe e ne pan , a sun taneß hah pa nap mët to tavus vahik voh en . Ivëh , ka soe pamëh to mimiröß e non po vaman po upöm teß .
55002019	Ivëhkëk , e Sosoenën to vasun voh en pa ma toon kikis , kee sun vaeh avoeß e ne . Ka ma soe varih to kiun ne pa ma toon kikis poë varih to soe va ne manih pan , “ E Apuh to nat e non po teß varih a napan peß . ” Me , “ A napan kurus varih to teß ne a napan pe Apuh , ee se vahik pa nok a ma taateß hat . ”
55002020	Manih pa koman a pah iuun apuh , ee to hikta nonok varoe voh ne a ma nöh pa gol , me a silvaß . Ivëhkëk , a ma meh nöh nee to nonok voh ne pa naon , ka ma meh nee to nonok ne po manean . Ka ma nöh nee to nok pa gol , me a silvaß to teß suk ne a ma kiu to teß vih oah ne , ka ma meh nöh nee to nok pa naon , me o manean to teß suk ne a ma meh kiu .
55002021	Ivëh , ko teß varih to vavoon hah rea , ee se nok ee pa ma kiu to teß vih oah ne . Ee se tavus ee o teß vivihan , to nonok ne a kiu pe Torara pee , pare teß vamatop e ne pa nok a ma kiu vihvih .
55002022	Ivëhkëk , eën se rusin këh a ma taateß hat varih , no a nap sesekaß to iu nok ne . Eën se punöß vëhvaß pa teß vatotoopin , parën teß me nom o vaman , me a taateß iu teß , me a taateß moomo . Parën teß vaßpeh me nom o teß varih , to vaman ne e Apuh manih pa ma kupu vivihan pee .
55002023	Parën teß ke këh nom a ma vaato nun , me a ma vaato hikta pusuneah . Suk eën to nat e nom pa ma vu vaato poë varih to se tavus ee o vaheheve .
55002024	Ka teß kikiu pe Apuh se nat non teß non pa taateß vaato vasukaß . Ivëhpëhkëk , eß se teß me non a taateß kamöß , pareß kamöß non a napan kurus , me eß se teß non a tövavaasis vih , ko teß me non a taateß anoeh .
55002025	A teß kikiu pe Apuh se vavaasis amamot non o teß varih , to hikta vapöh kokoman ne . Ivëh , ke Sosoenën se poß vaßaus raoe , kee panih , ko tarih hah manuh peß , ivëh , kee se antoen e ne pa inan a soe man .
55002026	Kee antoen e ne pa kap a matëëre , ko rusin këh o vasuß pe susun po oraß hat vëh , to vavaon vahik e non pee pa nok a ma taateß neß to iu non .
55003001	Eom se nat vakis rakah nem pa tah vaßih ! Pa ma poen no oeh se hik , eß se teß non a ma punis peo oah se tavus maß .
55003002	Suk a napan se teß ne pa ma poen no o oeh se hik , ee se iu koman hah a ne , pare iu öt rakah e ne pa moniß peo , ko teß ne pa taateß kë koman hah rea , pare teß ne pa taateß möh . Ee se teß ne pa soe vövöknah o upöm teß , pare hikta se tënan ne a ma soe pa ma tamëëre , me a ma sinëëre . Ee hikta se teß me ne a taateß soe vavihvih , pare se koe me ee pa vatet a ma taateß , ne Sosoenën to iu non .
55003003	Ee hikta onöt ne a iu o upöm teß , pare hikta se ihan anoe ne a hat no upöm teß to nok manih pee . Ee se vöhioß tonun e ne po upöm teß , pare koe ee pa matop vavih koman hah rea . Ee se nonok vahat e ne po upöm teß , pare rës e ne pa ma tah vih .
55003004	Ee se vikuh e ne pa ma vakamöß pee . Pare nok a ma taateß nun , no o teß hikto kokoman vih to nonok ne . Ee se koman ne pan , ee to apuh oah e ne po upöm teß , pare koman varoe a ne , pare iu kon vaeö ne pa ma moeh tah va po oeh vëh , ivëhkëk , manih pe Sosoenën , ahik .
55003005	Ee se nonok vapoßkan ne pan , ee to nonok ne a kiu pe Sosoenën . Ivëhkëk , ee hikta se teß me ne o kikis pe Sosoenën . Eën se teß vaniu këh nom a pap teß poë varih .
55003006	A ma paeh pee to oho ne pa ma iuun , pare punöß ne pa matop o köövo varih , to hikta teß me ne o kokoman vih . O köövo poë varih to puh rakah ne pa nok a ma taateß hat , ka ma taateß hat poë varih to me koe ee pee po iu hat va po sionin .
55003007	O köövo poë varih to kokon vavoon vatëh ne a ma vavaasis . Ivëhkëk , ee to hikta antoen ne a maaka vapuh pa soe man pe Sosoenën .
55003008	Moaan voh ne Jënës pen Jëmprës to vakihat me voh ne e Mosës . A ma napan se teß ne pa ma poen no oeh se hik , ee se vakihat pet me ne pa soe man . Ka ma kokoman pee to nun , kee kuß këh voh ee pa ö nee to pupunöß ne pa vatet o vaman pea manih pe Ieesuß .
55003009	Ivëhkëk , ee to hikta antoen ne pa kon ta pah tah , nee to nonok ne . Suk a taateß vëh nee to nok to vatoe me e non pa taateß pe Jënës pen e Jëmprës . A napan kurus se ep a taateß pamëh to teß va non manih , pa taateß pa teß papön .
55003010	Ivëhkëk , eën to vatet vavih voh eom peöß , pa ma tah nöß to vavaasis voh noß oah . A pusun voh in a ma taateß varih , nöß to vatet voh noß , ivarih , a taateß vaman , a taateß anoeh , me a taateß iu teß . Eën to nat e nom , eöß to teßteß voh noß a ma punis , ko hikta koe rom voh ta pah tah .
55003011	Eën to nat e nom pa ma taateß hat no a napan to nok voh manih peöß , me a ma kamis nöß to taum voh manih pa ma voon varih , Antiök , Aëkoniam , me manih Listraß . Eën to nat e nom pa ma tah hat rakah to tavus voh manih peöß pa ma voon poë varih . Ivëhkëk , e Sunön to kon hah a neoß këh a ma punis poë varih , köß teß vavih e noß .
55003012	A napan kurus varih to iu vatös me ne e Ieesuß Kristo , me e Sosoenën , ee se taum a ma punis peo .
55003013	Ivëhkëk , a napan varih to pikpiuk ne , marën a kaveo a ma tah po upöm teß . Ee se taneo pa ma hat soneß , ko vapu vaßpuh ee pa ma taateß hat oah rakah . Ee se punöß pa piuk o upöm teß , ivëhkëk , ee to pikpiuk koman hah a ne .
55003014	Ivëhkëk , eën se vavatet nom o vavaasis vëh , nën to kon voh . Eën to nat e nom pan , o vavaasis pamëh o man , suk eën to vaman nom o teß varih to vavaasis voh a oah .
55003015	Pa ö ne eën to teß voh nom e koaß , eën to nat voh e nom pa Soe Vivihan to teß non po Puk pe Sosoenën , to antoen e non pa heß a oah o kokoman natsean . Ko kokoman natsean pamëh , to kon koe hah voh a oah po vaman pën manih pe Ieesuß Kristo .
55003016	A ma soe kurus to teß ne po Puk ne Sosoenën koman to heß voh , ka soe pamëh to vaßaus e non pa vavaasis a ra , me a vataare a ma napan a ma tah to hat ne po toßtoß pee . Me pa vatotoopin a ma tah to hat ne , me pa vavaasis a ra pa ö no toßtoß pea se teß vatotoopin vah va non .
55003017	Ivëh , ka teß vëh to kiu non pa vatvus a soe pe Sosoenën to teß non po Puk peß , eß to antoen e non pa kon kurus a ma tah neß to kökööt non . A soe pamëh to vamatop e non peß pa nok a ma vu kiu vihvih .
55004001	Eöß to soe vakis ka oah pan , eën se vatvus rakah nom a Soe Vih , ka manih pa matan e Sosoenën me e Ieesuß Kristo , a Teß Tökiiki pa napan varih to teß toßtoß ne , me a napan varih to mët voh . Ka manih pa nö hah pe Kristo , me a matop vih peß , eß se teß non a teß Sunön pa ma napan . Eën se teß vamatop tamoaan rakah nom pa ma poen kurus , ko soe ke ra napan ataeah nee se nonok ne . Me eën se soe ke raoe a ma tah nee to nok vahat . Eën se teß me nom a taateß anoeh pa ö nën to vaeh nom raoe . Parën vavaasis vavih raoe , kee panih a ma taateß pee , ko vatet a ma taateß ne Sosoenën to iu non .
55004002	
55004003	Suk o poen se tavus maß , no a napan to hikta se tënan hah ne a soe man pe Sosoenën . Ivëhkëk , ee se taum a ma tövavaasis peo to se heß vaeö ne raoe pa soe ke raoe a ma tah nee to iu tënan ne .
55004004	Ee se koe ee pa tënan hah a soe man , ko taneo ee pa vatet a ma vahutët piuk .
55004005	Ivëhkëk , eën se matop nom o iu va po sionin , pa ö no a ma punis se tavus a oah . Parën nonok nom a kiu va pa vatvus a Soe Vih , ko vahik vavih a ma kiu nën to nonok nom , vamanih pa teß kikiu pe Sosoenën .
55004006	O toßtoß peöß nöß to heß voh eoß vamanih po heß manuh pe Sosoenën . O poen to tavus vatët en peöß pa këh o toßtoß vëh .
55004007	Eöß to vavapus vakis rakah voh noß po vapus va po vaman . Ko vavaveo vahik voh eoß po vaveo va po toßtoß , ko tavus eoß po noton . Eöß to hikta koe rom voh a Soe Vih pe Kristo .
55004008	Kuru , no voen peöß a teß vëh to onoah po vaveo to anoeh e non maß . Eß o voen va pa taateß teß vatotoopin me e Sosoenën . E Sunön , a teß tökiiki , pareß kiiki me non a taateß totoopin . Eß se heß a neoß o voen po Poen neß se hah maß . E Sunön hikta se heß varoe a no neöß , ahik , eß se heß me o teß varih to anoeh ko iu rakah voh ne poë se hah maß .
55004009	Timotiß , eën se punöß rakah pa nö vëvëhöß maß manih peöß .
55004010	Suk ataeah , e Demas to këh en peöß , suk eß to iu non a ma taateß va po oeh vëh , pareß nö en manuh pa vöön va Tesaronaëkaß . Ke Kresens to nö en manuh pa muhin va Galesiaß , ke Taëtus nö en manuh pa muhin va Dalmesiaß .
55004011	E Luk varoe a paeh to teß vaßpeh avoeß me a no neoß . Eën se me maß e Mak , pa ö nën to nönö no maß , suk e Mak se vaßaus a neoß pa nok a ma kiu peöß manih .
55004012	Eöß to vanö e Tikikus manuh pa vöön va Ëfësus .
55004013	Ko poen nöß to teß voh noß maß pa vöön va Troas . Eöß to këh voh maß o ohop rë peöß nën pa iuun pe Karpus . Ivëh , ko poen nën se nö maß , eën se teß maß o ohop pamëh , vaßpeh me a ma puk peöß . Eën se matop vavih nom , eën se nat nom vanun rakah maß a ma puk varih , nee to nok voh pa ma kap in a sipsip .
55004014	Ke Alëksantaß a teß vëh to nonok non sih a ma moeh tah pa aën , eß to nok voh a ma tah hat pa vakmis a neöß . E Sunön se vakmis me en peß . Suk a ma tah hat neß to nok manih peöß .
55004015	Eën me se matop vavih rakah nom , eß tomeß vakmis me a oah . Suk eß to vavapus vaeh rakah voh non pa vöknah o vavaasis pea .
55004016	Po poen vamomoaan peöß pa sun po vahutët pa vaßaus hah öß , a hikta teß to vaßaus voh a neoß . Ahik rakah ! A napan kurus to vakëkëh ee peöß . Keöß hinhin noß e Sosoenën se ihan anoe a ma hat pee .
55004017	Ivëhkëk , e Sunön to teß vaßpeh me e non peöß . Pareß vakikis e non peöß . Ivëh , köß teß vaeh e noß pa vatvus a Soe Vih manih po teß varih to hikta teß ne o Jiuß . Ivëh , ke Ieesuß to hehe a neoß , pa ö nee se ip vamët ee peöß .
55004018	E Sunön se kon hah a neoß pa ö no a meh teß to iu miröß a no neoß , ke Sunön se me vavih en peöß manuh pa vöön va kin pa teß vaßpeh me eah pa Matop Vih peß . Ea se kë tamoaan no a ëhnaneah , e Sunön . Oman .
55004019	Timotiß , eën se heß a potan avih peöß manih pe Prisilaß pen Akuilaß , me manih pa kën töm sinan pe Onësiforus .
55004020	E Erastus to teß non manih vöön va Körin . Eöß to këh maß e Trofimus to haraß non a hivaß , pareß teß non pa vöön Miletus .
55004021	Eën se punöß vakis rakah eom , pa nö maß manih peöß , momoaan in a tëëm pa tuvuh . E Eupulus , ke Putens , ke Linus , me Klödiaß , to vanö nös a potan avih pee manih pën . Me a kën kea me a ma vameera varih to vaman ne e Ieesuß Kristo . Ee me to vanö nös a potan avih pee manih pën .
55004022	Eöß to hinhin noß pan , e Apuh se teß vaßpeh me non a tuvuh pën . Ko ururuan peß se teß vaßpeh tamoaan me a no moah .
56001001	Eöß e Pöl , eöß a teß kikiu pe Sosoenën , me eöß a teß kikiu ne Ieesuß Kristo to vanö . Eß to vanö voh a neoß pa vakikis o vaman pa napan kurus varih , neß to vateß voh a ma napan koman peß , pa ö nee to vavatet ne poë . Me pa vaßaus raoe pa kon o nat pa nat in a soe man , me a vatet a taateß pe Sosoenën .
56001002	Eöß to vavaßaus noß raoe pa ö nee se vaman vakis , ko anoeh ne e Sosoenën se heß raoe o toßtoß tamoaan . Moaan rakah voh ne Sosoenën to meß avoeß voh e non pa nok ta pah tah , eß to soe vovoh voh en , pa ö neß se heß o toßtoß pamëh manih pea . Keß hikta onöt non a ö seß piuk .
56001003	Ka murin in o poen ne eß koman to vateß voh , e Sosoenën koman to kunkuin o nat pa ma pah teß marën a vatvus a soe va po toßtoß tamoaan manih pa ma napan kurus . Ka manih pa taateß pamëh , neß to vatvus vateeraß a soe peß . E Sosoenën , eß a teß va pa kon hah a ra , eß to soe köß kon a kiu va pa vatvus a soe .
56001004	Eöß to kiun nös o kiun vëh manih pën Taëtus , eën to teß va nom manih pe koaß rakah peöß manih pa taateß va po vaman , parën teß me nom o pöh vu vaman nemöm to teß me nem . Eöß to hinhin noß pan , e Sosoenën Taman , me e Ieesuß Kristo a teß va pa kon hah a ra , ee pon se ururuan a oah , ko heß a oah a taateß moomo .
56001005	Eöß to këh voh maß oah pa to va Krit , pan eën se vahik a kiu pea manem , parën vateß a nap susunön va po rotuß pa ma vöön apaßpuh kurus varih , no o teß va po vaman to teß ne . Eën se nat nom anoe a soe pa ö nöß to heß vavoh ka oah .
56001006	Eöß to soe voh ka oah pan , eën se vateß varoe rakah a nap susunön va po rotuß varih to hikta teen ne ta ma hat manih pa napan , me ee to me ne a ma pah köövo ro . Ka ma koaß po teß poë varih se vaman rakah ne e Kristo . Ka napan hikta se vöhioß suk ne ta ma hat nee to nok voh , pare nat ne nonok ne ta ma taateß hat , pare nat ne vavatet ne a taateß vatösoe , a soe pe taman me sinan .
56001007	Eën to nat e nom , a teß sunön va po rotuß eß a teß ne Sosoenën to vateß poan pa matop a napan pe Sosoenën . Ivëh , keß se teß vatotoopin rakah non , ka napan hikta se nat ne poë to teen non ta hat . Eß se nat non teß non pa taateß möh , ko kë non a ëhnaneah . Eß se nat non teß non a teß heheve vëhöß . Eß se nat non teß non a teß kakaak , me eß se nat non teß non a teß vavapus . Eß se nat non iu tiroëß non a kon koe ta ma moniß peo manih pa taateß piuk .
56001008	Eß se matop vavih non a napan to nö maß pa iuun peß . Eß se iu rakah non a ma taateß vih , pareß vavatet varoe non a ma kokoman vih . Eß se vavatet rakah non a ma taateß totoopin . Eß se teß non pa taateß vivihan . Pareß vöknah non o iu va po sionin .
56001009	Eß se öt vakis rakah non a soe man vëh , nee to vavaasis voh poë . Keß se antoen poß non a vakikis o upöm teß po vavaasis man . Pareß vataare non o teß varih to vakihat me ne o vavaasis man , kee se inan vamanih pan , ee to nönö vapiun e ne .
56001010	Eß to teß non o teß peo to koe ee pa kiu vatös . Ee to teß ne sih pa mokoß rivon akuk , pare meeme vapiun e ne pa napan . Hoe këk non pa napan pe Kristo varih to teß ne paan o vavaasis po Jiuß , a napan varih to eh ne sih pa pe a ö kokoaan .
56001011	Eën se soepip rakah a napan poë varih to iu vavaasis ne a taateß pe a ö kokoaan , marën a rëh a ma moniß pa napan . Ee to teß ne sih pa miröß o vaman po upöm teß , me a ma kën tom sinan kurus pee pa taateß pamëh . Ivëh , kee sih nat ne vatvus ne a ma vu vavaasis poë varih .
56001012	Moaan voh a pah teß natnat va Krit koman to soe vavoh manih pan , “ A napan va Krit ee a nap pikpiuk . Ee a nap hat rakah , ee to teß va ne manih po tah poa ënëën teß , to vavarauß ne a napan . Ee a napan o karauh , to teß varoe ne sih pa ëën . ”
56001013	A ma soe no a teß natnat pamëh to soe voh to man . Ivëh , kën se heß a soe kikis manih pa nap pikpiuk poë varih , marën a vatotoopin a ma taateß pee . Kee se vaman vamaman e Sosoenën .
56001014	Pare nat ne heß tenan ne pa ma vu vöhioß akuk po teß varih , to teß ne paan o vavaasis po Jiuß to heß tonun ne sih a soe man .
56001015	A napan koman se keh teß vivihan ne pa matan e Sosoenën , a ma moeh tah me se teß vivihan ke ne pee . Ivëhkëk , a napan se keh vavatet ne a taateß popoen pa matan e Sosoenën , pare hikta vaman ne e Kristo , ahik ta pah tah se teß vivihan ke non raoe . Suk ataeah , a ma kokoman pee , me a ma komëëre to popoen rakah e ne pa matan e Sosoenën .
56001016	A rivoeere to sosoe va non sih manih pan , “ Eöß to nat e noß pe Sosoenën . ” Ivëhkëk , a ma taateß pee to vataare va e non manih pee , to heß tonun voh e peß . Ee a nap rërës teß , ee to hikta iu pënton ne , pare hikta antoen rakah ne a nok ta pah tah vih .
56002001	Ivëhpëhkëk , eën se vatvus rakah ke ra napan a soe , kee vavatet rakah ne a ma vavaasis vamaman pe Sosoenën .
56002002	Eën se soe ke ra kën voe mamanot , kee nat ne kakaak ne . Ee se teß ne po kokoman natsean , pare vavatet varoe ne a ma kokoman vih . Ee se vaman rakah ne a soe man pe Sosoenën , me a taateß iu o upöm teß , me a taateß sun vakis manih po vaman , me a teß a ma punis kurus .
56002003	Parën soe pet ke ra kën köövo mamanot , kee vavatet ne a taateß vivihan pe Sosoenën . Ee se nat ne sosoe vahat ne ro upöm teß . Ee se nat ne vavovoh ne pa taateß kaak voaën vatëh . Ee se vavaasis rakah ne o upöm teß pa taateß vih .
56002004	Pare vavaasis pet ne a kën köövo vaen varuß , kee nat vavih ne a taateß va pa iu rakah a ma voe pee , me a ma koaß pee .
56002005	Ko vavaasis raoe pa matop vavih a ma kokoman pee , me a ma vaen pee pa matan e Sosoenën . Ee se nat vavih a taateß va pa matop vavih a ma iuun pee , me a ma kën tom taman pee , pare teß ne paan a ma voe pee . Ee se keh nonok ne a ma taateß poë varih , a napan hikta se vavovoeak ne o vavaasis pe Sosoenën vëh , nemöm to vavaasis nem .
56002006	Eën e Taëtus se vavaasis pet a nap sesekaß kee pënton soe , ko këh maß o iu va pa sionin .
56002007	Ko vataare varoe nom a ma taateß vih pa ma tah kurus nën to nonok nom . Ka napan se ep a taateß pën ko vatet .
56002008	Ko vatvus vamaaka a soe man , ka napan se nat ne vavovoeak ne oah . Ka napan varih to vakihat me ne oah , se poet ee , suk ahikta hat nee se vavaato suk me a rora .
56002009	Soe ke ra nap kikiu akuk manih komön o kum peöm , kee teß tamoaan rakah ne paan a ma teß susunön pee , pare punöß pa heß vaeö a ma teß susunön pee . Ee se nat ne vapinpiun soe me ne a ma teß susunön pee .
56002010	Pare nat ne kakaveo ne ta ma tah po teß susunön pee . Ahik , ee se vavatet vavih rakah ne a ma soe po teß susunön , ko teß susunön se vaeö rakah me ne a ma taateß pee . Ivëh , ka ma tah kurus nee to nonok ne , ee se kunkuin ne o kokoman pa napan pa ta o vavaasis vëh , ne ea to vavatvus no sih . Eß o vavaasis pe Sosoenën , A Teß Va Pa Hehe A Ra .
56002011	Eën se vavaasis o teß va po vaman , kee se vavatet ne a ma taateß vih , nöß to vavaasis voh a oah , suk o ururuan pe Sosoenën to tavus vateeraß voh en , pareß vamatop a hanan pa napan kurus se kon o toßtoß voon .
56002012	O ururuan pamëh to vavaasis a rora sih pa këh ke a taateß va pa heß tonun e Sosoenën , me a këh a ma iu va po sionin to teß non pea manih po oeh vëh . Eß to vavaasis a rora pa kokoman vavih para nö vatotoopin . Oman , ea to teß topnin no a ma napan va po oeh vëh , ivëhkëk , o ururuan pe Sosoenën to vavaasis e non pea , pa vatet a taateß pe Sosoenën .
56002013	Ko vaman vakis , ko anoeh no a tah vih pamëh , na se vaeö rakah pa ep in . Ea to anoeh no a hah pe Ieesuß Kristo , eß e Sosoenën , A Teß Va Pa Hehe A Ra , me eß se vatvus vateeraß o vatëk vih peß .
56002014	E Kristo to heß koman hah voh o toßtoß peß , marën a hehe a ra , ka teß taihan no ko koe a nok hah a ma taateß hat na to nonok no sih . Ka se teß voon rakah no para teß no a ma teß koman peß . Para kiu vakis pa nok a ma vu taateß vih .
56002015	Eën a teß susun pee , ivëh , kën se vatvus ke nom raoe a soe kikis vaßih manih pa napan . A soe se kunkuin rakah non raoe pa vatet a soe pamëh , parën heß a soe kikis manih pa ma nap vatösoe marën a vatotoopin a ma taateß hat pee . A napan se nat nee vaörakuk ne a ma soe pën .
56003001	Eën se sosoe vanat tamoaan ke nom o teß va po vaman , kee teß rakah ne paan a ma teß susunön , me a ma kaman , kee se vavatet ne a ma soe pee . Ka ma poen kurus nee se vamatop ne a nok a ma kiu vih .
56003002	Ee se nat ne vöhioß tonun ne ta pah teß , pare nat ne a vasosöëri ne . Ee se teß vatö ne , ko kamöß ne o upöm teß .
56003003	Eën to nat e nom , moaan voh ea me to hikta teß voh no to kokoman vih , para pënton varo voh e no pa soe pe Sosoenën . E susun po oraß hat to piuk voh ka ra , ko iu hat va pa komaara to matop voh e non pea pa nok a ma tah hat . A ma toßtoß pea to puh voh non pa ma taateß hat , me a taateß manin pa kon a ma tah peo vamanih pa ö no upöm teß to öt va ne . Ea to teß voh no pa rës o upöm teß , kee teß voh ne pa rës varuß ka ra .
56003004	Ivëhkëk , e Sosoenën , eß A Teß Va Pa Hehe A Ra to iu rakah a rora , pareß ururuan a ra ko nok en pa taateß vih manih pea . Ko poen no a taateß iu peß to tavus vateeraß ,
56003005	eß to hehe a ra po ururuan koman peß . Eß to hikta hehe a ra , suk a ma taateß totoopin na to nok voh . Ahik , eß to pupui a ra ka tavus va ee manih po koaß voon , ka Tuvuh Vasioß heß a ra o toßtoß voon .
56003006	Manih pa kiu pe Ieesuß Kristo , eß A Teß Va Pa Hehe A Ra , e Sosoenën to koep maß o kikis pa Tuvuh Vasioß manih pea .
56003007	E Kristo to ururuan a ra ko nok a ra , ka tavus ee a nap totoopin pa matan e Sosoenën . Ka manih pa taateß pamëh ne Sosoenën to vateß a ra , marën a kon o toßtoß tamoaan . Keß o toßtoß pamëh ne ea to anoeh no a kon vamanih po pus koaß peß .
56003008	A soe vaßih to man . Eöß to iu noß pan , eën se to tavus vakis a ma tah varih , ka napan to vaman ne e Sosoenën , ee se antoen ne a kiu vakis pa nok a ma taateß vih . O vu taateß pamëh to vih , pareß vaßaus non sih a napan .
56003009	Ivëhkëk , eën se nat nom heß tenan nom pa ma soe piuk pa napan to iu vörep ne sih a vaato vaheve , me a vaato vasukaß po rivon , me a vaato suk a ma taateß pa ma kën sipuiire , me a vapus manih pa vaato suk a pusun in a ma soe to teß ne po Vavaasis pe Mosës . Ea to nat e no , a ma vu soe poë varih to hikta onöt ne a vaßaus a ra pa vateß a taateß vih .
56003010	Ta pah teß se keh nok a taateß va pa kök o kum teß varih to vaman ne e Sosoenën , eën se heß eah a soe , marën a vatotoopin o kokoman peß . Parën heß eah a soe pa pah tëëm , keß a poa tëëm , keß se keh hikta pënton , a , eën se heß tonun eom peß .
56003011	Eën to nat e nom , a pap teß poë varih to këh voh ee pa hanan , pare tavus ee o teß nonok hat . Ka hat koman pee se vateß raoe po vahutët .
56003012	Eöß se keh vanö nös e Atemus , keß e Takikus manem pën , eën se punöß vëhvaß rakah pa nö maß manih peöß manih pa vöön va Nikopolis . Suk ataeah , eöß to iu teß noß manih Nikopolis , pa tëëm tutuvuh me a tuvuh apuh .
56003013	Eën se matop vavih rakah nom e Apölos , me e Sënas . E Sënas , eß a teß natnat va pa taateß va Room . Eën se vaßaus raoe pa ma tah varih , nee se teß manih pa nö pee .
56003014	A napan pea varih to vaman ne , nën se vavaasis raoe , kee kon vavih rakah o nat pa taateß va pa nok a kiu vih , marën a vaßaus a napan to kökööt ne pa ma tah . A pop pa napan to vaman ne e Ieesuß Kristo se pu vaßpuh po vaman , kee se vavatet vavih ne a taateß pe Sosoenën .
56003015	A napan kurus to teß me a no neoß , to vanö nös a potan avih pee manem pën , kën se heß a potan avih pemöm manem pa napan to vaman ne e Ieesuß , pare iu ne sih a möm Eöß to hinhin noß pan e Sosoenën se heß a neöm kurus o ururuan peß .
57001001	Eöß e Pöl , to teß noß manih pa iuun nohnoh , suk eöß to vavatvus voh noß a soe vih pe Ieesuß Kristo , me e Timotiß vëh to vaman me non e Ieesuß Kristo to sun vaßpeh me a non neoß pa vanö nös o kiun vëh . Emöm poß to kiun nös o kiun vëh manem pën Pilimon , eën e vamomhë vih pemöm , na to vatös no sih pa kiu va pa vateeraß e Ieesuß Kristo .
57001002	Me manem pën Apiaß . Emöm to ep va ka nem oah sih manih pe vamenmöm , suk eën to vaman vaßpeh me a no möm sih pe Ieesuß Kristo . Me Arkipus vëh to vavapus vakis non sih pa vatvus vavoasean a Soe Vih pe Ieesuß , vamanih pa teß vëvënsun to vavapus pip non a muhin peß . Me manem pa napan va po vaman to tötönun ne sih pa iuun pën .
57001003	Eöß to hinhin noß pan , e Sosoenën , eß e Tamaara , me e Sunön pea Ieesuß Kristo , ee pon se ururuan a neöm , ko heß a neöm a taateß moomo .
57001004	Kea peöß Pilimon , eöß to koman tamoaan rakah noß oah sih , pa ma poen kurus nöß to teß noß pa hin , paröß vavihvih tamoaan rakah ke noß na sih e Sosoenën peöß .
57001005	Suk eöß to pënton voh eoß pa ö nën to iu va nom a napan pe Sosoenën , me o vaman pën manih pe Ieesuß e Sunön .
57001006	O hin peöß to teß va non manih pan , o poen ne eën to vatvus o vaman pën , parën soe ke ro upöm teß , a tah pamëh se heß oah o nat vih kën se nat vavih rakah eom pa ma moeh tah vih , ne ea to kokon no sih pe Kristo .
57001007	Vamomhë vih peöß , o iu vëh nën to heßheß nom sih a napan pe Sosoenën to vavaeö raoe , ka taateß pamëh to vavaeö vörep a neoß ko kupu peöß moomo .
57001008	Ivëh , ka manih pe Ieesuß Kristo eöß to antoen e noß pa teß vavoasean , ko taß eoß pën pa nok a tah sën nok .
57001009	Teß kës kov e non peöß to iu noß oah , ko hin varoe a oah . Eöß e Pöl , eöß e vamomhë pën , eöß a siß voe manot to teß noß kuru manih pa nohnoh , suk o vaman peöß manih pe Ieesuß Kristo .
57001010	Ivëh , köß hin oah pa tasun pe Onesimus , pan eën se ururuan eah . Eöß to ep va i noß eah manih pe koaß koman rakah peöß , suk o poen nöß to teß voh noß pa nohnoh , eöß to tavus eoß e tamaneah manih po apen .
57001011	Moaan voh eß to hikta nok voh ka oah ta tah vih . Ivëhkëk , kuru , eß to antoen rakah e non pa nok a kiu , marën a vaßaus a ra poß .
57001012	Eöß to vanö hah eoß nös peß manem pën , eöß to iu rakah noß eah me o kupu peöß .
57001013	Eöß to iu ötöön rakah e noß peß , keß teß me a no neoß , keß se kon a tasun pën pa vaßaus a neoß , pa tëëm nöß to teß noß pa nohnoh , suk eöß to vavatvus voh noß a Soe Vih pe Ieesuß Kristo .
57001014	Ivëhkëk , eöß to hikta iu toon noß oah pa vaßaus a neoß , eöß to iu varoe noß a ö sën nok suk o iu pën . Teß va e non manih peöß to hikta antoen noß a nok ta tah , nën to hikta vapöh kokoman me nom .
57001015	Eß to teß ke non pan , e Onesimus to këh oah pa siß tëëm kökööt akuk , suk ataeah , eën se keh öt hah eah , ko pah öt tamoaan poß e nom peß .
57001016	Ka kuru eß to hikta teß hah va non manih pan , eßeß a teß kikiu akuk , ahik , eß to teß oah e non pa teß kikiu akuk . Eß e kea rakah pën manih pe Ieesuß . Eöß to pah iu vörep e noß peß , paröß nat e noß pën se pah iu vaoah e nom peß , vamanih pa teß kikiu akuk , me manih pa meh teß va po vaman , to teß akuk va kov e non manih pa ö nën to teß va nom .
57001017	Ivëh , kën se keh ep va ka no neoß manih pe vamomhë pën , kamöß hah poß a neah , vamanih pö nën to kamöß va ka neoß .
57001018	Eß se keh nok voh ka oah ta ma pah taateß hat , keß eßeß to teß me non ta ötop manih pën , vahoß maß a ma tah poë varih manih peöß .
57001019	Eöß e Pöl to kiun o kiun vëh pa koren koman neoß . Eöß se piun hah eoß pa ötop pamëh . Ivëhkëk , eën se koe a vanun a ö ne eën to teß me nom a ötop manih peöß po toßtoß voon pën manih po apen , suk eöß to vaßaus voh oah kën tavus a teß pe Ieesuß Kristo .
57001020	Ivëh , köß hinhin a noß oah kea peöß , pan eën se nok ka neoß a tah vaßih , vamanih pa teß to vavatet non e Ieesuß Kristo . Ka manih pa taateß pamëh , eën se vavaeö rakah a neoß ko vavih a koman neoß .
57001021	Eöß to kiun o kiun vëh , ko nat va noß manih pan , eën se nok eom pa tah nöß to hinhin a noß oah , ko nok oah supin eöm .
57001022	A meh tah ivëh pan , vamatop ka neoß ta siß ö kokoroh , peß eöß to vaman noß pan , e Sosoenën se piun en pa ma tah nöm to hinhin nem , ko vaonöt ken peöß pa hah maß peöm .
57001023	E Ëpafras vëh to teß me a no neoß pa nohnoh , pa ö nöß to nohnoh noß , suk eß to sosoe tavus non e Ieesuß Kristo , to vanö nös a potan avih peß manem pën Pilimon .
57001024	A ma teß to kiu me a no neoß varih , e re Mak , Aristakus , Demas ke Luk , ee me to vanö nös a potan avih pee manem pën .
57001025	Eöß to hinhin noß pan , o ururuan pe Topoan Ieesuß Kristo se teß vaßpeh tamoaan me a no neöm .
58001001	Moaan voh ne Sosoenën to vavaato koe me voh non a kën sipuura manih po teß vanënën soe . Pa ma poen peo neß to vavataare koe voh non ea pa taateß tata me a taateß vaato .
58001002	Ivëhkëk , manih pa ma poen to oah ee , eß to vavaato koe me a rora pe Sunaißeah . E Sosoenën to vaneah voh e Sunaißeah a ma tah kurus . Ee pon to teß vaßpeh ne , pare soe , ko oeh me akis tavus me a ma moeh tah kurus to teß hop ne nën .
58001003	E Koaß to matan va e non manih pe Tamaneah , pareß vapeaapen non o maaka peß . O kikis pa soe peß to vatoe me non pe Tamaneah , pare öt ne pon a ma moeh tah kurus pa soe kikis pamëh . Vasuksuk neß to mët , ko eraß peß pupui a ra ko vahik a ma hat pea , ka voon rakah ee . Manuh pa vöön va kin , neß to ihoß non pa papmatö pe Tamaneah a Kikis Vi .
58001004	A tasun pe Ieesuß to apuh oah e non pa tasun po ankeroß . E Sosoenën to heß voh poan o ëhnan to apuh oah e non pa ma ëhnëëre .
58001005	Ivëh , ke Sosoenën hikta soe ke voh ta pah ankeroß a soe neß to heß e Ieesuß to soe non pan , “ Kuru , eën e Koaß peöß , keöß e Tamömah . ” Ahik to pöh poen ne Sosoenën to soe ke ro ankeroß , ivëhkëk , eß to soe ke Ieesuß pan , “ Eöß se teß noß e Tamömah , kën teß nom e Koaß peöß . ”
58001006	Ivëhkëk , o poen neß se vanö hah maß a pah Koaß ro peß manih po oeh , pareß soe pan , “ A ma ankeroß pe Sosoenën se vasunön eah . ”
58001007	Ke Sosoenën to sosoe suk voh non o ankeroß , pareß soe pan , “ Eöß to nok voh raoe , kee teß ne a nap kiu peöß , pare teß va ne manih pa tuvuh me o tëkrea . ”
58001008	Ivëhkëk , manih pe Koaß , ne Sosoenën to soe pan , “ Sosoenën , a ma tamoaan rakah nën se teß nom a teß Sunön , parën matop nom a ma napan pën pa taateß totoopin .
58001009	Eën to iu nom a taateß vih totoopin , parën rës nom a taateß hat . Ivëh , ke Sosoenën e Topoan pën to kon voh oah , ko heß oah o vaeö , me a tasun to teß oah e non pa ö neß to heß vavoh a ma vakamöß pën . ”
58001010	Ke Sosoenën sosoe suk voh non e Ieesuß , pareß soe pan , “ Eën e Sunön , po vamomoaan eën to nok o oeh me akis pa koreomah .
58001011	O oeh me a akis se hat vamanih po rara vamoaan , pare hik ee . Ivëhkëk , eën to teß tamoaan e nom .
58001012	Eën se nikun raoe vamanih po rara , parën panih raoe pon vamanih pa teß to panih o rara , parën hikta se manot nom . ”
58001013	E Sosoenën to hikta soe ke voh ta ankeroß a soe neß to heß voh e Ieesuß , to soe non pan , “ Ihoß manih pa papmatö peöß , keß antoen pa ö nöß se vahoß a teß to vakihat me a nom oah manih paan in eën . ”
58001014	O ankeroß to kiu ne paan e Sosoenën , keß vavanö non raoe pa vaßaus o teß varih neß se kon hah .
58002001	Ivëh , ka se pënton vavih rakah a soe man vëh na to pënton , suk ea tomaß këkëh amamot nö hah e no pa soe man , ko këh e Koaß pe Sosoenën .
58002002	A soe man vëh no ankeroß to heß , eß o Vavaasis pe Mosës . Ketereh to pënton varo a soe pamëh , ee se kon kamis ee . A kamis pamëh , eß to teß totoopin e non .
58002003	Ivëh , ke ea me se keh pënton varo ee pa soe apean pe Ieesuß se kon hah a ra , ea hikta onöt no a rusin këh a kiiki pe Ieesuß . E Ieesuß koman to soe voh ken pea , pa ö seß kon hah a ra . Ko teß varih to pënton voh ne poë to soe pan , a soe vaßih to teß man e non . Ea me to pënton a soe vëh to soe non pan , e Ieesuß se kon koe hah a ra pa ma vaasis po teß varih .
58002004	E Sosoenën to vataare me en pan , a soe pamëh to man pa ö neß to heß a napan a ma vu vëknöm me o kikis apuh . Manih pa ma napan neß to nok a ma vu tah vatoksean . Eß to heß vakëkëh raoe a ma heß pa Tuvuh Vasioß pa ö neß to iu va non .
58002005	Ivëh , ke Sosoenën to hikta vateß voh o ankeroß , pan ee se matop ne a pop pa napan . A pop pamëh na to vavahutët suk no .
58002006	Suk manih po Puk Vapenpen pe Sosoenën , eß to sosoe suk non e Sosoenën pa ö neß to kiun va non pan , “ Suk ataeah , ka napan teß oah ne manih po kokoman pën , kën matop nom raoe ?
58002007	Eën to vöknah raoe , kee teß ne paan o ankeroß , parën heß raoe a tasun me o kikis .
58002008	A tasun va pa matop a ma tah . ” Ka soe pamëh to soe non pan . E Sosoenën to nok voh o teß se matop ne a ma tah kurus manih po oeh . Ivëhkëk , kuru na to hikta ep no o teß to matop ne a ma tah poë varih .
58002009	Ivëhkëk , ea to ep voh ee pe Ieesuß ! Eß to vöknah voh ea ko kunah maß manih po oeh , pareß mët . Manih po poen pamëh , eß to vapaan ke non o ankeroß . Manih po ururuan pe Sosoenën , eß to kon kamis ko mët suk voh a napan kurus , pareß kon en po ëhnan apuh .
58002010	E Sosoenën , eß a Teß to nok voh a ma tah kurus , me eß to matop non a ma tah kurus poë varih . Eß to iu non a ma napan peo se nö manuh pa vöön va kin . Ivëh , keß vateß en pe Ieesuß se kon koe hah a ma napan kurus , pa ö neß to kon kamis voh . Eß to tavus voh a teß totoopin pa ö neß to vatet voh a taateß pamëh .
58002011	E Ieesuß to vavoon hah a ma napan , keßeß , me a ma napan varih to voon hah , ee to teß nee a pah tamëëre . Ivëh , ke Ieesuß hikta teß poet voh non , a pokaß raoe a kën kea peß .
58002012	Ivëh , keß soe pan , “ Sosoenën , eöß se vavaato suk noß a oah manih pa ma kea peöß . Eöß se soe vavaeö ka oah manih pa ma vakum . ”
58002013	Eß to soe pet en pan , “ Eöß se vahoß hah öß pa koren e Sosoenën , ” pareß soe hahah kov en pan , “ Eöß ivëh to teß me noß po koaß ne Sosoenën to heß a neoß . ”
58002014	O teß poë varih , to teß me ne o sionin . Ivëh , ke Ieesuß tavus va en manih pee . Eß to tavus teß , ko mët pareß sun hah . A tah pamëh to vöknah o kikis va pa mët ne susun po oraß hat to teß me voh non .
58002015	E Ieesuß to tavus teß , pareß mët ko sun hah ko voen hah raoe . Ee to nanaöp ne a taateß mët . Ivëh , kee teß va e ne manih po teß kikiu akuk .
58002016	Eß to maaka rakah en , pa ö neß to hikta nö voh maß pa vaßaus o ankeroß , ivëhkëk , eß to nö maß pa vaßaus o pus koaß pe Abraham .
58002017	Ke Ieesuß tavus va en manih pa ma kea peß varih , a napan . Ivëh , keß tavus en a Teß Susun po Teß Ësës Heß to teß me non o ururuan , pareß vavatet non a soe pe Sosoenën . Ko nonok non a kiu peß . Ke Sosoenën se ihan anoe a ma hat pa ma napan .
58002018	E Ieesuß koman to kon kamis voh , pa ö ne susun po oraß hat to pupunöß voh non poan . Ivëh , keß se vaßaus en po teß varih , ne susun po oraß hat to pupunöß non raoe .
58003001	Ivëh , kën kea vivihan peöß , e Sosoenën to vateß a neöm a ma teß koman peß , ke eöm se nö manuh pa vöön peß vöh kin . Eöm se vavatet nem e Ieesuß vëh ne Sosoenën to va nö maß , keß teß non a Teß Susun po Teß Ësës Heß vëh , na to vaman no ko kë no a ëhnaneah .
58003002	E Ieesuß to vavatet vavih rakah e non po iu pe Sosoenën , vamanih pa ö ne Mosës to nonok vavoh non . E Mosës to nonok voh non a ma tah ne Sosoenën to iu non , pareß matop non a napan va Israël .
58003003	A teß to eok a iuun to kon o ëhnan apuh , to apuh oah e non pa iuun neß to eok . Eß to vatoe e non pe Ieesuß to kon voh pa tasun to apuh oah e non pa teß tasun pe Mosës .
58003004	A ma iuun kurus to teß ne , a teß to eok . Ivëhkëk , e Sosoenën to nok voh a ma moeh tah kurus .
58003005	E Mosës to vavatet voh non o iu pe Sosoenën . Pareß vanënën non a ma tah ne Sosoenën to sosoe non , se tavus amot . Pareß nonok non a kiu manih pa iuun pe Sosoenën .
58003006	Ivëhkëk , e Kristo , eß e Koaß pe Sosoenën . Eß to teß me non a kiu va pa matop a napan , ka napan to teß va ne manih pa iuun pe Sosoenën . Ea se teß no a napan peß , pa ö na se keh ötöön vakis no o vaman pea manih pe Ieesuß , ko anoeh no eah , keß öök po poen na se mët .
58003007	Ivëh , ka Tuvuh Vasioß soe pan , “ Po poen nöm to pënton a soe pe Sosoenën ,
58003008	paröm nat nem teß va nem manih po teß vatösoe , vamanih pa ö nöm to pënton varo vavoh nem e Sosoenën ,
58003009	E Sosoenën to soe koe manih pa Tuvuh Vasioß pan , “ A kën sipuineöm to pupunöß voh a ne neoß . Ivëhpëhkëk , ee to ep voh e ne pa ma tah nöß to nonok noß po 40 kirismas .
58003010	Eß a pusun in a tah , nöß to heve suk voh noß raoe , suk a ma kokoman pee to teß ke voh e ne . Kee vatösoe e ne pa ma soe peöß .
58003011	Eöß to vovoh paröß soepip vakis rakah eoß pee pan , ‘ Eöm se nat nem nö pa vanot manih pa muhin va Keenan vëh , nöß se heß a neöm . ’ ”
58003012	Kën kea peöß , eöm se matop nem po kokoman hat peöm . Eöm to vanun o vaman peöm , paröm këh ke e Ieesuß , e Sosoenën toßtoß tamoaan .
58003013	Eöß to hikta iu noß ta paeh va peöm se vatösoe non , ka taateß hat vanun a neöm , köm taum a punis . Ivëhkëk , a ma poen kurus nöm se teß nem , eöm se vavaßaus hah a nem pa vaman a soe pe Sosoenën .
58003014	O poen na to taneo vaman e Ieesuß ko vatet eah , para vaman no eah , eß se vaßaus en pea . Ivëh , ka se keh vaman vakis avoeß rakah e no peß , ea se vatös me eah pa ma tah koman peß , po poen neß se hah maß .
58003015	Ivaßih a tah no Puk Vapenpen to soe suk voh non , “ Kuru eöm se tënan a soe pe Sosoenën , paröm koe a vatösoe vamanih pa ö no a kën sipuineöm to pënton varo vavoh ne e Sosoenën . ”
58003016	A napan varih ne Mosës to me tavus këh voh maß raoe a muhin va Isip , to heß tonun voh e Sosoenën , pa ö nee to pënton varo a soe peß .
58003017	A napan poë varih ne Sosoenën to heve voh non raoe po 40 kirismas . Eß to heve voh non o teß varih to nonok hat voh ne , pare mëtmët ee manih pa koman a moeh upin .
58003018	Ke Sosoenën soe vakis hah va en manih pan , “ Ee voh ivarih a napan to pënton varo voh a soe peöß . Ee hikta se tavus ne manih po oeh vëh , nöß se heß raoe , kee kon a vanot . ”
58003019	Ivëh , ka nat ee pee to hikta vaman vakis voh ne e Sosoenën , to tavus manuh pa ö neß se heß raoe , kee kon a vanot .
58004001	E Sosoenën to soe vaman voh ken pea , pa ö na se ho ee pa vöön va pa vanot . Ivëh , ke ea se matop rakah no ko naöp no e Sosoenën tomeß kiiki a ra , pa ö na to vatösoe no ko hikta tavus manuh pa vöön va pa vanot .
58004002	Ea to pënton voh ee pa soe vih vamanih pa ö no a napan va Israël to pënton vavoh . Ivëhkëk , ee to pënton varo , pare hikta vaman voh ne ko hikta ho manuh pa vöön va pa vanot . Ka soe vih pamëh hikta vaßaus voh raoe .
58004003	Ivëh , ke ea varih a napan to pënton para vaman no e Sosoenën , ea varoe to se ho manuh pa vöön vavanot vaßpeh me e Sosoenën . Suk ataeah , e Sosoenën to soe suk voh o teß to pënton varo , pareß soe pan , “ Eöß to heve voh paröß soepip raoe , ko soe pan , ‘ Ee se nat ne nö pa vanot manih pa muhin va Keenan , vëh E Sosoenën to soe voh a soe pamëh , eß he vamatop vahik a vöön vanot peß po poen neß to nok o oeh , keß öök non kuru .
58004004	Ivëh , ka manih komön o Puk Vapenpen to kiun va non manih pan , “ Po tönim me o pöh poen neß to nok a ma moeh tah , pareß vavuriah en komön o tönim me o pöök poen . E Sosoenën to nok vahik en pa ma moeh tah , pareß vavuriah en po poen pamëh . ”
58004005	E Sosoenën to vavaato avoeß suk e non pa pah soe , ko soe pan , “ Ee se nat ne nö pa vanot manih pa muhin va Keenan , vëh nöß se heß raoe . ’ ”
58004006	A napan varih to pënton voh ee pa soe vih , pare hikta ho voh pa vöön va pa vanot , ee to hikta ho voh , suk ee to hikta vaman ne a tah ne Sosoenën to soe voh ke raoe . A nap tëtënan soe ne Sosoenën se vaonöt raoe , kee ho ee pa teß vaßpeh me poë .
58004007	Ivëhkëk , eß to vateß en po meoh poen vëh na se nö ko vanot . Moaan voh manih pa ö neß to vavaato koe no maß pa rivon e Devit , keß kiun koman o Puk Vaëhëh pan , “ Eën se keh pënton a rivon e Sosoenën kuru , koe a pënton varo . ”
58004008	Ivëh , ka nat e no e Josuaß se keh me ho voh en pa napan pa vöön va pa vanot , e Sosoenën hikta se vavaato amot suk hah non to meoh poen vanot .
58004009	Ivëh , ka nat e no po meoh vanot pa napan pe Sosoenën to teß avoeß e non . Eß to teß va non manih pa ö neß to vanot vavoh pa ö neß to nok vahik o oeh manih komön o tönim me o pöök poen .
58004010	A teß to vanot en pa ö neß to mët , eß to teß va non manih peß to vahik en pa kiu peß . A vanot pamëh to teß va non manih pa ö ne Sosoenën to vahik voh a kiu peß , ko vanot en .
58004011	Ivëh , kuru ne ea se kiu vakis pa ho manih pa vöön va pa vanot vaßpeh me Sosoenën . Ea se koe a pënton vamanih pa ö nee to pënton varo vavoh , pare hikta ho voh pa vöön va pa vanot .
58004012	A soe pe Sosoenën to kikis vi , pareß toßtoß . Eß to kakakni oah e non po rapis rë kakakni vapon . A soe pamëh se ruk rakah en po kokoman , me o iu , me o haharaß pea , vamanih po rapis rë . Eß to vateeraß rakah en pa ma taateß pea .
58004013	Ahik rakah ta pah tah manih po oeh se vakoaan in e Sosoenën . A pop pea manih po oeh ne Sosoenën to nat vavih e non peß , ivëh , ka se vamaaka a ma tah na to nok voh manih peß .
58004014	Ivëh , ka se ötöön vakis o vaman pea manih pe Ieesuß , pe eß e Susun po Teß Ësës Heß to nö voh manuh pa vöön va kin . Keß teß non e Koaß pe Sosoenën ko teß vatët tamoaan non pa havineah .
58004015	A Teß Susun po Teß Ësës Heß pea e Ieesuß , eß to inan e non pa ma punöß to tatavus a rora , ka hikta onöt no vöknah a ma punöß poë varih . Ivëh , keß se vaßaus en pea , suk a ma taateß punöß poë varih to tavus voh ee manih peß . Ivëhkëk , eß to hikta nok rakah voh ta pah hat .
58004016	Ivëh , ka se koe a naöp pa ö na to nö vatët manuh pe Sosoenën vëh to ururuan a rora sih . Ka se vaman vakis no e Ieesuß , para hinhin vatëh no eah , keß se vaßaus a ra pa ma punis na to teß me no .
58005001	Ivëh , ke Sosoenën vateß a ma Teß Susun po Teß Ësës Heß , to kiu ke ne a napan pa heß a ma heß vaeö pee manuh pe Sosoenën . Me ee to nok a taateß ip vamët o vönaß , ko ës ke na e Sosoenën pa vahik a ma hat pa napan .
58005002	A Teß Susun po Teß Ësës Heß to teß akuk vavoh e non nën , ivëh , keß vavaßaus non o teß varih to hikta maaka ne pan , a tah nee to nonok ne , eß a tah hat . Ivëh , keß heß a vaßaus tö manih pa napan poë varih , suk eß koman to haraß voh en pa taateß punöß .
58005003	Ivëh , ko Teß Susun po Teß Ësës Heß koman , to teß me e ne pa ma teß hat pee , pare ësës e ne na pa ma vönaß koman pee , me pa napan pa vahik a ma hat koman pee , me a ma teß hat pa napan .
58005004	Me a hikta teß ësës heß to vateß koman hah ea vamanih pa Teß Susun po Teß Ësës Heß , suk eß to iu kon non a tasun apuh pamëh , Ahik , e Sosoenën varoe to vaoe a teß keß tavus en a Teß Susun po Teß Ësës Heß vamanih , pa ö ne Sosoenën to vateß vavoh in e Aron me o vuteß peß .
58005005	Eß to teß akuk va kov e non manih pe Kristo to hikta vateß koman hah voh ea , pan eß a Teß Susun po Teß Ësës Heß , suk eß to iu kon non a tasun apuh pamëh . Ahik . Ivëhkëk , e Sosoenën to vateß voh poan , ko vanënën suk poan manih po Puk Vaëhëh pan , “ Eën e Koaß peöß , kuru eöß e Tamömah . ”
58005006	Manih pa meh soe , komön o Puk Vaëhëh ne Sosoenën to soe pan , “ Eën se teß nom a teß ësës heß va pa ma tamoaan . Eën se teß nom a teß ësës heß vamanih pa ö ne Mëlkisëtëk
58005007	E Ieesuß to teß toßtoß avoeß voh e non manih po oeh , pareß hinhin vakis rakah voh non , pareß okook non e Sosoenën se vaßaus poan keß nat non mët . Suk ataeah , eß to vöknah voh ea , ko vavatet non o iu pe Sosoenën . Ke Sosoenën pënton en peß , pareß vaeh poan keß hikta nanaöp non a mët .
58005008	Ivëhkëk , e Ieesuß to teß ro voh e non e Koaß pe Sosoenën , eß to kon kamis voh en , ko kamis pamëh , to vavaasis poan pa vatet a taateß pënton soe pe Tamaneah .
58005009	O kamis me a sun hah pe Ieesuß to vapuh vavih poan , keß tavus voh en a teß se kon hah a ra , ka teß vaßpeh me no eah po toßtoß tamoaan , ea o teß varih to pënton no eah .
58005010	Ke Sosoenën soe vatvus voh en peß , pareß soe pan , eß a Teß Susun po Teß Ësës Heß vamanih pa ö ne Mëlkisëtëk , me o vuteß peß to teß vavoh ne .
58005011	Eöß to teß me noß a ma tah peo vihvih to hivaß ne pa vamaaka , nöß se soe ka neöm , suk a Teß Susun po Teß Ësës Heß vëh , e Kristo . Ivëhkëk , eöm to hikta kokon vamaaka ohoß nem , paröm hikta onöt nem a vatet .
58005012	Eöm to tavus voh em o teß to vavatet nem e Ieesuß . Ivëh , köm se vavaasis pet a ma meh teß a soe pe Sosoenën vëh nöm to pënton voh , ivëhkëk , eöm to hikta nok voh . Ivëh , ka meh teß se vavaasis hah a neöm a pusun o vavaasis vamomoaan va pa soe pe Sosoenën . Eöm se pënton o vavaasis eh to teß va non manih pa teß se ëën en pa taëën eh , ivëhkëk , eöm to rës avoeß e nem vamanih po teß to vamemeß ne .
58005013	Ivëh , ko teß to hikta kokon vamaaka ohoß ne o vavaasis eh pamëh , ee to teß va e ne manih po teß to vamemeß ne , pare teß va e ne manih po koaß . Ee to hikta nat ne pa taateß totoopin heh nee se suk , me a taateß hat heh nee se koe .
58005014	O vavaasis eh to teß va non manih pa taëën eh . A taëën eh , eß a taëën pa nap apaßpuh , nee to vaasis hah rea , pare inan pataeah to teß vih non me a tah hat , ko vatet a tah to teß vih non .
58006001	Ivëh , ka se nat no teß avoeß no manuh po vavaasis vamomoaan suk e Kristo . O vavaasis vamomoaan pamëh to teß va non manih po vaasis pa teß vamemeß . Ea se teß va no manih pa teß natsean to vavaasis , ko iu avoeß e non pa kon a ma meh vavaasis suk e Kristo . Ivëh , ka se nat no teß avoeß no manuh po vavaasis vamoaan suk e Kristo , o vavaasis pamëh to kunkuin a komaara , pan ea se heß tonun a ma taateß to hikta teß me ne o toßtoß man manih pee , me ea se vaman e Sosoenën .
58006002	A ma vavaasis vamomoaan suk e Kristo , ivarih , a ma vavaasis va pa taateß vapupui no o Jiuß to vatet ne , me a vahoß a koreera manuh pa pasun a teß , me o vavaasis va pa mët me a sun hah , me o vavaasis va pa kiiki a ma napan va po toßtoß tamoaan .
58006003	Ivëh , ko vaman pea se nönö nö non , ko tavus na pa ö na se kon o vavaasis natsean , vamanih pa ö ne Sosoenën to iu va ka rora .
58006004	A napan varih to pënton voh ee pa soe pe Sosoenën ko vaman ee , ivëhkëk , ee to hahah ee po vavaasis vamomoaan suk e Kristo , eße to hikta onöt rakah ne a panih , ko vaman hah a soe nee to pënton voh . Ee to kon voh a Tuvuh Vasioß vamanih po heß pe Sosoenën pa nok a kiu peß .
58006005	Eße to nat voh ee pa ö no a soe pe Sosoenën to vih va non . Pare haraß voh ee po kikis pe Sosoenën se matop amot e non pa ma napan .
58006006	A napan poë varih se keh hah ee po vavaasis vamomoaan suk e Kristo , ee to hikta onöt rakah ne a panih hah maß . Suk ataeah , a taateß hah manuh pa taateß vamoaan to vatoe va e non manih pee to ni hah ee pe Koaß pe Sosoenën manih pa kuruse . A tah pamëh to teß va non manih pa ma meh teß to vavovoeak hah ne e Ieesuß vamanih pa ö nee to nonok moaan vavoh ne pa ö ne Ieesuß to han voh non pa kuruse .
58006007	O upöm teß to teß va ne manih po oeh ne Sosoenën to vanö maß a uhön keß vavih o oeh ka ma moeh taëën pupu vavih ne nën ka napan ënëën ne .
58006008	Ivëhkëk , o upöm teß to teß va e ne manih po oeh to teß me non o meon toßtoß , o meon toßtoß se keh pu topnin a ma taëën , ee hikta se teß vih hah ne . O oeh se keh hikta vavoaß vavih a taëën e Sosoenën se miröß en peß .
58006009	Ivëhkëk , eöm a ma vamomhë peöß , emöm to hikta koman nem a soe vapipinoß va po oeh hat to huh a non neöm . Emöm to nat e nem pan , eöm to kon a tapui o pöh apuh , ke Sosoenën se kon hah a neöm , ivëh , köm nonok nem a ma kiu vihvih va pa vaßaus a napan .
58006010	E Sosoenën a totoopin tamoaan , eß hikta se anoe non o iu nöm to vataare nem manih peß , pa ö nöm to nok a ma kiu vaßaus vih varih nöm to nonok tamoaan nem manih po teß varih to vaman ne e Ieesuß .
58006011	Emöm to iu suntan rakah nem pan , eöm se vavatet rakah nem a taateß vih vëh , keß öök na po poen no a ma tah na to anoeh no , se tavus vaman .
58006012	Ea hikta se teß no o teß karauh , ivëhkëk , ea se vatet a kiu vih no teß va po vaman to nok voh , para vaman , ko anoeh no , ko kon a ma tah vih ne Sosoenën to soe vaman voh .
58006013	Ivëh , ke Sosoenën soe vaman ke voh e Abraham pa ö neß se nok o vatompoan pa tah ne Sosoenën se nok . Suk ahik voh ta teß to apuh oah non o kikis pe Sosoenën . Ke Sosoenën vateß a ëhnaneah pa nok o vatompoan peß pen Abraham .
58006014	E Sosoenën to soe ke Abraham pan , “ Eöß to soe vaman voh ka oah a ö nöß se tapui rakah a oah , ko heß a oah a ma pus koaß peo . ”
58006015	A ma tamoaan ne Abraham to teß voh non pa taateß anoeh , pareß kon en pa ma tah ne Sosoenën to soe vaman ke voh poan .
58006016	Ivëh , ka teß se keh iu non a soe peß se man rakah , eß se pokaß a meh teß no a ëhnaneah to apuh oah non a ëhnan komaneah , ka soe man pamëh se vatö o kokoman pa teß , ivëh , ka taateß heve se nat non teß non topnin a poa teß .
58006017	E Sosoenën to kehkeh vamaaka voh ke non o teß varih to se vaneah a ma tah neß to soe vaman voh . Eß hikta se panih hah non a soe vaman peß . Ivëh , keß vahoß a soe kikis pa tah neß to soe vaman ke voh raoe .
58006018	Eß to teß non a poa tah man varih , a soe kikis me a soe vaman ne Sosoenën to hikta se panih rakah non . E Sosoenën hikta se piuk non manih pa ö neß to soe a soe vaman peß . Me Sosoenën hikta se piuk non manih pa ö neß to soe a soe kikis peß . Ivëh , ka napan varih to panih a taateß hat moaan pee , ko heß rea manih pe Ieesuß , se anoeh ko ötöön vakis ne o vaman neß to heß raoe .
58006019	Ea to teß me no a taateß anoeh manih po kokoman pea vamanih pa ankaß to ötöön non o paröß keß atan non . O vaman pea manih pe Ieesuß se teß eh non , suk o vaman pamëh to me ho a ra pa rum vapenpen vëh to teß non tonun o rara rë . Ivëh , ka se huk vatët manuh pe Sosoenën vöh pa vöön va kin .
58006020	E Ieesuß to vovoh ho ka ra manuh pa vöön va kin . Vamanih pa Teß Susun po Teß Ësës Heß va pa ma tamoaan , me vamanih pa ö ne Mëlkisëtëk me o vuteß peß to teß vavoh ne .
58007001	Ivëh ke Mëlkisëtëk , eß a teß sunön va vöön Salëm . Pareß teß non a teß ësës heß pe Sosoenën Kikis Vi . E Abraham to hah taneß maß po vapus pa ö neß to vapus , ko vöknah a ma teß sunön , me a nap vëvënsun pee . Pareß akeh e Mëlkisëtëk manih hanan , ke Mëlkisëtëk tapui en peß .
58007002	Ke Abraham ki en pa ma tah , pareß heß en pe Mëlkisëtëk pa ma papaeh va pa ma havun tah neß to ip këh po teß susunön pareß kon maß . A pusun in o ëhnan vëh , e Mëlkisëtëk ivëh , “ A teß sunön va pa taateß totoopin . ” Suk ataeah , eß a teß sunön va Salëm , ko ëhnan vëh a teß sunön va Salëm to soe non pan , “ A teß sunön kamöß . ”
58007003	Ahikta kiun to soe vanat non pan , e Mëlkisëtëk to teß me voh non e tamaneah pen sinaneah , me ahikta ö to soe vanat non o poen neß to koaß voh maß , me o poen neß to mët . Eß me voh ahikta ma sipuneah . Eßeß me to teß va e non manih pe Koaß pe Sosoenën , pareß teß non a teß ësës heß va pa ma tamoaan .
58007004	Eöm se ep a ö no a tasun apuh pe Mëlkisëtëk to teß va non . E Abraham e sipuura to teß vavoh non nën . Eßeß to kon voh a ma papaeh va pa ma havun tah neß to kon voh pa ö neß to ip këh voh pa ma teß susunön , pareß heß e Mëlkisëtëk , suk a tasun apuh peß .
58007005	A kën sipun e Livaë , varih o teß ësës heß to vatet ne o Vavaasis pe Mosës , pa öt a ma papaeh va pa ma havun tah manih pa ma teß poëëre varih a napan va Israël . Ivëhpëhkëk , eße a ma pus koaß pe Abraham .
58007006	E Mëlkisëtëk to hikta teß voh non pan , eß a teß va po vuteß pe Livaë . Ivëhkëk , eß to öt voh en pa ma papaeh va pa ma havun tah manih pe Abraham , pareß tapui en pe Abraham a teß to vaman voh a soe vaman pe Sosoenën .
58007007	Ea to nat e no pa teß vëh to tapui a meh teß , eß to kikis oah e non pa teß vëh to kon a tapui .
58007008	Manih po teß ësës heß eße to ötöt ne a ma papaeh va pa ma havun tah . O teß poë varih to mëtmët voh ee . Ivëhkëk , a teß vëh e Mëlkisëtëk to öt a ma papaeh va pa ma havun tah to teß tamoaan e non vamanih , pa ö no Puk Vapenpen to soe va non .
58007009	O vuteß pe Livaë to kokon voh e ne pa ma papaeh va pa ma havun tah . Ivëh , ka antoen e no pa soe vamanih pan , o Livaë to heßheß koe voh ne manih pe Abraham , ke Abraham heß pet a ma papaeh va pa ma havun tah pee manuh pe Mëlkisëtëk .
58007010	E Abraham to akeh voh e Mëlkisëtëk , e Livaë he meß avoeß voh e non pa koaß maß po poen ne Abraham to heß e Mëlkisëtëk a ma papaeh va pa ma havun tah peß .
58007011	Moaan voh a taateß va pa kiu pa teß ësës heß , me o Vavaasis pe Mosës to taneß voh maß manuh pe Mosës , ko öök maß manih po Livaë . Ivëh , no a napan va Israël to vavatet suk hah ne o Vavaasis pe Mosës no teß ësës heß po Livaë to vovoh ne . O teß ësës heß va po vuteß pe Aron se keh teß totoopin voh ne , eß hikta se teß hah non to meoh vu teß ësës heß , se teß va ne manih po vuteß pe Mëlkisëtëk .
58007012	O kikis va po Vavaasis pe Mosës to taneß maß manih pa taateß va pa kiu po teß ësës heß . Ko meoh vuteß se keh kon a kiu pa teß ësës heß , a kiu pa teß ësës heß pamëh nee to vavatet moaan ne , se panih en . Ivëh , ko kikis va po Vavaasis pe Mosës se panih me en .
58007013	Ivëh , ke Ieesuß e Sunön pea no a soe pe Sosoenën manih po Puk Vapenpen to vanënën suk voh non poan pan , eß a teß va po meoh vuteß ke . O vuteß pamëh to hikta öt voh ne a taateß va pa kiu pa teß ësës heß .
58007014	E Sunön pea e Ieesuß eß a teß va po vuteß pe Judaß . Ivëh , ke Mosës hikta soe voh ta pah soe manih po vuteß poë varih se kon a kiu pa teß ësës heß .
58007015	Ivëh , ka nat vamaaka ee , pa meh teß ësës heß voon e Ieesuß to tavus en . Eß to vatoe va e non manih pe Mëlkisëtëk .
58007016	Eß to hikta tavus teß ësës heß vavoh manih pa ö neß to tavus taneß maß po vuteß po teß ësës heß . Ahik . Eß to tavus voh a teß ësës heß manih po kikis va po toßtoß tamoaan .
58007017	Manih pa ö no Puk Vapenpen to soe va non , “ Eën se teß nom a teß ësës heß va pa ma tamoaan , vamanih pa ö no vuteß pe Mëlkisëtëk to teß vavoh ne . ”
58007018	Ivëh , ka taateß moaan va pa kiu pa teß ësës heß na se vahik eah , suk ataeah a taateß pamëh to hikta teß kikis onöt non pa vaßaus a napan , kee teß totoopin ne pa matan e Sosoenën .
58007019	Peß a taateß kiu pa teß ësës heß po Livaë to hikta onöt voh non a vatotoopin a ma hat pa napan . Ivëhkëk , a kiu pa teß ësës heß vëh e Ieesuß to vih oah e non pa taateß va pa kiu pa teß ësës heß . A meh kiu pa teß ësës heß vëh e Ieesuß , ivëh , eß to vatvus a taateß anoeh , ka huk vatët ee manuh pe Sosoenën .
58007020	E Sosoenën to soe voh a soe kikis , pa ö neß to vateß e Ieesuß pa kiu va pa teß ësës heß . Moaan voh a hikta soe kikis no Livaë to vateß voh manih pa kiu pa teß ësës heß .
58007021	Ivëhkëk , e Ieesuß to tavus a teß ësës heß pa soe kikis ne Sosoenën to soe vamanih peß pan , “ Eöß e Sunön to soe a soe kikis peöß , paröß hikta se panih hah noß o kokoman peöß . Eën se teß nom a teß ësës heß va pa ma tamoaan . ”
58007022	Ivëh , ke Ieesuß vapuh en po vatompoan voon topnin e Sosoenën me a napan peß . O vatompoan pamëh to teß vih oah e non po teß vatompoan vamoaan , suk eße to hikta vavatet voh ne .
58007023	A napan to tatavus teß ësës heß voh ne , pare mëtmët këh e ne pa kiu pamëh . Pare hikta onöt ne a nok varë a kiu pee .
58007024	Ivëhkëk , e Ieesuß to teß tamoaan e non , ka kiu peß hikta se panih non , vamanih po Livaë , o teß ësës heß . Ivëh , keß hikta se heß non ta meh teß .
58007025	Ivëh , ke Ieesuß onöt e non pa nok a kiu pa teß ësës heß pa vaßaus tamoaan a ra , a napan varih to hinhin koe ne e Sosoenën manih pe Ieesuß . Suk ataeah , eß to teß tamoaan me e non pe Sosoenën , pareß hinhin ke non pea .
58007026	Ivëh , ke Ieesuß , eß a Teß Susun po Teß Ësës Heß , pareß onöt e non pa vaßaus a ra . Suk eß a vivihan no a hikta pah hat to teß non manih peß . Eß a vivihan no a taateß peß to teß ke e non pea a nap nonok hat , ka ëhnaneah to teß oah e non pa ma moeh tah kurus varu pa vöön va kin .
58007027	Eß to hikta teß va non po upöm Teß Susun po Teß Ësës Heß , eß to hikta iu non a taateß va pa heß me a ës ke na e Sosoenën o vönaß pa ma poen kurus , pa vahik a ma hat pa napan , me eß koman . Eß to heß vavoh in manih po heß manuh pe Sosoenën .
58007028	O Vavaasis pe Mosës to sosoe voh non pan , o Livaë se vateß a Teß Susun po Teß Ësës Heß pa nok a kiu pamëh . Ivëhkëk , a kiu pee to hikta kikis onöt non a vahik a ma hat pa napan . Ivëh , ke Sosoenën soe voh a soe kikis se tavus amot maß manih pa taateß va pa vateß e Koaß peß Ieesuß . E koaß pamëh no kikis peß to onöt e non pa vahik a ma hat pa napan . Eß a vivihan , pareß teß tamoaan e non .
58008001	Ivaßih , a pusun in a ma soe nöß to heß varuß a neöm . Ka teß me e no pa Teß Susun po Teß Ësës Heß vëh to ihoß non pa papmatö pa ö ihihoß vasioß pe Sosoenën .
58008002	A teß ësës heß pea e Ieesuß , to kiu non pa ö vivihan teßteß pe Sosoenën , no a hikta teß to nok voh .
58008003	O teß susun po teß ësës heß to teß ne pa heß a ma heß me a ës ke na e Sosoenën o vönaß . Ka Teß Susun po Teß Ësës Heß pea e Ieesuß , to teß me e non po heß neß se heß na e Sosoenën , o heß pamëh , ivëh eßeß koman .
58008004	Ivëh , keß se keh teß voh non po oeh , eß hikta se teß voh non a teß ësës heß manih po oeh . Suk ataeah , o teß ësës heß manih po oeh to heß vahik voh ee na pa ma heß to vatet ne a kiu po teß ësës heß varih o Livaë .
58008005	A iuun teßteß vah vëh no teß ësës heß to kiu ne koman , to vëknöm non a iuun vivihan teßteß pe Sosoenën manuh pa vöön va kin . Eß to vatoe akuk va kov e non manih pa ö ne Mosës to ekeok vavoh non a ö teßteß pe Sosoenën , vamanih pa ö ne Sosoenën to vataare voh ke poan , pareß soe pan , “ Eën se eok suk a ö nöß to vataare vavoh ka oah manuh kin pa tope . ”
58008006	Ivëhkëk , a kiu pa teß ësës heß ne Ieesuß to kon voh , to apuh oah e non pa ma meh teß ësës heß , me eß a teß vatopnin . Eß to teß akuk va kov e non manih po vatompoan voon neß to nok topnin e Sosoenën me a napan peß . Suk ataeah , a ma soe vaman vakuru ne Sosoenën to heß , kee teß vavih oah e ne pa ma teß vamomoaan .
58008007	O vatompoan vamoaan pe Sosoenën me a napan se keh teß onöt voh e non pa vahik a ma hat pa napan , e Sosoenën hikta se iu hah non to meoh vatompoan .
58008008	Ivëh , ke Sosoenën taum voh a ma hat manih pa napan peß , pareß soe voh pan , “ Amot nöß se nö maß , ko nok o vatompoan voon me ra napan to teß ne pa muhin va Israël ,
58008009	O vatompoan pamëh hikta se teß va non manih po teß voh pa kën sipuiire . Manih pa koreneoß , nöß to me tavus këh maß raoe pa muhin va Isip . Eße to hikta matop voh ne o vatompoan möm to nok voh . Ivëh , nöß to heß tonun suk voh raoe .
58008010	O vatompoan nöß se nok me a napan va Israël ivëh , eöß se vateß a taateß peöß manih po kokoman pee , kee se pënton a soe , ko vatet a taateß peöß , kee se teß ne a napan peöß .
58008011	Ahikta paeh va pee se vavaasis non o upöm pee , suk ataeah ee se nat e ne peöß , ko öök no maß pa nap apaßpuh .
58008012	Eöß se ururuan a ma taateß hat pee , paröß ihan anoe eoß pa ma hat pee . ”
58008013	E Sosoenën to vavaato suk non o vatompoan voon , pareß soe pan , “ O vatompoan vamoaan no a napan to hikta matop voh ne . ” Ivëh , ke Sosoenën soe pan , o vatompoan pamëh to vamoaan ko se hik en .
58009001	O vatompoan vamomoaan to teß me non a ma taateß va pa kë a ëhnan e Sosoenën no teß ësës heß to nok manih koman a topa vasioß teßteß vah manih po oeh .
58009002	A topa vasioß teßteß vah nee to eok , ka ö vëh mahën to teß non a ö toktok po vauß , me a pok , ka manih pa pok to teß non a taëën nee to heßheß ne na e Sosoenën . Ko teß ësës heß varoe to ënëën ne .
58009003	Ka manih tonun a ö vapenpen nee to vahan pip a ö vasioß teßteß pe Sosoenën po rara papanöß .
58009004	Manih pa tonun o rara pamëh to teß non a pok vapenpen nee to mon voh po vös gol , pare ësës ne a ma tah vavuh vih nën . Pareß teß non a pokis nee to mon po vös gol . A pokis pamëh to teß non a manaß to teß hop non pa nöh nee to nok pa gol , me o toknon pe Aron to veoh voh en , me a poa ta vös to kiun non a havun soe vaënpan pe Sosoenën .
58009005	Tonun a pokis to teß non a poa ankeroß varih , a ëhnëëre o Sërupim to vëknöm ne a ö vasioß teßteß pe Sosoenën . Ka poa paknëëre vaßnaßtöön ne a ö nee to tatapui ne o eraß po vönaß va pa vahik a ma hat pa napan . Ivëhkëk kuru , na se hikta vahutët vörep suk no a ma tah poë varih .
58009006	Ivaßih , a ö no a ma tah to teß vavoh ne , a teß ësës heß se ho manuh pa ö vamahën pa nok a kiu peß .
58009007	Ivëhkëk , a Teß Susun po Teß Ësës Heß to se ho oah manuh pa koman a ö vasioß teßteß pe Sosoenën pa nok a kiu peß po pöh poen komön o pöh kirismas . Eß se teß ho o eraß po vönaß neß se heß na manuh pe Sosoenën , pa vahik a ma hat pa napan nee to hikta koman ne a nok , me a ma teß hat koman peß .
58009008	Ivëh , ka Tuvuh Vasioß vavaasis vamaaka en pea , pa ö no a ma tah varih to teß va ne manuh pa topa vasioß teßteß vah . Ka hanan va pa ho manih pa Ö Vasioß Oah to hikta taperet voh non pa ö no a topa vasioß teßteß vah vamomoaan to teß avoeß voh non .
58009009	A taateß va pa vaës o vönaß vamanih po heß to vataare a ra pan , eß to hikta onöt non a vavivihan o toßtoß po teß varih to kë ne a ëhnan e Sosoenën .
58009010	A ma taateß va pa pupui a ma tah varih , taëën , ruen vih kakaak , vapupui koren , me a taateß ësës vönaß , eße a ma tah va po sionin varoe to hikta onöt ne a vaßaus o toßtoß pea . Ivëhkëk , a ma tah poë varih to teß anoeh ro voh ne a ö ne Sosoenën se panih en pee manih po vatompoan voon .
58009011	Ivëhkëk , e Kristo to nö vavoh maß manih pa Teß Susun po Teß Ësës Heß , pareß panih en pa ma tah vamoaan to teß voh ne , eß to panih en pa taateß va pa ës o vönaß , me a heß a ma heß manuh pe Sosoenën . Manuh pa vöön va kin a iuun vasioß to teß apuh oah e non , pareß totoopin , no hikta teß to nok voh . A tah vih ivëh , e Kristo to mët ko sun hah , pareß nö nën pa nok a kiu pa Teß Susun po Teß Ësës Heß , pareß panih en po vatompoan vamoaan .
58009012	E Kristo to voen hah a ra po eraß peß , pareß heß a ra o toßtoß tamoaan . Pareß ho manuh pa iuun vasioß vöh pa vöön va kin po pöh poen ro . Ivëhkëk , eß hikta teß o eraß va po vönaß pa heß vamanih po heß .
58009013	O eraß pa meemeß , me a purmakaöß apuh , me o kukuvun in a purmakaöß sekaß nee to ës . Pare varapök manih pa napan varih to teß me ne a ma hat , ka ma hat teraß varoe pa napan to hik ee . Ivëhkëk , o eraß pe Kristo to kikis oah e non po eraß pa vönaß . O eraß pe Kristo to ihan anoe a ma hat teraß , me a ma teß hat kokoaan pa napan .
58009014	A tah vëh to tavus man en pa ö ne Kristo to vapuh en peß po eraß peß . A Tuvuh Vasioß to vaßaus poan manih pa ö neß to heß ea manuh pe Sosoenën vamanih po heß vih vivihan teßteß tamoaan . O eraß peß se pupui a ma kokoman vakoaan pea , ka koe a ma taateß hat moaan poë varih , se me en pea pa mët . Ivëh , ka se nonok no a kiu pe Sosoenën toßtoß tamoaan .
58009015	Ivëh , ke Kristo kiu non topnin o vatompoan voon po teß varih , ne Sosoenën to vaoe se kon a tapui teßteß tamoaan , neß to soe vaman voh . A tah vëh se tanok suk e Kristo to mët , marën a voen hah raoe , pareß vahik en pa ma hat pa napan to teß voh ne paan o vatompoan vamoaan .
58009016	A teß se keh kiun en pa soe vaonöt pa tah neß to vaneah non no a meh teß se kon , ahikta teß to onöt non a kon , keß öök non po poen ne tövaneah se mët . Po poen neß to maaka pan , e tövaneah to mët en , a meh teß to onöt e non pa kon a ma tah varih pa ö no a soe vaonöt to soe va non .
58009017	A soe vaonöt pamëh to hikta teß non ta tah pa ö no a teß to kiun a soe vaonöt to teß toßtoß non . A teß vëh no a soe vaonöt to vaonöt ke poan , eß se kon varoe pa ö no a teß pamëh to kiun a soe vaonöt to mët en .
58009018	Ivëh , ko vatompoan vamomoaan to teß vaeh koe voh non manih po eraß in o vönaß .
58009019	Vamomoaan ne Mosës to soe ke ra napan a ma taateß pe Sosoenën . Pareß kon o eraß pa meemeß me a purmakaöß sekaß , ko hovën pa ruen , pareß tai maß a popokoß naon , ko pöm po kuri , ko varu na pa nam eraß , pareß kon hah , ko rapis a napan vaßpeh me o puk vëh no a soe pe Sosoenën to kiun non .
58009020	Ke Mosës soe pan , “ Ivaßih , o eraß to vaeh non o vatompoan ne Sosoenën to heß voh a neöm , nöm se vavatet nem . ”
58009021	Eß to nok pet va en nën manih pa iuun teßteß pe Sosoenën , me a ma moeh tah varih nee to kë ne a ëhnan e Sosoenën .
58009022	Manih po Vavaasis pe Mosës to soe non pan , a ma meh tah , me a ma hat pa napan na to pupui vavoon nö no po eraß po vönaß . Ivëh , ke Sosoenën hikta onöt non a ihan anoe a hat pa napan , pa ö no eraß se keh hikta takoß .
58009023	Ivëh , ka ma tah kurus varih koman a topa vasioß pamëh , nee se pupui vavoon po eraß po vönaß , to vëknöm ne a ma tah to teß ne pa vöön va kin . Ivëhkëk , a ma tah va pa vöön va kin to iu ne o eraß to teß vih oah rakah non .
58009024	Ivëh , ke Kristo to ho voh en pa vöön va kin pa iuun vapenpen pe Sosoenën , a iuun pamëh no a hikta teß to eok . Ivëh , keß teß ka no maß ra manuh pa vöön va kin vaßpeh me Sosoenën .
58009025	O Teß Susun po Teß Ësës Heß po Jiuß , to oho voh ne pa piprom vivihan vaßpeh me o eraß po vönaß , po pöh poen komön o pöh kirismas , pa ma kirismas kurus . Ivëhkëk , e Kristo to hikta heß vapeo o eraß peß .
58009026	Ivëh , ke Kristo hikta kon kamis vapeo voh , taneo non po poen ne Sosoenën to nok o oeh , keß öök non po poen vëh kuru . Eß to koaß voh maß manih po oeh , ko mët ko sun hah , pareß hikta se mët hah non . Ahik rakah . Eß to tavus manih po poen vëh kuru pa ö ne Sosoenën to vaeh o vatompoan voon . E Sosoenën to vaeh o vatompoan voon pa ö neß to vanö maß e Kristo , keß heß ea vamanih po heß to ihan anoe non a ma hat kurus pa napan .
58009027	Ea se mët a paeh mët ro , ko vasuksuk ne Sosoenën se kiiki a ma hat na to nok .
58009028	Ivëh , ke Kristo mët voh en , ko heß ea vamanih po heß va pa ihan anoe a ma hat pa napan kurus . Eß to hikta se vapöök mët hah non , suk a ma hat pa napan . Ivëhkëk , eß se hah en maß pa kon hah o teß varih to vamatop ko anoeh ne a hah peß .
58010001	O Vavaasis pe Mosës to teß vavoh non manih po vëknöm akuk in a ma tah se tavus amot maß . Ivëhkëk , a ma heß varih nee to heßheß ne pa ma pah kirismas hikta onöt ne a vavivihan o teß varih to nö ne manuh pe Sosoenën pa vasunön eah .
58010002	A vönaß ës se keh onöt e non pa vavoon a ma napan , ivëh , ko teß ësës heß hikta se ësës hah ne o vönaß . E Sosoenën se keh ihan anoe rakah en pa ma taateß hat pa napan kurus varih to nönö ne maß pa vasunön eah , a , a napan poë varih se tavus vavoon ee pa pah heß ro , pare hikta se teen hah ne ta hat .
58010003	Ivëhkëk , a ma heß poë varih nee to heßheß ne pa ma pah kirismas pa vahik a ma hat pee , a ma heß poë varih to soe vanat hah varoe non raoe a ma hat pee .
58010004	Suk o eraß pa meemeß keß a purmakaöß to hikta onöt non a vahik këh raoe a ma hat pee .
58010005	Ivëh , ka tëëm ne Kristo to iu nö voh non maß po oeh vëh , eß to soe ke Tamön a soe vëh no a teß vanënën soe to kiun voh , ko soe pan , “ Eën to hikta iu hah nom o eraß va pa vönaß no a teß ësës heß se heß vamanih pa ma vu heß . Ivëhpëhkëk , eën to heß a neoß o sionin vamanih po heß va pa vahik a ma hat pa napan .
58010006	Eën to hikta vaeö hah me nom o vönaß varoe nee to ësës ne manuh pa pok vapenpen , vamanih po heß va pa vahik a ma hat .
58010007	Kuru eöß to soe vamanih , ‘ Eöß ivëh e Ieesuß , se vatet eoß po iu pën , Sosoenën . Vamanih pa ö nee to kiun suk vavoh ka neoß po Puk Vapenpen . ’ ”
58010008	Eß to soe momoaan en pan , eß to hikta iu hah non a ma vönaß nee to ësës ne manih pa pok vapenpen , vamanih po heß va pa vahik a ma hat . Eßeß to soe ro voh en , ivëhkëk , o Vavaasis pe Mosës to soe vakis avoeß e non pan , eße se ësës vönaß avoeß e ne .
58010009	Pareß vapöök soe ken pe Sosoenën pan , “ Eöß se vatet eoß pa ma tah nën to iu nom . ” Ivëh , ke Sosoenën to vahik en pa taateß vamoaan va pa ës o vönaß , pareß vateß varuß en po heß voon va pa vahik a ma hat pa napan .
58010010	E Ieesuß Kristo to vatet voh o iu pe Sosoenën , pö neß to heß a sionineah , ko mët suk a ra pa paeh tëëm ro . Ivëh , ka tavus ee o teß vivihan .
58010011	O teß ësës heß po Jiuß to susun ne pa nok a kiu pa ma poen kurus . Ivëhkëk , o vönaß poë varih nee to heßheß ne vamanih po heß to hikta se vahik non a ma hat pa napan .
58010012	Ivëhpëhkëk , e Ieesuß to heß paeh ro voh ea vamanih po heß , to teß vih oah e non pa taateß va pa ës o vönaß , pa ö neß to mët ko sun hah , pareß ihoß non pa papmatö pe Sosoenën . Suk a kiu va pa voen hah a ra to hik en .
58010013	Kuru e Ieesuß to ihoß non pa papmatö pe Sosoenën , pareß anoeh avoeß e non po poen ne Sosoenën se vahoß o teß varih to vakihat me ne poë , kee vapaan ke ne poë .
58010014	Ivëh , ke Ieesuß to mët a paeh tëëm ro , ka tah pamëh to nok a ma napan , kee tavus ee o teß vivihan va pa ma tamoaan .
58010015	A Tuvuh Vasioß to soe tavus momoaan voh en manih po Puk Vapenpen pan ,
58010016	“ E Sosoenën to soe pan , ‘ Ivaßih o vatompoan nöß se nok me raoe . Amot nöß se kiun a ma taateß peöß manih po kokoman pee . Me eöß se vahoß manih po toßtoß pee . ’ ”
58010017	Pareß sosoe avoeß e non pan , “ Eöß hikta se koman hah noß a ma hat pee me a taateß vatösoe pee . ”
58010018	Ivëh , ka taateß va pa ës o vönaß va pa vahik a ma hat , ne Sosoenën to hikta iu hah non . Suk a ö neß to ihan anoe vahik voh en pa ma hat poë varih .
58010019	Ivëh , kën kea , manih pa mët pe Ieesuß , ea to teß me no po vaman , ko hikta se naöp no a huk vatët manuh pa ö vapenpen oah teßteß pe Sosoenën .
58010020	Moaan voh o rara to han pip voh non a ö teßteß pe Sosoenën koman a Iuun Hinhin Apuh . O rara pamëh to tasi vakëh po poen ne Ieesuß to mët pa kuruse . Ivëh , ke Ieesuß to peret ka ra a hanan voon va pa huk vatët manuh pe Sosoenën , pa ö neß to mët ko sun hah , pareß teß toßtoß tamoaan e non .
58010021	Ivëh , ka teß me e no pa Teß Susun po Teß Ësës Heß to matop a rora a napan pe Sosoenën .
58010022	Ivëh , ka se huk vatët ee manuh pe Sosoenën , me o vaman kikis , vaßpeh me o pöh kokoman , suk o toßtoß pea to voon va en manih pa ö na to vahu pa ruen maaka .
58010023	Ea se öt vakis o vaman pea ko anoeh no o vaßaus pe Sosoenën , suk ea to vaman no a ö neß se suk en pa soe man peß .
58010024	Ea se koman no a ma meh teß pea va po vaman , ko vakikis hah a no , para nok a taateß iu teß , me ea se nok a ma taateß vih manih pa topniira .
58010025	Ea se koe a vakah a taateß teß vatönun pa vasunön e Sosoenën pa taateß hin vamanih pa ö no upöm teß to nonok va ne sih . Ivëhpëhkëk , ea se vakikis a ma meh teß pea va po vaman , ka se teß kikis no po vaman , ko anoeh no o Poen apuh ne Ieesuß Kristo se nö maß pa kiiki a ma napan .
58010026	Ahik hah ta hanan va pa vahik a hat pa ö na to nat e no pa soe man na to kon voh ee . Ivëhpëhkëk , ea se keh heß tonun avoeß e no pe Ieesuß , me a Tuvuh Vasioß , ka hik hah ta meh hanan va pa vahik a hat pamëh .
58010027	Ivëh , ka ma teß to pënton voh ee pa soe vih pe Sosoenën , pare heß tonun avoeß e ne , a napan poë varih ne Sosoenën se kiiki en pee , suk a ma taateß hat pee . Ka nap hat vatösoe ne Sosoenën se vanö en pee po suraß ësës tamoaan .
58010028	O teß to vatösoe ne , ko hikta vavatet ne o Vavaasis pe Mosës , ivëh ka pöök , keß a kukön teß nat i raoe , pare vavatët raoe manih po teß pëpënton vahutët , kee ip vamët ee pee , me ahik to ururuan .
58010029	E Sosoenën se poß nok vah va in a teß vëh nih no eraß pe Ieesuß to vavoon poan , keß heß tonun e Koaß pe Sosoenën , me a vaörakuk o eraß pe Ieesuß , me a Tuvuh Vasioß ? A teß pamëh se kon kamis oah rakah , suk a taateß vatösoe peß .
58010030	Ea to nat e no pa soe ne Sosoenën to soe voh manih po Puk Vapenpen , pareß soe pan , “ Eöß se vakmis o teß varih to nonok ne a ma hat , parö piun koman eoß pa ma hat pee . ” Pareß soe pet en pan , “ E Sunön koman se kiiki a ma hat pa napan peß . ”
58010031	Ivëh , ka soe pamëh to vaßnaöp non a napan ne Sosoenën toßtoß tamoaan se keh öt raoe ko vateß raoe po vahutët .
58010032	Eöm se nat nem anoe a ma poen vamoaan , moaan voh ne eöm to nat e nem pa soe pe Sosoenën , paröm panih a ma taateß hat peöm , a taateß panih peöm nöm to kon kamis suk voh em . Ivëhkëk , eöm to öt vakis voh em po vaman peöm .
58010033	A ma pöh poen nee to vasun voh a neöm pa matëëra napan pa vöknah a neöm , ko vakmis a neöm . Ka ma meh poen me nöm to teß hop voh e nem pa ma teß varih , nee to nonok vahat ne raoe .
58010034	Ivëh , köm kon kamis vaßpeh me voh em po teß nohnoh , paröm teß vaeö e nem , po poen vëh ne to kon këh a neöm a ma tah nöm to vaneah nem . Peß eöm to nat e nem pa tah vih , ivëh , o toßtoß tamoaan to anoeh e non maß peöm manuh pa vöön va kin .
58010035	Ivëh , köm se koe a vakah o vaman peöm manih pe Ieesuß , suk ataeah , e Sosoenën se heß amot en peöm po voen apuh va pa vöön va kin .
58010036	Eöm se teß me nem a taateß anoeh pa ö nöm to vatet nem o iu pe Sosoenën . Ivëh , ke eöm se kon em pa ma tah neß to soe vaman voh ka neöm .
58010037	Ivëh , ke Sosoenën soe vamanih komön o Puk Vapenpen pan , “ Eß hikta se teß rë non , ka teß vëh ne Sosoenën to vateß se nö en maß .
58010038	A napan peöß varih to vavatet ne a taateß totoopin , ee se teß toßtoß tamoaan e ne , suk eße to öt vakis ne o vaman pee . Ivëhkëk , a paeh va pee se keh tarih hah manuh pa ma taateß moaan peß , ko heß tonun a neoß ,
58010039	Ivëhkëk , ea hikta teß hop no po teß varih to ahah ne pa ma taateß moaan pee . Ee se ro po suraß ësës tamoaan . Ivëhpëhkëk , ea to teß me no o vaman manih pe Ieesuß , keß kon hah en pea .
58011001	Ka taateß va po vaman to teß va non manih , ea to nat vavih va e no manih pan , a tah na to anoeh no se tanok , eß se tanok en . Ea to hikta ep avoeß no pa tah pamëh na to nat no pan , eß se tanok , ivëhkëk , eß se tanok amot en .
58011002	Ivëh , ka manih po vaman pe sipuura ne Sosoenën to vaeö me raoe , suk ee to vaman ne a soe vaman peß .
58011003	Manih po vaman pea , ea to maaka e no pan , e Sosoenën to nok voh a akis , me o oeh manih pa soe varoe ko peß . Ivëh , ka ma tah varih na to ep no , ne Sosoenën to nok taneß manih pa ma tah na to hikta onöt no a ep .
58011004	E Ebel to vaman voh a soe vaman pe Sosoenën , ivëh , keß heß o heß va pa vönaß manuh pe Sosoenën to vih oah e non po teß heß pe kea peß Keen . Manih po vaman pe Ebel , e Sosoenën to pokaß voh poan a teß totoopin . Ke Sosoenën vaeö in o heß peß . Eß to mët voh en , ivëhkëk , a taateß vaman peß to vavaasis avoeß e non pea pa vatet a taateß pamëh .
58011005	E Inök to vaman voh non a soe vaman pe Sosoenën , ivëh , keß nö en pa vöön va kin , eß hikta mët , ivëh , ka napan hikta taum voh poë . E Sosoenën to me këh en peß po oeh , suk a pop peß to vih pa epep pe Sosoenën .
58011006	Ahikta teß se heß vaeö e Sosoenën pa ö neß to hikta teß me non o vaman . A teß to nö non manuh pe Sosoenën , eß se teß me non o vaman , pan e Sosoenën to teß e non , keß se tapui en po teß varih to vaiu ne poë .
58011007	E Noaß to vaman voh non a soe pe Sosoenën to soe non pan , a unat se miröß o oeh . Ivëhpëhkëk , a unat to meß avoeß voh e non pa tavus , ke Noaß tënan a soe pe Sosoenën , pareß nok en po paröß apuh , ne eß me ra kën tom sinan peß se hop ko teß ne , ko nat ne kon vahat . Manih po vaman peß , eß to vataare a ma taateß hat pa napan . Ivëh , ke Sosoenën pokaß en peß a teß totoopin .
58011008	E Abraham to vaman voh non e Sosoenën , pareß pënton a soe peß , pareß këh en pa muhin koman peß , pareß hikta nat non eß nönö non nih . A muhin pamëh ne Sosoenën to soe vaman voh a ö neß se heß poan .
58011009	E Abraham to vaman voh non pan , e Sosoenën se heß poan a muhin koman peß , ivëh , keß teß vavoh non manih pa teß va pa meh muhin manih pa muhin neß to teß non . E Abraham , ke Aësak , ke Jekop , to teß voh ne pa ma iuun teßteß vah . Ke Aësak , me e Jekop to nat e ne pan , ee se kon vaßpeh me e Abraham a muhin vëh ne Sosoenën to soe vaman voh .
58011010	Ivëh , ke Abraham to anoeh voh e non o poen ne Sosoenën se eok a vöön eh vëh se teß tamoaan non .
58011011	E Saraß me to vaman voh non pa ö neß se han koaß en , ivëhkëk , eßeß pen e voe peß Abraham to manot ee , me e Saraß to vavihi , ivëh , kee hikta onöt ne a vatvus ta koaß . E Saraß to vaman voh e non pe Sosoenën se suk en pa soe vaman peß , ko heß en pee ta koaß .
58011012	E Abraham to manot ro voh en , ivëhkëk , eß to vasipun en pa napan to teß peo va i ne manih po vesun varuh akis me manih po kösan va sinten tahiß , no a hikta teß to onöt non a ëh .
58011013	A ma teß varih , e Abraham , me Aësak , me Jekop , to vaman voh ne , pare mët ee . Ee to hikta ep in a ma tah ne Sosoenën to soe vaman ke voh raoe . Ee to meß voh e ne pa vaneah a ma tah poë varih . Ivëh , kee nat e ne pan , ee a nap aun .
58011014	A napan to sosoe va ne nën to nat e ne pee to vavaiu ne ta teß muhin se vaneah ne .
58011015	Eße to hikta koman hah ne a muhin vöh , nee to këh voh maß . Ee se keh koman ne , eße se hah ee pa muhin pamëh .
58011016	Ivëhpëhkëk , ee to anoeh voh ne a vöön vih oah pee ipamëh , ivöh pa vöön va kin . Ivëh , ke Sosoenën hikta haraß vapoet non pa ö nee to pokaß ne poë e Sosoenën pee . Suk eß to vamatop ken pee pa vöön voon pee vöh pa vöön va kin .
58011017	E Abraham to vaman voh non , ko heß en pe koaß peß Aësak vamanih pa vönaß nee se ës ke na e Sosoenën . Pa ö ne Sosoenën to punöß poan . E Abraham voh , ivëh ne Sosoenën to heß voh a soe vaman peß . Ivëh , ke Abraham vamatop voh en pa heß a pah koaß ro peß , vamanih pa vönaß neß to ës ke na e Sosoenën .
58011018	E Sosoenën to soe vovoh voh ken pe Abraham , “ E Aësak se vasipun in a ma napan . ”
58011019	E Abraham to vaman non pan , e Sosoenën se vatoß hah e Aësak , pa ö neß se keh ip vamët voh poan , vamanih po heß neß to ës ke na e Sosoenën . Ivëhkëk , e Abraham to kon hah en pe Aësak to hikta mët .
58011020	E Aësak to vaman voh non e Sosoenën . Ivëh , keß heß voh en pa tapui peß manih pe Jekop , pen Isoß . A tapui pamëh nee se kon amot a ma tah vihvih .
58011021	E Jekop to vaman voh non e Sosoenën , ivëh , keß heß en pa tapui peß manih pa poa koaß oeteß pe Jeosëp , vamomoaan in a mët peß . Eß he toon hah a non po toknon , pareß hinhin non e Sosoenën se tapui a poa koaß pe Jeosëp .
58011022	E Jeosëp to vaman voh non e Sosoenën pa ö neß to vavaato suk non a nö pa napan va Israël se tavus këh a muhin va Isip . Eß to soe voh a soe pamëh pa ö neß to vatët non pa mët , me o soe vanat va pa ö nee se teß a ma soaß peß pa ö nee se tavus këh a muhin va Isip .
58011023	E taman me sinan e Mosës to vaman voh ne e Sosoenën , pare hikta nanaöp ne a soe kikis pa teß sunön va Isip . A soe kikis pamëh to soe non pan , a napan va Israël se ip vamët a ma koaß oeteß pee . Ee to ep voh e koaß pee to matan vavih . Ivëh , kee koaan e Mosës pa kukön sivö , suk ee to vaman ne pan , e Sosoenën se vateß poan pa vaßaus a napan va Israël .
58011024	E Mosës to vaman voh non e Sosoenën pa ö neß to apuh maß . Pareß hikta iu voh non a ö ne semon a teß sunön va Isip se vasinan avoeß i non poan . Ivëh , keß koe en pa kon a tasun pa teß sunön va Isip .
58011025	Ivëhpëhkëk , e Mosës to vamatop e non pa kon kamis vaßpeh me ra napan pe Sosoenën , varih a napan va Israël . Pareß rës e non pa heß tonun e Sosoenën pa kon vaeö pa tëëm kökööt , vamanih pa ö no napan va Isip to nonok va ne .
58011026	E Mosës to vamatop voh e non pa kon poet vaßpeh me ra napan pe Mesaëaß . Eß to rës voh e non pa öt a moniß , me a ma moeh tah vihvih va pa kaman va Isip . Suk ataeah , eß to ep e non na po voen apuh oah neß se kon amot ne Sosoenën se heß poan .
58011027	E Mosës to vaman voh non e Sosoenën , ivëh , keß këh tavus a muhin va Isip , pareß hikta nanaöp non o heve pa teß sunön va Isip . Ea to hikta onöt no a ep in e Sosoenën pa mataara , ivëhkëk , e Mosës to teß me non a taateß vaman , vamanih pa teß to ep in e Sosoenën , ko vaman peß manih pe Sosoenën to eh .
58011028	E Mosës to vaman voh non pan , e Sosoenën se kon ke a ma koaß oeteß vamomoaan va Israël , kee hikta se mët ne , ivëh , keß vavaasis a ma napan va Israël pan , ee se ip a sipsip vamanih pa ö ne Sosoenën to soe , pare kon o eraß peß ko rëp manih pa ma hopaß . Suk a ankeroß se ep in o eraß ko hikta se ip vamët non a ma koaß oeteß vamomoaan pee .
58011029	A napan va Israël to vaman voh ne pan , e Sosoenën se me tavus këh raoe a muhin va Isip , ivëh , ka naman vëh nee to popokaß ne a Naman Ereraß nö vakëh , ka napan suk ee po oeh . Ka nap vëvënsun va Isip kehkeh vatet ne raoe , ka naman takök hah maß ko kopös en pee , kee mëtmët ee .
58011030	A napan va Israël to vaman voh ne pan , e Sosoenën se vaßaus raoe , ivëh , kee vavatvi ne a kiikin vös va Jerikoß po tönim me ro pöök poen . Ke Sosoenën vaßaus raoe ka kiikin vös pamëh takök , ko taru vahik en .
58011031	E Rehap a köövo teßteßvaasiß moaan voh to vaman non pan , e Sosoenën se kon ke en peß keß hikta se mët non , ivëh , ke Rehap vaßaus vavih a poa teß to nö pa epep aven pa vöön va Jerikoß . Ke Sosoenën vaßaus en peß , keß hikta mët vaßpeh me ra napan varih Jerikoß to vatösoe ne e Sosoenën .
58011032	Eöß to hikta teß me noß ta tëëm , nöß se vahutët suk pet noß na a ma teß varih to vaman voh ne e Sosoenën , e Gideon , me Barak , me Samson , me Jëptaß , me Devit , me Samuël , me ra ma meh teß vanënën soe .
58011033	Eße to vaman voh ne ko vavatet ne e Sosoenën , pare kon a ma tah ne Sosoenën to soe vaman voh , pa ö nee to vapus pip vaeh suk a napan pee Israël . Pare onoah a ma napan va pa meh muhin to vakihat me ne e Sosoenën . Pare hinhin ne e Sosoenën se matop non raoe , pareß sunpip ko ötöön a rivoeero laëon , kee hikta onöt ne a miröß ko ëën ta ma paeh pee .
58011034	Eße to vaman voh ne pan , e Sosoenën se vaßaus raoe , ivëh , ka suraß hikta ës i raoe , ka ma meh tavus këh ee po teß se ip raoe po rapis rë . Eße ro sunë , ivëhkëk , ee to kon eh hah ee , pare teß eh oah rakah e ne koman a ma vapus me ro upöm teß .
58011035	O köövo to vaman voh ne pan , e Sosoenën se vaßaus raoe , ivëh , ke Sosoenën vatoß hah en pa ma paeh teß pee to mët voh ee . Ivëhkëk , a ma meoh upöm teß to mët , suk o teß to rës voh ne a taateß vaman po teß poë varih , pare nohnoh voh raoe , ko ip vamët ee pee . Ivëh , ka ma teß poë varih to vaman ne se sun hah , ko teß ne po toßtoß vih manuh pa vöön va kin . Suk ee to koe ee pa rusin këh o kamis no teß hat to nonok ne manih pee .
58011036	A ma meh teß va po vaman no teß hat to rëp vavakmis voh raoe po uris , ka ma meh nee to nohnoh po uris eh , ko vahoß raoe manuh pa iuun nohnoh , pare kö raoe .
58011037	O teß hat to tösvös voh a ma meh teß va po vaman , ko soß kukurus a ma meh pee , ko moes kukurus ee pa ma meh po rapis rë . O teß va po vaman to arus voh , pare ohop voh ne a ma kap sipsip me a ma kap meemeß . Ka nap hat nonok vahat voh ne raoe .
58011038	O teß va po vaman varih , to vih oah e ne po teß to nonok vahat ne raoe . Ko teß va po vaman to nönö vah voh kov e ne , vamanih po teß aun koman a moeh totope upin , pare teß voh ne koman o oeh me manih pa ma vëvë .
58011039	A ma teß varih to vaman voh ne . Ivëh , ke Sosoenën pokaß raoe pan , ee a ma teß vih vörep . Ivëhkëk ee to meß avoeß e ne pa kon a ma tah vih ne Sosoenën to soe vaman voh .
58011040	Suk ataeah , e Sosoenën to teß me voh non o meoh kokoman to teß vih oah e non , to onöt non a ö na se kon a ma tah vihvih to se vaßaus vaßpeh raoe . Suk ee to hikta onöt ne a kon vovoh këh voh a ra .
58012001	Ea to teß me no pa ma teß va po vaman varih nöß to vavahutët suk varuß noß . Ee to mët voh ee , ivëhkëk , ee to ut e ne pa pop pea . Ivëh , ka se öt vakis o vaman , ka se tavus manuh pe Sosoenën . Ea se öt vakis o vaman pea vamanih po teß to vaveo ne po vavaveo , vamanih pa teß are . Ea se koe a ma taateß hat tomeß rëhtöön a ra pa tavus manuh pe Sosoenën .
58012002	Ea se kuteß no na manuh pe Ieesuß , pe eß a pusun in o vaman , pareß vapuh non o vaman pea . E Ieesuß to han non pa kuruse , suk eß to nat e non po vaeö apuh neß se kon . Ivëh , keß hikta teß poet voh non pa han pa kuruse . Kuru neß to ihoß non pa papmatö pa ö ihoß pa teß sunön vëh e Sosoenën , ivëh , neß to teß suk me non a tasun pa matop a ma moeh tah kurus .
58012003	Ivëh , köm se koman hah nem a ö ne Ieesuß to sun vakis voh e non , pa ö no nap hat to miröß poë . Ko vaman peöm se teß kikis non manih peß , paröm nat nem koe rom .
58012004	Eöm to teßteß nem a ma punis apuh , suk a ma meh peöm to punöß ne pa rëh a neöm manih pa ma taateß hat vamoaan . Ivëhkëk , eöm to meß avoeß e nem pa öök manih pa ö nee se ip vamët a neöm .
58012005	Eöm to anoe pöß voh em pa ma soe va pa vaeh o vaman ne Sosoenën to soe voh ka neöm a ma koaß peß , pareß soe pan , “ Koaß peöß , eën se pënton soe pa ö ne Sosoenën se rëp vavaasis a oah . Parën nat nom haraß vöknah pa ö ne Sosoenën to kehkeh vatotoopin a nom oah .
58012006	Suk ataeah , e Sosoenën to vavaasis non sih a ma teß neß to iu non . Pareß vakmis non a ma koaß peß , suk eß to iu non pan , ee se teß ne pa taateß totoopin . ”
58012007	Ivëh , ka se teß ee pa ma punis to teß va ne manih po kamis no a ma tamaara to heß a ra , suk ea to nat e no pa ma tamaara to iu vaßaus a rora a ma koaß pee . Suk ee to iu a rora se teß vavih no pa taateß totoopin .
58012008	E tamömah se keh hikta vakmis a nom oah , eën to hikta teß nom pan , eën e koaß rakah peß . Ivëh , kën se teß nom e koaß hikten taman .
58012009	Manih pa ma tamaara , eße to vakmis a rora ka se ta no raoe . Ivëh , ka se teß no paan e Tamaara vöh pa vöön va kin , po poen neß to vakmis a ra , marën a vaßaus a ra , pa ö neß se heß a ra o toßtoß tamoaan .
58012010	A ma tamaara to vavakmis a rora sih pa ö nee to ep ne to teß vih non . Ivëhkëk , e Sosoenën to vakmis a rora pa ö neß se vaßaus a rora , ka se kon a taateß vivihan koman peß .
58012011	A ma tamaara se vakmis a ra , suk a tah na to nok vahat . Eße to vatamak ee pea , ka hikta se teß vaeö no . Ivëhkëk , amot ea varih to kon kamis , se kon ee po kokoman tö me a taateß totoopin .
58012012	Ivëh , köm se sun vakis ko teß kikis nem po vaman peöm , paröm vaeh nem o vaman pa ma meh teß .
58012013	Eöm se teß vatotoopin nem pa ma taateß peöm . Ivëh , ka ma meh teß to hikta vaman vakis ne , se vatet a taateß totoopin pamëh , pare vaman vakis hah e Sosoenën .
58012014	Eöm se teß vakamöß me nem ro upöm teß , paröm punöß pa teß vavivihan . Suk ataeah , eöm hikta se ep amot nem e Sosoenën pa ö nöm se hikta teß me nem a taateß vivihan .
58012015	Eöm se matop nem , tomeß a ma paeh peöm këh hah o ururuan pe Sosoenën . Keß eöm tomaß tavus vamanih po meon hat to pu ko miröß a ma meh tah .
58012016	Eöm se matop nem , ta peah va peöm tomeß tavus a teß rëhrëh , me a meh tomeß hikta vaman non e Sosoenën vamanih pe Isoß . Eßeß to panih a tasun neß se kon taneß maß pe tamaneah . E Isoß to heß a tasun peß pa ö neß to soe vaonöt vamanih pan , e kea soneß peß Jekop se kon a tasun pe tamëëre , pa ö ne Jekop se keh heß poan a taëën .
58012017	Vasuksuk ea to nat e no pe Isoß to iu kon voh non a tasun manih pe tamëëre . Ivëhkëk , eß to hikta onöt non a panih o kokoman pe tamëëre , ivëhpëhkëk , eß to okook voh non pan , eß se kon hah a tasun peß .
58012018	Ivëh , köm hikta nö vavoh maß manih pa ö no napan va Israël to nö vavoh maß , pare tavus e Sosoenën manih pa tope vëh na to onöt no a ep , a ëhnan a tope pamëh a tope Saënaëß . A tope pamëh no o suraß apuh to teß voh non , me a popoen apuh to vatvus o naöp , me a ivat apuh to tavus .
58012019	Ka napan va Israël to tënan a tah to tanih va non manih pa suvin me o vaato pe Sosoenën , to tataneß no maß tope Saënaëß . Pare hin vakis e pe Mosës pa ö se nat ne tënan hah ta meh soe pe Sosoenën .
58012020	Suk ataeah , ee to nanaöp voh ne a soe vëh nee to tënan , “ Ahikta pah tah se vatiruß manuh pa tope , ta pah tah se keh vatiruß , a napan se tösvös ee peß . ”
58012021	E Mosës to naöp voh e non pa tah neß to ep , pareß soe pan , “ Eöß to naöp vörep rakah e noß , ko rikrik e noß . ”
58012022	Ivëhkëk , eöm to tavus voh em pa tope vëh na to hikta onöt no a ep , a ëhnan a tope pamëh , a Saëon , eß a vöön apuh pe Sosoenën toßtoß tamoaan , no ankeroß peo peß to teß ne pa Jerusalëm voon . O ankeroß varih na to hikta onöt no a ëh raoe , ee to vaeö tamoaan ke ne e Sosoenën .
58012023	Eöm to nö em maß po vakum vaeö po koaß vamomoaan no a ëhnëëre to kiun non manuh pa vöön va kin . Eöm to nö em maß pe Sosoenën , a teß to kiiki non a ma apen a napan kurus . Eöm to tavus em manuh pa apeera nap vih , ne Sosoenën to pokaß non raoe a nap totoopin .
58012024	Eöm to nö em maß manih pe Ieesuß , a teß to vatotoopin o vatompoan voon . Eß to vavoon a ra po eraß to soe vanat a rora a ma tah to teß vih oah e ne po eraß pe Ebel . Suk o eraß pe Ieesuß na hikta se piun va no manih po eraß pe Ebel .
58012025	Eöm se matop nem , ko koe a pënton varo e Sosoenën vëh to vavaato non . A ken sipuineöm to pënton varo voh ee pa soe pe Mosës manih po oeh , pare taum ee pa ma punis . Ivëh , ke ea me se taum o punis apuh oah , pa ö na to pënton varo a soe pe Sosoenën , to vavaato taneß e non maß pa vöön va kin .
58012026	A soe peß to kö en po oeh , ivëhkëk , eß to soe vamanih pan , “ Eöß hikta se kö varoe noß o oeh , a akis me . ”
58012027	A soe to soe ka rora pan , a ma moeh tah varih po oeh ne Sosoenën to nok voh se variu ee , ke Sosoenën se panih en pee . Ivëhkëk , a ma tah varih to hikta onöt ne a variu , pare hikta se panih ne .
58012028	Ea se teß vivihan no ko vavatet no e Sosoenën , suk ataeah , ea to teß no paan o matop vih peß . Ivëh , ko matop vih vëh hikta se variu non , pareß teß tamoaan e non . Ea se hinhin no e Sosoenën , ko heß vaeö no eah , ko vasunön eah , para ta no eah .
58012029	Ea se vaman no a ma soe man pe Sosoenën , suk eßeß to vakmis non o teß to vatösoe ne . A vakmis peß to teß va non manih po suraß to onöt non a ës vahik a ma tah kurus .
58013001	Eöm se iu nem a ma meh upöm teß vamanih pa ma kea peöm .
58013002	A ma paeh sipuura to vaoe voh ne a ma teß va pa ma meh muhin pa ma iuun pee , ko hikta nat va i ne raoe manih pan , eße o ankeroß . Ivëh , köm se vaoe nem a ma teß va pa ma meh muhin manih pa ma koman iuun peöm .
58013003	Eöm se nat nem o teß varih to teß ne pa iuun nohnoh , vamanih peöm to teß vaßpeh me e nem pee . Eöm se nat nem o teß varih no o vakihat pee to nok vahat voh raoe , vamanih peöm to kamis vaßpeh me e nem pee .
58013004	O vaen peöm se teß totoopin non , ke voe me köövo se matop vavih ne o vaen pee pon . E Sosoenën se kiiki a ma taateß hat po teß varih to teß ne pa taateß rëhrëh .
58013005	Eöm se koe a iu vörep a moniß , paröm teß vaeö me nem a ma tah nöm to öt nem . Suk e Sosoenën to soe pan , “ Eöß hikta se këh rakah noß oah , ko anoe a oah . ”
58013006	Ea to onöt e no pa vaman a soe to teß non koman o Puk Vapenpen to soe non pan , “ E Sunön to vaßaus a non neoß , ivëh , köß hikta se naöp noß ta tah no a teß se nok manih peöß . ”
58013007	Eöm se nat nem a ö no a ma teß to vovoh voh ka no neöm , to vavaasis voh ne a soe pe Sosoenën , paröm koman nem a ö nee to teß vavih vavoh nee . Ko suk a ö nee to vaman vavoh ne .
58013008	E Ieesuß Kristo to vatoe e non nopoen , kuru , me eß se teß tamoaan e non .
58013009	Eöm se nat nem pënton a ma meh vavaasis to teß ke ne . Eß to vih rakah pa ma komaara se kon taneß varoe o kikis manih po ururuan pe Sosoenën . A ma komaara hikta se vatet non a taateß va pa ëën a taëën supon , suk a taateß pamëh tomaß rëh ke këh a ra o vaman , ka hikta onöt no a kon vaßaus nën .
58013010	A napan varih o teß ësës heß po Jiuß to vavatet avoeß e ne po vatompoan vamoaan , marën a vasunön e Sosoenën , to hikta onöt ne a kon o vaßaus ne Ieesuß to heß a ra pa mët peß .
58013011	A teß Susun po Teß Ësës Heß to teßteß ho voh non o eraß va pa vönaß manuh pa ö vasioß to vëknöm ro non a ma hat pa napan to se hik . Ivëhkëk , a sionin o vönaß nee to ësës voh ne manuh sinten a vöön .
58013012	Keß teß akuk va kov e non pa ö ne Ieesuß to mët voh en maß sinten a vöön , pa vahik a ma hat pa napan po eraß peß .
58013013	Ivëh , ka se nö ee po vakum pe Ieesuß , ko teß vaßpeh me no raoe , ko poet vaßpeh me eah pa ö neß to mët vavoh .
58013014	Ee se koe a vatet o vatompoan vamoaan ko vaman varoe no e Ieesuß , suk ataeah , manih po oeh eß hikta teß non pan , eß a ö teßteß tamoaan pea . Ivëh , ka se ep amot a vöön teßteß tamoaan vöh a vöön va kin .
58013015	Ivëh , ka se heß vaeö koe no na e Sosoenën manih pe Ieesuß pa ma vaëhëh , na to vaëhëh no na manuh pe Sosoenën .
58013016	Ea se koe a anoe a nok a taateß vih , me a taateß ururuan , me a taateß vavaßaus a ma meh teß pea , suk a ma taateß vaßaus , me a ma taateß vih poë varih to heß vaeö ne e Sosoenën .
58013017	Eöm se vatet nem a ma teß to susun ka no neöm , paröm tënan nem raoe . Suk ee to matop a no neöm , ko toßtoß peöm teß totoopin non . Amot ee se heß e Sosoenën o vahutët va pa ma vaßaus nee to nok , köm se keh tënan nem raoe , ee se teß me ne o vaeö , pare nok vavih a kiu pee . Ee tomeß nonok me ne o tamak ko hikta se vaßaus a no neöm .
58013018	Eöm se hinhin vatëh ka no möm o teß susun peöm , suk a ma kupu pemöm to haraß vavih e ne ko teß maaka e ne , kemöm iu nok tamoaan e nem pa taateß totoopin .
58013019	Eöß to hinhin vakis a noß neöm kurus se hinhin nem e Sosoenën , keß se vanö vëhöß hah maß neoß manem peöm .
58013020	E Sosoenën to vatoß hah e Ieesuß , ka manih po eraß peß , eß to nok o vatompoan voon teßteß tamoaan topniira , me e Sosoenën . Ivëh , keß teß non a teß Sunön to matop a rora vamanih pa teß mamatop sipsip .
58013021	Ivëh , köß hinhin suk a noß neöm pan , e Sosoenën a kamöß se heß a neöm a ma tah vihvih nöm to iu nem , marën ö nöm se vatet o iu peß . Ka manih pe Sosoenën , ea se heß vaeö koe no eah manih pe Ieesuß Kristo . Ke Kristo , na se kë no a ëhnaneah pa ma tamoaan . Oman !
58013022	Ivëh , kën kea , eöß to hi vakis a neöm pa tënan , ko teß me nem o kokoman tö , suk a soe vëh nöß to kiun nös se vaeh o vaman peöm , eß hikta teß rë non .
58013023	Eöß to iu noß neöm se nat nem pan , e kea pea Timotiß to tavus këh en pa iuun nohnoh . E Timotiß se keh nö vëvëhöß en maß , kemöm poß nö em nös pa ep a neöm .
58013024	Eöm se heß a soe vavihvih pemöm manih po teß to susun ka ne neöm , me manih pa ma napan pe Sosoenën . A ma kën kea varih pa muhin va Italiß to vanö nös a soe vavihvih pee manih peöm .
58013025	Eöß to hinhin suk a noß neöm pan , o ururuan pe Sosoenën se teß vaßpeh me a non neöm kurus .
59001001	Eöß e Jëmis , a teß kikiu pe Sosoenën me e Apuh pea e Ieesuß Kristo . Eöß to kiun ka nös neöm a havun me pöök vuteß va pa napan va Israël to vaman nem e Kristo , to teß vakëkëh këh nem a muhin koman peöm . A potan avih rakah manem peöm .
59001002	Kën kea me a ma vameneoß , po poen ne eöm se taum a ma vu punöß , eöm se teß vaeö rakah nem .
59001003	Suk eöm to nat e nem , a ma punöß poë varih to pupunöß ne a ma vaman peöm , marën a vakikis a neöm pa sun vakis po vaman , köm teß nem pa taateß anoeh .
59001004	Ivëh , ke eöm se koe a taateß anoeh , keß kiu ko vataare a taateß vivihan pa ma tah ne eöm to nonok nem . Ivëh , ke eöm se tavus em o teß natsean to teß me nem a taateß totoopin .
59001005	Ivëhkëk , ta paeh peöm se keh kökööt non po nat vih , eöm se hin e Sosoenën keß heß a neöm . E Sosoenën to heßheß non a ma tah peo manih pa napan , pareß teß vaeö e non pa heß a napan kurus . Ivëh , keß se heß en peöm po nat vih .
59001006	Ivëhkëk , a tëëm ne eöm to hinhin nem e Sosoenën a tah , eöm se vaman rakah nem , ko kokoman peöm nat non teß vaponkiß non . A teß ponkiß kokoman to teß va non manih pa supa vöh tahiß , no a tuvuh to teßteß vah non .
59001007	A teß ponkiß kokoman pamëh to koman non a poa tah vakëkëh pa pah tëëm , pareß hikta onöt non a koman ta pah tah neß se nok . Eß se nat non koman non pan , eß se kon taneß ta pah tah manih pe Apuh .
59001008	
59001009	A napan va po vaman varih o arus , ee se teß vaeö ne . Suk e Sosoenën to kë a ëhnëëre .
59001010	Ivëhkëk , o teß varih o öt ö vörep , ee se teß vaeö ne , pa ö ne Sosoenën to vöknah a ma ëhnëëre . Suk ataeah , a ma teß poë varih to ununun a ma tah peo se mët vamanih pa ma töpkaß naon va muhin .
59001011	A potan se pa vaororan maß , pareß pa varak en pa ma naon . Ka ma töpkaß vußvuß ee , ka ö vëh to vamatan vavih non o töpkaß se hik en . Eß to vatoe e non pa ö no a nap öt ö vörep se mët a va , ee he teß avoeß e ne pa matop a ma kiu moniß pee .
59001012	O poen no a punöß to nö maß po teß , kee sun vakis ne , ee se teß vaeö e ne . Ee se keh vaoah voh a punöß pamëh , e Sosoenën se voen raoe po toßtoß tamoaan . E Sosoenën to soe vaman voh a tah vëh po teß varih to iu rakah ne poë .
59001013	A punöß se keh tavus manih po teß , ee se nat ne soe pan , “ E Sosoenën to pupunöß a no möm . ” Ahik . A taateß hat to hikta antoen non a punöß e Sosoenën , me e Sosoenën koman to hikta antoen non a punöß ta pah teß pa taateß hat .
59001014	Ivëhkëk , a punöß to tatavus non sih pa napan pa ö no o iu hat koman va pa ma komëëre to me ke raoe . Kee oon ee po iu hat koman pee .
59001015	Ko iu hat pamëh me en pee pa nok a hat , ka hat pu vaßpuh en , ko vatvus en maß pa mët .
59001016	Ma kea me kën vamen , eöm tomaß piuk hah këm po iu hat pamëh .
59001017	A ma taateß vih me a ma heß vihvih kurus to tataneß ne maß manuh pe Sosoenën . A ma heß vih varih to heß ne o maaka to tataneß ne maß pa Teß vëh to nok voh a ma tah kurus , a potan , me a sivö me o vesun . A ma paeh pee to vapapanih vah e ne sih , pa ö nee to nönö vah ne manih pa akis . Ivëhkëk , e Sosoenën to vatoe tamoaan e non , ko heßheß tamoaan e non pea pa ma heß vih peß .
59001018	O iu koman pe Sosoenën , keß heß koe ka ra o toßtoß voon manih pa soe man . Ivëh , ka se teß me no a tasun apuh oah manih pa ma moeh tah kurus neß to nok voh .
59001019	Eöm se nat nem a tah vaßih , a ma kea me kën vamen , eöm se pënton soe tamoaan rakah nem , ko vavaapun nem pa vaato . Paröm nat nem heheve vëvëhöß nem ,
59001020	suk a taateß heve to hikta onöt non a vaßaus a neöm , köm teß nem po toßtoß totoopin vëh ne Sosoenën to iu non .
59001021	Ivëh , ko toßtoß peöm se teß tavus këh non a ma taateß rëhrëh , me a ma vu taateß hat . Köm se teß nem pa taateß tö , ko öt nem o vavaasis pe Sosoenën vëh , neß to nep pa ma kupu peöm . Ko vavaasis pamëh to onöt non pa kon hah a neöm .
59001022	Eöm se vavatet nem a tah no vavaasis pe Sosoenën to sosoe non , eöm se keh tënan akuk nem , ko hikta vavatet nem o vavaasis pamëh , eöm to pikpiuk koman hah a nem .
59001023	A napan varih to pënton ee po vavaasis pe Sosoenën , pare hikta vavatet ne o vavaasis pamëh . Ee to teß va ne manih pa napan varih to ep a ma matëëre manih po siroak .
59001024	Ee to ep ne a ma matëëre , pare nö ke ko vanun vëvëhöß hah ee pa ö nee to matan va ne .
59001025	Ivëhkëk , a nap vaeö oah ivarih , a napan varih to sisi vavih ne o vavaasis totoopin pe Sosoenën to nonok non a napan , kee teß taihan e ne . Kee teß ne pa sisi vatëh o vavaasis pamëh . Ko hikta nat ne pa vanun a tah nee to tënan , ivëhpëhkëk , ee to vavatet e ne pa ö no vavaasis pe Sosoenën to soe va non . Ko teß varih to vavatet ne o vavaasis pamëh , ee se teß vaeö rakah e ne .
59001026	A napan va po vaman varih to koman ne pan , ee a nap “ rorotuß ” , ivëhkëk , ee to hikta matop vavih ne a meëre , ee to pikpiuk koman hah a ne . Ivëh , ka taateß “ rotuß ” pee , eß a tah akuk rakah .
59001027	O “ rotuß ” vëh ne Sosoenën e Tamaara to ep non poan to maaka , pareß hikta teß non ta tah hat , ivaßih , a taateß matop o koaß nök , me o köövo amop varih to iu ne o vaßaus , me a taateß teß taihan këh a ma taateß hat va po oeh vëh .
59002001	Ma kea me kën vamen , eöm o teß va po vaman manihß pe Apuh pea e Ieesuß Kristo to teß me non o ëhnan apuh . Ivëh , köm se nat nem ep va nem manih pan , a ma meh teß to apuh oah e ne po upöm teß .
59002002	Ta pah teß se keh nö maß ko vakum vaßpeh me a neöm to ohop non a ma ohop matan vavih , pareß vahoß non a rin gol . Ka tëëm avoeß pamëh no a teß arus se keh ho maß , to ohop non a ma ohop vamoaan , pare pö .
59002003	Ke eën se keh nok vavih a teß vëh to ohop non a ma ohop matan vavih , parën soe keah pan , “ Eën se ihoß manih pa ö ihihoß vih vëh . ” Parën soe ke a teß arus , “ Sun nom ah manem . ” Keß , eën se soe pan , “ Ihoß ah manih po oeh pa havin moneoß . ”
59002004	Eën nonok nom ataeah ? Eën to nonok va nom o teß manih , pee to apuh oah e ne po meoh upöm . Eën to teß me nom o kokoman hat , parën koman nom pan , a meh teß to vih oah e non po upöm .
59002005	Pënton nem ma kea me vamen vih peöß . E Sosoenën to vateß voh a nap arus manih pa ma muhin kurus , pan ee se öt oah ne o vaman . Me ee se ho manih pa Matop Vih pe Sosoenën vëh , neß to soe vaman ke voh o teß varih to iu rakah ne poë .
59002006	Ivëhkëk , eöm to hikta vataare nem a taateß ta manih pa nap arus . A nap öt ö vörep to pupunöß tamoaan ne sih , pan ee to susun ne po toßtoß peöm . Ee ivarih , to rëh a neöm po vahutët .
59002007	A nap öt ö vörep ivarih , to sosoe vavahat ne a ëhnan vih pe Ieesuß vëh , to vaneah ka no neöm .
59002008	O Vavaasis pe Sosoenën , e Sunön pea to teß non po Puk peß , to soe non pan , “ Eën se iu rakah nom a meh teß vamanih pa ö nën to iu koman hah va ka nom . ” Eën se keh vavatet nom o vavaasis vëh , eën to vavatet e nom pa taateß totoopin .
59002009	Ivëhkëk , eöm se keh nonok vavih oah varoe nem a ma meh teß , paröm heß tonun nem a ma meh , eöm to nonok nem a taateß hat . Eöm to teen e nem pa hat , suk eöm to kökök e nem po Vavaasis pe Sosoenën .
59002010	A teß se keh vavatet kurus rakah e non po Vavaasis pe Sosoenën , ivëhkëk , eß to kök a pah ö ro va po Vavaasis , eß to nok en pa hat , eß to kök kurus rakah en pa ma Vavaasis pe Sosoenën .
59002011	A paeh a Sosoenën avoeß to soe pan , “ Eöm se nat nem nonok nem a taateß teßteßvaasiß , ” pareß soe pet en pan , “ eöm se nat nem ip vamët a meh teß . ” Ivëh , ke eöm se keh hikta nok a taateß teßteßvaasiß , ivëhkëk , eöm to ip vamët a meh teß , eöm to teen em pa hat , suk eöm to kök kurus em pa ma Vavaasis pe Sosoenën .
59002012	Manih pa ma tah kurus nöm to sosoe nem , me a ma tah ne eöm to nonok nem , a , eöm se kokoman hah nem , e Sosoenën se kiiki en peöm po vavaasis totoopin peß vëh , to nonok a rora ka teß taihan këh no o kikis va pa taateß hat .
59002013	Ivëh , köm se vataare nem a taateß ururuan manih po upöm teß , tomaß e Sosoenën hikta vataare a taateß ururuan manih peöm po poen neß se kiiki a neöm . Ivëhkëk , a teß vëh to vataare non a taateß ururuan , eß to antoen e non pa sun po vahutët , ko hikta se naöp non po poen ne Sosoenën se kiiki a ma napan .
59002014	Kën kea me vamen , o teß se keh soe pan , ee to teß me ne o vaman , ivëhkëk , ee to hikta nonok ne a taateß vih , o vaman pee , eß a tah akuk rakah . O vu vaman kës pamëh to antoen e non pa kon hah raoe ?
59002015	A kea keß a vamen pa ëhnan e Kristo tomaß kökööt non ta tah o ohop , keß , ta taëën .
59002016	Ke eën se keh soe ke a teß pamëh pan , “ E Sosoenën to teß vaßpeh me a nom oah ! Eöß to iu noß pan , eën se teß vatö , parën nö , ko hop o ohop va pa tuvuh ko vëhvaß a sioniumah , parën nö ko ëën vörep , parën mahun . ” Ivëhkëk , eën to hikta heß eah a tah no a teß pamëh to iu non , a , o vaato pën eß a tah akuk rakah .
59002017	Keß vatoe e non po vaman pën varoe , o vaman vëh to hikta vavatvus non a taateß vih , eß o vaman to mët .
59002018	A pah teß to antoen kës e non pa soe pan , “ Ëen to teß me nom po vaman , keöß to teß me noß pa ma taateß vih varoe . ” Ivëh , köß iu noß pan , ëen se vataare a neoß o vaman pën pa ö nën to hikta nonok nom ta pah tah , keöß se vataare a oah o vaman peöß manih pa ma taateß vih nöß to nonok noß .
59002019	Eöm to vaman e nem pan , eß to teß non a paeh a Sosoenën ro ! Eß to vih rakah . Ivëhkëk , o oraß hat to vaman pet va ne nën , pare rikrik rakah e ne po naöp .
59002020	Eën a teß papön , eën se keh vaman varoe nom , ko vaman pën to hikta nonok non a taateß vih , eß o vaman pën eß a tah akuk rakah .
59002021	Suk , e sipuura , e Abraham to tavus voh a teß totoopin pa matan e Sosoenën , manih pa taateß vih neß to nok voh pa ö neß to vatok voh e sunaißeah Aësak to ës vamanih po heß pa tonun a pok .
59002022	Ivëh , ke eöm ep em po vaman pe Abraham , me a ma taateß vih neß to nonok voh non , to kiu vaßpeh voh ne sih . O vaman to puh voh manih pa ma taateß vih neß to nonok voh non .
59002023	A tah pamëh to vataare non a pusun in a soe to teß non po Puk pe Sosoenën to soe non pan , “ E Abraham to vaman voh non e Sosoenën , ke Sosoenën öt voh o vaman pe Abraham , Ke Abraham , ne Sosoenën to pokaß poan eß e vakamöß peß .
59002024	Ivëh , ke eöm ep em , o teß to tatavus totoopin ne pa matan e Sosoenën manih pa ma taateß vih nee to nonok ne , eß to hikta teß non pan , o vaman varoe .
59002025	O meoh vapipinoß vih ivëh , pe köövo rëhrëh e Rehap . Eß to tavus voh e köövo totoopin pa matan e Sosoenën manih pa tah neß to nok . Po poen neß to kamöß , ko vaho voh a nap epep kaveo manih pa iuun peß , pareß vaßaus raoe , kee rusin ke pa meh hanan .
59002026	Keß vatoe e non manih pa sionin a teß to hikta teß me non ta tuvuh , eß to mët . Ivëh , ko vaman koraß to hikta vataare non a taateß vih me a kiu vih , eß me to mët .
59003001	Kën kea me vamen , eß hikta teß non pan , a peo peöm se tavus o tövavaasis . Suk ea to nat e no pemöm varih a napan to vavaasis nem a napan , no e Sosoenën se kiiki oah rakah a möm .
59003002	Ea kurus to nonok vapiun e no pa ma pah tëëm . A napan se keh hikta sosoe ne ta ma tah hat , ee se teß e ne o teß totoopin , ko antoen me e ne pa matop vavih o iu va po sionin .
59003003	A tëëm ne ea to vahoß a ta aën manih pa rivon a hös , marën a ö neß se pënton a ra . Ea to antoen e no pa matop a rivoneah , ko vatotoopin nö e no pa sionineah .
59003004	Eß to vatoe e non po paröß vëh o apuh , no a tuvuh apuh to totoon vah non poan . Ivëhkëk , a tah vëh to vatotoopin nö non o paröß apuh pamëh , to paraß soneß . Ko vavanö koe non poan pa ö ne tövavanö to iu non .
59003005	Eß to vatoe me e non pa mean a teß . Eß a ö soneß va po sionin , ivëhkëk , eß to këëkë koman hah a non ko vaeö non , suk a ma tah apaßpuh neß to nok . O siß tëkrea soneß to antoen e non pa taneo a suraß apuh manih koman a muhin .
59003006	Ka mean a teß to teß va e non manih pa suraß . Eß to puh non pa ma vu taateß hat . Eß to vavapean non o sionin avoes pa ma vu hat . Eß to nonok non a ma vu taateß hat manih po toßtoß pea vamanih pa suraß ororan , ka suraß pamëh to taneß no maß po suraß ësës tamoaan .
59003007	A napan to antoen e ne pa varauß a ma vu vönaß poa , vamanih po növan , me ra ma vu kuruß , me ro iian . Ka ma tah poë varih teß e ne paan a matop pee .
59003008	Ivëhkëk , ahikta pah teß to antoen non a matop a mean a teß . Eß to poa , ko paraß hat , pareß teß va non manih pa ëtoß hat ipip teß .
59003009	A meara , eß marën a kë a ëhnan e Apuh e Tamaara . Ivëhkëk , ea to teß e no sih pa vapöpöötan a napan varih ne Sosoenën to nok raoe , kee vatoe amot me ne peß koman .
59003010	A ma taateß kë a ëhnan e Sunön , me a taateß vapöpöötan o teß to tataneß ne maß pa paeh a rivon ! Kën kea me a kën vamen a vu taateß vëh to hikta teß non pan , eß a taateß vih .
59003011	A ruen vih kës me a ruen hat to pët koko e ne sih pa paeh a rën ?
59003012	Kën kea me vamen , o naon vëh o fik antoen kës e non pa voaß o voaß öliv , keß , o ka voaën antoen kës e non pa voaß o voaß fik ? Ahik ! Me a koveß ruen to puh non pa sö , to hikta antoen non a vatvus a ruen kakaak .
59003013	Eß to teß pöß non ta ma teß topnineöm to teß me ne o kokoman natsean me o kokoman maaka ? Eß se keh teß non tah ma teß to teß va ne nën , a , ee se vataare in a taateß teß vatotoopin , pa ö nee to teß va ne . Me ee se nonok ne a ma tah vih pa taateß tö vëh to taneß maß po nat vih .
59003014	Ivëhkëk , eöm se keh teß nem o teß amamun , ko teß me nem a taateß puhioß kikis manih pa ma kupu peöm . Paröm nat nem teß me nem a taateß kë koman hah ëm , suk o nat natsean peöm , suk ataeah , a taateß pamëh se tavus va en manih po piuk . Eß se koaan en pa soe man .
59003015	O vu nat “ natsean ” pamëh to hikta taneß maß pe Sosoenën , me a Tuvuh Vasioß . Ahik . Eß to taneß maß po oeh vëh , me manih pe susun po oraß hat .
59003016	Manih pa ö poanheh no a taateß puhioß , me a taateß amamun to teß ne , a , a taateß nun to teß non nën , me a ma vu taateß hat .
59003017	Ivëhkëk , a napan to kon a ma vu nat natsean to taneß no maß pe Sosoenën , vamomoaan ee to nonok ne sih a ma taateß vivihan , me a taateß moomo , me o kokoman tö , me ee to heß vaeö ne a napan . A ma teß to teß me ne o kokoman natsean to vamatop tamoaan e ne pa vaßaus o teß varih , to tataum ne a ma punis , me ee to nonok vavih ne o upöm teß . Ee to nonok ne a taateß vih to vatoe kurus non manih pa napan . Pare hikta nat ne pa piuk .
59003018	Ea se keh punöß rakah no pa teß vakamöß me no o upöm teß , ea to nep a taateß moomo manih po toßtoß pea , keß teß va non manih po voaß tah na to nep .
59004001	Eöm nat kës e nem pa ö no a ma punis me a ma vaato vasukaß to tataneß ne maß ? Ee to tataneß ne maß po iu amamun varih to vavapus me ne a ma komëneöm .
59004002	Eöm to iu e nem pa ma tah , ivëhkëk , eöm to hikta öt nem . Ivëh , ke eöm vamatop e nem pa ip vamët a meh teß , me eöm to teß nem pa taateß puhioß o upöm teß . Ivëhkëk , eöm to hikta onöt nem a kon a ma tah nöm to iu nem . Ivëh , köm teß nem pa taateß vaato vasukaß me a vapus . Eöm to hikta kon a ma tah nöm to iu nem . Suk eöm to hikta hinhin nem e Sosoenën .
59004003	Ka tëëm nöm to hinhin nem , eöm to hikta kokon nem a ma tah poë varih . Suk eöm to iu heß vaeö koman hah a nem , paröm viivi pinpiun e nem pee . Eß a pusun in a ö no a ma hin peöm to hikta tatapiun suk ne .
59004004	Ivëh , ke eöm këh voh em pe Sosoenën . Eöm se nat e nem pan , a teß to iu non a ma tah va po oeh vëh , eß to vatoe me e non pa teß to vakihat me non e Sosoenën . Eteh to iu vakamöß me non a ma taateß va po oeh vëh , eß se tavus en e tövakihat pe Sosoenën .
59004005	Eöm to koman vaponkiß e nem pa soe vëh , to teß non po Puk pe Sosoenën to soe va non manih pan , “ A Tuvuh Vasioß vëh ne Sosoenën to vahoß voh manih pea , to iu rakah a rora se teß varoe no manih peß . ”
59004006	Ivëhkëk , e Sosoenën to heßheß oah a rora o ururuan peß , vamanih pa ö no o Puk pe Sosoenën to soe va non , “ E Sosoenën to heßheß tonun non sih a nap möhmöh , ivëhkëk , eß to heßheß non o ururuan peß manih po teß tö .
59004007	Ivëh , köm se heß avoes këm manih pe Sosoenën . Paröm heß tonun e susun po oraß hat , keß se rusin këh a neöm .
59004008	Eöm se nö vatët maß manih pe Sosoenën , ke Sosoenën se nö vatët maß manih peöm . Eöm a nap nonok hat , eöm se veo tavus a ma taateß hat këh o toßtoß peöm . Eöm to pupunöß nem pa vatet e Sosoenën vaßpeh me a taateß hat va po oeh vëh . A taateß pamëh to hikta teß vih non . Ivëh , ke eöm se vavoon a ma kokoman peöm .
59004009	Eöm se teß vatamak nem , suk a ma taateß peöm , paröm okook vörep nem ! Eöm a napan to onon nem , eöm se panih paröm okook nem . Ke eöm a napan to vavaeö nem , eöm se tatamak nem .
59004010	Eöm se vöknah hah ëm pa matan e Apuh , keß se kë a neöm .
59004011	Kën kea me vameneoß , eöm se nat nem vövöhioß nem ta ma vöhioß hat piuk suk o upöm teß . Eöm se keh teß nem pa vöhioß vatonun suk o upöm teß va po vaman peöm , keß , pa kiiki raoe , me eöm to kiiki ko sosoe vöknah e nem po Vavaasis Pe Sosoenën , nee to vavatet ne . Ka tëëm nöm to kiiki nem o Vavaasis pamëh , eöm to tavus va em manih pa nap kiiki . Ivëh , ke eöm hikta teß hah va nem manih po teß to vavatet ne o Vavaasis pe Sosoenën .
59004012	E Sosoenën varoe kuru to nok voh o Vavaasis peß , pareß tavus en a Tökiiki . Eß varoe kuru to antoen e non pa kon hah a ra , me a miröß a ra . Ivëh , keß hikta vih non peöm se kiiki nem o upöm teß .
59004013	A ma paeh peöm to sosoe nem sih pan , “ Kuru , keß , sinup nemöm se nö em pa ta pah vöön apuh . Emöm se teß nem maß nën po pöh kirismas , marën a nok a kiu moniß , ko kon a ma moniß peo . ”
59004014	Ivëhkëk , eöm to hikta nat nem pa tah se tavus sinup ! O toßtoß peöm to teß va non manih pa soaßpi vëh se tavus . Ka ep in eah pa siß tëëm kökööt akuk , keß hik vëvëhöß hah en .
59004015	Ivëh , keß vih non peöm se soe vamanih pan , “ E Apuh se keh iu non , ea se teß toßtoß no , ko nonok no a tah vëh , keß , a tah vaßuh . ”
59004016	Ivëhkëk kuru , eöm to teß nem o teß möhmöh , ko këëkë koman hah a nem pa soe tavus a ma kiu apaßpuh nöm to iu nok nem . O vu taateß va pa kë hah ëm , eß to paraß hat .
59004017	Ivëh , ka teß se keh nat e non pa tah totoopin neß se nok , ivëhkëk , eß to hikta nok , a , a teß pamëh to nok en pa taateß hat .
59005001	Pënton öm , eöm a nap öt ö vörep ! Eöm se ook , paröm tamak suntan , suk a ma punis se nö maß manih peöm .
59005002	A ma moeh tah peo vörep peöm se koaß vahik ee , ko kökörös ëën vahik ee pa ma ohop peöm .
59005003	A ma moeh gol , me silvaß peöm se ratoß ee . Ko ratoß pamëh se vataare en peöm to nok voh em pa hat . Eß se ëën va in a ma sionineöm manih po suraß . Eöm to ununun voh em pa ma moeh takoek vihvih peöm , keß öök non kuru ko vatët non po Poen hah pe Sunön .
59005004	Pënton vavih öm ! O voen ne eöm to hikta heß voh a nap kiu varih to rëp karas manih po tökiu peöm , ee to okook ke ne pe Sosoenën pan , eß se piun a ma taateß hat peöm . Ke Sunön A Kikis Vi to pënton en pa ook pa nap kiu .
59005005	A ma poen kurus nöm to teß nem manih po oeh , eöm to öt vörep voh nem a ma moeh tah vihvih , paröm vaeö ko iu voh nem a ma tah kurus poë varih . Eöm to teß voh nem pa ëën vörep , ka ma komëneöm ponot vamanih pa vönaß , nee to vamatop e ne pa ip vamët .
59005006	Eöm to vahoß voh em pa nap totoopin po vahutët , ko vateen em pee pa hat , paröm ip vamët raoe to hikta teß me ne ta hat . Kee hikta onöt ne a vapus me a neöm .
59005007	Kën kea me kën vamen , eöm se teß me nem a taateß anoeh , keß öök po Poen ne Sunön se hah maß . Eöm to nat e nem , a teß to teß non a rak to anoeh non sih a ma taëën vih , peß se pu taneß po oeh . Eß to teß vaes rakah non sih ko anoeh non a uhön me a potan se vapu a taëën , keß voaß a ma voaß vih .
59005008	Ke eöm me se teß vaes nem , ko anoeh nem . Ko teß a ma punis to tavus manih peöm . Suk o Poen hah pe Sunön to öök vatët en .
59005009	Kën kea me a kën vamen , eöm se koe a varek suk a ma meh upöm peöm , me a vöhioß tonun raoe . E Sosoenën tomeß tavus vamanih pa Teß kiiki vahutët , pareß kiiki a neöm , ko vateen a neöm pa hat . Ka Teß kiiki vahutët pamëh to vamatop e non pa nö maß !
59005010	Kën kea me vamen , eöm se vavatet nem o vavaasis po teß vanënën soe varih , to vavaasis suk voh ne e Apuh . Ee to kon kamis voh pa ma tah , ivëhkëk , ee to teß vaes voh e ne , pare anoeh ne .
59005011	Ea to sosoe no pan , ee to teß vaeö e ne , suk ee to hikta koe rom voh . Eöm to pënton voh em pe Job to teß me voh non a taateß anoeh . Paröm nat e nem , po vasuksuk ne Apuh to nok voh a taateß vih manih peß . Ea to nat e no , e Sunön to puh rakah non po ururuan , me a taateß kamöß .
59005012	Kën kea me a kën vamen , a tah apuh oah ivëh , eöm se nat nem nonok nem a soe kikis , vamanih pa ö neöm to iu soe nem oman . Koe a pokaß o ëhnan va pa vöön va kin , keß , o ëhnan vëh o oeh , keß , a meh tah pa vakikis a soe nöm to soe . Ka tëëm nöm to iu soe nem “ oman ” , eöm se soe varoe kuru , “ oman ” , pö neß se keh teß non “ oman ” . Keß , “ ahik ” , pö neß se keh teß non “ ahik ” . Ivëh , ke eöm hikta se teen nem ta hat , po poen ne Sosoenën se kiiki a neöm .
59005013	Eteh to teß me non a ma punis , eß se hinhin non . Keteh to haraß vaeö non , eß se vaëhëh , ko kë a ëhnan e Sunön .
59005014	Keteh to haraß non a moeh , eß se vaoe a nap susunön va po rotuß . Kee se hin suk poë , pare hë o vanom manih pa teß pamëh pa ëhnan e Apuh .
59005015	Ko hin vëh nee to hin me o vaman se vavih a teß vëh to haraß non a moeh . E Apuh se vatoß en pa teß pamëh . Keß se keh teß me non ta hat , e Sosoenën se ihan anoe en pa hat peß .
59005016	Eöm se vatvus vapiun a ma hat peöm , paröm teß me nem a taateß hin vapiun , marën e Sosoenën se vatoß a neöm . A teß va po vaman se keh hin , a ma tah apaßpuh rakah se tanok .
59005017	E Elaëjaß voh a teß to teß va e non manih pea . Eß to hinhin suk voh non a uhön se nat non nus , ka uhön hikta nus voh manih po oeh po kukön kirismas me a tönim sivö me a paeh .
59005018	Ke Elaëjaß hin hah , ka uhön nus maß , ko vömru o oeh , keß vapu vavih hah en pa ma moeh tah .
59005019	Kën kea me a kën vameneoß , ta paeh va peöm se keh nö varo këh a soe man , ka meh kea vaßaus a teß pamëh , keß hah maß ,
59005020	eöm se nat vakis nem a tah vaßih . Eteh to me hah maß a teß nonok hat këh a taateß hat , eß to kon hah en pa apen a teß nonok hat pamëh , keß këh en maß pa mët . Ivëh , ke Sosoenën se ihan anoe en pa ma hat peo rakah .
60001001	Eöß e Pitaß , e aposol pe Ieesuß Kristo . To kiun ka nös neöm a napan ne Sosoenën to vateß voh a neöm , pan eöm se tavus a napan peß , ko teß va nem manih pa nap aun to teß nem pa ma muhin va Pontus , me Galesiaß , me Kapadosiaß , me pa muhin va Esiaß , me Bitiniaß .
60001002	E Sosoenën e Tamaara to kokoman keon moaan voh en , pa ö neß se kon hah a neöm , ko vateß a neöm a napan vivihan peß , eß a kiu pa Tuvuh peß . E Sosoenën to iu a no neöm se vavatet nem e Ieesuß Kristo , köm se tavus vavoon manih po eraß peß . Eöß to hinhin noß pan , e Sosoenën se nok vavih , ko ururuan a neöm , me a taateß moomo peß se puh rakah non manih peöm .
60001003	Ea se kë no a ëhnan e Sosoenën , eß e Taman e Sunön pea e Ieesuß Kristo . Manih po ururuan apuh pe Sosoenën , eß to heß hah a ra o toßtoß voon pa ö na to teß toßtoß no ko anoeh no , suk e Sosoenën to vatoß taneß hah e Ieesuß Kristo po vapeepe .
60001004	Kuru ea to anoeh no a tapui ne Sosoenën to se heß manih pa ma koaß peß . A ma heß varih , to hikta se koa ne , me hikta se hat ne , ka ö epep vavih va pee hikta se hik ne , ee to teß ne manuh a vöön va kin to anoeh no maß ra .
60001005	Manih po kikis pe Sosoenën , eß to matop e non peöm , suk eöm to vaman , ka matop peß se vatët en po poen neß se kon hah a neöm këh a hat pa ö neß se kiiki a napan .
60001006	Ivëh , ke eöm se teß vaeö rakah nem , ivëhpëhkëk , pa siß tëëm kökööt eöm se tamak pa ö nöm se taum a ma vu punis .
60001007	A ma vu punis poë varih se tavus , marën a punöß o vaman peöm , pan eß to teß vivihan e non . O vaman vivihan pamëh to teß vih oah e non pa gol . Ee se kon a gol , pare ës pa kon ke o kusan . Ivëh , ka ma vu punis to vaeh non o vaman peöm keß tavus vavoon , pareß vivihan oah e non pa gol pamëh se hat en . Ivëh , kee se kë a ëhnëëneöm , köm kon o ëhnan apuh , paröm öt a tasun apuh , po poen ne Ieesuß Kristo se hah maß .
60001008	Eöm to hikta ep voh nem e Kristo , ivëhkëk , eöm to iu avoeß e nem peß , eöm to hikta onöt nem a ep eah kuru , ivëhkëk , eöm to vaman e nem peß . Ivëh , ke eöm to puh rakah nem po vaeö nee to hikta onöt ne a vamaaka , o vaeö pamëh to puh non po vatëk vih .
60001009	O voen peöm ivëh , eöm to vaman nem e Sosoenën , keß se kon hah a ma apeneöm këh a taateß hat .
60001010	O teß vanënën soe to vavaiu vakis voh e ne pa soe , pare pupunöß voh e ne pa nat pa ö ne Sosoenën se kon hah va in a napan . Pare vanënën suk voh ne po ururuan vëh se nö maß peöm .
60001011	A Tuvuh pe Kristo to teß me voh e non pee , ko sosoe ke non pee pa ö ne Kristo se kon kamis vah ava , me ee se heß ne poë o ëhnan apuh . Ivëh , ko teß vanënën soe to iu voh e ne pa nat e Kristo rakah ivëh eteh , me o poen poanheh no a ma tah poë varih se tavus .
60001012	E Sosoenën to vataare voh raoe pan , a kiu nee to nonok ne to teß non pa vaßaus a neöm , eß to hikta vaßaus non raoe , pa ö nee to vavatvus ne a ma soe man varih neöm to tënan voh em . Ko teß heßheß soe varih to vavatvus voh ka no neöm a Soe Vih , ee to vavatvus ne po kikis pa Tuvuh Vasioß , ne Sosoenën vöh pa vöön va kin to vanö maß . A ma tah no ankeroß to iu maaka voh e ne .
60001013	Ivëh , köm se vamatop nem a ma kokoman peöm pa nok a kiu , paröm matop nem o iu va po sionin . Eöm se teß varoe rakah nem pa taateß anoeh in o heß va po ururuan , ne eöm se kon po poen ne Ieesuß Kristo se hah maß .
60001014	Kuru eöm a ma koaß tëtënan soe pe Sosoenën , eöm se nat nem teß hah va nem pa ö nöm to teß moaan vavoh nem . Eöm he hikta inan voh nem , ivëh , köm nonok voh nem a ma taateß hat nöm to iu nem .
60001015	Ivëhkëk , eöm se teß vivihan nem pa ma moeh tah kurus nöm to nonok nem . Suk ataeah , e Sosoenën vëh to vaoe voh a neöm , pan eöm se vaman eah , eß a vivihan .
60001016	Suk eß to kiun non po Puk pe Sosoenën to soe non pan , “ Eöm se teß vivihan rakah nem , suk ataeah , eöß a vivihan . ”
60001017	Eöm to hinhin nem e Sosoenën , ko popokaß nem eah e Tamön , eß to kiiki vatoe rakah non sih a ma taateß pa teß . Ivëh , ka tëëm nöm to teß nem manih po oeh vamanih pa nap aun , eöm se ta rakah nem e Sosoenën .
60001018	Eöm to nat e nem , moaan voh nöm to teß voh nem pa taateß hat , a taateß pamëh nöm to kon taneß voh pa kën sipuineöm varih , to teß momoaan voh ka no neöm . Ivëhkëk , e Sosoenën to kon hah këh voh en peöm po toßtoß hat pamëh . Eß to voen hah voh a neöm pa tah to hikta onöt non a hat , vamanih pa gol , keß , a silvaß .
60001019	Ivëhkëk , eß to voen a neöm po eraß vivihan pe Kristo . E Kristo to teß va non manih pa soneß sipsip vivihan to hikta teß me non ta mët manih pa sionineah .
60001020	E Sosoenën to vateß voh en pe Kristo , eß he meß avoeß voh e non pa nok o oeh . Pa taneo in o poen no o oeh to vatët e non pa hik , e Sosoenën to vanö voh maß poan . Eß to vateeraß eah manih pea a napan , pa vaßaus a ra .
60001021	Manih pe Kristo , eöm to vaman nem e Sosoenën vëh , to vasun taneß hah voh e Kristo pa nap mët , pareß heß poan o ëhnan apuh . Ivëh , ko vaman peöm , me a taateß anoeh peöm se teß tamoaan non manih pe Sosoenën .
60001022	Kuru no a ma kupu peöm to vivihan pa ö nöm to vavatet nem a soe man . Eöm to teß rakah me nem o iu vamaman manih pa ma kea , me vamen pa ëhnan e Kristo . Ivëh , ke eöm se teß me nem a taateß iu to taneß rakah no maß pa ma kupu peöm .
60001023	Eöm to koaß vavoon hah em , o toßtoß voon pamëh to hikta taneß maß pa tah mët , ivëhkëk , eß to taneß maß pa tah hikta se mët non . Eöm to koaß vavoon koe hah voh manih pa soe pe Sosoenën , to teß me non o toßtoß tamoaan .
60001024	O Puk pe Sosoenën to soe va non nën , “ A napan kurus to teß va ne manih pa karas , ka ma kikis pee to teß va ne manih pa ma töpkaß va muhin . A karas se rak en , ka ma töpkaß vußvuß ee ,
60001025	ivëhkëk , a soe pe Sunön to se teß tamoaan e non . ” Ka soe pamëh , nemöm to vatvus voh ka neöm .
60002001	Ivëh , ke eöm to tavus voh em o teß voon , köm se koe a ma taateß vaiu a hanan va pa miröß a meh teß , ke eöm se koe a ma taateß piuk , me a taateß mokoß rivon , me a taateß puhioß , me a vahutët a ma vahutët hat .
60002002	Eöm to nat e nem pe koaß soneß to iu rakah non a hun sisiß . Eöm me se iu rakah nem , a kon o vavaasis vivihan tö . Manih po vavaasis pamëh , eöm se pu po toßtoß voon ne Sosoenën to heß a neöm , köm se teß vavih me nem e Sosoenën ,
60002003	suk eöm to puta voh em , ko ep em pa ma vih pe Apuh , neß to nok voh manih peöm .
60002004	Eöm se nö maß manih pe Apuh Ieesuß , eß a “ vös ” vëh to teß me non o toßtoß . A napan va po oeh vëh to kokoe voh ne a vös pamëh , ivëhkëk , eß voh a vös ne Sosoenën to vateß , eß voh a vih oah rakah .
60002005	Eöm me to teß va nem manih po vös toßtoß , ivëh , ke eöm se tavus vamanih pa iuun pe Sosoenën no a Tuvuh Vasioß to eok . Ko teß va e nem manih po teß ësës heß vivihan to ësës ne a ma heß manuh pe Sosoenën . Ka manih pa ëhnan e Ieesuß Kristo , eöm se heß a ma heß peöm varih to vavaeö ne e Sosoenën .
60002006	O Puk pe Sosoenën to soe non pan , “ Eöß se vateß eoß pa vös po oeh manih Jerusalëm . A ma tah kurus se eok ne pa vös apuh pamëh , Ko teß varih to vaman ne poë , ee to hikta se haraß vahat ne eah . ”
60002007	A vös pamëh to vih oah e non peöm a napan varih to vaman nem e Kristo , ko vavatet nem eah . Ivëhkëk , o Puk pe Sosoenën to sosoe suk non a napan varih to hikta vaman ne poë , ko heß tonun ne e Kristo . Eß to soe vamanih pan , “ A vös pamëh no a nap ekeok to koe voh , pare vi tavus in poë , eß to tavus en a vös vamomoaan to toon vaeh non a iuun . ”
60002008	O Puk pe Sosoenën me to soe va e non manih pan , “ A vös pamëh se vavahan non pa napan , ka vös pamëh se vavakuß e non pee . ” Ee se kußkuß e ne , suk ee to hikta pënton a soe pe Sosoenën pare vatet . Ivëh , ne Sosoenën to vakuß suk raoe .
60002009	Ivëhkëk , eöm ne Sosoenën to vateß voh en peöm a ma napan rakah peß . Ke eöm teß va nem manih po teß ësës heß pe sunön , me eöm a napan vivihan peß , ko teß nem a ma napan rakah pe Sosoenën . Eß to vateß voh a neöm , marën a soe vatvus a ma tah vih ne Sosoenën to nok voh manih po toßtoß peöm . Eß to vaoe tavus këh voh a neöm a taateß popoen , köm tavus maß po maaka peß , a vih rakah .
60002010	Moaan voh eöm a napan akuk , ivëhkëk kuru , eöm a ma napan pe Sosoenën . Moaan voh eöm to hikta kon voh o ururuan pe Sosoenën , ivëhkëk kuru , eöm to kon em po ururuan peß .
60002011	Ma vakamöß peöß , eöm to teß nem manih po oeh vëh vamanih pa napan va pa meh muhin , to aun maß ko teß nem pa muhin vëh . Ivëh , köß hin vakis a neöm se varakah a ma iu hat varih , no a sionineöm to iu nok non , eß to vavapus me e non pa apeneöm .
60002012	A napan varih to hikta vaman ne e Ieesuß to teß vaßpeh e ne peöm , tomeß soe pan , eöm to nonok nem a hat . Ivëh , ke eöm se teß vavih nem pa matëëre , kee se ep a ma tah vih ne eöm to nonok nem , pare vasunön e Sosoenën po poen neß se hah amot maß pa vaßaus a neöm .
60002013	Eöm se kokoman nem a soe pe Apuh , ko teß nem paan o teß varih to vovoh ne pa ma kaman to teß ne manih po oeh vëh . Me a ma teß sunön to teß me ne o kikis , me a tasun ,
60002014	eöm se vavatet nem a soe pa teß susun vëh , nee to vanö maß pa vakmis o teß varih to nonok vahat ne , ko kë nem a ëhnëëro teß varih to nonok vavih ne .
60002015	E Sosoenën to iu non pan , eöm se nonok varoe nem a ma taateß vih . Ivëh , köm se antoen nem a sunpip a rivoeero teß papön varih to hikta nat nee , to vavateen a ne neöm pa ma soe piuk .
60002016	Eöm se teß taihan rakah nem , ivëhkëk , eöm se nat nem koman nem pan , “ Kuru ea to taihan , ko pah teß taihan e no pa nok a ma taateß hat . ” Ahik . Eöm se teß va nem manih pa ma teß kikiu pe Sosoenën .
60002017	Eöm se vataare nem a taateß ta manih pa napan kurus , ko iu nem a ma kea me a ma vameneöm varih komön o kum pe Sosoenën . Paröm ta nem e Sosoenën , ko kë nem a teß sunön .
60002018	Eöm a ma teß kikiu akuk , eöm se teß nem paan a ma torara peöm , ko ta nem raoe . Eß to hikta teß non pan , o teß varih to matop vavih varoe a no neöm , ivëhkëk , o teß me varih to nonok vahat a no neöm .
60002019	A teß to antoen e non pa kon kamis , suk a kiu vih neß to nonok non . Ivëhkëk , eß se keh koman non e Sosoenën , ko teß a punis , a , e Sosoenën to vaeö me non a tah pamëh .
60002020	Ee se keh rëp a neöm , suk eöm to nonok nem a taateß hat , ahikta tah ne Sosoenën se kë suk non a ëhnëëneöm , eöm se teß vatö e nem . Ivëhkëk , eöm se keh kon kamis suk a kiu vih nöm to nonok nem , eöm se teß vatö e nem , a , e Sosoenën to vaeö me non a tah pamëh .
60002021	E Sosoenën to vaoe voh en peöm pa nok a taateß pamëh , suk e Kristo to kon kamis marën a vaßaus a neöm . Eß to vataare voh en peöm pa taateß kon kamis , ke eöm se vatet , vamanih pa ö neß to nok vavoh .
60002022	O Puk pe Sosoenën to sosoe suk voh non a taateß kon kamis peß , ko soe pan , “ Eß to hikta nok voh tah hat , me eß to hikta nat non pa piuk . ”
60002023	A napan to soe vavahat voh e Kristo , ivëhkëk , eß to hikta piun voh raoe . Eß to teß voh o kamis , ivëhkëk , eß to hikta iu miröß non raoe . Eß to vanoe ke voh e Sosoenën , pan eß se matop non poan , a teß va pa kiiki vatotoopin a ma tah kurus .
60002024	E Kristo to teen voh a ma hat pea ko han voh pa kuruse . Eß to nok va nën pan , ea se teß va no manih pa nap mët , ivëh , ka hikta se teß hah no paan o kikis va pa taateß hat , para taneo pa vatet varoe a taateß totoopin . Ee to ip vapißpiß rakah voh poë , ka manih po kamis vëh neß to teß voh , ea to teß toßtoß no kuru .
60002025	Eöm to teß vavoh e nem manih po sipsip to tapeat vakëkëh . Ivëhkëk , kuru eöm to hah em maß pa Teß Mamatop Sipsip vëh to matop vavih non a apeneöm .
60003001	Eß to vatoe e non peöm o köövo vaen , eöm se teß rakah nem paan a ma voe peöm . Keß se keh teß non ta ma pah voe to hikta vavatet ne o vavaasis pe Sosoenën , ee se ep suk ne pa taateß vih peöm a ma köövo , pare vaman ee , eöm he hikta soe tah soe . Ee to antoen e ne pa ep suk pa ö ne eöm a ma köövo to teß va nem , ko panih ee pa taateß pee .
60003002	Suk a ma voe peöm se ep o toßtoß vivihan peöm o köövo , me a ö nöm to teß va nem ko ta nem e Sosoenën .
60003003	Eöm o köövo se koe a vatëk varoe o sionin vëh mahën , pa taateß vatëk vavih a ovineöm , me a mök a ma mök nee to nok pa gol . Me a ohop a ma ohop ep vavih varih nöm to ohop nem to vaep vamanin a no neöm .
60003004	Ahik , eß to vih oah non po vatëk se taneß no maß pa komëneöm , a ma vu vatëk varih to hikta onöt ne a hat , ee ivarih , a taateß haraß vatö , me a taateß kamöß . A ma vu taateß poë varih to vih oah rakah ne po epep pe Sosoenën .
60003005	Eß to vatoe e non po köövo vivihan vamoaan voh to vavatet voh ne e Sosoenën , ko teß ne paan a ma voe pee . Ka tah pamëh , eß o vatëk voh pee .
60003006	E Saraß to pënton voh non a soe pe voe peß Abraham , ko pokaß non poan , “ E apuh peöß ” . Ke eöm o köövo , eöm ro pus koaß rakah pe Saraß , pa ö nöm to nonok tamoaan nem a ma taateß totoopin , ko hikta nanaöp nem pataeah no e voe tomeß nok manih peöm .
60003007	Keß vatoe me e non peöm o voe , eöm se teß vavih vaßpeh me nem a ma köövo peöm , ko teß vatët tamoaan nem pa vaßaus a ma köövo peöm . Suk a sioniiro köövo to hikta teß eh vi ne , ivëh , ke eöm se ta nem raoe . Suk e Sosoenën to heßheß e non pee po pöh tapui neß to heßheß non neöm , o heß va po toßtoß vamaman . Eöm se vavatet nem a taateß pamëh , ka hikta tah se sunpip non a ma hin peöm .
60003008	Eöß se vahik va in a soe peöß manih pan , eöm kurus se vapöh kokoman nem , ko uruan vaßpeh me nem a ma meh teß peöm , ko iu rakah nem raoe vamanih pee a ma tamëneöm me sinëneöm , ka taateß ururuan me a taateß vaßaus teß non topnineöm , köm se nonok nem a taateß tö topnineöm .
60003009	A teß se keh nok vahat a oah , eën se koe a piun a hat pa hat . A teß se keh soe vavahat a oah , eën se koe a piun a ma soe vavahat peß . Ivëhpëhkëk , eën se piun varuß eah pa taateß vih . Suk e Sosoenën to vaoe me voh a oah pa nok va nën , keß me se nok a taateß vih manih pën .
60003010	O Puk pe Sosoenën to soe non pan , “ A teß se nok a ma tah varih pa kon o vaeö , me eß se teß vaeö e non pa ma poen peo . Eß se nat non sosoe non ta ma tah hat , me eß se koe a piuk .
60003011	Eß se nat non nonok non a ma taateß hat , ko nonok varoe non a ma taateß vih . Eß se vaiu non a taateß moomo , pareß kiu suk non poan .
60003012	E Apuh to ut non sih a napan , no a taateß pee to teß totoopin ne , pareß tëtënan non a ma hin pee . Ivëhkëk , e Apuh to heß tonun non sih a napan varih , to nonok ne a ma taateß hat . ”
60003013	Eöm se keh punöß vëhvaß nem pa vatet a taateß vih , a teß hikta se vakmis a no neöm .
60003014	Ivëhkëk , eöm se keh nonok e nem pa taateß totoopin , paröm kon kamis suk a tah pamëh , eöm se vaeö rakah ! Suk a soe manih po Puk pe Sosoenën to soe va non manih pan , “ Eöm se koe a naöp a ma tah nee to nanaöp i ne , eöm se koe a karë , me a naöp a ma tah poë varih . ”
60003015	Ivëhkëk , eöm se ta nem e Kristo vamanih pe Apuh a vivihan , manih pa ma kupu peöm . Eöm se teß vamatop tamoaan nem pa piun a ma soe po teß kurus varih to hi a neöm pa vamaaka a pusun in a tah vih vëh , nöm to teß me nem pa taateß anoeh peöm .
60003016	Ivëhkëk , eöm se piun raoe pa taateß vaato vatö , me kokoman tö vaßpeh me a taateß ta . O kokoman peöm se teß vatotoopin tamoaan non , ivëh , ko teß varih to sosoe vavahat a no neöm , suk a ma tah vihvih nöm to nonok nem vamanih pa teß to vavatet non e Kristo , o teß poë varih se kon poet suk a ma soe pee .
60003017	Eß to vih e non pa teß se kon kamis suk a ma kiu vih neß to nonok non , pa ö ne Sosoenën se iu non , këh e non pa ö neß to nonok non a ma taateß hat .
60003018	E Kristo to teen voh a ma hat pea pareß mët , ko hikta se mët hah non , eß a teß totoopin , ko hikta teß non ta hat . Ivëhkëk , eß to teen a ma hat pea , ko mët suk a ra , o teß varih to teß me no a ma hat , ko me vatët a ra manih pe Sosoenën . Ee to ip vamët voh poë , ivëhkëk , eß to toß hah en , ko teß toßtoß e non pa tuvuh manuh pa vöön va kin .
60003019	Eß to teß non a tuvuh , pareß nö en pa vatvus a soe manuh po tuvuh varuh to teß ne pa nohnoh ,
60003020	ee to tënan varo moaan voh a ma soe pe Sosoenën pa tëëm voh pe Noaß . E Sosoenën to anoeh rakah voh non raoe , pa ö ne Noaß to nonok non o paröß peß . A siß nap keok to onöt ne a tönim me a kukön teß to hikta vuk voh manih pa unat hat vëh to tavus voh .
60003021	A ruen pamëh to vëknöm non a pupui vëh , to kon hah a ra , eß to hikta teß non pan , a ruen ivëh , to rurup non o pö manih pa sionin a teß . Ivëhkëk , a soe vaman pea manuh pe Sosoenën to taneß no maß po kokoman vih pea . A tah vëh , eß a pupui pa kon hah a ra , suk e Ieesuß Kristo to kon koe hah ka ra pa ö neß to sun taneß hah pa nap mët .
60003022	Kuru e Ieesuß to nö en manuh pa vöön va kin , ko ihoß non pa papmatö pe Sosoenën . Pareß matop non a ma ankeroß , me o oraß va pa vöön va kin to teß me ne a ma vu kikis .
60004001	Eß a tah pamëh ne Kristo to kon kamis suk voh , eß he teß voh non po sionin , ke eöm se öt vakis nem o vu kokoman pamëh , vamanih pa ö ne Kristo to teß vavoh non . A pah teß se keh kon kamis voh en po sionin , a teß pamëh hikta se iu teß hop hah non pa nok vahat .
60004002	Eöm se sun vakis nem , suk ataeah , manih pa ö ne eöm to teß avoeß e nem manih po oeh , eöm se nonok nem a ma tah ne Sosoenën to iu non , paröm koe a nok a ma tah hat no a napan to iu ne .
60004003	Moaan voh eöm to vahik tëëm voh e nem pa nok a ma tah no teß to hikta vaman ne , to teß vaeö ne pa nok . Eöm to nonok voh nem a ma vu taateß varih , a taateß rëhrëh , me a taateß iu hat va po sionin to takuin pa nok a hat , me a taateß kaak , me a taateß nok o vaënëën apuh ko ëën vamhun vörep , me a kaak a ma ruiß eh peo , ko nok a ma taateß teßteßvaasiß . Me a taateß vatösoe a soe pe Sosoenën , me a taateß hin suk a ma tah nößnës .
60004004	O teß varih to hikta vaman ne to koman ne pan , eöm to nonok nem a ma tah to vatoksean e non pee , suk eöm to kokoe nem a nok a ma tah hat varih , nee to nonok ne . Ivëh , nee to sosoe vavahat suk a no neöm .
60004005	Ivëhkëk , amot ee se sun pa vamaaka a ma soe poë varih pa matan e Sosoenën , eß to vamatop e non pa kiiki a ma taateß pa napan varih to teß toßtoß ne , me a napan varih to mët voh .
60004006	Eß a pusun in a ö ne Kristo to vatvus suk voh a Soe Vih manih pa ma teß varih to mët voh , a ma teß poë varih ne Sosoenën to kiiki raoe pa ö nee to teß toßtoß e ne , pa ö neß to kiiki va non o teß kurus . A Soe Vih ne Kristo to vatvus voh ken pee , ivëh , kee se teß toßtoß ne pa tuvuh , vamanih pa ö ne Sosoenën to teß toßtoß va non .
60004007	O poen to öök vatet en pa ö no a ma tah kurus se hik . Ivëh , köm se kokoman vamaaka , ko matop vakis ka nem po iu va po sionin . Paröm teß vaeh nem pa taateß hin .
60004008	A , a tah apuh ivaßih , eöm se iu varuruvun rakah hah ëm me ro upöm teß , suk ataeah , a taateß iu pamëh to nonok a no neöm , köm ihan anoe nem a ma hat po upöm teß .
60004009	Eöm se matop vavih nem a ma meh teß peöm , to nö maß ko teß vaßpeh me a ne neöm pa ma iuun peöm . Ko nat nem vavaarek nem .
60004010	E Sosoenën to heß papaeh voh a neöm a ma heß , pa vakiu pa vaßaus o meoh upöm teß . Ivëh , ke eöm to teß me nem a ma vu heß va po ururuan pe Sosoenën , ke eöm se vakiu nem a ma heß poë varih , pa vaßaus a ma meh teß pe Sosoenën .
60004011	Tah pah teß se keh teß me non o heß va pa vatvus a soe , eß se vatvus vamaaka vavih non a soe to taneß maß pe Sosoenën . Ka meh teß se keh teß me non o heß va pa vaßaus a ma napan , eß se nonok non a kiu pamëh po kikis ne Sosoenën to heß poan . Ivëh , ka ma napan se ep ne a ma tah neöm to nonok nem , pare kë koe ne e Sosoenën manih pa ëhnan e Ieesuß Kristo . O kikis me a tasun apuh ne Ieesuß Kristo to vaneah tamoaan e non . Oman .
60004012	Ma vakamöß peöß , eöm se koe a töhkak pa ma punis apuh to se nö maß manih peöm , pa punöß a neöm . Eöm se koe a koman pan , eß a meh tah vatoksean se tavus a neöm .
60004013	Ivëhkëk , eöm se teß vaeö nem , peß eöm to avë me nem pe Kristo po kamis . Ivëh , ke eöm se teß vaeö nem , ka ma komëneöm se puh ne po vaeö , po poen ne Kristo se nö hah me maß a tasun apuh .
60004014	O teß se keh sosoe vöknah a no neöm , suk eöm to vavatet nem e Kristo , eöm se vaeö , peß eöm to nat e nem pa Tuvuh kikis apuh pe Sosoenën to teß vaßpeh me e non peöm .
60004015	Eöm se nat nem kon kamis , suk eöm to ip vamët a meh teß , keß , eöm to kaveo , keß , eöm to nonok vahat nem a meh teß , keß , eöm to vahakrë nem a meh teß pa tah peß .
60004016	Ivëhkëk , eöm se keh kon kamis , suk eöm a napan pe Kristo , eöm se koe a poet . Eöm se kë nem a ëhnan e Sosoenën , suk o ëhnan pamëh ne eöm to teß me e nem .
60004017	Eß o poen ne Sosoenën se kiiki a ra to taneo en manih pa ma koaß pe Sosoenën . A kiiki pamëh se keh tavus momoaan manih pea , ataeah se tanok poß manih pa napan varih to vatösoe ne a Soe Vih pe Sosoenën ?
60004018	Suk ataeah , o Puk pe Sosoenën to soe va non manih pan , “ Eß se keh teß hivaß ke non pa teß vih ne Sosoenën se kon hah poan , me a teß nonok vahat , ee se ro rakah ee ! ”
60004019	Ivëh , ka ma teß varih to kon kamis , pa ö nee to nonok vatëh ne a taateß totoopin , pa ö ne Sosoenën to iu va non . Ee se heß ne o kupu pee manuh pa teß to nok voh a ra , suk eß se vatet a soe vaman peß .
60005001	Kuru eöß to teß me noß a soe manih peöm a ma teß sunön va po kum teß varih to vaman nem e Ieesuß . Eöß me a teß sunön va po kum teß varih to vaman ne e Ieesuß , eöß to ep voh in e Kristo to teß o kamis . Eöß se avë a pah ö va po kikis pe Kristo po poen no o kikis peß se tavus vateeraß . Ivëh , köß hin vakis a noß neöm ,
60005002	eöm se matop vavih nem a ma napan pe Sosoenën , suk ee to teß va ne po sipsip manih pa koreneöm . Eöm se matop vavih nem raoe , suk a ö nöm to iu va nem , keß hikta teß non pan , a teß to toon a neöm pa nok . Vamanih pa ö ne Sosoenën to iu va non . Eöm se nonok nem a kiu vaßaus me o vaeö . Eöm se nat nem nonok nem suk eöm to iu nem a moniß .
60005003	Eöm se nat nem teß va nem manih po teß susun to susun ke ne a napan varih ne Sosoenën to vahoß voh pa koreneöm , köm matop nem . Ivëhkëk , eöm se teß va nem manih po vëknöm vih manih pee , kee se ep , pare vatet a taateß vih peöm .
60005004	Eöm se keh nonok va nem nën , ko poen ne e Kristo , eß a Teß Susun Mamatop Sipsip se hah maß , e Kristo se heß a neöm o voen vih oah , eß o voen to teß vavih tamoaan non , ko hikta onöt non a hat .
60005005	Eß to vatoe me non peöm , a ma teß sesekaß , eöm se teß rakah nem paan o teß susunön va po kum teß varih to vaman ne e Ieesuß . Me eöm kurus se teß nem pa taateß tö vaßpeh me o upöm peöm . Suk o Puk pe Sosoenën to soe non pan , “ E Sosoenën to vövöknah non sih o teß möhmöh , ivëhkëk , eß to ururuan non o teß varih to teß ne pa taateß tö . ”
60005006	Ivëh , ke eöm se vöknah a ma iu koman peöm , paröm teß nem paan o kui kikis pe Sosoenën keß se kë a neöm pa ö no poen koman peß se tavus amot maß .
60005007	Eöm se heß a ma kokoman karë peöm manih pa koreneah , suk eß to koman non ataeah tomeß tavus manih peöm .
60005008	Eöm se teß vamatop nem , paröm ut vavih nem ! Suk ataeah , e susun po oraß hat e tövakihat peöm . Eß to teß va non manih pa laëon to kararauß no maß , ko nönö tamoaan vah non to vavaiu non ta ma teß neß se ëën .
60005009	Eöm se koe em peß , pa ö neöm se sun vakis nem po vaman peöm . Eöm to nat e nem , pa ma meh koaß va po vaman pe Sosoenën varih , to teß ne pa ma ö kurus va po oeh . Ee me to taum e ne pa ma vu kamis varih neöm to tataum nem .
60005010	Pa tëëm kökööt neöm to kon kamis , e Sosoenën to heßheß non a ma heß vih kurus . Eß se nok ko heß a neöm a ma tah pa vaeh o vaman peöm , pareß vaeh o kokoman peöm . Eß me se nok a neöm köm hikta se panih nem o vaman peöm , me eöm hikta se vahuk këh nem o vaman peöm manih pe Kristo . E Sosoenën to vaoe voh a neöm , marën eöm se avë me eah o kikis apuh pe Kristo , to se teß tamoaan non . A tah vëh to tavus , suk ea to vatös me no e Kristo .
60005011	Eß varoe a paeh to teß tamoaan me non a ma kikis kurus . Oman .
60005012	E Saëlas to vaßaus a neoß , köß kiun ka nös neöm o kiun kökööt vëh . Eöß to nat noß eah vamanih pe kea to vaman ko vavatet vavih non a soe pe Kristo , köß hikta se vonih noß a tah pamëh . Eöß to kiun nös pa vakikis a neöm , me pa soe ka neöm pan , o ururuan vamaman pe Sosoenën , ivaßih , po kiun vëh nöß to kiun ko vanö ka nös neöm . Ivëh , köm se sun vakis komön o ururuan pamëh .
60005013	O kum teß varih to vaman ne Ieesuß to teß ne manih Babiron , ee ne Sosoenën to vateß vamanih pa ö neß to vateß vavoh ka neöm , to heß nös a potan avih manih peöm . E Mak e koaß peöß pa ëhnan e Kristo , eß me to heß nös a potan avih peß manih peöm .
60005014	Eöm kurus se heß a soe vavihvih vivihan manih pa ma meh peöm to teß ne komön o kum , pa ö nöm to vatönun . Eöß to hinhin noß pan , e Sosoenën se heß kurus a neöm , a napan to teß nem pe Kristo a taateß moomo .
61001001	Eöß e Saëmon Pitaß , a teß kikiu me e aposol pe Ieesuß Kristo . Eöß to kiun ka nös neöm a ma napan varih to kon vavih voh em po vaman . Ko vaman vaeh voh em , ko vaman peöm to teß eh va e non manih po vaman pemöm . Suk , e Ieesuß Kristo e Sosoenën pea to nok voh a tah totoopin pa ö neß to kon hah voh a ra .
61001002	Eöß to hinhin noß pan , e Sosoenën se heß a neöm a taateß ururuan , me a taateß moomo se tavus vaßpuh manih pa ma toßtoß peöm . Suk eöm to nat vavih voh em pe Sosoenën me e Ieesuß , e Apuh pea .
61001003	E Ieesuß to teß me non o kikis pe Sosoenën , manih po kikis peß , eß to heß a ra a ma tah kurus na to kökööt no , pa vaeh o toßtoß pea , me pa vaßaus a ra pa teß vavih manih pa taateß pe Sosoenën . Ea to öt no a ma tah poë varih , suk ea to nat no eah . E Ieesuß to vaoe a ra pa teß hop manih pa ma kikis apuh peß , vaßpeh me a ma taateß vih peß manih pa napan .
61001004	Ko pöh kikis apuh avoeß pamëh , eß to heß koe voh a ra a ma tah apuh poë varih , me a ma heß vih varih neß to soe vaman voh . Köm se kon o toßtoß me a taateß koman pe Sosoenën , manih pa ma heß poë varih . Ivëh , ke eöm se rusin këh a ma iu hat peöm , me a ma taateß hat va po oeh vëh .
61001005	Eöm to öt vahik e nem pa ma heß poë varih , ivëh , ke eöm se kiu vakis pa vahop manih po toßtoß peöm a ma taateß varih , manih po vaman peöm , eöm se vahop a taateß vih peöm manih po upöm teß , ka manih pa taateß vih peöm manih po upöm teß , eöm se vahop o nat peöm ,
61001006	ka manih po nat peöm , eöm se vahop a taateß va pa matop o iu va pa sionineöm , ka manih pa taateß va pa matop o iu va po sionineöm , eöm se vahop a taateß anoeh , ka manih pa taateß anoeh , eöm se vahop a taateß va pa nok a kiu pe Sosoenën ,
61001007	ka manih pa taateß va pa nok a kiu pe Sosoenën , eöm se vahop maß a taateß kamöß manih pa ma kea me vameneöm pa ëhnan e Kristo , ka manih pa taateß kamöß pamëh , eöm se vahop a taateß iu teß .
61001008	Eöm se keh öt kurus e nem pa ma taateß poë varih , kee pupu ne manih po toßtoß peöm , ee se vaßaus a neöm , köm tavus pa nok a ma tah vih , ka kiu peöm se kon taëën vapeo en manih po nat peöm manih pe Ieesuß Kristo .
61001009	Ivëhkëk , a teß se keh hikta öt non a ma taateß poë varih , eß to hikta onöt non a ep vamaaka , eß a kehoß . Ko anoe voh en pa ö ne Sosoenën to vavoon voh poan , keß këh a ma hat moaan voh peß .
61001010	Kën kea me ma vamen , eöm se punöß vakis pa nat pan , e Sosoenën to vateß ko vaoe voh en peöm , keß ahik . Ivëh , ke eöm se keh nonok e nem pa ma taateß vih poë varih , ke eöm to hikta onöt nem a kuß .
61001011	E Sosoenën se anoeh vavih e non peöm , köm onöt e nem pa hop manih pa matop vih teßteß tamoaan pe Apuh pea , e Ieesuß Kristo , a Teß to kon hah voh a ra .
61001012	Eöm to nat voh em pa ma tah poë varih , me eöm to teß vakis rakah e nem manih pa soe man . Ivëhkëk , eöß se vaßaus tamoaan e noß peöm köm se kokoman hah nem raoe .
61001013	Eöß to koman noß pan , eß to vih e non peöß pa vaßaus a neöm , köm kokoman hah a ma taateß vih poë varih , eöß he teß toßtoß avoeß e noß po sionin vëh .
61001014	Eöß to nat e noß , a siß ö keöß këh eöß po sionin vëh , vamanih pa ö ne e Ieesuß Kristo e Apuh pea to vataare va voh ka neoß .
61001015	Ivëh , köß kiu vakis noß pa soe vavih ka neöm , ke eöm se antoen nem pa kokoman hah a ma taateß vih kurus poë varih , murin in a ö nöß se keh mët eoß .
61001016	Po poen nemöm to soe voh ka neöm a ö no e Apuh pea Ieesuß Kristo se nö hah me maß o kikis apuh . Emöm to hikta sosoe voh ka no neöm ta ma vöhioß ep vavih , no a meh teß to nok , ko vahutët . Ivëhkëk , emöm koman to ep voh em po kikis apuh pe Ieesuß pa matëënmöm .
61001017	E Ieesuß to tënan voh en pa rivon e Sosoenën to teß me non o Kikis to Apuh Oah non a ma kikis kurus , pa ö neß to kon o ëhnan apuh me o maaka to taneß maß pe Sosoenën Taman . E Sosoenën to soe vamanih pan , “ Eß vaßih e Koaß peöß , neöß to iu vi rakah noß eah , me eöß to vaeö rakah noß eah . ”
61001018	Emöm to tënan a rivon e Sosoenën to vaato taneß maß manuh pa vöön va kin , pa ö nemöm to teß vaßpeh me voh nem e Ieesuß manuh pa tope vasioß .
61001019	Ivëh , kemöm to vaman vaeh e nem pa ma soe no teß vanënën soe to heß voh . Eß to vih non peöm se vavatet vavih nem a ma soe nee to soe , vamanih peöm to vavatet nem o maaka to ëman non pa ö popoen . Keß öök pa ö no maaka se tavus maß , ka toviaß se tavus manih pa ma kupu peöm .
61001020	Eß to vih oah non pan , eöm kurus se maaka nem a tah vëh . Ahikta pah soe vanënën to taneß no maß po Puk pe Sosoenën manih po kokoman pa teß vanënën soe koman .
61001021	Ahikta pah soe vanënën to taneß maß pa tah no a teß to iu soe non . Ivëhkëk , a Tuvuh Vasioß koman to toon o kokoman pa teß , keß vavatvus non a soe to taneß maß pe Sosoenën .
61002001	Eß to teß voh e non , a ma pah teß vanënën soe pikpiuk to teß e ne topnin a napan pe Sosoenën . Vamanih peöm to se teß me nem po tövavaasis pikpiuk koman a ma kum peöm . Ee se vavaasis aven e ne pa ma napan pa ma tah to hikta teß man ne , a ma vavaasis poë varih se me vapiun a napan , kee ro ee . Ee se koe rakah ee pa kon e Apuh pee , ivëh e Ieesuß , vëh to voen raoe , kee teß taihan ne . Ivëh , kee miröß vëvëhöß koman hah rea .
61002002	A peo pa napan pe Kristo se vatet o vavaasis hat poë varih , me a ma taateß rëhrëh hat vapoet po tövavaasis pikpiuk . Ee se soe vavahat ee pa Hanan va pa taateß man .
61002003	O tövavaasis pikpiuk poë varih to manin ne a rëh a ma moniß peöm , ivëh , kee se piuk ka neöm , ko vamanman a neöm pa kon akuk a moniß peöm . A kiiki ne Sosoenën to soe moaan voh ken pee to se nö en maß , ka hikta teß se rusin këh a kiiki pamëh se miröß raoe .
61002004	Moaan voh a ma pah ankeroß to nok a hat , ke Sosoenën hikta vanö taihan raoe , eß to vakmis voh raoe . Eß to vanö raoe manuh po suraß ësës tamoaan . Ko vahoß raoe pa ma koveß kukuit , kee teß anoeh avoeß e ne po poen ne Sosoenën se kiiki raoe .
61002005	E Sosoenën to miröß moaan voh en po oeh , pa ö neß to vanö voh maß a unat manih po oeh vëh , no a napan peo to teß ne , ee to heß tonun voh ne e Sosoenën . Ivëhkëk , e Sosoenën to matop voh non e Noaß , me a tönim me a pöök teß to teß vaßpeh me ne poë . E Noaß , a teß to vatvus voh non a soe va pa teß vatotoopin manih pa matan e Sosoenën .
61002006	E Sosoenën to miröß avoes voh a poa vöön apuh varih , a Södom me a Gomoraß pa ö neß to ës voh raoe , kee tavus vamanih po ö . Eß to miröß raoe , suk a napan to teß ne pa nok a ma taateß hat , kee teß va ne manih po vëknöm pa tah se tavus manih po teß varih to heß tonun ne e Sosoenën .
61002007	Ivëhkëk , e Sosoenën to kon tavus e Löt këh a poa vöön apuh poë varih . E Löt no a pop peß to vih , eß to haraß vapunis voh non pa ma taateß rëhrëh hat no a napan to nonok ne .
61002008	E Löt voh a teß vih , ivëhkëk , eß to teß vaßpeh me voh non a ma napan to nonok ne a ma taateß hat pa ma poen kurus . Eß to haraß rakah voh e non pa punis me a kamis apuh manih po kupu peß pa ma taateß hat , neß to ep non , me a ma tah neß to tënan non no a napan to nonok ne .
61002009	Ivëh , ke Apuh nat e non pa ö neß se hehe a ma teß varih to nonok ne a kiu peß , po poen no a punis to tavus . Eß se ötöön en pa napan nonok vahat , ko vakmis en pee , pa ö nee to anoeh ne o Poen Kiiki pe Sosoenën .
61002010	O vakmis pamëh to nö varoe non pa ma napan varih to teß ne pa nok a ma tah hat , me ee to vavatet ne o iu hat va pa komëëre , me ee to rës e ne po teß varih to teß me ne a tasun . O tövavaasis pikpiuk poë varih to vatösoe pare nonok ne a ma tah nee to iu ne . Ee to hikta nanaöp ne pa soe vövöknah o teß to teß me ne a tasun .
61002011	Ivëhpëhkëk , o ankeroß to hikta sosoe vövöknah ne o teß to teß me ne a tasun , vamanih pa ö no tövavaasis pikpiuk to nonok va ne . O ankeroß to teß eh oah e ne po teß to teß me ne a tasun . Ee to hikta nat ne pa soe vövöknah raoe , ko vateß raoe po vahutët pa matan e Apuh .
61002012	Ivëhkëk , a napan poë varih to sosoe vövöknah e ne pa tah ne to hikta maaka ne . Ee to nonok ne a ma tah , me a hikto kokoman , vamanih po vönaß to vavahuh ne kee ötöt , ko ipip vamët e ne pee . O tövavaasis pikpiuk poë varih se tamiröß ee , vamanih po vönaß .
61002013	O teß poë varih to vakmis ne a napan peo , ivëh , ke ße koman se kon kamis . Eß o voen pee ipamëh pa tah nee to nok voh . Ee to vaeö ne pa nok a ma taateß hat manih mahën . Ivëh , ko teß poë varih to teß va ne manih pa ma tokoß pö to teß ne topnineöm . Ee to vavaeö me ne a ma taateß supiun a neöm , pa ö nöm to vavaëën me nem raoe .
61002014	Pa tëëm nee to kuteß manih pe köövo ee to manin ee peß , me o iu hat va po sionin pa nok a taateß hat to hikta këkëh non raoe . Ee to punöß vakis ne pa rëh o teß no vaman pee to hikta teß eh non pa nok a taateß hat . Ee to atö voh ee manih po kupu pee pa taateß ununun vapeo a ma tah . Ivëhkëk , e Sosoenën se vakmis raoe .
61002015	O tövavaasis pikpiuk poë varih to këh voh ee pa hanan totoopin , pare nönö vahok vah e ne . Ko vatet ee pa taateß pe Balam e koaß pe Beor . Eß to iu kon voen suk non a taateß hat neß to nok .
61002016	Ivëhkëk , a tönkiß vëh to hikta onöt non a vaato , to soe ke e Balam pan , eß to nonok e non pa hat . A tönkiß to vaato vamanih pa teß , ivëh , ka teß vanënën soe pamëh to hikta nok a taateß hat vëh neß to kokoman non a nok .
61002017	O tövavaasis pikpiuk poë varih to teß va ne manih pa rën , to hikta teß non ta ruen , me a unöh no a hikta uhön to teß non , no a tuvuh to teß maß . E Sosoenën to vamatop keon voh ken pee , pa koveß ruruvun kukuit nee se nö ko teß ne .
61002018	O tövavaasis pikpiuk poë varih to teß ne pa taateß kë koman hah rea me a ma vaato to hikta teß ne ta pusun eah . Manih po iu hat va po sionin , ee to pupunöß ne pa rëh o upöm teß varih to tataneo ne pa këh maß o teß varih to teß me ne a ma taateß to hikta teß totoopin ne , pare vavatet ne o tövavaasis pikpiuk poë varih pa nok a ma taateß hat .
61002019	O teß hat poë varih to soe vaman ke raoe pan , “ Eöm se keh vatet a möm , eöm se taihan em . ” Ivëhkëk , ee koman to hikta teß taihan ne . Ee to teß va ne manih po teß kikiu akuk va pa ma tah se hat këh en pee . Ta pah teß se keh vavovoh non ta pah tah va po oeh vëh manih po toßtoß peß , a teß pamëh to teß va non manih pa teß kikiu akuk va pa tah pamëh .
61002020	O teß poë varih to taihan këh voh ee pa ma taateß hat va po oeh , pa ö ne to nat in e Apuh pea e Ieesuß Kristo , eß a Teß se kon hah a ra . Ivëhkëk , ee se keh hah pa nok a ma taateß hat , ka ma tah poë varih se matop hah raoe . Ee se pah tavus vahat oah rakah ee , pa ö nee to teß moaan vavoh ne .
61002021	A , eß to vih voh non pee pa koe a nat voh in a Hanan va pa taateß totoopin . Ka tëëm nee to nat poß , ee to heß tonun hah o vavaasis vivihan vëh nee to heß voh raoe .
61002022	A tah nee to nok voh to teß va non manih pa soe man vëh to kiun non po Puk pe Sosoenën pan , “ E këh to mut , ko nö , ko ëën hah en pa mut peß . ” me a meh soe to soe va non manih pan , “ E kuß to vahu en pa ruen vih , pareß nö hah en , A soe vëh to taneß maß po vahutët moaan pe Ahiqaß .
61003001	A ma vakamöß peöß , o vapöök kiun peöß ivëh , nöß to vanö ka nös neöm , pa heß a neöm o kokoman voon pa nat hah a ma tah poë varih .
61003002	Eöß to iu noß neöm se koman nem a ma tah se tavus maß , no a teß vanënën soe vivihan pe Sosoenën to vanënën moaan voh . Eöm me se nat hah em pa soe kikis ne e Apuh a teß va pa kon hah a ra to heß koe voh manih po aposol peöm .
61003003	Eß a tah apuh oah nöm se maaka nem ivëh , pa tah se tavus pa ma poen no oeh se hik . A napan se kö a neöm , pare teß ne pa vatet o iu hat va po sionin nee to iu nok ne .
61003004	Ee se soe pan , “ E Ieesuß to soe vaman voh pan , eß se hah maß . Keß poß heh ? A ma tamaara to mët voh ee , ivëhkëk , aton non kuru a ma tah to vatoe avoeß va ne pa pah ö , pa ö ne Sosoenën to nok vavoh in o oeh . ”
61003005	Ivëhkëk , ee to hikta iu kokoman hah ne pa tah to tavus moaan rakah voh . Moaan rakah voh ne Sosoenën to soe varoe , ka akis me oeh tavus maß . Manih pa soe peß , eß to ki o oeh me a ruen pa ö neß to ununun a ruen pa pah ö , ko oeh tavus en .
61003006	Ke Sosoenën soe ka unat tavus en manih po oeh , ko miröß avoes en po oeh .
61003007	Ka pah soe avoeß pe Sosoenën to ötöön non a akis me o oeh vëh , na to teß no kuru to anoeh no o suraß se tavus maß ko pah miröß en pee . Ee to teß anoeh ne o Poen Kiiki pe Sosoenën pa ö neß se miröß a napan kurus varih to heß tonun voh ne poë .
61003008	Ivëhkëk , ma vakamöß peöß , eöm se koe a anoe a pah tah vëh . Manih po kokoman pe Apuh , o pöh poen to vatoe e non po 1000 kirismas , ko 1000 kirismas to teß va non manih po pöh poen .
61003009	E Apuh to hikta vavaapun non sih pa nok a tah vamanih pa ö neß to soe vaman vavoh , pa ö no upöm teß to maaka va ne a taateß vaapun . Ivëhkëk , e Sosoenën to teß me non a taateß anoeh manih peöm . Eß to hikta iu non tah pah teß se ro . Ivëhkëk , eß to iu non a napan kurus se panih a ma kupu me o toßtoß pe .
61003010	Ivëhkëk , o poen hah pe Kristo se vöhkak a ra vamanih pa ö no a teß kakaveo se nö vëvëhöß rakah va maß . A akis se po vaßpuh ko hik en . Ka ma moeh tah kurus to teß hop ne manih pa akis me po oeh , no a suraß se ës vahik rakah en pee .
61003011	A ma tah kurus varih se tamiröß vamanih . Ivëh , ke eöm se teß va poß nem nih ? Eöm se teß vavivihan nem , ko nonok nem a kiu pe Sosoenën ,
61003012	eöm he anoeh nem , ko vavëhöß nem o Poen Kiiki pe Sosoenën se tavus maß . O Poen pamëh se tavus maß , ka suraß se ës vahik a akis , ka ma moeh tah kurus to teß ne nën , no oran se varuen en pee .
61003013	Ivëhkëk , e Sosoenën to soe vaman voh ka ra , ka anoeh no a vöön voon va kin , me o oeh voon vëh , no a napan to teß me ne a taateß totoopin varoe se teß ne .
61003014	Ma vakamöß peöß , pa tëëm ne eöm to anoeh nem a ma tah poë varih se tavus . Eöm se kiu vëhvaß nem pa teß vavivihan , ka hikta teß se soe pan , eöm to teß me nem a hat . Eöm se punöß pa teß vaßpeh me e Sosoenën pa taateß moomo .
61003015	Eöm se nat va nem manih , e Apuh pea to teß me non a taateß anoeh . Suk eß to iu kon hah a rora . E kea pea Pöl to soe voh ka neöm a pah soe avoeß pa ö neß to kiun voh ka neöm po nat vih ne Sosoenën to heß poan .
61003016	Eß to kiun suk voh a ma soe kurus poë varih manih pa ma kiun peß . A ma pah tah to teß ne pa ma kiun pe Pöl , to hivaß e non pea pa maaka raoe . Ivëh , ka ma teß to hikta nat ne , me o teß no vaman pee to sunë , ee to vamaaka vapiun ne a ma soe poë varih . Me ee to vamaaka vapiun ne a ma meh soe to teß ne komön o Puk pe Sosoenën . Ivëhkëk , ee to mimiröß koman hah a ne , pa ö nee to nonok va ne nën .
61003017	Ma vakamöß peöß , eöm to nat voh em pa taateß pamëh , ivëh , ke eöm se matop vavih nem . Eöm se nat nem heß këm pa nap hat , kee rëh ke a neöm manih pa taateß nee to nonok ne pa vamaaka vapiun a soe man . Eöm se matop vavih nem , suk eöm tomeß kuß këh o vaman eh peöm .
61003018	Ivëhkëk , eöm se pu pa taateß ururuan , me o nat vih pe Apuh pea Ieesuß Kristo , a Teß va pa kon hah a ra . Kuru , me pa ma tamoaan ea se heß no eah o ëhnan apuh . Oman .
62001001	Emöm to vatvus vamaaka rakah em pa Soe vëh , to teß me non o toßtoß , a Soe pamëh to teß moaan rakah voh e non . Ka Soe pamëh to teß maaka rakah voh e non . Emöm to tënan voh em peß , ko ep em peß , pamöm pök em peß pa ma korenmöm . Pamöm kiun ke nös peöm pa soe va pa Soe pamëh .
62001002	Ka teß vaßih to heßheß a rora sih o toßtoß tamoaan to tavus vateeraß en , kemöm ep voh em peß pa ma matanmöm , pamöm vavatvus nem sih a soe va peß . Emöm to soe vamaaka rakah kem peöm po Toßtoß Tamoaan pamëh . Moaan voh no Toßtoß pamëh to teß vaßpeh me voh e non pe Tamaara , ka kuru vaßih , neß to tavus vateeraß rakah en , kemöm ep em peß .
62001003	Emöm to soe tavus rakah kem peöm pataeah nemöm to ep in pamöm pënton . Suk ataeah , emöm to iu me nem a ö ne eöm se vapöh kokoman me a möm , ka vapöh kokoman me e Tamaara , ke Sunaißeah Ieesuß Kristo .
62001004	Emöm to kiun ka nös neöm o kiun vaßih , pan eöm se ep paröm vaeö vaßpeh me a möm .
62001005	Ke eß ivaßih , a soe nemöm to pënton voh , ne Ieesuß Kristo to vavatvus voh non , nemöm to vatvus pet ka no nös neöm . E Sosoenën koman , eß o maaka , ka manih peß no a hikta pah ö popoen to teß non .
62001006	Ivëh , ka se keh soe ee pan , ea to vapöh kokoman me no pe Sosoenën , ivëhkëk , ea to teß avoeß e no pa nok a ma taateß va pa popoen , ea to pikpiuk e no , para hikta vavatet no a taateß man .
62001007	Ivëhkëk , ea se keh teß no po maaka vamanih pa ö ne Sosoenën to teß va non , ea to onöt e no pa vapöh kokoman me ro upöm teß . Ko eraß pe Koaß pe Sosoenën vëh e Ieesuß Kristo se pupui vahik en pa ma hat pea .
62001008	Ea se keh soe pan , ea to hikta teß me no ta hat , a , ea to pikpiuk koman hah a no , ka soe man hikta teß non manih pa komaara .
62001009	Ivëhkëk , ea se keh soe vatvus a ma taateß hat pea manih pe Sosoenën , e Sosoenën se ihan anoe en pa ma hat pea , suk ea to ta e no peß se nok en pa taateß vih totoopin . Suk ataeah , eß se pupui vahik en pa ma hat pea manih po eraß pe Ieesuß Kristo .
62001010	Ea se keh soe pan , “ Ea to hikta teß me no ta hat ” , a , ea to sosoe va e no manih pan , e Sosoenën eß a teß pikpiuk . Ivëh , no a soe peß to hikta teß suk non manih pa komaara , ka hikta iu kon no o vavaasis peß .
62002001	Pus koaß peöß manih pa ëhnan e Ieesuß Kristo , eöß to kiun ka nös neöm o kiun vaßih , paröß sosoe ka noß neöm pan , eöm se koe a nok vatëh a ma taateß hat . Ivëh , ka ta pah teß se keh nok a hat , a teß vavaßaus teß pea vëh e Ieesuß Kristo to teß vaßpeh tamoaan me non pe Tamaara Sosoenën , eß se soe ken pe Sosoenën , keß ihan anoe en pa ma hat pea . A taateß peß a totoopin tamoaan .
62002002	Keß eß koman to nok voh a kiu va pa vavahik a ma hat pea , eß to hikta nok suk varoe voh a ra a kiu pamëh . Ahik , eß to nok a kiu pamëh marën a vahik a ma hat pa ma napan kurus to teß ne manih po oeh vëh .
62002003	Ea se keh nat vavih e no pe Sosoenën , para vavatet no a taateß peß , a , ea to nat vavih e no peß .
62002004	Keteh se keh soe pan , “ Eöß to nat e noß pe Sosoenën ” , ivëhkëk , eß to hikta vavatet non a taateß peß , a , a teß pamëh eß a pikpiuk rakah . Ka taateß man hikta teß non manih peß .
62002005	Ivëhkëk , ta pah teß se keh vavatet vakis non a soe pe Sosoenën , a , a teß ko pamëh to heß rakah non o iu peß manih pe Sosoenën . Ka manih pa taateß pamëh , na to nat va e no manih pan , ea to vatös me ee pe Sosoenën .
62002006	Keteh to soe pan , eß to vatös me non e Sosoenën , eß a teß pamëh se suk a taateß ne Kristo to suk voh .
62002007	Ken kea vih rakah peöß , a taateß vaßih nöß to kiun ka nös neöm to hikta teß non pan , eß a taateß voon . Ahik , a taateß pamëh , eß a taateß vamoaan nöm to kon voh po poen nöm to tavus voh a napan pe Kristo . Ka taateß pamëh , to pet non manih pa soe pe Sosoenën , nöm to pënton vahik voh em peß .
62002008	Ivëhkëk , a taateß vëh nöß to kiun ka nös neöm , eß me a taateß voon , pareß man rakah non manih po toßtoß pe Ieesuß Kristo , kuru no toßtoß pamëh to tavus vaman me en manih pa ma teß toßtoß koman peöm . Suk ataeah , a taateß va po oeh vëh to teß va non manih pa popoen to vatët hik en , ka soe man pe Sosoenën to teß va non manih po maaka to tavus maß , pareß teß e non manih kuru .
62002009	Ka ta pah teß se keh sosoe non pan , “ Eöß to teß noß manih po maaka pamëh ” . Ivëhkëk , eß to rës e non pa ma kea peß , pen a ma vameneah varih a napan pe Kristo . Eß to teß avoeß e non manih pa popoen .
62002010	Ka teß vëh to heß rakah non o iu peß manih pa ma kea peß me ra ma vameneah varih a napan pe Kristo , eß to teß e non manih po maaka . Ka manih po maaka pamëh no a hikta ta pah tah to antoen non a vakuß poan manih pa hat .
62002011	Ivëhkëk , eteh to rës non a ma kea me ra ma vameneah varih a napan pe Kristo , eß to teß e non manih pa popoen . Ka popoen pamëh sunpip e non pa mataneah , keß hikta nat non pa hanan poanheh neß to suksuk nö non .
62002012	Eöß to kiun ka nös neöm a napan varih to teß va nem sih manih pan , eöm a ma koaß peöß , o kiun vaßih , paröß sosoe vanat a noß nös neöm ,
62002013	Eöm varih a kën taman varih to vovoh ke nem sih o kum teß varih to vaman ne Sosoenën , eöß to kiun ka nös neöm a soe vaßih , ka teß pamëh ivëh , e Ieesuß Kristo . Eöß me se kiun ka nös neöm a nap sesekaß a soe vaßih , eöm to vaman nem sih e Kristo ,
62002014	Eöß me to kiun keoß nös peöm o koaß varih to vaman vavoon e Kristo , eöm se nat vavih e Tamön . Ke eöm varih a kën taman varih to vovoh ke nem sih o kum teß varih to vaman ne Sosoenën , eöm to nat vavih e nem pa teß vëh e Ieesuß to teß tamoaan voh e non , Ke eöm varih a nap sesekaß , eöm to teß va nem manih pa napan varih to vaman ne sih e Kristo , Ivëh , no a soe pe Sosoenën se teß kikis suk non manih peöm , köm onoah e susun po oraß hat .
62002015	Eöm se koe a iu a ma taateß hat va po oeh vëh , me a ma moeh tah to teß ne manih peß . Eöm se keh iu nem a ma taateß va po oeh vëh , ko iu pe Tamön hikta se teß non manih peöm .
62002016	Ea to nat e no pa ma taateß pa napan va po oeh vëh , a ma taateß poë varih to teß va ne manih , a taateß ep vakarë a tah , me a taateß manin a tah hat na to ep , me a taateß vatösoe . A ma taateß poë varih to hikta taneß maß manuh pe Sosoenën . Ea to nat e no pa ma taateß poë varih , ee ra ma taateß no a napan va po oeh to nonok ne sih .
62002017	O oeh avoes , me a ma taateß hat poë varih se hik kurus ee . Ivëhkëk , a teß vëh to nonok non a ma tah ne Sosoenën to iu non , o toßtoß peß hikta se ro non .
62002018	Pus koaß peöß manih pa ëhnan e Kristo , kuru na to tavus ee po poen no oeh vëh se hik . Moaan voh nöm to tënan voh a soe to soe non pan , a teß vëh to vakihat me non e Kristo se tavus en . Kuru vaßih no a nap peo to vakihat me ne Kristo to tavus ee . Ivëh , ka kuru vaßih na to nat ee po poen no oeh se hik .
62002019	A napan varih to vakihat me ne Kristo , ee to vatös me voh ee pea po kum pea . Ivëhkëk , ee to këh hah ee pea . Ee se keh teß vaman ne pan , ee a ma meh pea , kuru nee se teß vaßpeh avoeß me e ne pea . Ivëhkëk , ee to këh tavus ee pea , ka nat vavih e no pea to hikta vatös hah me no raoe .
62002020	Eöm to kon vahik voh em pa Tuvuh Vasioß , ka Tuvuh pamëh nok a neöm , köm kon em po nat va pa ma tah va po vaman pea , a napan pe Kristo .
62002021	Eöß to kiun ka nös neöm o kiun vaßih , köm nat nem koman nem pan , eöm to hikta nat nem pa taateß man . Ahik , eöß to kiun nös , suk eöm to nat vahik voh em pa soe man , paröm nat vavih e nem pa hik to piuk se tavus taneß maß manih pa soe man .
62002022	Eteh ivëh a teß pikpiuk ? Eß a teß vëh to sosoe non sih pan , e Ieesuß to hikta teß non pan e Kristo , a teß ne Sosoenën to vateß poan , keß nö maß pareß hehe a ma napan peß varih to teß ne pa hat . A teß to nonok non a soe to teß va non manih , eß a teß to heß tonun rakah en pe Taman pen Koaß peß . Ka teß pamëh to teß va e non manih pa teß to vakihat me non e Kristo .
62002023	Eteh to hikta iu kon non e Ieesuß manih po toßtoß peß , eß to hikta iu kon me non e Tamaneah Sosoenën . Ivëhkëk , eteh to vaman non pan , e Ieesuß eß e koaß pe Sosoenën , eß me e koaß pe Sosoenën .
62002024	Matop vavih nem , ko öt vakis a soe nöm to pënton voh po taneo to soe non pan , e Ieesuß e Koaß pe Sosoenën . Eöm se keh öt vakis nem a soe pamëh , eöm se teß vaßpeh me e nem pe Sosoenën me e Koaß peß .
62002025	Keß ivaßih a tah ne Ieesuß Kristo to soe voh ka ra , eß to soe voh ka ra pan , eß se heß a ra o toßtoß tamoaan .
62002026	Eöß to kiun ka nös neöm a soe vaßih komön o kiun vaßih . Eöß to sosoe vanat a noß neöm pan , eöm se matop vavih nem pa napan varih to kehkeh rëh ka no neöm manih po vavaasis piuk , pare me koe ka neöm manih pa hanan to hikta teß vih non . Eß a hanan hat ipamëh .
62002027	E Ieesuß Kristo to heß voh en peöm pa Tuvuh Vasioß , keß teß e non manih peöm . Ivëh , köm hikta se iu hah nem ta ma meh tövavaasis . Ahik , a Tuvuh Vasioß koman ivëh , to vavaasis a no neöm a ma moeh tah kurus , ka soe pa Tuvuh Vasioß eß a soe man . Eß to hikta teß non pan , o piuk . Ivëh , köm se vatös me e Kristo , vamanih pa ö no a Tuvuh Vasioß to vavaasis vavoh ka neöm .
62002028	Oman , ma koaß peöß pa ëhnan e Ieesuß Kristo , eöm se vatös vakis rakah me e Ieesuß Kristo . Ko poen neß se hah maß , ea hikta se poet no , para haraß vaßnaöp no pa sun manih pa mataneah .
62002029	Eöm se keh nat va nem manih pan , a taateß pe Kristo a vih pareß totoopin , a , eöm se nat va em manih pan , a napan kurus varih to nonok ne sih a ma taateß vih totoopin , ee to tavus kurus ee o pus koaß pe Sosoenën .
62003001	Oman rakah ! E Tamaara Sosoenën to iu suntan a rora , pareß pokaß en pea o pus koaß peß . Ke ea o pus koaß vamaman rakah peß . A napan va po oeh vëh to hikta nat voh ne e Sosoenën , ivëh nee to hikta inan vavih suk a rora sih o pus koaß pe Sosoenën .
62003002	Ma vamomhë peöß , kuru na to teß e no o pus koaß pe Sosoenën . Ivëhkëk , amot na se kon o sionin to matan vah va non nih ? A tah vaßih to hikta teß maaka vi non sih . Ivëhkëk , ea to nat e no , amot ne Ieesuß Kristo se hah maß , ko tavus vamhën maß , ka ep inan rakah ee peß , para tavus kurus va ee manih peß .
62003003	A napan varih to ananoeh ne sih e Ieesuß Kristo , ee to iu teß vivihan rakah ne manih pa matan e Sosoenën . Ee to iu teß vivihan va ne manih , pa ö ne Ieesuß Kristo to teß vivihan va non .
62003004	A teß vëh to kök a taateß pe Sosoenën manih pa ö neß to nonok non a ma taateß hat , ka hat neß to nok , eß a hat ko pamëh to kök e non pa taateß .
62003005	Eöm to nat e nem , e Ieesuß Kristo to tavus voh manih po oeh vëh , pa vavahik a ma taateß hat . Ke Ieesuß koman no a hikta hat to teß non manih peß .
62003006	Ka teß vëh to vatös me non poan , eß to hikta suksuk non sih a taateß hat . Ka teß vëh to suksuk non sih a taateß hat , a , ea to nat e no pa teß pamëh to hikta inan voh e Kristo , pareß hikta vaman non eah , ko vatet a taateß peß .
62003007	Pus koaß peöß , eöm se matop vavih nem , eß to hat non pa ta pah teß tomeß piuk ka neöm , ko rëh koe ka neöm manih pa taateß hat . A teß vëh to nonok non a taateß vih , eß a teß vih no a taateß peß to totoopin , eß to teß va e non manih pe Ieesuß Kristo , a teß no a taateß peß to vih pareß totoopin .
62003008	Moaan voh po taneo ne susun po oraß hat to nonok voh kov e non pa ma taateß hat . Ivëh , ketereh to teß avoeß ne pa nok vatëh a ma taateß hat poë varih , ee kurus a napan pe susun po oraß hat . E Koaß Teß pe Sosoenën to nö voh maß , marën a ö neß se vavahik me a miröß a kiu pe susun po oraß hat .
62003009	O teß varih to teß ne o pus koaß pe Sosoenën , ee to hikta nonok ne sih a taateß hat , suk ataeah , o toßtoß pe Sosoenën to teß non manih pee , ivëh , nee to hikta vavatet suk ne a taateß hat , ke Sosoenën teß tamoaan e non manih pee .
62003010	Ivëh , ka onöt e no pa ep inan pe retereh ivarih o pus koaß pe Sosoenën , me e retereh ivarih o pus koaß pe susun po oraß hat . O teß varih to hikta nonok ne a ma taateß vih , ee to hikta teß ne pan , ee o pus koaß pe Sosoenën , ko teß me varih to hikta iu ne a ma kea pee , me ra ma vameere , ee me to hikta teß ne pan , ee ro pus koaß pe Sosoenën .
62003011	Ivaßih o vavaasis nöm to tënan voh po taneo , moaan rakah voh na to tënan voh a Soe Vih pe Sosoenën to soe non pan , ea se iu rakah o upöm teß .
62003012	Ea se nat no teß va no manih pe Keen , e Keen a teß pe susun po oraß hat , eß to ip vamët voh e kea peß Ebel . E Keen ip vamët suk voh e kea peß ataeah ? Suk a tah neß to nonok non to hat , ke Sosoenën heß tonun en peß . Ivëhkëk , a taateß pe kea soneß peß to vih , ke Sosoenën iu non poan , ivëh ne Keen to heve suk , pareß ip vamët e kea peß .
62003013	Kën kea peöß me ra kën vamen , koe a töhkak vahat pa ö no a napan va po oeh vëh se rës a no neöm .
62003014	Ea to nat e no , pea to heßheß no sih a ma kokoman pea manih po upöm napan pe Sosoenën . Ivëh , ka nat vavih e no , pea to tavus këh voh ee maß pa taateß va pa mët , para kon ee po toßtoß tamoaan . A teß vëh to hikta iu non o upöm teß va po vaman , a apeneah to teß va e non manih pa teß mët .
62003015	O teß varih to rës vakis ne sih a ma kea pee , me ra ma vameere , ee to teß va e ne manih po teß ipip teß . Ka nat e no pa teß ipip vamët teß , eß to hikta teß me non o toßtoß tamoaan .
62003016	Keß ivaßih a ö na se nat va i no a taateß iu teß , e Ieesuß to heß voh o toßtoß peß , pareß mët suk a ra manih pa kuruse . Ka manih pa mët peß , neß to vataare en pea pa taateß iu teß . Ea me se mët suk a ma kea pea varih a napan pe Kristo .
62003017	Ivëhkëk , ta pah teß se keh vaneah non ta ma tah peo va po oeh vëh , pareß ep akuk non e siß kea peß a arus , pareß keh hikta uruan ko vaßaus poan , a , ea to nat e no pa taateß iu teß pe Sosoenën to hikta teß non manih pa teß pamëh .
62003018	Pus koaß peöß , ea se nat no iu akuk no a ma kea pea manih po rivon , ahik , ea se iu rakah no raoe manih pa ma kupu pea , para vaßaus raoe , ko nok a taateß vih manih pee .
62003019	Ea se iu rakah no a ma meh teß pea , ea to nat e no pea to vavatet e no pa hanan va pa soe man . Ka tëëm no kokoman pea se keh ruk a ra pan , ea to hikta vavatet no a soe man , ea se teß me o kokoman tö manih pa matan e Sosoenën . Suk ataeah , e Sosoenën to nat e non pa ma moeh tah kurus , ko teß nat peß teß oah e non pa ma kokoman pea . Eß to hikta onöt non a vahoß a ra po vahutët , suk a taateß piuk pea , ahik , eß se soe ka ra pan , ea se vavatet rakah no a soe man peß .
62003020	
62003021	Ma vamomhë peöß , a ma kokoman pea se keh hikta vaharaß vahat a rora , ea to hikta se nö me no o naöp manuh pa matan a ö ihihoß pe Sosoenën , ea se hinhin tamoaan no para vavaato me no eah .
62003022	Ea se keh hin suk na ta tah manuh pe Sosoenën , eß se heß en pea pa tah pamëh , suk ataeah , ea to vavatet tamoaan e no pa taateß peß , para nonok no a ma tah to vavaeö non poan .
62003023	Keß ivarih a ma tah no a taateß pe Sosoenën to sosoe suk non , ea se vaman no a ëhnan e Koaß peß Ieesuß Kristo , ea papaeh se iu no o upöm teß , vamanih pa ö neß to soe vavoh ka ra .
62003024	Ta pah teß se keh suksuk non a taateß pe Sosoenën , eß to vatös rakah me en peß , ke Sosoenën teß e non manih peß . Ea kurus to nat e no pe Sosoenën to heß en pea pa Tuvuh Vasioß . Ka Tuvuh Vasioß pamëh to vataare va e non pea manih pan , e Sosoenën to teß vaßpeh tamoaan me e non pea .
62004001	Kën kea , matop vavih nem po teß vanënën soe pikpiuk , ee to vavatvi va kov e ne manih po oeh . Ivëh , köß sosoepip a noß neöm pan , eöm se nat nem vaman rakah a ma soe pa napan poë varih , pa ö nee se nö nös peöm pare soe ka neöm pan , “ A Tuvuh pe Sosoenën to heßheß a non neoß a soe vaßih , köß sosoe ka noß neöm . ” Eöm se punöß a ma vu tuvuh poë varih tataneß ne maß manuh pe Sosoenën , keß , ahik .
62004002	Eöm se keh nok va nën , eöm to antoen e nem pa nat pan , a tuvuh pamëh , eß a Tuvuh pe Sosoenën . Eß me to teß va non manih pan , ta pah teß se keh soe va ka neöm manih pan , e Ieesuß Kristo to tavus teß vamaman voh , ka Tuvuh pe Sosoenën teß non manih peß .
62004003	Ka ta pah teß se keh hikta soe ta soe to soe suk non e Ieesuß , a , ea se nat ee pa teß pamëh , eß to teß me non pa meh tuvuh ke , a tuvuh pamëh to hikta taneß maß pe Sosoenën . Ka tuvuh pamëh , eß a teß to vakihat me non e Kristo . Moaan voh nöm to pënton a soe to soe non pan , eß se nö maß manih po oeh vëh . Kuru neß to nö en maß , pareß teß e non manih kuru .
62004004	Pus koaß peöß , me eöm o pus koaß pe Sosoenën , eöm to vöknah vahik voh o teß vanënën soe pikpiuk , suk ataeah , a Tuvuh pe Sosoenën to teß non manih peöm . A Tuvuh pamëh to teß oah e non pa ma tuvuh to teß ne manih pa napan varih to vavatet ne a ma taateß hat va po oeh vëh , suk ee to hikta nat ne e Sosoenën .
62004005	Ka nap vanënën soe pikpiuk poë varih , ee a napan va po oeh vëh . Ivëh , ka soe nee to sosoe ne , eß a soe va po oeh vëh . Ka napan va po oeh vëh tënan e ne sih pa soe pee .
62004006	Ivëhkëk , ea varih , ea a napan pe Sosoenën , me etereh varih to nat ne e Sosoenën , ee to pënton e ne po vavaasis pemöm . Ko teß varih to hikta nat ne e Sosoenën , ee to hikta se tënan ne o vavaasis pemöm . Keß vaßih a ö na se nat suk pa Tuvuh man , me a tuvuh to vavatvus non a soe piuk .
62004007	Ma vamomhë peöß , ea papaeh se iu rakah no a ma upöm pea , suk ataeah , a taateß iu teß to taneß non maß pe Sosoenën . O teß varih to iu ne o upöm teß , ee to tavus ee o pus koaß pe Sosoenën , pare nat e ne pe Sosoenën .
62004008	Ko teß varih to hikta iu ne o upöm teß , ee to hikta nat ne pe Sosoenën . Suk ataeah , e Sosoenën , eß a pusun in a taateß iu teß .
62004009	Keß ivaßih a ö ne Sosoenën to vataare vavoh ka ra o iu peß manih pea . Eß to vanö maß a paeh Koaß ro peß manih po oeh vëh , pan ea se kon koe o toßtoß tamoaan manih peß .
62004010	A taateß iu o upöm teß , eß a taateß pe Sosoenën . Ea se nat no koman no pan , ea to iu momoaan voh e Sosoenën . Ahik , e Sosoenën to iu momoaan voh a ra , ivëh , neß to vanö suk voh maß e koaß peß . Keß nö maß manih po oeh vëh , ko mët marën a ö ne Sosoenën se ihan anoe a ma taateß hat pea . Suk ataeah , e Sunaißeah to kon këh a ra a ma kamis pea , pareß teß ko kamis varuß en .
62004011	Ma vamomhë peöß , manih pa taateß pamëh , ne Sosoenën to vataare voh en pea pa ö neß to iu rakah e non pea . Ivëh kea papaeh se iu rakah a ma upöm teß pea .
62004012	Ahikta pah teß to ep avoeß non pe Sosoenën . Ivëhkëk , ea se keh iu rakah no o upöm teß , vamanih pa ö ne Sosoenën koman to iu va non raoe , ke Sosoenën teß vaßpeh me non pea . Ka taateß peß pamëh pa iu o upöm teß tavus va eh rakah en manih po toßtoß pea .
62004013	Ea se poß nat vah va no nih pa ö ne Sosoenën to vatös me a rora ka teß no manih peß ? Ea se nat taneß pa ö ne Sosoenën to heß a ra a Tuvuh koman peß .
62004014	Ea to ep vahik voh ee pa tah ne Tamaara to nok voh manih pea . Eß to vanö voh maß e Koaß peß , keß nö maß marën a ö neß se kon hah a napan va po oeh vëh , kee tavus këh maß a taateß hat . Emöm to sosoe tavus tamoaan suk rakah kov e nem sih pa tah pamëh .
62004015	Ta pah teß se keh soe pan , e Ieesuß e Koaß pe Sosoenën , e Sosoenën se vatös tamoaan e non manih pa teß pamëh , ka teß pamëh vatös tamoaan varuß e non manih peß .
62004016	Ea to nat e noß , para vaman vakis va e no manih pan , manih po iu pe Sosoenën , eß a pusun in a taateß iu teß . E Sosoenën koman eß a pusun in a taateß iu a meh teß . Ka teß vëh to iu non a meh teß , e Sosoenën to vatös tamoaan me e non peß . Keß vatös tamoaan varuß me e non pe Sosoenën .
62004017	Ea se keh teß va no nën , a , a taateß iu a ma meh teß pea se eh rakah en manih po toßtoß pea . Ka hikta onöt no a naöp pa sun po vahutët apuh pe Sosoenën . Oman , ea to teß no manih po oeh vëh , para nonok no a pah taateß ne Ieesuß koman to nonok non . Ivëh , ka se nat no nanaöp no e Sosoenën .
62004018	A teß to iu non sih e Sosoenën , eß to hikta nanaöp non sih . Ivëh , ka taateß iu teß se tavus vakis rakah en manih po toßtoß peß . A , ka taateß pamëh se veo en pa taateß naöp e Sosoenën . A teß to nanaöp non e Sosoenën , eß to nat e non peß se kon amot en po voen hat , suk a taateß hat peß . Ka ta pah teß se keh nanaöp non e Sosoenën , a , ea se nat va e no peß manih pan , a taateß iu teß to hikta tavus vakis non manih po toßtoß peß .
62004019	Ea to iu no sih o upöm pea varih a napan pe Kristo , suk ataeah , e Sosoenën to iu momoaan e non pea .
62004020	Ta pah teß se keh sosoe non pan , eß to iu non e Sosoenën , ivëhkëk , eß to rës e non pa napan pe Sosoenën , a , a teß ko pamëh eß a pikpiuk . A teß pamëh to hikta iu non a napan pe Sosoenën varih neß to ep non pa mataneah , eß to hikta onöt non a iu me e Sosoenën vëh neß to hikta ep me non pa mataneah .
62004021	A taateß vëh na to kon voh manih pe Kristo to teß vavoh non manih pan , a teß to iu non sih e Sosoenën , eß se iu me non a ma napan pe Sosoenën .
62005001	A napan kurus varih to vaman ne sih pan , e Ieesuß eß e Kristo a teß ne Sosoenën to vanö maß manih po oeh vëh , ee ro pus koaß pe Sosoenën . Ka napan kurus varih to iu ne sih e Tamön , ee to iu me e ne po pus koaß peß .
62005002	Keß ivëh , a ö na se nat suk no a ö na to iu vah va i no o pus koaß pe Sosoenën , vamanih pa ö na to iu no e Sosoenën , para vavatet no a ma taateß peß .
62005003	Ea se iu rakah no e Sosoenën , para vavatet no a ma soe peß , me a ma taateß peß , ka ma taateß peß to hikta heß vëhvaß a rora .
62005004	Suk ataeah , a napan kurus se keh teß ne o pus koaß pe Sosoenën , ee se vöknah rakah a ma taateß hat va po oeh vëh , manih pa ma toßtoß pee . Ea to vaman no e Sosoenën , ivëh , ko vaman pea nok a ra , ka onoah ee po kikis pe susun po oraß hat , me a ma taateß varih to teß ne pa ma toßtoß pea .
62005005	Ivëh , ke retereh varih to eh ne pa vöknah a ma taateß hat va po oeh vëh , ee a napan ko poë varih to vaman ne pan , e Ieesuß Kristo eß e Koaß pe Sosoenën . Ka manih pa ma toßtoß pee , ee to vöknah vahik ee pa ma taateß hat va po oeh vëh .
62005006	E Ieesuß Kristo , eß a teß pamëh to nö voh maß , pareß vataare koman hah ea manih pea , pan eßeß koman eß e koaß pe Sosoenën . Eß to vataare va ka ra manih pan , manih pa taateß va pa pupui pa ruen , me manih pa ö no eraß to takoß pa kuruse . Eß to hikta koe ke voh maß pa taateß va pa pupui pa ruen varoe , ahik . Eß to koe ke voh maß manih pa taateß va pa pupui pa ruen me o eraß . Ka Tuvuh Vasioß , eß to soe vanat a ra a pusun in a soe man . Ka Tuvuh Vasioß ivëh to vavatvus non a soe to soe non pan , e Kristo , eß eteh .
62005007	Ivëh , ka kukön tah rakah ivarih to sosoe vanat a rora sih pan , e Ieesuß e koaß pe Sosoenën .
62005008	Keß ee ivarih a kukön tah poë varih , a Tuvuh Vasioß , me a ruen , me o eraß . Ka soe pee ra kukön to vatoe tamoaan e non , pareß teß non a paeh a soe ro to soe non pan , e Ieesuß eß e koaß pe Sosoenën .
62005009	Ea to vaman no sih a soe a man no a napan to vavatvus ne . Ivëhkëk , a soe ne Sosoenën to vavatvus non , eß to kikis oah e non pa soe no a teß va po oeh to vavatvus non . Ka soe ne Sosoenën to to tavus voh , neß to sosoe suk voh non e Koaß peß , e Ieesuß Kristo .
62005010	A teß vëh to vaman non sih e Koaß pe Sosoenën , eß to kon vahik voh en pa soe man vëh ne Sosoenën to vavatvus voh non . Ka soe pamëh teß e non manih pa komaneah . Ivëhkëk , a teß vëh to hikta vaman non a soe pe Sosoenën , eß to popokaß non e Sosoenën pan , eß a teß pikpiuk . Suk ataeah , eß to hikta vaman non a soe man ne Sosoenën to soe suk voh e Sunaißeah , e Ieesuß Kristo .
62005011	Keß ivaßih a soe man ne Sosoenën to soe voh ka ra . E Sosoenën to heß voh en pea po toßtoß tamoaan , ko toßtoß pamëh teß e non manih pe Sunaißeah .
62005012	A teß vëh to hikta vatös me non e Koaß pe Sosoenën , eß to hikta teß me non o toßtoß pamëh . Ka teß vëh to vatös me non e Koaß pe Sosoenën , eß to teß me e non po toßtoß pamëh .
62005013	Eöß to kiun ka nös neöm a napan varih to vaman nem a ëhnan e Koaß pe Sosoenën o kiun vaßih , pan eöm se ep paröm nat va nem manih pan , eöm to kon voh em po toßtoß tamoaan .
62005014	Ea se keh vavatet vaviß no o iu pe Sosoenën , para hinhin no , ko keh hin eah ta pah tah , eß se pënton en pa hin pea ko heß en pea . Keß ivëh , a tah na to hikta nanaöp suk no eah , para nö vatët ee manuh peß .
62005015	Ea to nat e no peß to pëpënton tamoaan e non pa ma hin pea . Ivëh , ka se keh hin eah ta pah tah neß se heß a ra , ea se kon ee , para nat va e no manih peß to se heß vamaman en pea pa tah na to hinhin suk no .
62005016	Ta pah teß se keh ep in e kea pea to nok ta pah taateß hat , ka hat pamëh se keh hikta onöt non a ip vamët e kea pea pamëh , a , a teß pamëh to antoen e non pa hin e Sosoenën , ke Sosoenën heß en peß po toßtoß . Eöß to sosoe suk noß o teß varih to nonok ne a ma vu hat poë varih to hikta onöt ne a ip vamët raoe . Ivëhkëk , eß to teß non a ma vu hat to antoen ne a ip vamët a teß . Eöß to hikta sosoe no pan , eöm se hin suk a napan to nonok ne a ma vu hat to teß va ne manih .
62005017	A ma taateß varih to hikta teß totoopin ne , ee a ma taateß hat i poë varih . Ivëhkëk , eß to teß non a ma meh vu hat to hikta antoen ne a ip vamët a napan .
62005018	Ea to nat va e no manih pa napan varih to teß va ne manih o pus koaß pe Sosoenën , ee to hikta onöt ne a nok vatëh a ma taateß hat . Ahik rakah . E Sosoenën to matop vavih e non po teß to teß va ne manih pan , ee o pus koaß peß . Ke susun po oraß hat to hikta onöt non a hariun raoe .
62005019	Ea to nat e no , ea to teß e no o pus koaß pe Sosoenën . Ivëhkëk , a napan kurus varih to hikta nat ne e Sosoenën , ee to teß ne paan o kikis pe susun po oraß hat .
62005020	Ea to nat e no , e Koaß pe Sosoenën to nö voh en maß , pareß heß en pea po nat me o kokoman vih peß . Eß to heß a ra o kokoman vih me o nat peß pan , ea se nat rakah e Sosoenën vamaman , para vatös vaman me eah pen Sunaißeah Ieesuß Kristo . Ke Ieesuß Kristo , eß e Sosoenën vamaman rakah . Eß me , a pusun in o toßtoß tamoaan .
62005021	Pus koaß peöß , eöm se teß vaniu këh nem o sosoenën vapikpiuk .
63001001	Eöß a Teß Apuh va po kum teß varih to vaman ne e Ieesuß to kiun ka nös oah , e köövo vateß pe Sosoenën me o pus koaß pën . Eöß to iu kurus rakah e noß peöm manih pa soe man , eß hikta teß non pan , eöß varoe , o upöm teß me varih to nat ne a soe man to iu e ne peöm .
63001002	Emöm to iu a no neöm , suk a soe man vëh to teß me a rora , eß se teß tamoaan me e non pea .
63001003	O vaeö me o ururuan me a taateß moomo pe Sosoenën e Taman , me e Koaß peß Ieesuß Kristo se teß me a rora manih pa soe man , me a taateß iu .
63001004	Eöß to vaeö rakah voh pa ö nöß to nat a ma pah koaß pën to vavatet ne a hanan va pa soe man , vamanih pa ö ne Tamön to soe vavoh ka ra .
63001005	Ivëh , ka kuru vëh vameneoß , ea se iu rakah no o upöm pea . Eß to hikta teß non pan a soe voon , ahik , eß a pah soe akuk ko vëh na to kon voh po vanono .
63001006	Ko iu pamëh to teß va non manih pan , ea se vavatet no a ma soe ne Sosoenën to soe voh ka ra , vamanih pa ö nöm to pënton vavoh po vanono . A soe peß to soe va non manih pan , eöm se teß me nem a taateß iu teß .
63001007	O teß pikpiuk to paraß peo to teß ne kuru po oeh . Ee to hikta sosoe tavus ne a ö ne Ieesuß Kristo to kunah maß po oeh , pareß tavus teß en . Eteh to hikta sosoe tavus non a tah pamëh , eß a tövavaasis pikpiuk , me eß a teß to vakihat me non e Kristo .
63001008	Eöm se teß vamatop rakah nem , peß o teß poë varih tomeß piuk a neöm , köm vatet raoe , ivëh , köm hikta se kon nem a ma tapui pe Sosoenën , varih nöm to kiu vëhvaß suk voh . Suk ataeah , eöm se kon avoes rakah a ma tapui pe Sosoenën , vamanih po voen peöm , pa ö neß to soe vaman vavoh ka ra .
63001009	Eteh to keke non o vavaasis pe Kristo , ko hikta vavatet non o vavaasis peß , to hikta teß me non e Sosoenën . Ivëhkëk , eteh to vavatet non o vavaasis pe Kristo to teß me e non pe Taman , me Koaß peß Ieesuß Kristo .
63001010	Ivëh , ka teß se keh nö maß peöm , pareß hikta teß maß o vavaasis pamëh , koe a kamöß eah , keß , vaoe eah pa ma iuun peöm .
63001011	Suk ataeah , eöm se keh kamöß nem a teß pamëh , eöm to teß hop me e nem peß pa kiu hat peß .
63001012	Eöß to teß me e noß pa ma tah peo rakah nöß se kiun ka nös neöm , ivëhkëk , eöß to hikta iu noß a kiun nös to kiun . Suk ataeah , eöß to iu rakah noß a nö koman nös pa vaato me a neöm , ka se puh rakah po vaeö .
63001013	O pus koaß pe kea pën varih to vaman ne e Ieesuß , to heß nös a potan avih pee manem peöm .
64001001	Eöß a Te Apuh va po kum teß varih to vaman ne e Ieesuß , to kiun ka nös oah Gaëus e vakamöß vih peöß , eöß to iu vi rakah ka nom oah manih pa soe man .
64001002	Vakamöß vih peöß , eöß to nat e noß pa apeomah to teß vih e non , paröß hinhin noß na e Sosoenën pan , a ma tah kurus nën to nonok nom , me a sioniumah se teß vavih non .
64001003	Eöß to vaeö rakah voh pa ö no a ma pah kea to nö maß ko soe a ö nën to vaman va nom a soe man , me a ö nën to vavatet nom a soe man .
64001004	Ahikta meh tah se heß a neoß o vaeö to apuh oah non a ö nöß to nat o teß varih to teß va ne pa ma koaß peöß , to vavatet ne a soe man .
64001005	Vakamöß vih peöß , eß to paraß vih rakah pa ö nën to vaßaus a kën kea varih , to nönö vah ne pa vatvus a Soe Vih pe Ieesuß . Eën to vaßaus pet voh eöm po upöm teß varih to nönö vah ne pa vatvus a Soe Vih pe Ieesuß , nën to hikta nat nom pee .
64001006	Ee to soe tavus ke voh ee po kum teß varih to vaman ne e Ieesuß manih , po iu vih pën . Eën se vavaßaus rakah nom raoe pa ma taneah nee to kökööt ne pa vapet a nö pee , pa taateß to ep vavih non manih pe Sosoenën .
64001007	Ee to taneo voh a kiu pee manih pe Kristo , pare hikta hin , keß , öt taneß ta pah tah manih po teß to hikta vaman ne e Kristo .
64001008	Ivëh , ka se vaßaus rakah no a pap teß poë varih , suk ataeah , ea se keh nok va nën , ea to teß vaßpeh me e no pee pa nok a kiu va pa soe man .
64001009	Eöß to kiun ke voh eoß na po kum teß varih to vaman ne e Ieesuß , ivëhkëk , e Diotrefes a teß to iu non a vovoh ke raoe to hikta iu pënton a no möm .
64001010	Ivëh köß se keh nö nös , eöß se vaato suk a ma taneah ne Diotrefes to nonok non , me a ö neß to pikpiuk non , me a ma soe hat neß to sosoe non manih pemöm . Ivëhkëk , eß to hikta teß varoe non pan a tah pamëh , eß to hikta iu vaoe me non a ma meh kën kea varih to vaman ne e Kristo , pare vavatvus vah nee a Soe Vih pe Kristo , manih pa iuun peß . Pareß sosoepip e non po upöm teß to iu vaoe ne raoe , ko kiiki e non pee këh o kum teß varih to vaman ne e Ieesuß .
64001011	Vakamöß vih peöß , koe a vatet a ma taateß hat po upöm teß , parën vatet varoe o teß varih to nonok ne a ma taateß vih . Eteh to nonok non a taateß vih , eß a teß pe Sosoenën . Ivëhkëk , eteh to nonok non a taateß hat to hikta nat non pe Sosoenën .
64001012	O teß kurus va po kum teß varih to vaman ne e Ieesuß to sosoe e ne pan , e Demitrius a teß vih , to vavatet non sih a ma soe man varih , no a soe pe Sosoenën to sosoe non a ö na se vavatet no . Emöm me to sosoe e nem peß a teß vih , kën nat e nom pa tah nöß to sosoe noß to teß man e non .
64001013	Eöß to teß me e noß pa ma tah peo noß se kiun ka nös oah , ivëhkëk , eöß to hikta iu kiun noß nös to kiun .
64001014	A siß ö hat , köß nö eoß nös pa vaato me a oah .
64001015	A taateß moomo to teß me a nom oah . A ma vakamöß varih to heß nös a potan avih pee manem pën . Eën se heß me a potan avih peöß manem pa ma papaeh vakamöß manem .
65001001	Eöß e Jut , a teß kikiu akuk pe Ieesuß Kristo , me eöß e kea vatokpös pe Jëmis , to kiun nös manem peöm a napan ne Topoan to vaoe voh . E Sosoenën Taman to iu a no neöm , köm teß vavih nem manih po matop pe Ieesuß Kristo .
65001002	Eöß to hinhin noß pan , e Sosoenën se ururuan a neöm , me eß se heß a neöm a taateß moomo , me a taateß iu teß se puh rakah ne manih peöm .
65001003	Ma vamomhë peöß , eöß to iu vörep rakah voh noß a kiun nös peöm , suk a kiu vëh ne Sosoenën to nok voh , marën a kon hah a ra kurus . Ivëhkëk , eöß to haraß noß a kiun ka neöm a meh tah ke . Eöß to iu noß a vakikis a neöm pa vapus vakis suk o vaman vëh ne Sosoenën to heß voh a napan peß pa paeh a tëëm ro .
65001004	A , eöm se matop vavih nem o vaman pea . Suk a ma pah teß varih to vakihat me ne sih e Sosoenën to hop aven voh ee maß po kum peöm . Moaan voh no o teß vanënën soe to kiun suk voh ee pa napan poë varih , pan ee se sun ee po vahutët apuh pe Sosoenën , ko teen ee pa hat . Ee to vavapus me ne a soe , pare këh voh ee po ururuan pe Sosoenën , ko teß e ne pa nok a ma taateß teßteßvaasiß . Pare koe me ee pa vaman e Ieesuß Kristo a paeh a Topoan , me eß e Sunön pea .
65001005	Eöß to iu vapënton hah a noß neöm pa ma pah tah nöm to nat moaan e nem . Eöm se koman nem a ö ne Sosoenën to hehe voh a napan peß , ko me tavus këh maß raoe pa muhin va Isip . Ivëhkëk , po vamurin neß to miröß en po teß varih to hikta vaman ne poë .
65001006	Paröm koman nem o ankeroß varih to hikta ötöön voh ne a ma tasun kikis pee , ivëhkëk , ee to këh ee pa ma vöön totoopin pee manuh pa vöön va kin . Ivëh , ke Sosoenën heß voh en pa soe vaonöt va pa ö nee se nohnoh raoe po uris teßteß tamoaan , pareß ötöön non raoe pa vöön vëh a kukuit vörep rakah , kee anoeh ne o Poen apuh vëh ne Sosoenën se vateß raoe po vahutët .
65001007	Paröm koman nem a poa vöön apuh varih a Södom me a Gomoraß , me a ma meh vöön apaßpuh to teß tatavi ne raoe . Ee to nok voh o pöh vu taateß avoeß vamanih po ankeroß poë varih . Ee to vavatet voh ne a ma vu taateß hat , pare nonok ne a ma vu taateß teßteßvaasiß , to paraß in a hat vörep . Ivëh , ke Sosoenën vakmis en pee po suraß teßteß tamoaan . A ma tah poë varih to tanok voh , marën a ö ne ea se koman no , para nat no a vatet a ma taateß hat pa napan poë varih .
65001008	Eß to vatoe me e non po teß varih to hop voh maß po kum peöm . Ee to vavatet ne a ma moeh vu tatarep to nonok non raoe , kee vövöknoes koman hah a ne pa ma taateß hat pee . Ee to kokoe e ne pa tasun pe Sosoenën , pare sosoe vahat e ne po ankeroß .
65001009	E susun po ankeroß ro vëh e Maëkel to hikta kiiki voh e susun po oraß hat , pareß soe vahat in poan po poen nee to vasosöë suk ne eteh se kon a sionin e Mosës . Ivëhpëhkëk , eß to soe varoe vamanih pan , “ E Sunön se vakmis oah . ”
65001010	Ivëhkëk , a napan poë varih to sosoe vahat e ne pa ma tah , nee hikta maaka ne . Kataeah nee to nat koe ne manih po haharaß , vamanih pa ö no vönaß va muhin to nat va ne a ma moeh tah , a ma tah rakah ko poë varih to tektek non raoe .
65001011	Varenan rakah pee . Ee to suk voh ee pa hanan hat pe Keen vëh , to ip vamët voh e kea peß . Ee to iu voh ne a moniß , ivëh , kee heß hah voh rea manih pa nok o pöh vu taateß vëh ne Balam to nok voh . Ee to vakihat me voh ne e Sosoenën , keß öök e non kuru vamanih pa ö ne Korah to vakihat me vavoh non poan . Ivëh , kee se tatek rakah va ee manih pa ö neß to tatek vavoh .
65001012	Ee to teß va e ne manih pa ma ta kusan to teß ne manih pa taëën vapenpen peöm , nöm to pët vavaëën nem . Ee to hikta potpoet ne sih pa ëën vamanih pee to teß ne po vaënëën apuh , pare koman varoe hah a ne . Ee to teß va e ne manih pa unöh koraß to hikta teß non ta uhön , no a tuvuh to teßteß vah non . Ee to teß va e ne manih pa ma vu naon va pa tëëm anaß to hikta vovoaß ne , no a napan to rëh puit me a ma aan , kee mët vahik ee .
65001013	Ee to teß va e ne manih pa ma ta supa sukaß va tahiß . Ee to viivi peah koman hah ne maß a ma taateß vapoet pee vamanih po poe . Ee to teß va e ne manih po vesun to nö ke këh voh a ma hanan totoopin pee nee to suksuk ne sih , ivëh ke Sosoenën vamatop voh ken pee pa ö teßteß tamoaan manih pa popoen vëh a kukuit rakah .
65001014	E Inök a vatönim me paeh pau teꞌ to suk voh maꞌ e Adam . Eꞌ to vanënën soe suk voh e non pa napan poë varih , “ Ep öm e Sunön to nönö non maꞌ , me a ma ususoan ankeroꞌ vivihan peꞌ ,
65001015	pa kiiki a ma napan kurus . Eꞌ to nönö non maꞌ pa vakmis a nap nonok hat varih to heꞌ tonun voh e Sosoenën pa ma taateꞌ hat kurus nee to nok voh manih peꞌ . Pareꞌ vakmis a nap nonok hat varih to heꞌ tonun voh e Sosoenën pa ma tah hat nee to soe voh manih peꞌ . ”
65001016	A ma teß poë varih to teß ne sih pa taateß varek me vapokaß ro upöm teß . Ee to suksuk ne sih a ma iu hat koman pee . Ee to këëkë koman hah a ne , pare teß ne pa vamanman o upöm teß pa kon a ma taneah nee to iu ne .
65001017	Ma vamomhë peöß , eöm se koman nem a tah no aposol pe Sunön pea Ieesuß Kristo to soe voh .
65001018	Ee to soe voh ka neöm pan , “ Manih pa ma tëëm va amot , eß se teß non a napan se kö e Sosoenën , a napan poë varih se suksuk e ne pa ma iu hat koman pee varih to heß tonun e non pe Sosoenën . ”
65001019	A napan poë varih to nonok ne a ma taateß vaëh kiiki , ka ma kokoman pee teß varoe ne pa ma tah va po oeh vëh , ivëh , ka Tuvuh pe Sosoenën hikta teß non pee .
65001020	Ivëhkëk , ma vamomhë peöß , eöm se vakiu o vaman vivihan peöm pa vakikis koman hah ëm pa hin manih po kikis pa Tuvuh Vasioß .
65001021	Paröm teß hop nem manih po iu pe Topoan , pa tëëm nöm to anoeh nem e Sunön pea Ieesuß Kristo . Manih po ururuan peß , eß se heß a neöm o toßtoß tamoaan .
65001022	Eöm se vataare nem o ururuan manih po teß varih to vavovoeak ne .
65001023	Paröm heß o upöm teß a soe vaënpan , marën a hehe raoe këh o suraß ësës tamoaan . Eöm se vataare o ururuan vaßpeh me o naöp manih po upöm , ivëhkëk , eöm se rës me nem pa ma ohop pee varih to pö taneß non pa ma taateß hat pee .
65001024	E Sosoenën a kikis , ko se vaßaus en peöm köm hikta se kuß nem pa taateß hat . Eß to antoen e non pa me a neöm manih pa havineah , köm hikta se teß nem ta hat . Pareß antoen e non pa heß a neöm o vaeö apuh .
65001025	Eß a paeh Sosoenën varoe kuru to hehe hah voh a ra . Ivëh , ka se kë no a ëhnaneah , ko heß no eah o ëhnan apuh manih pe Ieesuß Kristo , e Sunön pea . Eß to teß me non o kikis me a tasun apuh va pa vovoh ke ra ma moeh ta kurus , taneo non maß po taneo in o oeh , kuru , me pa ma tamoaan . Oman .
66001001	A soe vëh ne Sosoenën to heß voh e Ieesuß Kristo , keß heß pet a teß kikiu peß e Jon pa vataare poan a ma tah se tavus ohoß ee . E Sosoenën to vanö maß a ankeroß peß manih pa teß kikiu vëh e Jon , pan eß se vataare pet a ma meh teß kikiu peß .
66001002	E Jon to soe tavus en pa ma soe neß to tënan , me a tah neß to ep voh en . Eß a ma soe poë varih to taneß maß manuh pe Sosoenën , me a ma soe to vatvus vateeraß ne e Ieesuß Kristo .
66001003	Vaeö rakah po teß varih to ëhëh ne , ko vavatet ne a soe vanënën pe Sosoenën to kiun non manih po Puk peß . Suk ataeah , o poen to öök vatët en no a ma tah poë varih se tanok .
66001004	Eöß e Jon to kiun nös o kiun vëh manih peöm , o tönim me o pöök kum teß varih to vaman nem e Ieesuß , ko teß nem manih pa muhin va Esiaß . E Sosoenën to teß tamoaan voh e non , me kuru , me eß se hah en maß , eß se heß a neöm o ururuan me a taateß moomo . A tönim me a poa tuvuh varih to teßteß ne sih pa matan a ö ihoß pa teß sunön e Sosoenën , ee me se heß a neöm o ururuan me a taateß moomo .
66001005	Me e Ieesuß Kristo a teß to vatvus vatotoopin a soe pe Sosoenën , se heß a neöm o ururuan me a taateß moomo . Eß to sun vovoh hah ke voh a nap mët , pareß teß e non e Sunön po teß susunön kurus varih po oeh . Ka manih po ururuan peß eß to mët , pareß hehe a ra po eraß peß .
66001006	Ivëh , keß vateß a ra , ka tavus o vuteß va po teß ësës heß pe Sosoenën e Tamaneah . Aiah ! Ka pët kë a ëhnan e Ieesuß Kristo , keß se teß tamoaan non , eß e Apuh , ko öt non o kikis va pa matop tamoaan in a ma moeh tah kurus . Oman .
66001007	Ep öm ! Eß se nö vaßpeh me maß a unöh , ka napan kurus se pët ep in poë . Me o teß varih to ruk voh poë . A napan kurus varih po oeh se ep in poë , ee se vaokook . Suk ataeah , ee to hinën voh poë po poen neß to teß voh non manih po oeh . A ma tah poë varih se tavus vamaman rakah ee . Oman .
66001008	E Sunön Sosoenën to soe pan , “ Eöß a Taneo , me eoß a Vahik . Eöß e vatamoaan , eöß to teß e noß kuru , me eöß se hah eoß maß . Eöß e Sosoenën A Kikis Vi . ”
66001009	Eöß e Jon , e kea rakah peöm to teß vaßpeh me voh a neöm pa ma kamis , paröß teß me noß a taateß anoeh va pa sun vakis , ea se teß no a ma teß pe Ieesuß . Ko teß hop no pa Matop Vih pe Sosoenën . Eöß to vavatvus voh noß a soe pe Sosoenën , me o vaman peöß manih pe Ieesuß . Ivëh , kee vanö voh a neoß manuh pa to va Patmös .
66001010	Ka manih po poen vamomoaan in o nënkikiu eß o poen pe Apuh , a Tuvuh Vasioß to nö maß manih peöß , köß tënan a soe apuh to tanih va non manih pa suvin manih pa tonuneoß .
66001011	Eß to soe vamanih pan , “ Kiun töön ah , a ma tah kurus nën se ep , parën vanö manuh pa tönim me o pöök kum teß varih to vaman ne e Ieesuß manih pa ma vöön varih , Ëfësus , Smernaß , Pergamum , Taëataëraß , Sardis , Filadëlfiaß , me Laodisiaß . ”
66001012	Ivëh , köß tarih eoß to ep in a teß vëh to vavaato me a no neoß . Eöß to ep in o tönim me o pöök ram ne to nok voh pa gol to sun ne .
66001013	Paröß ep in a pah teß to sun non topnin a ma ram poë varih . Eß to matan va non manih pe Koaß Teß Pa Napan Kurus to ohop non o ohop rë to kopös e non pa sionineah , pareß voh non o voh manih pa poeneah , nee to nok voh pa gol .
66001014	A uvin me a pasuneah to paraß kakaare va non manih pa uvin a sipsip , ka mataneah to ëman va non manih po tëkrea in a suraß .
66001015	A poa moneah to totonaß va ne manih pa bras , nee to nan po suraß . Paröß tënan o vaato peß to kukuruh va non manih po totruen .
66001016	Eß to öt non a tönim me ra poa vesun manih pa papmatö peß , ko rapis rë kakakni vapon to taneß maß pa rivoneah , ka mataneah ëman va non manih pa ö no a potan kikis to ëman va non .
66001017	Eöß to ep in eah , ko vuß eoß pa havin moneah , vamanih pa teß a mët . Ivëhkëk , eß to öt a neöß pa papmatö peß , pareß soe pan , “ Koe a naöp ! Eöß a Taneo me eoß a Vahik .
66001018	Eöß a teß toßtoß ! Moaan voh eöß to mët , ivëhkëk , eöß to teß toßtoß tamoaan e noß . Paröß öt noß o kikis va pa heß o toßtoß manih pa nap mët .
66001019	Ivëh , kën se kiun töön a ma tah nën to ep in , me a ma teß varih kuru , me a ma teß se tavus amot maß .
66001020	Eën to ep voh nom a tönim me ra poa vesun to teß ne pa papmatö peöß , me o tönim me ro pöök ram nee to nok pa gol . Eß a soe vapipinoß pamëh ivëh , a tönim me ra poa vesun to vëknöm i ne a ma ankeroß varih to matop ne o tönim me ro pöök kum teß varih to vaman ne e Ieesuß . Ko tönim me ro pöök ram gol to vëknöm i ne o tönim me ro pöök kum teß varih to vaman ne e Ieesuß .
66002001	Ka teß toßtoß soe ka neoß pan , eën se kiun na a soe to soe non pan , “ Manuh pa ankeroß to matop non a napan va po vaman to teß ne pa vöön va Ëfësus , eën se kiun , parën soe ke na eah a ma soe varih , ‘ A teß to öt non sih a tönim me ra poa vesun manih pa papmatö peß , pareß teß non topnin a ma ram gol poë varih , eß to vanö nös a soe manih peöm , pareß soe vamanih pan , ’
66002002	“ Eöß to nat e noß pa ma tah nöm to nok voh pa ma kiu vëhvaß peöm , me a ö nöm to sun vakis nem pa taateß tö nöm to teß me voh nem . Eöß to nat e noß , peöm to rës e nem pa ma teß nonok vahat , paröm punöß voh em pa ma napan varih to sosoe ne pan , eße o aposol , ivëhkëk , ahik , eße a ma nap pikpiuk .
66002003	A napan to ep ka ne neöm to vavatet a no neoß , pare punöß e ne pa miröß a neöm , ivëhkëk , eöm to sun vakis voh e nem pa taateß tö paröm teß a ma vu punis poë varih .
66002004	Ivëhkëk , eöß teß me noß a soe se ruk a neöm to soe va non manih pan , moaan voh pa ö nöm to vaman momoaan , eöm to iu rakah voh e nem peöß , ivëhkëk , kuru vëh , ahik .
66002005	Moaan voh , eöm to nonok voh nem a taateß vih , paröm koe em . Ivëh , köm se kokoman hah na , paröm vatet a taateß vih vëh nöm to teß moaan voh nem , paröm koe a taateß hat nöm to teß me nem kuru . Eöm se keh hikta panih a taateß hat peöm , eöß se kon hah këh eoß peöm po ram gol peöm .
66002006	Ivëhkëk , a pah taateß vih vëh nöm to teß avoeß me e nem . Eöm to rës e nem pa ma taateß no a napan pe Nikolas to nonok ne . Eöß me to rës rakah e noß .
66002007	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . Ka teß se keh öt vakis non o vaman ko onoah po vapus va pa taateß hat , eöß se heß a soe vaonöt pa ëën o voaß naon va po toßtoß tamoaan vëh to teß non pa Vöön va Kin pa rak pe Sosoenën . ”
66002008	“ Manuh pa ankeroß to matop non a napan va po vaman to teß ne pa vöön va Smernaß , eën se kiun a soe to teß va non manih pan , ‘ Eß vaßih a soe to taneß maß pa teß va pa Taneo me a Vahik . Eß to mët voh en , ivëhkëk , kuru vëh eß to teß toßtoß e non , pareß vanö nös a soe manih peöm , to soe va non manih pan ’ ,
66002009	“ Eöß to nat e noß pa punis nöm to teß nem , paröm teß e nem o teß arus . Ivëhkëk , eöm to teß va e nem manih po teß öt ö va pa vöön va kin . Eöß to nat e noß pa ma soe vavovoeak , no a napan to nonok ne manih peöm , o teß varih to sosoe ne pan , ee ro Jiuß . Ivëhkëk , ahik , ee a ma napan pe susun po oraß hat .
66002010	Eß hikta se teß varë non , köm teß em pa punis , ivëhkëk , eöm se koe a naöp . E susun po oraß hat se vaho a ma meh peöm manuh pa nohnoh , pa punöß o vaman peöm , ko hinën ka neöm po komön o havun poen . Ivëhkëk , eöm , se ötöön vakis o vaman peöm , keß antoen non a ö söm mët , ke eöß se heß a neöm o toßtoß vamanih po voen peöm .
66002011	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . Ka ma teß varih se keh onoah o vapus , ee hikta se nanaöp e ne a vapöök mët . Ahik rakah ! ”
66002012	“ Manuh pa ankeroß to matop non a napan va po vaman to teß ne pa vöön va Pergamum , eën se kiun a soe to teß va non manih pan , ‘ A soe vëh to taneß maß pa teß vëh to teß me non o rapis rë kakakni vapon . Eß to vanö nös a soe manih peöm , pareß soe vamanih pan , ’
66002013	“ Eöß to ep e noß pa ö nöm to teß nem , e susun po oraß hat to teß non pa ö pamëh . Moaan voh e Antipas , a teß heßheß soe peöß to vavatet rakah voh non a soe peöß , kee ip vamët voh poë topnineöm Ivëhkëk , eöm to öt vakis avoeß voh e nem po vaman peöm manih peöß , paröm hikta heß tonun voh in o vaman peöm . Ahik .
66002014	Ivëhkëk , eöß to teß me noß a soe se ruk a neöm . Eß to teß me non a ma teß to teß ne topnineöm manih Pergamum to vavatet vakis ne a taateß pe Balam . Moaan voh e Balam to vavaasis voh e Barak pa taateß vamanman a napan va Israël . Kee nö pa taateß hat , pa ö nee to ënëën voh ne a ma taëën no upöm teß to heßheß ne ro sosoenën vapikpiuk . Pare teß voh ne pa taateß rëhrëh .
66002015	Keß teß va kov e non manih pa ma paeh teß to teß me e ne peöm . Ee to vavatet vakis ne o vavaasis pa napan pe Nikolas . O vavaasis pamëh to teß vatoe me e non po vavaasis pe Balam .
66002016	Ivëh , köm se panih a taateß hat peöm . Eß se keh hik non , eöß se nö maß paröß vapus me a ma napan poë varih po rapis rë vëh to teß non pa rivoneoß .
66002017	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . A ma teß se keh onoah o vapus , eöß se heßheß pa paeh raoe a taëën to vakoaan no maß manuh kin , paröß heßheß papaeh raoe a ma vös kakaare . Manih pa ma vös poë varih , eöß se kiun o ëhnan voon ne e tövaneah varoe pa vös pamëh to nat non . ”
66002018	“ Manuh pa ankeroß to vovoh ke non a napan va po vaman to teß ne manih pa vöön Taëataëraß , eën se kiun a soe to teß va non manih pan , ‘ A soe vëh to taneß maß pe Koaß pe Sosoenën , a mataneah to ëman va non manih pa suraß , ka moneah to totonaß va non manih pa pras , nee to hë keß voon rakah en . Eß to vanö nös a soe vëh manih peöm , pareß soe vamanih pan , ’
66002019	“ Eöß to nat e noß pa tah nöm to nonok nem , me o iu peöm manih pa napan , me o vaman peöm manih peöß me a kiu vaßaus peöm manih po upöm teß . Eöß to nat e noß peöm to sun vakis e nem pa teß a ma punis , me a taateß vih nöm to nonok voh nem . Ka kuru vëh nöm to pah nonok vavih oah pet nö e nem .
66002020	Ivëhkëk , eöß to teß me noß a soe se ruk a neöm . Eöm to kamöß me voh em pe köövo vëh e Jësëbël . Eß to eöß non sih pan , eß a teß vanënën soe pe Sosoenën . Pareß vavaasis non sih pa rëh ke a ma teß kikiu peöß pa taateß rëhrëh , me a ëën a ma taëën no upöm teß to heßheß ne ro sosoenën vapikpiuk .
66002021	Eöß to heß voh eoß peß pa tëëm , pan eß se panih a taateß teßteßvaasiß peß . Ivëhkëk , eß to koe en .
66002022	Ivëh , keöß se heß rakah eoß peß po kamis o pöh apuh neß se kon , vaßpeh me a ma teß varih neß to teßteßvaasiß me non , pa ö no a ma teß poë varih se keh hikta panih a ma taateß hat pee .
66002023	Eöß se ip me eoß pa ma koaß peß varih to vavatet ne poë , ka napan po kum teß varih to vaman ne e Sosoenën se nat vamanih pan , eöß to kiiki vavih noß o kokoman pa ma napan kurus . Eöß se voen papaeh ro va ka neöm manih pa ma taateß nöm to nok voh .
66002024	Ivëhkëk , eöß to soe ka neöm a napan to teß nem Taëataëraß to hikta vavatet voh nem o vavaasis pe köövo , ko hikta nat nem pa taateß pamëh , ko hikta teß hop nem pa taateß vëh nee to popokaß ne pan , ‘ A ma vaato vakoaan pe susun po oraß hat . ’ Eöß to soe ka neöm pan , eöß hikta se heß punis hah a no neöm .
66002025	Ka ma tah nöm to öt nem , eöm se öt vakis nem , keß antoen non o poen nöß se hah maß .
66002026	Eöm se keh onoah o vapus paröm vavatet nem a taateß peöß , keß öök pa ö ne eöm se mët , eöß se heß a neöm a tasun pa matop a ma napan kurus .
66002027	Eöm se öt nem a tasun ko matop vakis nem raoe , paröm tös momoe raoe kee tatamoe vasosoneß vamanih pa nöh .
66002028	A tasun vëh noß se heß a neöm , eß se vatoe va non manih pa tasun vëh ne Tamön to heß voh a neoß pa matop a ma napan . Eöß se heß a neöm a vesun vëh a toviaß .
66002029	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . ”
66003001	“ Manuh pa ankeroß to matop non a napan va po vaman to teß ne pa vöön va Sardis , eën se kiun a soe to teß va non manih pan , ‘ A soe vëh to taneß maß pa Teß to teß me non a tasun pa matop a tönim me ra poa tuvuh pe Sosoenën , me eß to öt a tönim me ra poa vesun . Eß to vanö nös a soe manih peöm , pareß soe vamanih pan , ’ “ Eöß to nat e noß pa tah nöm to nonok nem , paröß nat pet e noß pan , eöm to teß toßtoß e nem manih po sionin , ivëhpëhkëk , eöm to teß va nem manih po teß to mët voh ee .
66003002	Ivëh , köm se koe a koroh . A taateß vih peöm to teß avoeß e non to meß e non pa ro . Suk ataeah , manih pa ma taateß nöm to nonok voh nem , eöß to ep noß pan , a ma taateß poë varih to meß avoeß e ne pa totoopin manih pa matan e Sosoenën peöß .
66003003	Nat e nem po vavaasis va pa soe vih , nöm to tënan voh em , eöm se kon hah . Eöm se panih a ma taateß hat peöm . Eöm se keh hikta sun këh a koroh , eöß se nö va maß manih pa teß kakaveo , köm hikta se nat nem po poen poanheh nöß se nö maß manih peöm .
66003004	Ivëhkëk , a ma pöh teß va peöm to teß ne Sardis , no a ma ohop pee to teß voon e ne . O teß varih to ohop ne a ma ohop kakavoß , ee varoe to antoen ne a nö vaßpeh me a neoß .
66003005	A teß se keh onoah o vapus , a , eöß se ohop eah po vu ohop pamëh , paröß hikta se hiuk noß a ëhnaneah manih po puk va po toßtoß tamoaan . Eöß se vatvus a ëhnaneah manuh pe Tamön , me manuh po ankeroß .
66003006	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . ”
66003007	“ Manuh pa ankeroß to matop non a napan va po vaman to teß ne pa vöön va Filadëlfiaß , eën se kiun a soe to teß va non manih pan , ‘ A Teß a vivihan rakah , me eß a pusun in a taateß man rakah , pareß öt non a kiß pe Devit . Eß se keh peret o hopaß , a hikta teß se panih hah . Eß se keh panih o hopaß a hikta teß se peret hah . Eß to vanö nös a soe manih peöm , ko soe vamanih pan , ’
66003008	“ Eöß to nat e noß pa taateß nöm to nonok nem sih , ko nat e noß po kikis peöm to hikta teß eh vi non , ivëhkëk , eöm to vavatet pet voh e nem po vavaasis peöß , ko vavatet voh e nem peöß . Eöß to peret voh keöß peöm po hopaß , ka hikta teß to onöt non a papanih , paröm hikta naöp voh nem a vatvus a ëhnaneoß .
66003009	Eöm to nat e nem pa napan varih , ee a ma napan pe susun po oraß hat , ee to soe pan , ‘ Emöm ro Jiuß , ’ ivëhkëk , ahik . Ee hikta teß ne pan , ee ro Jiuß , ee a nap pikpiuk , eöm se nat nem , ee se nö maß ko vatokon manih pa havineöm , pare nat vamanih pan , eöß to iu e noß peöm .
66003010	Suk ataeah , eöm to vavatet voh nem a soe peöß , paröm sun vakis voh e nem pa teß a ma punis varih to tatavus voh a no neöm . Ivëh , ke eöß se matop e noß peöm , ka punis vëh se tavus a ma napan varih po oeh , me eöm .
66003011	Eöß se nö vëhöß eöß maß manih peöm . A tah nöm to öt nem , eöm se öt vakis nem , tomeß a meh teß he këh a neöm o voen peöm
66003012	A teß se keh onoah o vapus , eöß se vateß va in eah manih po toon in a iuun vasioß pe Sosoenën peöß . Keß hikta se tavus hah këh non a iuun pamëh . Manih peß nöß se kiun a ëhnan e Sosoenën peöß , me a ëhnan Jerusalëm Voon to taneß maß manuh pa vöön va kin , me a ëhnan voon peöß .
66003013	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman e Ieesuß . ”
66003014	“ Manuh pa ankeroß to matop non a napan va po vaman to teß ne pa vöön va Laodisiaß , eën se kiun a soe to teß va non manih pan , ‘ A teß to vapusun i non a taateß man , pareß vavatvus vatotoopin non a soe pe Sosoenën . Eß a pusun in a ma tah kurus ne Sosoenën to nok voh . Eß to vanö nös a soe manih peöm , ko soe vamanih pan , ’
66003015	“ A ma taateß nöm to nonok nem , nöß to nat e noß , köm to hikta teß kuniuß nem , paröm hikta teß hivaß nem . Eöß to iu noß a ö söm teß kuniuß nem , keß , teß hivaß nem .
66003016	Ivëhkëk , eöm o himonmoen , ivëh , keöß se kavuh vi eoß peöm .
66003017	Eöm to sosoe nem pan , ‘ Emöm a ma teß ötöt ö rakah , to öt nem a ma moeh tah , pamöm hikta kökööt i nem ta pah tah . ’ Ivëhkëk , eöm hikta nat va nem manih peöm o vausean , paröm vatamak , paröm arus , paröm kekehoß , ko pehpeah .
66003018	Ivëh , köß heß a neöm o kokoman vëh , eöm se voen taneß a gol a hikto kusan manih peöß , köm se teß nem a ma teß ötöt ö rakah . Eöm se voen me o ohop kakaare ko kupkup a ma sionin pehpeah peöm , köm hikta se poet nem a napan . Eöm se voen me o marasin ko vahoß pa ma matëëneöm köm se ep vavih .
66003019	Eöß se keh iu noß a ma teß , eöß se siröß raoe , me heß punis raoe , kee vatotoopin a ma taateß pee . Ivëh , köm se kokoman vavih , paröm panih a ma taateß hat peöm .
66003020	Pënton öm , eöß ivëh to sun noß po matön hopaß ko tekteok noß nös . Ta pah teß se keh tënan a vaoe peöß , pareß peret maß , eöß se ho ko vakum me eah , ke möm vaëën vaßpeh .
66003021	A teß se keh onoah o vapus va pa ma taateß hat , eöß se vaonöt keah , keß ihoß vaßpeh me a neoß pa ö ihihoß pa teß sunön , pa matop in a ma tah kurus vamanih pa ö nöß to onoah va in o vapus va pa hat , ke Tamön vaonöt ka neoß pa ihoß vaßpeh me eah pa ö ihihoß pa teß sunön .
66003022	Ivëh , keteh to teß me non a tenaneah , eß se pënton a soe pa Tuvuh Vasioß manih po kum teß varih to vaman ne e Ieesuß . ”
66004001	O tata to hik en , köß ep pet in o hopaß vöh va pa vöön va kin to taperet en . Ka soe nöß to tënan moaan voh to taneß maß kin to teß va non manih pa ö no a suvin se tanih ava , ka soe to soe no maß pan , “ Peah mah manih , köß se vataare a oah a ma tah se tavus amot maß . ”
66004002	Varuß va ko manih no a Tuvuh Vasioß to puh en manih peöß , ka manuh pa vöön va kin eöß to ep in a ö ihihoß pa teß sunön no a pah teß to ihoß non .
66004003	A teß pamëh to ihoß non to ëman va non manih pa poa vös voen vapeah varih nee to popokaß ne a jaspa me konilian , ka puto vatvi non a ö ihihoß pa teß sunön pamëh . Köß ep in o ëman in a puto pamëh to pepereß vovoaßruvi va non manih pa vös voen vapeah pamëh , nee to popokaß ne a ëmeral .
66004004	Eß to teß non a 24 ö ihihoß po teß susunön to vatvi ne a ö ihihoß pa teß Sunön pamëh . Ko 24 teß susunön to vapaan ke ne poë to ihoß ne nën . A ma teß sunön poë varih to ohop ne a ma ohop kakaare , ko uvan ne a ma uvan va pa teß sunön nee to nok pa gol .
66004005	Manuh pa ö ihoß pa teß Sunön a vakës to tavus en , me a kara to konkon non , pareß vatoeßnën e non . Manih matan a ö ihihoß no ra tönim me ro pöök vauß to ësës ne . A ma vauß poë varih , ee ra tönim me ra poa tuvuh pe Sosoenën .
66004006	Manih matan a ö ihihoß pa teß Sunön , a tah to matan va non manih pa tahiß , pareß parin a maaka va non manih po siroak . Ko tavi non a ö ihihoß pa teß Sunön , no a taanaß tah toßtoß to teß ne . A taanaß tah toßtoß poë varih to teß me ne a ma matan to kopös ne a ma sioniire .
66004007	A tah toßtoß vamomoaan to teß va non manih pa laëon . Ka vapöök tah toßtoß to teß va non manih pa kaöß oeteß . Ka vakön tah toßtoß no a mataneah to ep va non manih pa matan a teß . Ka vataanaß tah toßtoß to teß va non manih pa enen to atan non .
66004008	A taanaß tah toßtoß poë varih to teß me ne a ma tönim me o pöh paknan , me a ma matan peo to kopös avoes e non pa sioniire . Pa potan me pa popoen nee to hikta vanot ne pa kë a ëhnan e Sunön , ko sosoe va ne manih pan , “ Apuh , eß e Sosoenën A Kikis Vi , eß a vivihan , eß a vivihan , eß a vivihan . Moaan voh , eß to teß voh non , kuru me , eß to teß non ,
66004009	O poen no a ma tah toßtoß poë varih to këëkë ne sih a Teß vëh , to ihoß non pa ö ihihoß pa teß Sunön to teß toßtoß tamoaan non . A taanaß tah toßtoß poë varih to vavihvih me ne poë , pare vasunön tamoaan rakah ne sih eah ,
66004010	ko 24 teß susunön vapaan poë varih , ee to vatokon ne sih pa matan a Teß vëh to ihoß non pa ö ihihoß pa te Sunön , pare vasunön ne poë . Eß to teß toßtoß tamoaan non . Ee to uvan ne sih a ma uvan gol , pare vavahoß ne a ma uvan gol pee manih pa havin a ö ihihoß pa teß Sunön , pare vaëhëh va ne manih pan ,
66004011	“ Sunön , eën e Sosoenën pemöm . Eën varoe kuru to teß vih rakah nom sih , ka napan kurus se vaeö ka nom oah , pare teß ne paan o kikis pën . Suk ataeah , eën to nok voh a ma moeh tah . Po manin koman pën ka ma moeh tah tavus , ka kuru vëh a ma tah kurus poë varih to teß e ne . ”
66005001	Eöß to ep in o miu pëpaß rë to miu non to teß non pa papmatö pe Sosoenën , to ihoß non pa ö ihihoß pa teß sunön . Keß teß non o kiun to kiun non pa poa papan , ko vaßtop töön non po tönim me ro pöök kok in o këntör .
66005002	Eöß to ep me a ankeroß eh to vaato vaßpuh maß vamanih pan , “ A teß vih rakah eteh to teß me non a tasun pa pureß o miu pëpaß vëh , pareß kap me a ma kok in o këntör ? ”
66005003	Ivëhkëk , a hikta pah teß to teß non manih pa voon va kin , me manih po oeh , me manih po komön o oeh , to teß me non a tasun pa pureß o miu pëpaß pareß ep manih koman .
66005004	Eöß to okook noß , suk ataeah , a hikta pah teß na to ep no , to teß me non a tasun pa pureß o miu pëpaß , pareß ep manih koman .
66005005	Ka pah teß va pa 24 teß susunön to teß ne paan e Sunön soe ka neoß pan , “ Koe a ook . Ep ah , a Laëon vëh to tavus voh po vuteß pe Judaß , eß a teß vëh to vaveoh taneß po vuteß pe sipuneah , e Devit , a teß sunön . Eß to onoah voh o vapus . Eß varoe to teß me non a tasun pa pureß o miu pëpaß ko kap o tönim me o pöök kok in o këntör varih to vaßtop töön ne o miu pëpaß . ”
66005006	Eöß to ep in a Soneß Sipsip to ep va non manih , pee to ip voh poë to sun vatët non pa ö ihihoß pa teß Sunön , ka taanaß tah toßtoß to teß ne , me o 24 teß susunön to teß ne paan e Sunön , to ihoß tatavi ne a ö ihihoß pa teß Sunön . A Soneß Sipsip pamëh to teß me non a tönim me ra poa köm , me o tönim me o pöök matan , ee o tönim me a pöök tuvuh pe Sosoenën neß to vanö voh maß manih po oeh kurus .
66005007	A Soneß Sipsip pamëh to nö ko kon en po miu pëpaß vëh to pet non pa papmatö pe Sosoenën , to ihoß non pa ö ihihoß pa teß Sunön .
66005008	Eß to kon o miu pëpaß , ka taanaß tah toßtoß me o 24 teß susunön to teß ne paan e Sunön , ee kurus to vatokon pa havin a Soneß Sipsip . Ee to öt papaeh nö ne a ma tah sußsuß to teß va non manih pa gitaß , me a toep nee to nok pa gol . A toep pamëh to puh non pa ma tah na to ës keß ovoavuh vih , ee a ma hin pa napan pe Sosoenën .
66005009	Ee to vaëhëh ke ne na a Soneß Sipsip o vahëh voon , to teß va non manih pan , “ Eën a teß to teß me nom a tasun va pa kon o miu pëpaß , parën kap a ma kok in o këntör varih . Suk ataeah , ee to ip voh ee pën . Ka manih po eraß pën , eën to voen hah voh a ma napan , Eën to voen hah a ma pöh teß to taneß maß pa ma vuteß kurus , me a ma vu to , to teß ne po oeh ,
66005010	Eën to vateß raoe , kee tavus o vuteß teß va po teß ësës heß pe sunön . Kee teß ne o teß ësës heß pe Sosoenën pea , kee se teß ne a ma teß sunön pa matop a napan manih po oeh . ”
66005011	Eöß to ep hah , paröß tënan o vaato po ankeroß peo rakah . Ea to hikta onöt no a ëh raoe , suk ee to peo va ne manih po kösan . Ee to sun tatavi ne a ö ihihoß pa teß sunön , vaßpeh me a taanaß tah toßtoß , me a 24 teß sunön to teß ne paan e Sunön .
66005012	Ee to vaëhëh vaßpuh va ne manih pan , “ A Soneß Sipsip vëh moaan voh nee to ip , eß to vih rakah non pa kon a tasun , me o kikis apuh . A napan kurus se vaeö me ne eah , pare kë rakah ne a ëhnaneah ,
66005013	Eöß to tënan me a ma tah toßtoß kurus varih ne Sosoenën to nok to teß ne pa vöön va kin , me po oeh , me komön o oeh , me manih koman tahiß , ee to vaëhëh ne , pare vavaeö va ne manih pan , “ E Sosoenën to ihoß non pa ö ihihoß pa teß sunön vaßpeh me a Soneß Sipsip . Ee pon se kokon tamoaan ne a soe vavihvih , me a heß raoe o ëhnan apuh , O kikis apuh to teß tamoaan non manih pee ! ”
66005014	Ka taanaß tah toßtoß piun maß , pare soe vamanih pan , “ Oman ! ” Ko 24 teß susunön to teß ne paan e Sunön vatokon , pare vasunön e Sosoenën me a Soneß Sipsip .
66006001	Eöß to ep hah , ko ep in a Soneß Sipsip to öt non o miu pëpaß vëh to teß non o tönim me o pöök vaßtop töön , ko kap en pa vaßtop töön vamomoaan . Eöß to tënan a paeh va pa taanaß tah toßtoß to vaato vaßpuh no maß , vamanih pa kara to kon ko soe maß pan , “ Nö mah ! ”
66006002	Eöß to ep in a hös kakaare no a pah teß to tok non , pareß öt non a vuhun , kee heß poë o uvan pa teß sunön to onoah o vapus . A teß pamëh se onoah a ma vapus peo .
66006003	Ka Soneß Sipsip kap en po vapöök kok in o këntör vëh to vaßtop töön non o miu pëpaß , köß tënan a vapöök tah toßtoß to soe pan , “ Nö mah ! ”
66006004	Köß nö eoß , paröß ep a hös ereraß to nö en maß . E Sosoenën to soe vaonöt ke a teß pamëh pa miröß , ko kon ke o vakamöß vih pa napan varih po oeh kee se ip vamët o upöm teß . A ankeroß to heß poan o rapis rë marën a nok a kiu pamëh .
66006005	Ka Soneß Sipsip kap en po vakön kok in o këntör vëh to vaßtop töön non o miu pëpaß , köß tënan a vakön tah toßtoß to soe pan , “ Nö mah ! ” Köß nö eoß , paröß ep in a hös pö . A teß to tok non peß to öt non a sike .
66006006	Eöß to tënan a tah to teß va non manih pa teß to vaato taneß no maß pa taanaß tah toßtoß . Eß to soe vamanih pan , “ O voen va po pöh poen no a teß to kon eß to antoen e non peß pa voen a paeh sospen taëën vuit , keß , a kukön sospen taëën baliß . Ke eën se nat nom miröß këh raoe o hunun in o naon öliv me o voaën ! ”
66006007	Ka Soneß Sipsip kap en po vataanaß kok in o këntör vëh to vaßtop töön non o miu pëpaß . Köß tënan a vataanaß tah toßtoß to soe maß pan , “ Nö mah ! ”
66006008	Köß nö eöß , ko ep in a hös totomoen . A teß to tok non peß , a ëhnaneah e Mët . Ka vöön pa nap mët , eß to vavatet vatët nö e non maß pa teß vëh a ëhnaneah e Mët . Ee to heß kikis raoe pon pa kiiki a ma napan po taanaß vuteß va po oeh avoes , me a ö nee se ip vamët o pöh vuteß va po taanaß vuteß poë varih . O teß poë varih se mët koe ke manih po rapis rë , me o maë apuh , me a ma vu mët , me a ma tah poa va muhin .
66006009	Ka Soneß Sipsip kap en po vatönim kok in o këntör vëh to vaßtop töön non po miu pëpaß , köß ep in a apen a ma napan varih to mët voh ee to teß ne paan a pok pe Sosoenën . A napan poë varih to öt vakis voh ne o vavaasis me a soe pe Sosoenën , ko vataare voh ne manih po toßtoß pee . Ivëh , ka ma teß varih to vakihat me ne raoe , ip vamët voh ee pee .
66006010	A ma apen a nap mët poë varih to soe vakis maß pan , “ Teß Sunön va pa ma moeh tah kurus , eën a vasioß , a ma taateß pën to man rakah ! O poen poanheh nën se vateen a hat manih pa ma napan varih po oeh ? Parën piun o eraß va pa ö nee to ip vavoh ka möm ? ”
66006011	Ee to heß papaeh raoe a ma ohop kakaare , kee soe ke raoe pan , “ Eöm se vanot nem a siß tëëm kökööt , keß onöt a ö no a napan varih to vakihat me a neöm se ip vamët a ma kea peöm varih , o teß va po vaman , me o teß kikiu vamanih pa ö nee to ip vamët vavoh ka neöm . E Sosoenën to vateß voh en pa tovih teß nee se ip vamët . Po poen no o tövakihat to ip vamët vahik ee pa ma napan poë varih . Ke Sosoenën se piun a hat nee to nok voh manih peöm . ”
66006012	Ka Soneß Sipsip kap en po vatönim me o paeh kok in o këntör vëh to vaßtop töön non po miu pëpaß . Köß haraß a rikrik apuh to tavus manih po oeh . A potan to popoen en vamanih po rara pö , ka sivö tavus ereraß va en manih po eraß .
66006013	Ko vesun varih akis vußvuß ee maß manih po oeh vamanih pa ma voaß naon pereß , no a tuvuh apuh to kö , kee vuß maß .
66006014	Ka akis to tamiu en , vamanih po pan nee to miu , ka ma tope me a ma to kurus vahuk këh ee pa ma ö teßteß pee .
66006015	Ka ma teß sunön to teß me ne o ëhnan manih po oeh , me a ma susun pa nap vëvënsun , me a ma teß ötöt ö , me a ma teß eh , me a ma teß kikiu akuk , me a ma teß taihan . Ee kurus to vakoaan po vëvë me o vösvös to teß ne manih pa ma moeh totope , suk ee to hikta vavatet ne a soe pe Sunön .
66006016	Ee kurus to soe ke a ma totope me o vösvös vamanih pan , “ Tahoe mah , ko ip vamët a möm kemöm mët këh a matan e Sosoenën to ihoß non pa ö ihihoß pa teß sunön , me o vakmis pa Soneß Sipsip .
66006017	Suk ataeah , o poen Apuh , pe Sosoenën me a Soneß Sipsip pa piun a ma taateß hat no a ma napan to nonok voh ne to tavus en . Ivëh , kee hikta teß onöt ne a sun vakis , pare onoah a tah pamëh . ”
66007001	A tah vëh to hik en , köß ep in a taanaß ankeroß to sun ne po taanaß noton in o oeh . Ee to öt ne o taanaß paknan in a tuvuh , ka tuvuh se nat non ta manih tahiß , me manih po oeh , me manih po naon .
66007002	Eöß to ep in a meh ankeroß to taneß maß pa ö no a potan to pepeah ke no maß . Eß to öt non o tah vëknöm pe Sosoenën vëh to teß toßtoß non . Eß to vaoe vakis a taanaß ankeroß varih ne Sosoenën to heß voh raoe o kikis , marën a miröß o oeh , me a tahiß .
66007003	Eß to soe pan , “ Eöm se koe a miröß vëhöß o oeh , keß , a tahiß , me a ma naon . Emöm to iu vateß nem o vëknöm pe Sosoenën pea manih pa naira ma teß kikiu peß . Köm pah miröß poß a ma moeh tah . ”
66007004	Ee to soe ka neoß a napan varih to teß me ne o vëknöm pe Sosoenën pa naire to antoen ne o 144,000 teß topnin a ma vuteß kurus va Israël .
66007005	A napan to onöt ne pa 12,000 teß to kon o vëknöm to taneß maß po vuteß pe Judaß , ko meoh 12,000 po vuteß pe Ruben , ko meoh 12,000 po vuteß pe Gat .
66007006	Ko meoh 12,000 po vuteß pe Asaß , ko meoh 12,000 po vuteß pe Naptaliß , ko meoh 12,000 po vuteß pe Manësaß .
66007007	Ko meoh 12,000 po vuteß pe Simeon , ko meoh 12,000 po vuteß pe Livaë , ko meoh 12,000 po vuteß pe Isakar .
66007008	Ko meoh 12,000 po vuteß pe Sebulun , ko meoh 12,000 po vuteß pe Jeosëp , ko meoh 12,000 po vuteß pe Bënjamin . A ma teß poë varih to kon o vëknöm pe Sosoenën .
66007009	A ma tah varih to hik en , köß ep in a nap peo rakah to vatönun , ahikta teß to onöt non a ëh raoe . A ma napan varih to taneß maß pa ma vuteß kurus , me o sionin vakëkëh , me a ma vu to , me manih po oeh avoes . Ee to sun ne matan a ö ihoß pa teß Sunön , me a Soneß Sipsip . Ee to ohop ne a ma ohop rë kakaare ko öt ne a ma pea vito .
66007010	Ee to soe vakis maß pan , “ Emöm to kë nem a ëhnan e Sosoenën pea to ihoß non pa ö ihoß pa teß Sunön me a Soneß Sipsip , ee pon to kon hah a ra ,
66007011	O ankeroß kurus me o teß susunön to teß ne paan e Sunön , ee to sun tatavi ne a ö ihihoß pa teß sunön , vaßpeh me a taanaß tah toßtoß . Ee kurus to vatokon , ko vamösru ne havin a ö ihoß pa teß Sunön , pare vasunön ne e Sosoenën .
66007012	Ee to sosoe va ne manih pan , “ Oman rakah ! Ea to vaeö rakah vi no e Sosoenën pea , ka kë no a ëhnan apuh peß ! Eß to teß me non a ma kokoman vih vi , ka vavihvih me no eah . Ea se vaeö ko kë no a ëhnaneah ! Eß to teß me non o kikis apuh . A ma kikis kurus neß to teß me non , pa ma moeh tah kurus varih neß to teß tamoaan me non . Oman ! ”
66007013	Ka pah teß sunön hi a neöß pan , “ A ma napan varih to ohop ne a ma ohop kakaare , e retereh poë varih , pare taneß maß nih ? ”
66007014	Köß piun eah pan , “ Teß apuh peöß , eën to nat nom , eöß ahik . ” Keß soe poß ka neöß pan , “ A ma napan varih to teß voh ne pa tëëm no a ma kamis apuh to kon raoe . Ko eraß pa Soneß Sipsip ivëh to pupui vakakaare voh a ma ohop pee .
66007015	Ivëh , nee to sun suk ne pa matan a ö ihihoß pe Sosoenën . Pa ma potan me pa popoen , ee to hinhin ne manih pe Sosoenën koman a iuun vasioß peß . Ke Sosoenën ihoß non pa ö ihihoß pa teß sunön , eß varoe kuru se teß me ra non poë ko matop non raoe .
66007016	Ee hikta se maë hah ne , me hikta se manoe hah ne , me a hikta tah se vëhvaß non a sioniire .
66007017	Suk ataeah , a Soneß Sipsip to ihoß topnin rakah e non pa ö ihoß pa teß Sunön , pareß me raoe pa ö no a rën va po toßtoß to teß non . Ke Sosoenën se kon a ma punis pee vamanih peß to hiuk vaßnaß a ma hunun matëëre , kee hikta se ook hah ne . ”
66008001	A Soneß Sipsip to kap en po vatönim me o pöök kok in o këntör vëh po miu pëpaß , ka hikto vatoeßnën me a vaato manuh pa vöön va kin pa pah pap aoaß .
66008002	Vasuksuk nöß to ep in a tönim me a pöök ankeroß varih to sun ne pa matan e Sosoenën , ee to kon o tönim me a pöök suvin .
66008003	Ka meh ankeroß to öt non a toep gol va pa ës a tah avoavuh vih . Eß to nö maß pareß sun non pa havin a pok , nee to nok voh pa gol . Ee to heß poë o kukuvun tah pamëh , neß se vatös me a ma hin pa ma napan vivihan kurus pe Sosoenën . Pareß ës ke na e Sosoenën o heß manih pa pok vëh to teß non matan a ö ihihoß pe Sosoenën .
66008004	Ko öh ovoavuh vih pamëh me a ma hin pa ma napan kurus pe Sosoenën to këh a koren a ankeroß , ko peah en manuh pa matan e Sosoenën .
66008005	Ka ankeroß kon en pa toep vëh no a ma tah ovoavuh vih to pet ne , pareß kon taneß o suraß manih pa pok ko vapuh manih pa toep . Eß to vi kunah manuh po oeh , ka muhin vakës , ka kara kon en , pareß vatoeßnën en , ka rikrik ip en .
66008006	Ka tönim me a pöök ankeroß varih to öt ne a tönim me a poa suvin vamatop ee pa piu a ma suvin .
66008007	Ka ankeroß vavovoh piu en pa teß suvin peß , ka ruiß tutuvuh eh , me o suraß to hovën non po eraß to tavus en maß , ko vuß en manih po oeh . Eß se teß va non manih , pa ö nee to ki o oeh po kukön hum , ko pöh hum no a suraß pamëh to ës en , vaßpeh me a naon me a karas to teß ne manih koman o hum oeh pamëh .
66008008	Ka vapöök ankeroß piu en pa suvin peß . A tah to matan va non manih pa tope apuh to ës en . Kee vi kunah a tope pamëh to ësës non manuh tahiß . Eß se teß va non manih , pa ö nee to ki a tahiß po kukön hum , ko pöh hum tahiß tarih en o eraß .
66008009	A ma pah tah toßtoß to teß ne komön o pöh hum tahiß vëh , to mëtmët ee , me a ma paröß varih to teß ne nën to hat ee .
66008010	Ka vakön ankeroß piu en pa suvin peß . Ka vesun apuh vëh to ësës va non manih po vauß , vuß taneß maß akis ko vuß en manih po oeh . Eß se teß va non manih , pee to ki o oeh po kukön hum , ko pöh hum no a vesun apuh pamëh to vuß manih pa ma ruen apaßpuh , me pa ma rën to teß ne nën .
66008011	A ëhnan a vesun pamëh , Eß To Pais Vörep , manih po to Grik , nee pokaß ne , “ Wormwood ” , eß to vuß manuh pa ma ruen to teß ne po pöh hum oeh , ka ma ruen ninin pais ee . Ka nap peo varih to kaak a ma ruen pais varih , ee to mëtmët vahik ee .
66008012	Ka vataanaß ankeroß piu en pa suvin peß . Eß se teß va non manih , pee to ki a potan , me a sivö , me a ma vesun po kukön hum . Ko pöh hum no a pah tah to miröß . Ivëh , ko pöh hum pa ma vesun , me a sivö , me a potan to hikta ëman ne . Ko pöh hum in a potan me a popoen to hikta teß me ne o tëkrea .
66008013	Köß ep na , paröß ep in a enen to atan vah non akis , paröß pënton a rivoneah to soe vamanih pan , “ Vatamak , vatamak rakah pa ma napan varih to teß ne manih po oeh . O poen no a meh kukön ankeroß se piu a ma suvin pee , a punis apuh rakah se tavus manih pa ma napan ! ”
66009001	Ka vatönim ankeroß piu en pa suvin peß . Köß ep in a vesun vëh to vuß taneß maß pa akis , pareß vuß manih po oeh . Ee to heß poë a kiß va pa koveß ruruvun vëh no a hikta ö neß to aton non .
66009002	A vesun to peret en pa koveß ko öh apuh vëh to teß va non manih po öh va pa suraß to tavus maß , ko kopös en pa potan me a akis , ka muhin pah popoen en .
66009003	Ko kokaß tavus taneß ee manih po öh , ko kunah ee maß po oeh . Ee to heß raoe o kikis , vamanih pa ö no pipihkatan to teß va ne .
66009004	Ee to kon a soe vamanih pan , “ Eöm se koe a miröß a karas me a ma moeh tah varih to pupu ne po tonun o oeh , me a ma naon . Eöm se miröß varoe a napan varih to hikta teß me ne o vëknöm va pe Sosoenën manih pa naire .
66009005	Eöm se heß o kamis manih pa napan poë varih , keß onöt a tönim sivö . Ivëhkëk , eöm se nat nem ip vamët raoe . ” O kamis vëh nee se kon se teß va non manih pa kot pa pipihkatan .
66009006	Koman a tönim sivö a napan poë varih se pah iu mët këh e ne o kamis . Ivëhkëk , ee se hikta taum ne a mët .
66009007	Eöß to ep in o kokaß poë varih to teß va ne manih po hös to vamatop ne a vapus . Manih pa pasuire , a tah to matan va non manih po uvan pa teß sunön nee to nok pa gol nee to uvan ne , ka ma matëëre to teß va non manih pa matëëro teß .
66009008	A ma uviire to rëërë va non manih pa uviiro köövo , ka ma riu rivoeere teß va ne manih pa ma riu rivon a laëon .
66009009	Manih pa ma poeere , ee to ohop ne a ma ohop nee to nok po si kap , ka paknëëre tatanih va non manih po karis peo , no hös to rëhrëh vëvëhöß nö ne po vapus .
66009010	Ee to teß me ne a ma apiire to vapihpih vakmis vamanih pa pipihkatan . A ma apiire to teß me non o kikis marën a vakmis a ma napan koman a tönim sivö .
66009011	Ee to teß me ne a teß susun to matop non raoe . A teß sunön pamëh , eß a ankeroß to susun non pa matop a koveß ruruvun pamëh no a hikta ö neß to aton non . Po to Hibru , ee to pokaß ne a teß sunön pamëh , e Abadon . Ka manih po to Grik , ee to pokaß ne poë e Apolyon , keß a teß va pa miröß a ma moeh tah .
66009012	A punis apuh vamomoaan to hik en , ka meh poa punis to meß e ne pa tavus amot .
66009013	Ka vatönim me a paeh ankeroß piu en pa suvin peß . Köß tënan o vaato to taneß maß po taanaß noton va pa pok gol vëh to teß non matan e Sosoenën .
66009014	Eß to soe ke a vatönim me a paeh ankeroß vëh to öt non a suvin vamanih pan , “ Eën se vatvus a taanaß ankeroß varih to teß ne pa nohnoh sinten a ruen apuh vëh a Iupretis , kee nö ee . ”
66009015	Ee a taanaß to tavus këh ee pa nohnoh . Eß se teß va non manih , pea se keh ki a napan po kukön hum , manih komön o pöh hum o ankeroß to vamatop ro ne a aoaß pamëh , me o poen , me a sivö , me o kirismas nee se ip vamët a napan kurus to teß ne nën .
66009016	Ee to nö , pare ununun a nap vëvënsun peo pa vapus . Ee to soe ka neoß a nap vëvënsun varih to tok ne po hös to antoen ne a 200 milion .
66009017	Eöß to tata noß , paröß ep in o hös no a napan to tok ne . Ee to ohop ne a ma ohop nee to nok po si kap . A ma ohop kap pee to ereraß va non manih po tëkrea , me ee o totomoen , me ee o vovoaßruvi . A ma pasuiro hös to teß va ne manih pa pasun a laëon , ka manih pa rivoeere , o suraß , me o vös sölpaß , me o öh to tatavus no maß .
66009018	A kukön tah poë varih , o suraß , ko öh , me o vös sölpaß , to tatavus taneß no maß pa rivoeero hös , ko ipip vamët e ne pa napan varih po vakön hum .
66009019	O kikis po hös to teß non pa rivoeere , me manih pa apiire . A ma apiire to teß va non manih po kahoß kuruß , eß marën a vakmis a ma napan .
66009020	A napan varih no o suraß , me o öh , me o vös sölpaß to hikta ip vamët , eße to hikta panih a ma taateß hat pee . Ko hikta vahik pa hin suk a tuvuh hat , me a ma tah nößnës nee to nok pa gol , me a silvaß , me pa bras , me po vös , me po naon . A ma tah nößnës poë varih to hikta onöt ne a ep ka ra , me tënan a ra , me a nö .
66009021	A ma napan varih to ip vamët akuk voh o meoh upöm teß , me a nap kakaveo , me a nap ororaß teß , me a nap rëhrëh . Ivëhkëk , ee to hikta panih a ma taateß hat pee .
66010001	A tah vëh to hik en , köß ep in a meh ankeroß eh to kunah taneß maß manuh pa vöön va kin . A unöh to kopös non poan , ka puto teß tatavi non a pasuneah , ka mataneah to tëtëkrea va non manih pa potan , ka poa moneah to ëman va ne manih po toon no suraß to tëkrea non .
66010002	Eß to öt non o miu pëpaß soneß to teß takap e non manih pa koreneah . A papmatö va pa moneah to vakom non manih tahiß , ka papkiruk peß to vakom non po oeh .
66010003	Eß to vaato vaßpuh va maß manih pa ö no a laëon to tötö va non . Keß hik en , ka kara kon en pa tönim me a pöök .
66010004	A tönim me a pöök kara poë varih to kon vahik ee , köß iu kiun töön noß o vaato pee , ivëhkëk , eöß to tënan a soe to taneß maß pa vöön va kin to soe va non manih pan , “ Koe a kiun töön a soe vaßih nën to tënan , eën se nat vatöön varoe nom po kokoman pën ! ”
66010005	Ka ankeroß vëh nöß to ep voh to vakom non tahiß me manih po oeh to kë a papmatö va pa koreneah manuh pa vöön va kin .
66010006	Eß to soe a soe man kikis pa ëhnan e Sosoenën vëh , to teß tamoaan non to nok voh o oeh me a ma moeh tah varih to teß ne po oeh , eß me to nok a tahiß me a ma moeh tah varih to teß ne manih tahiß , eß me to nok a vöön va kin me a ma moeh tah varih to teß ne nën . Ka ankeroß soe pan , “ O poen to öök en , ke Sosoenën hikta se anoeh vi non .
66010007	O poen no a vatönim me a pöök ankeroß se piu en pa suvin peß , ka tah vëh ne Sosoenën to iu non me a soe peß vëh to vakoaan voh non , e Sosoenën se vatvus vateeraß poan . Eß a soe vih voh vëh neß to heß a ma teß kikiu peß o teß vanënën soe . Keß tavus va en pa ö ne Sosoenën to iu moaan va voh non e Ieesuß Kristo se nok .
66010008	Köß tënan hah eoß po vaato vëh nöß to tënan moaan voh to taneß maß pa vöön va kin , to soe maß pan , “ Nö ah , parën kon o miu pëpaß soneß vëh to pet takap non manih pa koren a ankeroß vëh to vakom non tahiß me po oeh . ”
66010009	Eöß to nö eoß manuh peß , ko hin o miu pëpaß soneß neß se heß a neöß . Keß soe ka neöß pan , “ Kon ah , parën ëën , eß se ninin vih va non manih pa hunun in a tankekvö , ivëhkëk , eën se orom eah , keß se vakoskos en pa komömah . ”
66010010	Eöß to kon taneß o miu pëpaß soneß manih pa ankeroß , paröß ëën eoß . Eß to ninin vih va e non manih po hunun in a tankekvö . Ivëhkëk , eöß to orom eah , keß vakoskos en pa komaneoß .
66010011	Ee to soe ka neoß pan , “ Eën se vatvus hah a soe pe Sosoenën , suk a ma meoh upöm teß peo , me a ma meh muhin peo , me a ma meoh vu to peo , me a ma moeh teß susun peo . ”
66011001	Ee to heß a neoß o tokon pa vavatoe iuun , ko soe pan , “ Sun ah , parën vatoe a Iuun Hinhin Apuh me a pok pe Sosoenën . Ko ëh a ma napan varih to hinhin ne sih koman a iuun pamëh .
66011002	Ivëhkëk , eën se nat nom vatoe a ö vamahën in a kiikin vöh to vatvi non a Iuun Hinhin Apuh . A kiikin pamëh no a nap hikto vaman to vaneah ne . A nap hikto vaman se kom tötöön a Vöön Vapenpen vëh a Jerusalëm po 42 sivö .
66011003	Eöß se heß kikis nös a poa teß vanënën soe peöß , ko vanö nös raoe . Ee pon se voh ne a ma rara to vataare non o tamak , pare vavatvus ne a soe peöß komön o 1,260 poen . ”
66011004	Ee pon to teß va ne manih po pöök naon öliv poë varih , me o pöök ram poë varih to sun ne matan e Sunön va po oeh kurus .
66011005	A ma teß se keh punöß ne pa miröß a poa teß vanënën soe poë varih , o suraß se tavus taneß maß pa rivoeere , ko ës en po teß varih to vakihat me ne raoe . Ivëh , ka teß se keh punöß non pa miröß raoe , eß se mët en .
66011006	Ee pon to teß me ne o kikis marën a ötöön a uhön , keß hikta se nus non po poen nee to vavatvus ne a soe pe Sosoenën . Pare teß pet me ne o kikis marën a taß a ma ruen , kee tarih ee o eraß , me o kikis va pa heß a ma vu punis se tavus manih pa ma napan varih po oeh . Tamoaan ee se keh iu nok va ne nën , a , ee se nok suk ee po iu pee pon .
66011007	Po poen ne ee pon se vahik ee pa vatvus a soe pe Sosoenën , ka tah poa vëh se taneß maß pa koveß ruruvun hikta ö noton , eß se këh maß a koveß ko peah maß , ko vapus me raoe , pareß ip vamët raoe pon .
66011008	A sioniire pon se pet ne pa hanan koman a vöön apuh , na to sosoe vapipinoß no , ko pokaß no a ëhnaneah Södom me Isip . Eß a vöön moaan voh vëh nee to ni voh e Sunön pee pa kuruse .
66011009	A ma pah teß va po oeh kurus , me a ma vuteß , me a ma vu to , me a ma vu sionin , ee se ep a sioniire pon komön o kukön poen me a ö kök . Ee hikta se vaonöt ke ne o meoh upöm teß pa pe a sioniire .
66011010	A napan varih po oeh to hikta vaman ne e Sosoenën , se vaeö pa ö nee to mët pon . Ee se vaeö ko ëën vavihvih a ma taëën , pare vaheßheß vapiun a ma heß . Ee se nok va nën , suk a poa teß vanënën soe poë varih to heß kamis voh ne a napan varih po oeh .
66011011	O kukön poen me a ö kök to oah ee , ke Sosoenën vanö en pa tuvuh toßtoß manih pa poa teß to pet mët ne , kee toß hah ko sun hah ee . Ka napan varih to ut ne raoe pon pah naöp suntan ee .
66011012	A poa teß to tënan o vaato apuh to taneß maß pa vöön va kin to vaoe no maß pan , “ Peah maß öm manih pom ! ” Ee pon to peah ee manuh pa vöön va kin koman a unöh , pa ö no a napan varih to vakihat me ne raoe , ee he ut ne .
66011013	Varuß vakomanih , a rikrik apuh to ip maß , ko miröß en pa pah ö va pa havun ö in a vöön , ka tönim me a taanaß ö ro in a vöön to teß ne . A 7,000 teß to mët ee koman a rikrik pamëh . Ka ma napan varih to teß ne , ee to pah naöp suntan ee , pare kë rakah ee pa ëhnan e Sosoenën vöh pa vöön va kin .
66011014	A vapöök punis apuh to hik en , ivëhkëk , ep ah ! A siß ö ka vakön punis tavus en .
66011015	A vatönim me a pöök ankeroß to piu en pa suvin peß , ko vaato apuh taneß maß pa vöön va kin to soe maß pan , “ E Sosoenën pea me e Kristo , kuru ee pon to teß ne e Sunön pea manih po oeh kurus . Keß se teß non a teß Sunön va pa ma tamoaan . ”
66011016	Ko 24 teß susunön to teß ne paan e Sunön , varih to ihoß ne pa ma ö ihihoß pa teß sunön pee manih pa matan e Sosoenën , ee to vatokon pare vasunön e Sosoenën .
66011017	Ee to soe vamanih pan , “ Sunön , Sosoenën A Kikis Vi , me pa ma tamoaan voh , kuru nën to taneo pa matop hah a ma tah kurus ,
66011018	A napan hikto vaman to heve ne , ivëhkëk , o heve pën to tavus en . Kuru , eß o poen no a napan varih to mët voh , eße se teß po vahutët . Kuru , eß o poen heß o voen vih manih pa nap kikiu pën , ee a ma Teß Vanënën Soe pën , eën se voen raoe , A ma teß varih to teß me ne o ëhnan me o teß akuk . O poen miröß a napan varih to seök voh o oeh to tavus en ! ”
66011019	O 24 teß susunön to teß ne paan e Sunön to soe ee , ko hopaß vëh pa Iuun Hinhin Apuh pe Sosoenën vöh pa voon va kin to taperet en . Ka pokis kontrak pe Sosoenën to teß non nën , ka vakës tavus en , ka kara kon , pareß vatoeßnën , ka rikrik ip maß , me a ivat to ip maß , me a ma puh ruiß tutuvuh eh to vußvuß maß .
66012001	O pöh vëknöm apuh rakah to tavus manih pa akis . O vëknöm pamëh to teß va non manih . A pah köövo to voh non a potan manih pa sionineah vamanih po rara . A sivö to teß non paan a poa moneah , köß ep in eah to uvan non o uvan va pa teß sunön to teß me non o havun me a pöök vesun .
66012002	Eß a köövo to teß non o kiuk , a siß ö keß vahuh en , o kamis va pa ö neß se vahuh to tavus en , ivëh , neß to kokoeß suntan suk non .
66012003	Eöß to ep o meoh vëknöm to tavus manih akis . Eß to teß va non manih , a pah kuruß apuh ereraß to teß non , pareß teß non o tönim me o pöök pasun me o havun köm . Eß to teß me non o tönim me o pöök uvan va pa teß sunön manih pa ma pasuneah .
66012004	Eß to teß va non manih , pee to ki a ma vesun po kukön hum . A apin a kuruß apuh pamëh to rëh vatös en po pöh hum vesun varih to teß ne manih akis , ko vi maß manih po oeh . Ka kuruß pamëh to teß vatët e non manih pa matan e köövo , to anoeh non e köövo se vahuh , keß ëën e koaß .
66012005	Ke köövo vahuh en pe koaß oeteß , ke Sosoenën vateß voh poan se matop non a ma napan varih po oeh , pareß öt non a tasun apuh va pa matop vakis a ma napan varih po oeh . Ke köövo vahuh en pe koaß , ko ankeroß me peah vëvëhöß ee pe koaß manuh pa vöön va kin pe Sosoenën to ihoß non pa ö ihihoß peß .
66012006	Ke köövo rusin en manuh pa moeh upin , a ö vëh ne Sosoenën to vamatop ke voh poan seß teß non . Ee se matop ne poë nën ko mamakën ne poë pa taëën po 1,260 poen .
66012007	O vapus o pöh apuh to tavus manuh pa vöön va kin . E ankeroß Maëkel , me o upöm ankeroß peß , ee to vapus me a kuruß apuh . Ka kuruß me a ma teß ankeroß peß vapus vahah me ee pee .
66012008	Ivëhkëk , ee to hikta eh onöt ne a onoah o vapus . Ivëh , ka kuruß me a ma meh peß to hikta onöt ne a teß manuh pa vöön va kin .
66012009	O ankeroß pe Sosoenën to veo kunah ee pa kuruß . A kuruß vatamoaan voh pamëh , a ëhnaneah ivëh , e Satan , keß a teß to vakihat me a rora . Eß to pikpiuk non sih a napan varih po oeh , ko meeme ke këh non raoe a ma taateß totoopin . Ee to veo kunah ee maß pa kuruß , me a ma ankeroß peß manih po oeh .
66012010	Eöß to tënan o vaato apuh to taneß maß pa teß manuh pa vöön va kin to soe va non manih pan , “ Kuru , e Sosoenën pea to kon hah en pea , o kikis peß to tavus vamaaka en , eß e Sunön pea . E Kristo to teß me non o kikis , eß to kon hah a ma napan peß . Eß to kon me a tasun marën a matop a ma napan . Suk ataeah , e Satan a teß to vakihat me a rora to vateen a ma kea me vamen pa potan me pa popoen pa matan e Sosoenën , ko soe pan , ee to nonok ne a hat . Kuru a ma ankeroß to veo kunah ee maß peß .
66012011	A ma kea pea to hikta iu vi voh ne o toßtoß pee , ko hikta koman voh ne a ö nee se teß vavih ne manih po oeh . Ee to kon taneß voh o kikis manih po eraß pa Soneß Sipsip , pare teß eh voh e ne pa vatvus a soe peß . Ko hikta naöp voh ne o teß se ip vamët raoe , ka manih pa taateß pamëh , ee to onoah o vapus ,
66012012	O ankeroß to veo ee pe susun po oraß hat , ke eöm varem to teß nem pa vöön va kin se vaeö . Ivëhkëk , varenan peöm varih po oeh me manih tahiß , eöm se matop rakah nem , a punis apuh se tavus a neöm , ke eöm se matop nem ! Suk e susun po oraß hat to nö voh en nös manem peöm . Eß to heve rakah e non , suk , eß to nat e non pa ma poen peß to hikta teß rë ne ,
66012013	A kuruß pamëh to ep en peß to teß e non manih po oeh , ivëh , keß taneo en pa veo vavah e köövo vëh to vahuh voh e koaß oeteß .
66012014	Ivëhkëk , o ankeroß to heß e köövo a poa paknan enen apuh , marën a ö neß se nönö pa vöön peß pa moeh upin , ko teß ke këh no maß a kuruß pamëh . Ee se matop vavih ne poë ko mamakën ne e köövo pa komön o kukön kirismas me a ö kök .
66012015	Ka kuruß pamëh to mut taneß a ruen manih pa rivoneah , ka ruen tavus en a ruen apuh , ko koko suk nö e non pe köövo . A kuruß to iu non pan , a ruen se miröß e köövo .
66012016	Ivëhkëk , o oeh to vaßaus en pe köövo , o oeh to panan ko orom en pa ruen vëh no a kuruß to mut taneß voh pa rivoneah .
66012017	Ivëh , ka kuruß heve rakah en pe köövo , ka kuruß nö en pa vapus me a ma meh koaß pe köövo . Ee a ma napan varih to vavatet ne sih a ma soe kurus pe Sosoenën , pare vaman ne a soe pe Ieesuß ko vavatet ne poë .
66013001	Ka kuruß pamëh to sun non po kösan manih sinten tahiß . A kuruß apuh vëh to teß e non manih po kösan , keöß to ep in a tah poa to tavus taneß manih tahiß . Eß to teß me non o havun köm , me a tönim me a poa pasun . Manih pa havun köm , eß to teß non o havun uvan pa teß sunön . Ka manih pa ma paeh pasuneah a ma ëhnan to kiun ne , ee a ma soe to sosoe vavahat e ne pe Sosoenën .
66013002	A tah poa pamëh nöß to ep in to matan va non manih pa pusiß apuh nee to pokaß ne a lepat , ka moneah ep va non manih pa mon a beaß , ka rivoneah ep va non manih pa rivon a laëon . A kuruß pamëh to heß a tasun me o kikis peß manih pa tah poa pa nok a ma tah no a kuruß koman to onöt non a nok .
66013003	Eöß to ep in o pöh pasun pa tah poa pamëh to matan va non manih pee to moes vamët voh poë . Ivëhkëk , a piß hat pamëh to anaß , keß sun hah en . Ka napan varih po oeh to töhkak in a tah poa pamëh , pare vatet ee peß .
66013004	A napan to nat e ne pan , a kuruß to heß voh poan o kikis peß manih pa tah poa . Ivëh , kee vatokon ko vasunön ne a kuruß , me a tah poa , pare soe pan , “ Eteh to vatoe me non a tah poa vaßih ? Eteh to onöt non a vapus me poan ? ”
66013005	E Sosoenën to vaonöt ken pa tah poa , keß sosoe vavovoeak e non pe Sosoenën , me o kikis marën a nok a taateß pamëh po 42 sivö .
66013006	A tah poa pamëh to sosoe oah e non pe Sosoenën , me eß to sosoe vavovoeak e non pa ëhnan e Sosoenën me a vöön teßteß peß , me a ma napan pe Sosoenën varih to teß ne pa vöön va kin .
66013007	E Sosoenën to vaonöt ken pa tah poa , marën a vapus me a ma napan pe Sosoenën ko onoah raoe po vapus . Eß to teß me non o kikis va pa tavus a teß sunön pa matop a ma napan va po oeh kurus , me a matop a ma vu to , me a matop a ma vuteß .
66013008	A ma napan kurus varih to teß ne po oeh , no a ëhnëëre to hikta kiun non po puk va po toßtoß tamoaan po poen ne Sosoenën to nok voh o oeh . Ee se vasunön ne a tah poa pamëh . O puk pamëh , eß to vaneah non pa Soneß Sipsip vëh nee to ip vamët voh .
66013009	A teß to teß me non a tenaneah , eß se pënton vavih a soe vëh , pareß vatet .
66013010	E Sosoenën se keh vateß ta pah teß keß nö pa nohnoh , a , keß se nö en pa nohnoh . E Sosoenën se keh vateß ta pah teß pan , eß se mët pa koren a meh teß to öt non o rapis rë , a , eß se mët po rapis rë pa meh teß . O poen no a taateß pamëh se tavus en , eöm a ma napan pe Sosoenën se sun vakis po vaman peöm .
66013011	Eöß to ep in a meh tah poa to tavus taneß varuß maß komön o oeh . Eß to teß me non a poa köm manih po kahoß peß vamanih pa köm pa soneß sipsip oeteß , pareß vavaato va non manih po vaato pa pah kuruß apuh .
66013012	A vapöök tah poa to kon taneß o kikis apuh manih pa tah poa vamomoaan peß to teß me non poan . Eß to kiu vakis rakah e non pa rëh a ma napan varih po oeh , pa vasunön a tah poa vamomoaan vëh , no a piß peß to anaß hah voh en .
66013013	A vapöök tah poa to vatvus a ma vu tah vatoksean . A paeh tah vatoksean neß to vatvus ivëh , eß to vatvus a suraß , keß taneß maß kin , ko kunah manih po oeh a napan he ep ne .
66013014	E Sosoenën to vaonöt poan pa nok a ma tah vatoksean manih po kikis , no a tah poa vamomoaan to heß voh poan , pareß piuk a ma napan varih po oeh . Pareß sosoe ke non a ma napan pan , “ Eöm se nës suk a tah nößnës va pa tah poa vamomoaan , paröm kë nem a ëhnaneah . Moaan voh o rapis rë to ip voh poan , ivëhkëk , eß to teß toßtoß e non . ”
66013015	E Sosoenën to vaonöt ke a vapöök tah poa pa piu a tuvuh va po toßtoß manih pa tah nößnës in a tah poa vamomoaan , pan a tah nößnës pamëh se vaato . Ivëh , ka napan se keh hikta vasunön a tah nößnës pamëh , eß to teß me non po kikis va pa ip vamët raoe .
66013016	Ivëh ka vapöök tah poa to soe , kee vahoß o vëknöm manih pa pap koren matö keß pa ma naira napan kurus . O teß akuk , me a napan varih to teß me ne o ëhnan , me a nap ötöt ö , me o teß arus , me a nap taihan , me o teß kikiu akuk .
66013017	Ka teß to hikta teß me non o vëknöm va pa tah poa pamëh . O vëknöm pamëh eß a ëhnan a tah poa , keß , a nampaß va pa ëhnaneah . Eß to hikta onöt non a voen taneß ta tah manih pa ma meh teß , me eß to hikta onöt non a vavoen ta tah peß .
66013018	A teß to teß me non o kokoman natsean , eß se ëh ko nat vavih a pusun a nampaß va pa tah poa . Suk a nampaß pamëh , eß a 666 , to vëknöm e non a ëhnan a teß .
66014001	Eöß to ep hah ko ep in a Soneß Sipsip to sun non Tope Saëon , ko 144,000 teß sun vaßpeh me ne poë . Ka ëhnan a Soneß Sipsip me a ëhnan e Tamaneah to kiun ne manih pa naire .
66014002	Eöß to tënan o vatoeßnën vih to taneß maß manuh pa vöön va kin to teß va non manih po vatoeßnën in a ruen to koko non me o vatoeßnën apuh va pa kara . O vatoeßnën pamëh nöß to tënan to teß va non manih pa ma tah nee to sußsuß ne , ka tanih pee teß va non manih pa tanih va pa ma gitaß , a tanih pamëh to parin a tanih vavih .
66014003	O 144,000 teß varih to sun ne matan a ö ihihoß pe Sosoenën , me a taanaß tah toßtoß , me o 24 teß sunön to teß ne paan e Sunön . Ee varoe a napan varih ne Sosoenën to voen hah voh to vaëhëh ne o vaëhëh voon no a hikta meh teß to nat non .
66014004	Ee o teß poë varih o matian , no a pop pee to totoopin ko vih rakah . Ee to vavatet vah voh ne a Soneß Sipsip pa ma ö neß to nönö non . Ke Sosoenën to kon hah voh raoe topnin a ma moeh napan varih po oeh , kee teß va ne manih po vakum teß vamomoaan pe Sosoenën me a Soneß Sipsip .
66014005	Ee to hikta teß voh ne pa taateß piuk , ka hikta hat voh manih pa pop pee .
66014006	Eöß to ep in a meh ankeroß to nönö va kin vah non manih akis . Eß to teß me non a kiu va pa vatvus a Soe Vih teßteß tamoaan manih pa ma napan varih to teß ne po oeh . Eß to vatvus ke non a ma napan kurus va pa ma meh muhin , me a ma vu to kurus , me a ma vuteß kurus .
66014007	Eß to soe vakis vamanih pan , “ Vasunön nem e Sosoenën , paröm soe vamanih pan , ‘ Sosoenën , eën a kikis parën teß nom e Apuh ’ , suk o poen to tavus en , neß se vateß a neöm po vahutët . Eöm se vasunön nem e Sosoenën , suk ataeah , eß to nok voh o oeh , me a akis , me a tahiß , me a ma moeh ruen sosoneß ! ”
66014008	A vapöök ankeroß to suk en pa ankeroß vamomoaan ko soe pan , “ A Vöön apuh Babiron to hat voh en ! A napan to teß ne nën to rëh ke o kokoman pa napan pa taateß hin suk a ma sosoenën va pikpiuk , ko heß tonun ee pe Sosoenën vamaman . Eß to teß va non manih pe köövo to öt non a kap voaën , ko vakaak a napan ke nok a taateß rëhrëh . Ivëh , ke Sosoenën se vakmis raoe . ”
66014009	A vakön ankeroß to suk en maß pa meh pöök , ko soe vamanih pan , “ A teß se keh vasunön a tah poa vëh me a tah nößnës va peß , pareß kon o vëknöm manih pa naineah , keß , pa koreneah ,
66014010	ivëh , ke Sosoenën se vakmis vaßpuh oah poan . Eß to vamatop moaan voh en ko se koep maß o heve peß manih pa kap , a kap pamëh to teß va non manih po heve peß , ka teß pamëh kaak . Ka manih pa matëëro ankeroß pe Sosoenën me a Soneß Sipsip , a teß pamëh se kon a punis apuh manih po suraß to ësës non po vös salpaß .
66014011	A suraß se vakmis tamoaan non poan , ko öh to pepeah tamoaan e non . Ka napan varih to vasunön ne sih a ëhnan a tah poa , me a tah nößnës va peß , pare teß me ne o vëknöm va pa ëhnaneah , a suraß hikta se muteß non pa popoen me pa potan , eß se ësës tamoaan e non . ”
66014012	O poen no a ma vu taateß poë varih se tavus maß , a ma napan pe Sosoenën varih to vaman ne ko vatet ne a Taateß pe Sosoenën , ko öt vakis ne o vaman pee manih pe Ieesuß , ee se sun vakis .
66014013	Eöß to tënan a soe pa teß to taneß maß pa vöön va kin to soe maß pan , “ Eën se kiun va in a soe manih pan , ‘ Kuru me amot a ma napan varih to vaman voh ne e Apuh , pare mët , ee se vaeö rakah ! ’ ” A Tuvuh Vasioß me to soe vanën , “ Ee se vaeö rakah , suk ataeah , ee to këh ee pa kiu vëhvaß vëh , nee to nonok voh ne , ko nö ee maß pa vanot . Ee to hikta nö akuk maß , ahik , a taateß vih vëh nee to nonok voh ne to nö vaßpeh me maß raoe manih . ”
66014014	O vaato to hik en , köß ep in a tah unöh kakaare , ka manih pa unöh , a tah to matan va non manih pe Koaß Teß Pa Napan Kurus to ihoß non . Ka manih pa pasuneah , to teß non o uvan va pa teß sunön nee to nok voh pa gol , ka manih pa koreneah , eß to öt non o rapis kakakni .
66014015	Ka meh ankeroß to tavus taneß maß manuh pa Iuun Hinhin Apuh pe Sosoenën , pareß kokoeß ke maß a teß vëh to ihoß non pa unöh pan , “ Eën se kon o rapis pën parën moes a voaß vuvui , suk o poen va pa moes a voaß manih po oeh to tavus en . ”
66014016	Ka teß vëh to ihoß non pa unöh to öt non o rapis , sun ko moes en pa voaß vuvui vëh to teß non manih po oeh .
66014017	Ka meh ankeroß tavus taneß en maß pa Iuun Hinhin Apuh pe Sosoenën vöh pa voon va kin . Eß me to öt non o meoh rapis kakakni rakah .
66014018	Ka meh ankeroß , a teß pamëh to matop non o suraß , pareß taneß maß pa pok vapenpen . Eß to kokoeß ken na pa teß vëh to öt non o rapis kakakni pan , “ Eën se kon o rapis kakakni pën parën moes a ma voaß voaën vuvui to teß ne manih po oeh , parën ununun ! ”
66014019	Ivëh , ka ankeroß vëh to öt non o rapis kakakni moes en pa voaß voaën vuvui pareß ununun en . Pareß vahoß hop en pa voaß voaën manih koman a ö kokon voaën . A tah pamëh to vëknöm non a ö ne Sosoenën se nok vahat va in a ma napan varih neß to heve non raoe .
66014020	Ee to kokon ee pa voaß voaën pa nöh kokon voaën vëh to teß tavus këh non a vöön apuh . Ko hunun voaën pamëh tarih va en manih po eraß , ko tavus këh en maß pa nöh apuh ko nö en maß pa 300 kiromitaß , ka ruruvun to onöt non a pah mitaß me a ö kök .
66015001	Köß töhkak in o meoh vëknöm apuh to tavus manih akis , paröß pah kokoman vörep suk e noß peß . A tönim me a poa ankeroß to öt ne o tönim me a poa tah hat rakah , marën a miröß a ma napan . Eß o vahik in o vakmis pe Sosoenën .
66015002	Eöß to ep in a tah to matan va non manih pa tahiß apuh , to nok non po karas , nee to hovën po suraß . Eöß to ep me a napan varih to onoah voh o vapus pa tah poa , me a tah nößnës va peß , me a nampaß pa ëhnaneah . Ee to sun ne sinten tahiß vëh to teß va non manih po karas ko öt nee a gitaß ne Sosoenën to heß raoe .
66015003	Ee to vahëh ne o vahëh pe Mosës , a teß kikiu pe Sosoenën , me o vahëh va pa Soneß Sipsip . O vahëh pamëh to teß va non manih pan , “ Apuh , eën e Sosoenën A Kikis Vi , A ma kiu kurus nën to nok eß to apuh , emöm to ep eah to paraß apuh ka taateß pën totoopin pareß man . Eën a teß Sunön pa ma vuteß kurus .
66015004	Ivëh , keteh hikta se naöp no moah , keteh hikta se kë non a ëhnöömah ? Ahik . Apuh , eën varoe kuru a vivihan . A napan kurus se nö maß pa vasunön a oah . Suk ataeah , a taateß totoopin pën to tavus vamaaka en . ”
66015005	O vaëhëh to hik en , köß ep in a Iuun Hinhin Apuh pe Sosoenën manuh pa vöön va kin , eß a ö vasioß peß .
66015006	Ka tönim me a poa ankeroß varih to öt ne pa tönim me a poa ta hat marën a miröß a napan , ee to këh tavus ee maß pa ö vasioß pe Sosoenën . Ee to ohop ne a ma ohop maaka voon matan vavih rakah . Pare voh ne a ma voh to nok non pa gol manih pa poeere .
66015007	Ka paeh va pa taanaß tah toßtoß heß en po tönim me a poa toep gol manih pa tönim me a poa ankeroß . O toep poë varih to puh ne po vakmis pe Sosoenën to teß tamoaan e non .
66015008	O öh va po kikis , me o tëkrea pe Sosoenën to puh rakah non manih pa ö vasioß pamëh . Ka hikta teß to onöt non a ho pa ö vasioß . Ee se anoeh ne a tönim me a poa ankeroß se vahik a kiu manih pa tönim me a poa tah hat poë varih .
66016001	Eöß to pënton o vaato apuh to taneß maß pa teß to teß non pa Iuun Hinhin Apuh pe Sosoenën vöh pa vöön va kin , to nö non pa tönim me a poa ankeroß to soe non pan , “ Eöm se nö paröm koßkoß a tönim me a poa toep varih to teß ne o vakmis pe Sosoenën kee takoß kunah manuh po oeh ! ”
66016002	Ka ankeroß vamomoaan nö , pareß koep kunah en pa toep peß manuh tonun o oeh . Ka ma vu piß kamis , me a ma teß ro ep vahat rakah tavus manih pa napan varih to teß me ne o vëknöm va pa tah poa , me manih pa napan to vasunön ne a tah nößnës peß .
66016003	Ka vapöök ankeroß koep en pa toep peß manih tahiß . Ka tahiß ereraß en , vamanih po eraß va pa teß ip , ka ma tah toßtoß kurus varih tahiß mët vahik ee .
66016004	Ka vakön ankeroß koep en pa toep peß manih pa ma ruen apaßpuh , me pa ma teß a sosoneß . Ka ma ruen tavus ereraß kurus rakah ee .
66016005	Keöß pënton a ankeroß vëh to matop non a ma ruen to soe ke na e Sosoenën pan , “ Eën a vivihan rakah , ka kiiki pën to totoopin , parën teß e nom kuru , me eën to teß moaan voh e nom .
66016006	A napan varih to ip vamët voh a ma teß vanënën soe pën , me a ma meh napan pën , ko eraß pee to takoß voh . Ivëh , kën se heß o eraß manih pa ma napan hat poë varih , kee se kaak o eraß vëh to piun non a taateß hat nee to nok voh . ”
66016007	Keöß tënan o vaato to taneß maß pa pok , to soe maß pan , “ Oman rakah , Apuh , eën E Sosoenën A Kikis Vi . Eën to kiiki nom sih a ma napan , ka kiiki pën to totoopin , pareß vih vörep . ”
66016008	Ka vataanaß ankeroß koßkoß en pa toep peß manih pa potan , ke Sosoenën vaonöt ko hivaß va pa potan ës en pa ma napan .
66016009	O hivaß apuh va pa potan to ororan vörep , ko ës en pa ma napan . Ka napan soe vavahat , ko vavovoeak avoeß e ne pe Sosoenën to teß me non o kikis , marën a nok a ma ta hat poë varih . Ivëhkëk , a napan to hikta panih a ma taateß hat pee , pare kë a ëhnan e Sosoenën .
66016010	Ka vatönim ankeroß nö ko koep en pa toep peß manuh pa ö ihihoß pa tah poa . Ka popoen kopös en pa napan varih to vavatet ne a tah poa . Ka napan poë varih kon vahat ko kokot e ne pa ma riurivoeere , suk o kamis to apuh rakah .
66016011	Ee to kokoman ne o kamis me a ma piß pee , pare sosoe vavahat e ne pe Sosoenën vöh pa vöön va kin . Ivëhkëk , ee to hikta panih a ma taateß hat pee .
66016012	Ka vatönim me a paeh ankeroß koep en pa toep peß manuh pa ruen apuh Iupretis . Ka ruen anaß rakah en to vamatop non a hanan no a nap susunön to taneß maß pa ö no a potan to pepeah ke no maß , se koe maß .
66016013	Keöß ep in a kukön tuvuh hat to ep va ne manih , po rökrök to tavus taneß maß pa rivon a kuruß apuh , me manih pa rivon a tah poa , me manih pa rivon a teß vanënën soe pikpiuk .
66016014	A ma tuvuh hat poë varih to nonok ne sih a ma vu tah vatoksean . Ee to nö manuh pa nap susunön kurus varih to teß ne po oeh , ee to iu ne pan , o teß susunön se ununun a nap vëvënsun pee , kee se vapus po poen apuh pe Sosoenën A Kikis Vi , pa ö neß se kiiki non a ma napan .
66016015	“ Pënton öm ! Eöß e Ieesuß se nö nös vamanih pa teß kakaveo , köm se hikta nat nem po poen poanheh nöß se nö maß manih peöm . Vaeö rakah , pa teß vëh to opoep non , pareß rara non o rara peß , ko hikta nönö pehpeah vah non matëëra ma napan ! ”
66016016	Ka ma tuvuh hat poë varih ununun ee , pa nap susunön manih pa ö oeh vëh nee to popokaß ne po to Hibru pan , Armagedon .
66016017	Ka vatönim me a vapöök ankeroß koep en pa toep peß manih akis pa tuvuh . Ko vaato apuh taneß maß manuh pa Iuun Hinhin Apuh pa ö vasioß ihihoß pe Sosoenën , to soe no maß pan , “ Eß to hik en ! ”
66016018	Ka muhin vakës ka kara kon en , ko vatoeßnën , me a rikrik apuh to ip en maß . Moaan voh a hikta rikrik to tavus voh to teß va non manih , taneo no maß po poen ne Sosoenën to nok voh o oeh vëh . A teß rikrik pamëh to apuh ko parin a hat oah rakah .
66016019	Ka vöön apuh vëh a Babiron takök en po kukön hum , ka ma meh vöön apuh pa ma meh napan to takök ko hat rakah ee . Ke Sosoenën kokoman avoeß e non pa taateß hat no a napan varih pa vöön vëh nee to popokaß ne Babiron Apuh to nok voh , ivëh , keß vakaak en pa Babiron po voaën peß . O voaën pamëh , eß o vakmis pe Sosoenën .
66016020	A rikrik apuh pamëh to ip , ka ma to , me a ma tope hik kurus ee .
66016021	Ka ruiß tutuvuh eh to antoen non o 50 kilogram to taru taneß maß akis ko oon en pa napan . Ivëhkëk , a napan to hikta panih a ma taateß hat pee . Ee to vavovoeak ko sosoe vavahat avoeß e ne pe Sosoenën , suk a ruiß tutuvuh eh vëh to taneß maß akis ko oon raoe .
66017001	Ka paeh va pa tönim me a poa ankeroß to öt non a toep , nö maß peöß ko soe pan , “ Nö mah ! Köß vataare a oah a ö ne Sosoenën se vakmis vah va in e köövo apuh rëhrëh vëh . E köövo rëhrëh vëh to vëknöm non a vöön apuh to eok non sinten a ma ruen peo .
66017002	A ma teß susunön varih po oeh to nok voh a ma taateß teßteßvaasiß vaßpeh me e köövo pamëh . A ma napan pet varih po oeh to nonok vavoh e ne nën . Ee teß va ne manih pee to kaak vörep o voaën ko kokoman pee nun . ”
66017003	A Tuvuh Vasioß to puh non manih peöß , ko me en peöß manuh pa moeh upin . Manih pa ö pamëh , eöß to ep in a köövo to ihoß non pa tah poa ereraß to teß me non a ma moeh kiun peo to sosoe vavahat non e Sosoenën , to kiun non manih pa sionin a tah poa . Eß to teß me non a tönim me a pöök pasun me a havun köm .
66017004	Eöß to ep in e köövo to ohop non o pöök vu ohop ereraß , pareß ohop non a ma vu vatëk nee to nok pa gol , me a ma mök ep vavih nee to nok voh pa vös voen vapeah . Pareß öt non a kap gol , ka manih koman a kap a ma vu taateß hat , me taateß rëhrëh pe köövo pamëh , ee kurus to puh ne pa kap . E Sosoenën to hikta iu rakah non a ma taateß poë varih .
66017005	Manih pa nain e köövo to kiun non o ëhnan to teß non a soe vapipinoß . O ëhnan pamëh to soe va non manih pan , “ Vöön Apuh Babiron Eß To Vasinan Non A Ma Moeh Köövo Rëhrëh Me A Ma Vu Taateß Hat Kurus Rakah Varih Po Oeh . ”
66017006	E köövo pamëh to ip vamët voh a napan pe Sosoenën , me a napan varih to vaman ne e Ieesuß , ko vavatvus voh ne a soe peß . E köövo pamëh to kaak voh o eraß pee ko kokoman peß nun . Eöß to ep in a tah pamëh , ko toksean ko pah kokoman vörep e noß .
66017007	Ka ankeroß soe ka neöß pan , “ Suk ataeah , kën toksean vörep nom ? Eöß se soe ka oah a pusun in a soe vakokoaan pe köövo vëh . Me a pusun in a soe vakokoaan pa tah poa vëh to teß me non o tönim me a pöök pasun , me a havun köm , ko teßteß vah non e köövo .
66017008	A tah poa vëh nën to ep moaan voh nom , eß voh a toßtoß , ka kuru vëh , eß to hikta teß non . Ivëhkëk , amot eß se tavus këh en maß pa koveß ruruvun hikto noton , ko peah en maß ko ro en . A napan to teß ne manih po oeh ne Sosoenën to hikta kiun voh a ëhnëëre po puk va po toßtoß tamoaan po poen neß to nok voh o oeh . A napan poë varih se pah töhkak ee pa ö nee se ep a tah poa pamëh . Suk ataeah moaan voh , eß to teß non , ka kuru eß hikta teß non , ivëhkëk , eß se tavus hah en ka napan se ep e peß .
66017009	“ A napan to teß me ne o kokoman vih maaka , ee se nat rakah ee pa tah vëh . O tönim me o pöök pasun , eß to vëknöm non a tönim me a poa tope vëh ne köövo to ihoß non .
66017010	Ka tönim me a poa pasun , eß to vëknöm non a tönim me a pöök teß sunön . A tönim teß sunön to ro voh ee , ka vatönim me a paeh teß ivëh to teß non kuru , ka vatönim me a pöök se tavus en maß . Ivëhkëk , o poen neß se tavus , a matop peß hikta se teß varë non .
66017011	Ka tah poa vëh nën to ep moaan voh nom , eß voh a toßtoß , ka kuru vëh eß to hikta teß non , eß a vatönim me a kukön teß sunön . Eß me to teß hop non pa tönim me a poa teß sunön , eß me se ro pet en .
66017012	Ka havun köm varih nën to ep voh to vëknöm non o havun teß sunön , ee to hikta tavus teß sunön avoeß ne . Ee se kon kikis , pare tavus o teß sunön vaßpeh me a tah poa , ivëhkëk , a matop pee to kökööt rakah .
66017013	O havun teß sunön poë varih se vapöh kokoman ee , ko heß o kikis me a tasun manih pa tah poa .
66017014	Ee se vapus me a Soneß Sipsip , ka Soneß Sipsip onoah raoe . A Soneß Sipsip to vateß a ma teß koman peß , a ma teß poë varih to pënton a Soe Vih , me ee to vaman ko vatet ne a soe man peß . Ee kurus a napan poë varih se onoah po vapus . Suk ataeah , eß e Sunön va pa ma vu susunön , me eß e Topoan va pa ma teß totopoan kurus varih po oeh . ”
66017015	Ka ankeroß pamëh soe ka neöß pan , “ Eën to ep eom pe köövo rëhrëh vëh to vëknöm non a vöön apuh to eok non sinten a ma ruen . A ma ruen varih to vëknöm ne a ma napan , me a ma vu to , me a ma vuteß kurus , me a napan kurus varih po oeh .
66017016	Ka havun köm , me a tah poa vëh nën to ep voh , ee se vakihat me ne e köövo rëhrëh . Ee se ihan këh poë a ma ohop peß , keß pehpeah en , pare ëën a sionineah , pare ës poë po suraß .
66017017	E Sosoenën to heß voh o teß sunön o kokoman marën a nok a tah vaßih , keß tavus vamanih pa ö neß to soe moaan vavoh . Ee se vapöh kokoman ko heß a tasun pee manuh pa tah poa . Ee se nonok va ne nën , keß öök pa ö ne Sosoenën to soe a ö seß öök .
66017018	Ke köövo vëh nën to ep voh nom , eß to vëknöm non a vöön apuh to matop non a ma teß sunön varih po oeh avoes . ”
66018001	A tah vëh to hik en , köß ep in a meh ankeroß to taneß maß pa vöön va kin ko kunah maß . Eß to teß me non o maaka me o kikis apuh , ko maaka peß ëman ke non po oeh avoes .
66018002	Eß to kokoeß suntan rakah , pareß soe pan , “ A vöön apuh vëh Babiron to hat en , eß to hat en ! Eß to tavus en a ö teßteß pa ma tuvuh hat , eß to tavus en a ö teßteß pa ma tuvuh , hat me a ma növan hat to teß ne nën ,
66018003	Suk ataeah , a napan poë varih to vasunön voh ne a ma sosoenën vapikpiuk . Eß to teß va non manih pee to nok a taateß rëhrëh me e köövo pamëh , Ka ma teß susunön varih po oeh , ee me to vasunön voh ne a ma sosoenën vapikpiuk . Ka taateß pamëh to teß va non manih pee to nok a taateß rëhrëh me e köövo pamëh . Me a ma napan varih po oeh to vavavoen kakoß voh ne , pare nonok moniß vapeo voh ne . Suk e köövo pamëh to voen taneß manih pee a ma moeh tah peo neß to iu non , ivëhpëhkëk , eß to öt vapeo oah e non pa ma tah neß se öt non . ”
66018004	Eöß to tënan a meh teß manuh pa vöön va kin to soe maß pan , “ Ma napan peöß , eöm se këh tavus maß a vöön manem ! Eöm se koe a vamomhë me a teß manem , me a ma taateß hat peß , tomeß a ma punis peß kopös a neöm .
66018005	A ma taateß hat peß to parin a peo vörep , ko teß öök e ne na manuh kin , ke Sosoenën nat tamoaan e non pa ma hat peß .
66018006	Eöm se nat e nem pa ma taateß hat ne köövo rëhrëh pamëh to nok manih pa ma meh teß , ko piun hah keah a ma taateß hat poë varih . Eß to ununun voh a ma taateß hat peß , kee tavus vapeo . Ivëh , köm se piun oah pet keah a ma taateß hat neß to nok voh , to onöt non a ma taateß hat peß neß to nok manih po upöm teß . Eß to hovën vaßpuh voh o ruiß eh manih pa kap , ko heß a ma napan pe Sosoenën . Ivëh , ke eöm se hovën vaßpuh oah pet o ruiß eh manih pa kap , ko heß varuß eah keß kaak .
66018007	Eß to kë koman hah voh non a ëhnaneah , ko ununun voh non a ma tah peo vihvih . Ivëh , köm se heß punis eah , keß kon kamis to onöt va non manih pa ma tah poë varih neß to nonok voh non , keß se ook vörep . Eß koman to sosoe va non manih pan , ‘ Eöß e köövo sunön to ihoß noß pa matop a ma napan , ko hikta teß noß a köövo amop ne voe to mët këh voh . Eöß hikta se okook noß ko hikta se taum noß ta punis . ’
66018008	Ivëh , ka ma vu hat rakah se tavus manih peß po pöh poen ro . O maë apuh se tavus , me a nap peo se mët , me a napan se vaokook ne . A suraß se ës vahik a Babiron . E Sunön , e Sosoenën to teß me non o kikis se kiiki poan , ko piun ke poan a ma vu punis apuh oah rakah . ”
66018009	A ma teß sunön varih po oeh to iu tavus voh ne o teß öt ö vörep . Suk a köövo pamëh to voen taneß manih pee , a ma moeh tah peo neß to iu non , ivëhpëhkëk , eß to öt vapeo oah e non pa ma tah neß se öt non . Ee se vaokook ne pa ö see ep in o öh va pa suraß to ësës non a vöön .
66018010	Ee se sun varo e ne maß to nanaöp e ne pa huk vatët tomeß a punis nö maß pee , pare soe maß pan , “ Vaururuan ! Vaururuan rakah vöön apuh Babiron ! Eën a vöön apuh parën eh rakah me ! Pa pah aoaß ro nën to kon eöm pa piun in a ma taateß hat nën to nok voh ! ”
66018011	A ma nap vavavoen kakoß varih po oeh , ee se kokoman e ne pa vöön pamëh , ko vaokook e ne , suk ataeah , a hikta teß se voen taneß hah ta kakoß manih pa ma iuun kakoß pee .
66018012	A ma kakoß poë varih , eß a gol , ka silvaß , vös voen vapeah , mök voen vapeah , me a rara kakaare , me a ma vu rara ereraß , me o rara silkaß . Me a naon ovoavuh vih , me a ma tah to nok ne pa ma riu elepen , me a ma tah nee to nok po naon voen vapeah , me po bras , me po aën , me po vös nee to popokaß ne a mapol .
66018013	Ka ma kakoß nee to vavoen voh ne ivarih , sinamon , tößtöß ënëën , a ma tah ësës ovoavuh vih , a tah uhuh ovoavuh vih , me o voaën , me o vamom nee to nok po naon öliv , me o praoaß vih , me o vuit , me o purmakaöß , me o sipsip , me o hös , me o karis , me a ma teß kikiu akuk , me a ma teß nee to öt pa tëëm vavapus . A ma tah kurus varih no a hikta teß se vavavoen hah non .
66018014	Ka nap vavavoen kakoß se soe vamanih pan , “ Babiron , a ma tah vih varih no a komömah to iu non to ro këh ee pën , me a ma ohop vavatëk vavih pën to ro këh ee pën . A ma napan hikta se ep hah ka nom oah to öt nom a ma tah poë varih ! ”
66018015	Ka nap vavavoen kakoß voh manih pa vöön pamëh , ee se nanaöp rakah e ne po kamis hat vëh no a vöön apuh to kon . Ee se sun varo këh e ne maß pa vöön me o kokoman karë , ko vaokook ne .
66018016	Ee se soe vamanih pan , “ Varenan ! Varenan rakah pa vöön apuh vëh ! Moaan voh , eß to ohop voh non a ma ohop kakaare vihvih , me a ma vu ohop ereraß , me a ma mök ep vavih voen vapeah nee to mök voh ne !
66018017	Pa pah aoaß ro rakah no a ma moniß apuh , me vatëk ep vavih poë varih to hik kurus ee . ” Ka ma teß vavanö paröß , me a ma teß varih to kiu ne komön o paröß , me a ma teß varih to kokon moniß ne pa voen a ma tah va tahiß , a napan poë varih to sun varo këh e ne maß pa vöön va Babiron .
66018018	Ee to sun varo ne maß pare ep ne maß o öh va pa vöön vëh to ësës non , pare vaokook varenan vamanih pan , “ A vöön poanheh to teß va non manih pa vöön apuh vëh ? ”
66018019	Ee kurus to vi peah o vavoan manih pa pasuire , ko vaokook ne pare sosoe ne pan , “ Varenan ! Varenan rakah pa vöön apuh vëh ! A ma tövaneah pa ma paröß varih to nönö voh ne tahiß , ee to tavus voh o teß öt ö pa ma moniß va pa vöön apuh vëh ,
66018020	Eöm varem pa vöön va kin me a ma napan pe Sosoenën , me a ma teß vanënën soe , me o aposol , eöm se vaeö rakah nem pa tah vëh to tavus manih pa vöön vëh . E Sosoenën to kiiki voh en pa ma taateß peß , ko piun ke poan a punis no a vöön vëh to nok voh manih peöm . ”
66018021	A tah vëh to hik en , ke eöß ep in a ankeroß eh to kon a vös apuh kokon vuit , ko vi kunah en peß manuh tahiß . Pareß soe pan , “ A ö vëh nee se vi kunah va in a vöön apuh va Babiron , ka napan hikta se ep hah ne poë .
66018022	Ivëh , ka tanih va pa gitaß , me a kuru , me a suvin , me a ma moeh vu tah tatanih , Ka ma napan varih to vavaasis vahik voh maß pa ma vu kiu , ee hikta se ep hah ne a ma napan poë varih to teß hah ne manih pën . A tanih va pa ma tah nonok taëën ,
66018023	O ëman va po ram , nee se hikta se ep hah ne manih pën . Ka rivoeero teß tövaen , me a köövo tövaen to iu vaen ne , ee hikta se tënan hah ne raoe manih pën . Moaan voh a ma napan voh pën varih to matop voh ne a ma kiu moniß , ko teß ne a nap sunön öt ö pa matëëra ma napan . Ke eën Babiron , eën to nonok voh nom a ma ëtoß ororaß teß manih pa ma upöm napan va po oeh . ”
66018024	E Sosoenën to heß punis a vöön va Babiron , suk o eraß po teß vanënën soe , me a ma napan pe Sosoenën to takoß voh koman pa vöön pamëh .
66019001	A tah vëh to hik en , köß tënan a tah to teß va non manih pa napan peo to vavapoeh ne manuh pa vöön va kin to vaëhëh va ne manih pan , “ Ea se kë a ëhnan e Sosoenën ! E Sosoenën pea a paeh ro to kon hah a ra , eß o maaka pea me eß e Apuh pea pareß teß me non o kikis .
66019002	Manih pa taateß man , me a taateß totoopin peß , eß se kiiki non a ma napan . E köövo apuh rëhrëh vëh to miröß voh a ma napan varih po oeh pa taateß rëhrëh peß , pa ö no a napan poë varih to nö kee e Sosoenën ko vasunön ne a ma sosoenën vapikpiuk . Ivëh , ke Sosoenën piun hah keah a hat . E Sosoenën to heß punis poan , suk eß to ip vamët voh a ma nap kiu peß , ko eraß pee takoß . ”
66019003	Kee vaëhëh hahah kov ee maß pan , “ Ea se kë a ëhnan e Sosoenën ! O öh va pa suraß vëh to ës pa vöön apuh to pepeah tamoaan e non maß . ”
66019004	Ko 24 teß sunön to teß ne paan e Sunön , me a tanaß tah toßtoß , ee to vatokon , pare vasunön ee pe Sosoenën to ihoß non pa ö ihihoß pa teß sunön , ko sosoe ne pan , “ Oman rakah , ea se kë a ëhnan e Sosoenën ! ”
66019005	Ka manih pa ö ihihoß pe Sosoenën , eöß to tënan a paeh teß to vaato taneß maß nën , to soe maß pan , “ Kë a ëhnan e Sosoenën pea , eöm a ma teß kikiu pe Sosoenën , eöm a ma teß to teß me nem o ëhnan , Eöm kurus se kë a ëhnan e Sosoenën ! ”
66019006	Köß tënan a tah to teß va non manih po vaato pa nap peo , vamanih po tamanoan va pa totruen apuh , me vamanih pa kara to kon . Eöß to pënton raoe to vaëhëh ne pan , “ Ea se kë a ëhnan e Sosoenën ! E Sunön pea , E Sosoenën A Kikis Vi , pareß teß me non o kikis . Kuru , eß to teß non a teß Sunön .
66019007	Kuru ea se teß vaeö rakah no , ko kë no a ëhnaneah . Peß o poen vaen pa Soneß Sipsip to tavus en . Ke köövo tövaen peß to vamatop e non pa vaen .
66019008	E Sosoenën to heß poan o ohop vih maaka , kakaare , matan vavih , keß ohop en . ” O ohop kakaare matan vavih pamëh , to vëknöm non a taateß vih no a napan pe Sosoenën to nonok ne .
66019009	Ka ankeroß soe ka neöß pan , “ Kiun töön a soe vëh , ‘ Vaeö rakah pa ma napan varih ne Sosoenën to vaoe manih pa taëën apuh va po vaen va pa Soneß Sipsip . ’ ” Pareß soe pet en pan , “ A soe vëh , eß a soe vamaman pe Sosoenën . ”
66019010	Ivëh , köß vatokon pa havin mon a ankeroß pa vasunön eah , ivëhkëk , eß to soe ka neöß pan , “ Eën se koe a nok va nën ! Suk , eöß a meh teß kikiu varoe to teß va e noß pën , me a ma kea pën varih to vaman ne e Ieesuß , ko vavatvus nem a ëhnaneah . Eën se vasunön varoe nom e Sosoenën a paeh ! Suk a Tuvuh Vasioß pe Topoan to kunkuin non o teß vanënën soe pa vatvus a soe pe Sosoenën , me o teß varih to vatvus ne a ëhnan e Ieesuß . ”
66019011	Eöß to ep in o hopaß va pa vöön va kin to taperet ka hös kakaare tavus maß . Ka teß to ihoß non pa hös a ëhnaneah ivëh , “ A Teß To Matop Non A Taateß Totoopin Varoe , Me Eß To Matop Vavih Non A Kiu Peß . ” A taateß kiiki peß manih po vapus , me manih pa ma hat pa napan , eß to vavatet non sih a taateß totoopin rakah .
66019012	A mataneah to ësës va non manih po suraß , pareß teß me non a ma uvan peo va pa teß sunön manih pa pasuneah . Manih pa sionineah , o pöh ëhnan to teß non no a hikta meh teß to nat non , eß varoe a paeh to nat non .
66019013	O ohop vëh neß to ohop non no o eraß to pupui voh , kee pokaß ne poë , “ A Soe Pe Sosoenën . ”
66019014	A nap vëvënsun va manuh pa vöön va kin to tok pa ma hös kakaare pee ko suksuk nö ne poë , ko ohop ne a ma ohop kakaare voon matan vavih vörep .
66019015	O rapis rë kakakni to huh tavus taneß no maß pa rivoneah . Eß se ip vamët a ma vuteß varih to vakihat me ne poë po rapis rë pamëh . Eß to teß me non o kikis pa matop a ma napan varih po oeh , eß se vakmis a ma napan varih to këh voh e Sosoenën , a tah pamëh to varës non poan .
66019016	Manih po ohop peß , me manih pa moneah , o kiun vëh to teß non ,
66019017	Köß ep in a ankeroß to sun non matan a potan , to vavaoe non o növan kurus varih to nönö va ne manih akis , pan , “ Eöm se nö maß ko vatönun manih pa taëën apuh ne Sosoenën to vamatop !
66019018	Eöm se nö maß , paröm ëën o raraun sioniiro teß susunön to mët voh , me a nap susun va pa nap vëvënsun , me a nap vëvënsun , me a raraun i ro hös , me a napan to tok ne po hös , me a ma napan kurus , me a nap taihan , me a nap kikiu akuk , me a napan varih to teß ne o ëhnan , me a napan hikto ëhnan . ”
66019019	Köß ep in a tah poa , me a ma nap susunön va po oeh , me a ma nap vëvënsun pee to vatönun . Ee to iu vapus me ne a Teß vëh to ihoß non pa hös vaßpeh me a ma nap vëvënsun peß .
66019020	A tah poa vaßpeh me a teß vanënën soe pikpiuk , eß to vanö en pee pa nohnoh . A teß vanënën soe pikpiuk pamëh to nonok ke non a tah poa a ma tah vatoksean . Ka manih pa taateß pamëh , eß to pikpiuk voh non a ma napan , kee kon o vëknöm va pa tah poa , me a ö nee to kë voh ne a tah nößnës va peß . A tah poa , me a teß vanënën soe pikpiuk , no a Teß vëh to ihoß non pa hös kakaare to vi toßtoß en na pee pon manuh pa koveß suraß ororan to ësës tamoaan non po vös salpaß .
66019021	Ka teß vëh to tok non pa hös , to ip vamët en pa nap vëvënsun po rapis rë vëh to taneß no maß pa rivoneah . Ko növan mahun rakah ee pa ëën a ma sioniira ma nap vëvënsun poë varih .
66020001	Ivëh , köß ep in a ankeroß to kunah taneß maß pa vöön va kin . Eß to öt non a kiß va pa koveß ruruvun hikto noton vaßpeh me o urih eh .
66020002	Eß to öt töön non a kuruß apuh , a kuruß vatamoaan voh vëh . A kuruß vëh , e susun po oraß hat , a teß to vakihat me a rora , me eß to vavateen non sih a ma napan pa hat . A ankeroß to noh töön poan po uris eh , keß teß antoen non po 1,000 kirismas .
66020003	A ankeroß to vi kunah poan manuh pa koveß ruruvun hikto noton , ko panih pip en na peß po hopaß , suk a ö neß se nat non tavus hah maß pa piuk vatëh a ma napan . Eß se teß antoen non po 1,000 kirismas , ka ankeroß pah vatvus hah poan , keß vavih ro vah non pa ma siß poen .
66020004	Eöß to ep me a ma ö ihihoß pa teß sunön no a ma napan to ihoß ne . A ma teß poë varih no a ma meh teß to moes kurus voh a ma koßkoeere , kee mët vahik ee . A ma meh to moes kurus a ma koßkoeere , suk ee to vaman voh ne e Ieesuß , ko vatvus voh ne a ëhnaneah , ko öt vakis voh ne a soe pe Sosoenën . Ee me to hikta vasunön voh ne a tah poa vaßpeh me a tah nößnës va peß , pare hikta kon voh manih pa naire me pa koreere o vëknöm peß . Ee to kon hah o toßtoß , ko ihoß ne pa ma ö ihihoß pa teß sunön . E Sosoenën to heß raoe a kiu va pa kiiki a ma taateß pa napan . Pare teß va ne manih po teß sunön vaßpeh me e Kristo po 1,000 kirismas .
66020005	A ma meh napan varih to mët voh to hikta kon voh o toßtoß , ee se anoeh ne o 1,000 kirismas se oah voh . A tah vëh , eß a sun momoaan taneß hah pa mët .
66020006	A ma napan varih to sun taneß hah momoaan pa mët , ee se vaeö rakah . Suk ataeah , ee a ma teß vivihan pe Sosoenën , keß hikta se vateß non raoe po vahutët , ko vahoß me raoe pa koveß suraß ororan vëh to ësës tamoaan non po vös salpaß , ka tah vëh , eß a vapöök mët . Ee se teß va ne manih pa ma teß ësës heß pe Sosoenën me e Kristo . Ee se teß ne a ma teß sunön vaßpeh me e Kristo komön 1,000 kirismas .
66020007	O 1,000 kirismas to oah ee , ka ankeroß se peret ken pe susun po oraß hat pa koveß ruruvun hikto noton , keß tavus këh en maß pa nohnoh .
66020008	Eß se tavus maß , pareß taneo en pa piuk a ma napan varih to teß ne maß po taanaß noton in o oeh , o vuteß va pe Gog , me Megok . E susun po oraß hat se ununun raoe , pareß kunkuin o vapus ko vapus me e Sosoenën . Ee to teß peo va ne manih po kösan vëh sinten tahiß .
66020009	Ee se nö po oeh avoes , pare tapön a vöön no a ma napan pe Sosoenën to teß ne , a vöön pamëh ne Sosoenën to iu oah rakah non . Ivëhkëk , o suraß se taneß maß pa vöön va kin ko pah ës vahik en pee .
66020010	E susun po oraß hat to piuk voh raoe , ivëh , ke Sosoenën vi kunah en peß manuh pa koveß suraß ororan to ësës tamoaan non po vös salpaß , pa ö no a tah poa , me a teß vanënën soe pikpiuk to teß tamoaan ne . Ee se kakamis tamoaan rakah e ne pa popoen me pa potan .
66020011	Eöß to ep me a ö ihihoß apuh kakaare pa teß sunön , ko ep me eöß pa pah Teß to ihoß non nën . O oeh me akis to ro këh ee peß , ko hikta teß hah ne .
66020012	Köß ep in a nap mët hikto ëhnan , me a napan akuk to teß ne , ee to sun ne pa matan a ö ihihoß pa teß sunön . Ka teß sunön taß , ka ma ankeroß kakap ee pa ma puk pa ep pa ma tah to kiun suk non a ma tah no a napan poë varih to nonok voh ne , pare pah kap pet ee po puk vëh , no a ëhnan a napan varih se teß toßtoß vaßpeh me ne e Sosoenën . Ke Sosoenën kiiki a ma napan pa ma taateß voh pee , me a ma tah nee to nonok voh ne , pa ö neß to kiun va non manih po puk .
66020013	A ma napan varih to mët voh tahiß , to nö , pare sun po vahutët pe Sosoenën . A napan varih to mët moaan voh ka apeere nö manuh pa vöön pa nap mët , me o teß varih to teß ne pa mët , to nö , ee me to sun po vahutët pe Sosoenën . Ke Sosoenën , a tökiiki vahutët , to kiiki papaeh raoe , to onöt non a ma taateß nee to nok voh .
66020014	Ke Sosoenën vahik en pa vöön pa nap mët , me a mët . A poa tah poë varih to hikta teß hah ne , suk e Sosoenën to vi en na pee pon manuh pa koveß suraß ororan vëh to ësës tamoaan non po vös salpaß , ka tah vëh , eß a vapöök mët .
66020015	Ka napan kurus varih no a ëhnëëre to hikta teß non manih po Puk va po Toßtoß , ee se vi kunah na raoe manuh pa koveß suraß ororan apuh to ësës tamoaan non po vös salpaß .
66021001	Eöß to ep in o oeh me a akis voon to tavus maß . A akis me o oeh vamoaan to hik ee , me a tahiß to hikta teß hah non .
66021002	Eöß to ep pet me in a vöön voon vasioß vëh a Jerusalëm to kunah taneß maß manuh pa vöön va kin pe Sosoenën . Eß to teß me non o vatëk vih vamanih pe köövo tövaen , pareß vamatop ke non e voe peß .
66021003	Eöß to tënan o vaato apuh to taneß maß pa ö ihihoß pe Sunön to soe vakis maß pan , “ Pënton öm ! E Sosoenën se teß vaßpeh me e non pa ma napan , eß se teß topnin non raoe , kee teß ne a ma napan pe Sosoenën .
66021004	Eß se hiuk vaßnaß këh en pee pa hunun matëëre , ka napan hikta se mëtmët hah ne , me ahik hah to kokoman punis , me a hikta kon kamis . A ma tah to teß voh ne to hik kurus rakah ee , me ahik hah to vaokook . ”
66021005	Ka Teß vëh to ihoß non pa ö ihihoß pa teß sunön soe pan , “ Pënton ah ! Eöß to vavateß vavoon hah noß a ma moeh tah ! ” Pareß soe pet pan , “ Kiun töön a ma tah varih manih , suk a soe vëh a pah man rakah to onöt e non pa ö no a ma napan kurus se vaman rakah ee peß . ”
66021006	Eß to soe pet ka neoß pan , “ A ma tah kurus varih to tanok vahik ee . Eöß varoe kuru a taneo pa ma moeh tah , paröß vasuksuk hah noß maß . Eöß a Taneo in a ma tah kurus , me eöß a Vahik in a ma tah kurus . A teß se keh manoe non , eöß se heß eah a ruen to taneß no maß pa rën va po toßtoß . Eß se kon vamanih po heß peß , a hikto voen nën .
66021007	Ka teß se keh öt vakis non o vaman ko onoah po vapus va pa taateß hat , eoß se heß eah a ma tah poë varih , köß se teß noß e Sosoenën peß , keß se teß non e koaß peöß .
66021008	Ivëhkëk , eteh to nanaöp non ko vahuk hah këh o vaman , me eteh to hikta vaman non , me a nap nonok a ma moeh taateß hat rakah , me a ma teß ipip vamët teß , me a ma teß rëhrëh , me a ma teß to ororaß ne o upöm teß , me a ma teß to vasunön ne o sosoenën vapikpiuk , me a nap pikpiuk , ee a pap teß poë varih se nö pa koveß suraß ororan to ësës tamoaan non po vös salpaß . Eß a vapöök mët . ”
66021009	Ka paeh va pa tönim me a pöök ankeroß varih to öt ne pa tönim me a pöök toep varih , to teß me ne a ma tah hat marën a miröß a napan pa vahik o heve pe Sosoenën , to nö maß peöß pareß soe pan , “ Nö mah , köß vataare a oah e muriaknan pa Soneß Sipsip to vaen vahik me en peß . ”
66021010	Ka Tuvuh Vasioß puh rakah en manih peöß , ka ankeroß me en peöß manuh pa tope a pah apuh , ko vakin vörep . Eß to me a neöß pa vataare a vöön voon vasioß vëh , a Jerusalëm , a vöön pe Sosoenën to kunah taneß maß pa vöön va kin .
66021011	O maaka kikis apuh pe Sosoenën to ëman non pa vöön pamëh . O ëman peß to ep vamanin rakah e non , vamanih pa vös saspaß to paraß maaka vörep va non manih po siroak .
66021012	A vöön apuh pamëh to teß non a kiikin va kin , pareß teß non o havun me a pöök ankeroß , a ma papaeh to sun nö ne matan o havun me o pöök hopaß . Manih po hopaß to kiun non a ma ëhnëëro havun me a pöök sipuiira napan va Israël .
66021013	Eß to teß non a ma kukön hopaß pa pah papan , o kukön pa ö no a potan to pepeah ke no maß , ko kukön pa ö no potan to kukunah ke non , ko kukön pa papkiruk , me o kukön pa papmatö .
66021014	A kiikin in a vöön pamëh nee to eok voh keß tok non na pa tonun in a havun me a pöök vös , keß ötöön vakis non maß a kusin a kiikin , pareß teß non a ëhnëëro aposol pa Soneß Sipsip to kiun ne nën .
66021015	A ankeroß vëh to vavaato me voh a no neöß , to öt non o tokon nee to nok voh pa gol marën a vatoe a rë pa vöön , me a ma hopaß , me a kiikin .
66021016	A vöön a totoopin pa taanaß ö noton , a papanöß , me a rë pa vöön , eß o pöh vatoe rakah . A ankeroß to vatoe en pa rë , me a papanöß pa vöön po tokon peß , ka vöön to antoen va non manih pa 2,400 kiromitaß .
66021017	Ka ankeroß vatoe en pa poß pa kiikin keß antoen va non manih pa 66 mitaß . O vu vatoe pamëh no a ankeroß to vatet no a napan to vavatoe ne a ma tah .
66021018	A kiikin pamëh to tavi non a vöön , ne Sosoenën to eok po vös saspaß , ka vöön to eok non pa gol varoe , keß ëman va non manih po siroak .
66021019	O vös varih to vakusin ne pa kiikin pamëh , to eok ne pa ma vu vös voen vapeah rakah . A vös vih vamomoaan to vakusin non pa kiikin , eß a vös saspaß . Ka vapöök vös , eß a vös vovoaßruvi , a vös sapaëaß . Ka vakön vös , eß a kakaare , eß a vös aget . Ka vataanaß , eß a vös pepereß , eß a vös ëmeral .
66021020	Ka vatönim , eß a vös sadönikis , eß to ereraß ko kakaare . Ka tönim me a paeh , eß a vös konilian , eß a ereraß . Ka vatönim me a pöök , eß a vös krisolaët , eß a totomoen . Ka vatönim me a kukön , eß a vös beril , eß a meh vu vös pepereß . Ka vatönim me a taanaß , eß a vös topas , eß a meh vu vös totomoen . Ka vahavun , eß a vös krisopres , eß a pepereß me eß to totomoen . Ka vahavun me a paeh , eß a vös haëasin , eß a meh vu vös vovoaßruvi . Ka vahavun me a pöök , eß a vös ametis , eß a meh vu vös ereraß .
66021021	O havun me o pöök hopaß va pa kiikin poë varih ne Sosoenën to eok po havun me o pöök mök voen vapeah . A ma hanan varih koman a vöön to eok ne pa gol , ko ëman va ne manih po siroak .
66021022	Eöß to hikta ep noß a Iuun Hinhin Apuh koman a vöön apuh pamëh . E Apuh , e Sosoenën A Kikis Vi vaßpeh me a Soneß Sipsip , ee pon to teß va ne manih pa Iuun Hinhin Apuh .
66021023	A vöön pamëh , a hikto maaka va pa potan , me a sivö se vamaaka non a vöön , suk o maaka kikis apuh pe Sosoenën koman to ëman ke non pa vöön . Ka Soneß Sipsip teß va non manih po maaka va pa vöön .
66021024	A ma moeh vu napan se nönö vah ne koman o maaka va pa vöön pamëh . Ka ma teß sunön va pa ma muhin kurus se teßteß ne maß a ma kokoek pee manih peß .
66021025	A ma hopaß va pa vöön to hikta se papanih ne , ee se teß taperet e ne , suk a hikta popoen manih pa vöön pamëh .
66021026	A ma tah kokoek me a ma moniß pa napan kurus , ee se teß maß manih peß .
66021027	Ivëhkëk , a ma nap pikpiuk , me a nap nonok a ma vu taateß hat , me a ma teß rëhrëh , ee se hikta vos rakah pa vöön pamëh . A ma napan varoe varih no a Soneß Sipsip to kiun töön voh a ma ëhnëëre manih komön o puk va po toßtoß tamoaan .
66022001	A ankeroß to vataare me en peöß pa pah ruen apuh , a ruen va pa heß o toßtoß tamoaan . Eß to ëman va non manih pa ö no siroak to ëman va non . Eß to koko taneß no maß pa ö ihihoß pa teß sunön vaßpeh me a Soneß Sipsip ,
66022002	pareß koko topnin non a hanan va pa vöön . Manih sinten a poa pap ruen , o naon to heß non o toßtoß manih pa ma napan , to sun non . Komön o pöh kirismas pa ma sivö kurus , o naon pamëh to vovoaß non . Ka ma paß naon , eß marën a vatoß hah a ma napan kurus .
66022003	Ka ma tah kurus ne Sosoenën to rës rakah non , ko iu vahik non raoe , a ma tah poë varih hikta se teß ne . A ö ihihoß pa teß sunön vaßpeh me a Soneß Sipsip to teß non pa vöön pamëh . Ka ma teß kikiu pe Sosoenën se kiu ne manih peß .
66022004	Ee se teß vaßpeh me ne peß , ko kuteß e ne pa mataneah . Keß kiun a ëhnaneah manih pa ma naire .
66022005	Ka popoen hikta se teß hah non , kee hikta se iu hah ne o ëman va pa potan me o ram . Suk e Sosoenën , e Apuh se heß e non po ëman manih pa ma napan . Ka napan poë varih se teß va ne manih po teß susunön pa ma tamoaan .
66022006	Ka ankeroß soe ka neoß pan , “ A ma soe varih to paraß man , eöm a ma napan to se vaman rakah . E Sosoenën , e Apuh to vanö maß a Tuvuh Vasioß peß pa kunkuin o kokoman po teß vanënën soe , marën a vatvus a ma soe peß . Eß to vanö maß a ankeroß peß pa vataare a ma nap kiu peß a ma tah kurus se tavus vëvëhöß ee .
66022007	E Ieesuß to soe pan , “ Pënton öm , eöß se nö vëvëhöß eoß maß manih peöm . A ma napan to vavatet ne a soe pe Sosoenën to teß non komön o puk vëh , pa ma tah se tavus amot , a ma napan poë varih se vaeö . ”
66022008	Eöß e Jon , to tënan ko ep a ma tah kurus varih , paröß vatokon havin mon a ankeroß vëh to vataare a neoß a ma tah varih pa vasunön eah .
66022009	Ivëhkëk , eß to soe pan , “ Eën se koe a nok va nën ! Eöß a meh teß kikiu to teß va e noß pën , me a ma kea pën varih o teß vanënën soe , me a napan varih to vavatet ne a soe to teß non komön o puk vëh . Eën se vasunön varoe nom e Sosoenën a paeh ” .
66022010	Eß to soe ka neoß pan , “ A soe pe Sosoenën to teß non komön o puk vëh sën nat nom koaan nom . Suk o poen ne Sosoenën to iu nok non a ma tah poë varih to öök vatët en .
66022011	Ivëh , ka napan varih to nonok vatëh ne a ma taateß hat , ee se pah teß ne pa nok a ma taateß hat . Ka napan varih to nonok ne a taateß teßteßvaasiß , eße se pah teß ne nën . Ka napan varih to nonok ne a taateß vih , eße se teß ne pa nok a taateß vih . Ka napan varih to teß ne pa taateß vivihan , ee se pah teß vivihan ne , pare nat ne nonok hah ne a taateß hat , suk ataeah , e Ieesuß se keh nö vëvëhöß en maß , ahik hah , ta tëëm nee se panih a ma taateß hat pee . ”
66022012	E Ieesuß to soe pan , “ Pënton öm , eöß se nö vëvëhöß maß , eöß se teß maß o voen marën a heß papaeh a ma napan to onöt non a ma taateß nee to nok voh .
66022013	Eöß varoe kuru a taneo pa ma moeh tah , ko se teß noß pa vahik pa ma moeh tah . Eöß a pusun in a ma tah kurus , paröß vavahik hah nö noß a ma tah nöß to nok voh .
66022014	A ma napan varih to vaman voh e Ieesuß ko eraß peß pupui a ma ohop pee , ee se vaeö . Ee to onöt e ne pa kon a taëën manih po naon va po toßtoß , me ee to onöt e ne pa ho manuh po hopaß va pa vöön .
66022015	A ma nap ororaß teß , me a napan to teß ne pa taateß rëhrëh , me a nap ipip vamët teß , me a napan varih to vasunön ne a tah nößnës , me a nap pikpiuk , me a napan varih to teß ne pa taateß popoen , a ma napan kurus varih se teß tavus këh e ne pa vöön pe Sosoenën , a vöön Jerusalëm .
66022016	Eöß e Ieesuß , to vanö voh nös a ankeroß peöß manih peöm , keß vatvus ka neöm a soe manih peöm o kum teß varih to vaman a no neoß . Eöß e koaß , to taneß voh maß po vuteß pe Devit . Eöß a toviaß vëh , to ëman vamaaka noß sih pa pöstakah .
66022017	A Tuvuh Vasioß me e köövo pa Soneß Sipsip to soe pan , ‘ Nö mah ! ’ Ka ma napan to pënton a soe pamëh se soe pet ee pan , ‘ Nö mah ! ’ Keteh to manoe ko iu kaak non , eß se nö maß ko kaak , eß se kaak taneß pa rën to heß non o toßtoß to teß va non manih po heß akuk pe Sosoenën .
66022018	Eöß to heß a soe kikis manih pa napan varih to pënton a soe pe Sosoenën to teß non komön o puk vëh . Ta pah teß se keh vatom pet ta meh soe manih pa soe vëh , a ma tah hat vörep varih ne Sosoenën to sosoe non komön o puk vëh , eß se ununun ken pa teß pamëh .
66022019	Ka teß se keh kon ke ta pah ö soe va pa soe pe Sosoenën to kiun non komön o puk vëh , e Sosoenën se kon këh en peß pa taëën va po naon to heß non o toßtoß . Eß se hikta teß hop non pa vöön pe Sosoenën vëh no puk to vavahutët e non . ”
66022020	A teß vëh to vatvus a soe va pa ma tah kurus varih , eß to soe pan , “ O pöh man rakah , eöß se nö vëvëhöß eoß maß . ” Oman ! Apuh Ieesuß , eën se nö rakah maß .
66022021	O ururuan pe Apuh e Ieesuß se teß vaßpeh me non a napan kurus pe Sosoenën . Oman !
