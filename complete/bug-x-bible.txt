# language_name:        Bugis
# closest ISO 639-3:    bug
# ISO_15924:            Latn
# year_short:           2009
# year_long:            Uploaded on 10th October 2009
# vernacular_title:     
# english_title:        The New Testament in Bugis
# URL:                  http://dongants.wordpress.com/2009/10/10/markus-1-6/
# copyright_short:      
# copyright_long:       
# notes:                
40001001	Iyanaé assossorenna néné-nénéna Yésus Kristus , wijanna Daud , wijanna Abraham . Polé ri Abraham lettu ri Daud tarokii aseng-ngaseng makkuwaéwé :
40001002	Abraham , Ishak , Yakub , Yéhuda sibawa silessu-silessurenna , Pérés sibawa Zéra ( indo'na mennang riyaseng Tamar ) , Hézron , Ram , Aminadab , Nahason , Salmon , Boas ( indo'na iyanaritu Rahab ) , Obéd ( indo'na iyanaritu Rut ) , Isai , sibawa Arung Daud .
40001003	
40001004	
40001005	
40001006	Polé ri Daud lettu ripalina tau Israélié ri Babél tarokii aseng-ngaseng makkuwaéwé : Salomo ( indo’na iyanaritu bainéna riyolo Uria ) , Réhabéam , Abia , Asa , Yosafat , Yoram , Uzia , Yotam , Ahas , Hizkia , Manasyé , Amon , Yosia , Yékhonya sibawa silessu-silessurenna .
40001007	
40001008	
40001009	
40001010	
40001011	
40001012	Polé ri wettunna bangsa Israélié ripali ri Babél lettu ajajiyanna Yésus tarokii aseng-ngaseng makkuwaéwé : Yékhonya , Séaltiél , Zérubabel , Abihud , Elyakim , Azur , Zadok , Akhim , Eliud , Eléazar , Matan , Yakub , Yusuf lakkainna Maria . Napolé ri Maria jajiwi Yésus iya riteppué Kristus .
40001013	
40001014	
40001015	
40001016	
40001017	Jaji polé ri Abraham lettu ri Daud , iya manenna engka seppulo eppa assossoreng . Polé ri Daud lettu ri wettu ripalina bangsa Israélié ri Babél engkato seppulo eppa assossoreng . Polé ri wettu ripalina bangsa Israélié ri Babél lettu ajajiyanna Kristus , engkato seppulo eppa assossoreng .
40001018	Makkunié curitana passalenna ajajiyanna Yésus Kristus . Indo'-Na iyanaritu Maria , mattunangangngi sibawa Yusuf . Iyakiya riwettu dé'napa mennang nakawing , mattampu'ni Maria . Dé' naissengngi Yusuf rékko mattampu'i Maria nasaba akuwasanna Rohna Allataala .
40001019	Iyaro Yusuf tunanganna , iyanaritu séddiwi tau iya tuli turusiyéngngi hukkunna agamaé . Jaji maéloi pettuiwi attunanganna , iyakiya dé' narukkangngi , kuwammengngi dé' namasiri Maria ri yolona tau maégaé .
40001020	Mattengngangngi Yusuf timbat-timbangngi iyaro gau'é , mannippiwi . Ri laleng nippinnaro , naitai séddi malaéka'na Puwangngé makkeda lao ri aléna , " Yusuf wijanna Daud , aja' mumétau kawingi Maria ; saba' iyaro ana' engkaé ri laleng tampu'na , jajiwi polé ri akuwasanna Rohna Allataala .
40001021	Najajiyangngi matu Maria séddi ana' worowané . Iyaro ana'é harusu'i muwéréng aseng Yésus , nasaba Napassalama'i matu umma'-Na polé ri dosana mennang . "
40001022	Iya manennaro kajajiyangngi makkuwaro kuwammengngi nakajajiyang aga iya napowadaé Puwangngé naolai nabin-Na , iyanaritu ,
40001023	" Mattampu'i matu séddié ana'dara nanajajiyang séddi ana' worowané . Iyaro ana'é riyasengngi matu Immanuél . " ( Immanuél iyanaritu ada Ibrani iya bettuwannaé , " Allataala engka sibawakki " . )
40001024	Moto'nana Yusuf , napogau'ni aga iya napowadaé iyaro malaéka'na Puwangngé lao ri aléna . Kawinni sibawa Maria .
40001025	Iyakiya riwettu dé'napa najajiyangngi Maria iyaro ana'é , dé' nasilureng Yusuf sibawa Maria . Jajinnana iyaro ana'é , Nasenni Yusuf Yésus .
40002001	Yésus rijajiyang ri kota Bétléhém ri wanuwa Yudéa ; ri wettu apparéntanna Arung Hérodés . Iyaro wettué siyagangngaré ahli wéttowing polé alau , poléi ri Yérusalém .
40002002	Makkutanai mennang kégi-kégi , " Kégai jaji iyaro ana'é , iya jajiyé untu' mancaji arunna tau Yahudié ? Riitai wéttowin-Na mompo ri seddé alau , na engkaki polé maélo sompai Aléna . "
40002003	Wettunna naéngkalinga Arung Hérodés iyaro , tasséleng senna'ni , makkuwatoro sininna tauwé ri Yérusalém .
40002004	Nasuroni sininna kapala imangngé sibawa guru-guru agamana bangsa Yahudié polé maddeppungeng . Nainappa makkutana ri mennang , " Kégai maélo jaji Arung iya najjanciyangngé Allataala ? "
40002005	Nappébali mennang , " Ri kota Bétléhém ri wanuwa Yudéa . Nasaba makkuwaniyé naoki nabié ,
40002006	' Iko Bétléhém , ri wanuwa Yéhuda , sitonget-tongenna tenniyako kaminang baiccu ri yelle'na kota-kota mapongngé ri Yéhuda . Nasaba polé ri iko poléi matu séddi pamimping iya pimpingngéngngi umma'-Ku Israélié . ' "
40002007	Puranana nalolongeng pappakatajangngéro , naobbini Hérodés iyaro ahli wéttowing polé alaué mammekko-mekko . Nainappa makkutana ri mennang , siyaganna tongeng nappammula paita iyaro wéttowingngé .
40002008	Purairo nasuroni mennang lao ri Bétléhém sibawa pasengngéwé , " Laono musappai sibawa madécéd-décéng passalenna Ana'éro . Narékko muruntu'ni , paissengika , kuwammengngi ulaoto sompai . "
40002009	Nalaona mennang . Ri tengnga laleng , wéttowing iya naitaé mennang riyolo ri seddé alau , paitasi paimeng . Temmakana senna'na mennang mitai iyaro wéttowingngé poddiyoloiwi mennang , nainappa mappésau ri yasé'na onronna iyaro Ana'é .
40002010	
40002011	Muttama'ni mennang ri laleng bolaéro nanaitai iyaro Ana'é sibawa Maria , indo'-Na . Suju'ni mennang nanasompai iyaro Ana'é , nainappa natimpa onrong waramparanna , nanakkasuwiyangengngi lao ri ana'éro ulaweng , kamennyang , sibawa mur .
40002012	Napparéngngerangenni Allataala lao ri mennang ri laleng nippi kuwammengngi aja' nalisu ri Hérodés . Jaji lisuni mennang molai laleng laingngé .
40002013	Joppanana sining ahli wéttowingngéro , nappaitanni aléna malaéka'na Puwangngé lao ri Yusuf ri laleng nippi . Makkedai iyaro malaéka'é , " Engka akkattana Hérodés sappai iyaro Ana'é untu' mpunoi . Rimakkuwannanaro oto'no , tiwii iyaro Ana'é sibawa indo'-Na manyingkiri' ri Maséré' . Onrono kuwaro narapi mabbicarasi-Ka lao ri iko . "
40002014	Moto'ni Yusuf , nainappa iyatoro wennié natiwii iyaro Ana'é sibawa indo'-Na manyingkiri' ri Maséré' .
40002015	Monroni kuwaro mennang narapi maté Hérodés . Makkuwaniro nakajajiyang aga napowada Puwangngé naolai nabin-Na , makkuwaé , " Uwobbii Ana'-Ku polé ri Maséré' . "
40002016	Wettunna naisseng Hérodés makkedaé ribelléi ri ahli wéttowing polé alauéro , macai senna'ni . Nainappa napparéntang untu' mpuno manengngi ana' worowané ri Bétléhém sibawa ri seddéna iya makkéumuru duwattaungngé liyawa . Sicoco'i iyaro sibawa pappakatajang iya nalolongengngé polé risining ahli wéttowingngéro , passalenna wettunna paita iyaro wéttowingngé .
40002017	Makkuwaniro kajajiyang aga pura napowada Nabi Yérémia , iyanaritu ,
40002018	" Riyéngkalingai sadda mpatingngé ri Rama sadda maddararing sibawa teri . Rahél mpatingiwi ana'-ana'na ; dé' namaélo risaléwori saba' dé'ni mennang . "
40002019	Maténana Hérodés , wettunna engka mupi Yusuf ri Maséré' , nappaitanni aléna malaéka'na Puwangngé ri Yusuf ri laleng nippi .
40002020	Makkedai iyaro malaéka'é , " Sining tau iya maéloé mpunoi iyaro Ana'é maténi . Rimakkuwannanaro oto'no , alai iyaro Ana'é sibawa indo'-Na , namulisu ri Israél . "
40002021	Moto'ni Yusuf , nanatiwii iyaro Ana'é sibawa Maria lisu ri Israél .
40002022	Iyakiya ri munri naéngkalingai Yusuf makkedaé Arkélaus , ana'na Hérodés sulléiwi ambo'na mancaji arunna wanuwa Yudéa . Jaji métauni Yusuf lao kuwaro . Puranana lolongessi pappaitana Puwangngé ri laleng nippi , laoni ri daéra Galiléa .
40002023	Monroni kuwaro ri kota riyasengngé Nazarét . Namakkuwannanaro kajajiyanni aga iya napowadaé nabi-nabié passalenna iyaro Ana'é : " Riyasengngi matu Tau Nazarét . "
40003001	Iyaro wettué , poléni Yohanés Paccemmé ri padang kessi'é ri Yudéa mappammula makkatobba .
40003002	Adanna , " Toba'no polé ri dosa-dosamu , saba' dé'na namaitta napparénta matu Allataala selaku Arung ! "
40003003	Yohanés iyanaé tau nakkattaiyé Nabi Yésaya ri laleng adannaé , " Engka tau gora-gora ri padang kessi'é , ' Passadiyangengngi laleng Puwangngé ; palapparengngi laleng Aléna . ' "
40003004	Pakéyang napaké Yohanés poléi ri bulu untaé . Babbanna poléi ri bingkulangngé , sibawa anréna incalé sibawa cani ale' .
40003005	Maéga tau polé ri Yérusalém , polé ri sininna wanuwa Yudéa sibawa daéra-daéra seddéna Salo Yordan lao ri Yohanés .
40003006	Nangakuini mennang dosa-dosana , sibawa ricemméni ri Yohanés ri Salo Yordan .
40003007	Maégato tau Farisi sibawa Saduki lao ri Yohanés untu' ricemmé . Iyakiya wettunna mennang naita polé , makkedani lao ri mennang , " Tau majako iko ! Niga powadai makkedaé weddikko leppe' polé ri pahukkungenna Allataala iya maéloé polé ?
40003008	Appaitanni ri laleng pangkaukemmu makkedaé toba'no polé ri dosa-dosamu .
40003009	Aja' muwasengngi muwulléi leppe' polé ri pahukkungengngé sibawa powadai makkedaé Abraham iyanaritu néné-nénému . Engngerangngi , polé ri batu-batuéwé , naulléi Allataala mébbu wija-wijanna untu' Abraham !
40003010	Sadiyani wasé untu' tubbangngi pong ngajué lettu ri ure'-ure'na . Tungke' pong ngaju iya dé'é napowassélé' buwa makessing ritubbangngi matu naribuwang ri laleng apié .
40003011	Ucemméko sibawa uwai untu' pannessai makkedaé toba'no polé ri dosa-dosamu ; iyakiya iya maéloé polé ri munrikku , nacemméko matu sibawa Rohna Allataala enrengngé api . Lebbi battowai na iyya . Muwi untu' tiwii sapatun-Na dé'to usitinaja .
40003012	Ri liman-Na engka pattapi untu' tapi manengngi gandon-Na gangka mapaccing . Napaddeppungengngi matu gandongngé ri laleng lappoé , iyakiya sininna awanna Natunui matu ri laleng api iya dé'é nawedding peddé . "
40003013	Iyaro wettué laoni Yésus ri Salo Yordan polé ri Galiléa . Nalaona kuwaro ri Yohanés sibawa méllauwi naricemmé .
40003014	Iyakiya nacobai Yohanés sampéyangngi paréllaun-Naro . Makkedai Yohanés , " Iyya sitongenna harusu' ricemmé ri Bapa' . Namakkekkuwangngé mala Bapa' lao ri iyya . "
40003015	Iyakiya mappébaliwi Yésus , " Leppessanni siya untu' makkekkuwangngé . Saba' nallalengiro naripogau' iya manenna napuwéloé Allataala . " Jaji nacemméni Yohanés Yésus .
40003016	Puranana ricemmé , masitta'ni Yésus massu polé ri uwai ri saloéro . Tappa tattimpa' muni langié nanaitai Yésus Rohna Allataala nonno pada-pada jangang-jangangngé ri yasé'na Yésus .
40003017	Nainappa naéngkalingani saddanna Allataala makkeda , " Iyanaé Ana'-Ku iya Uwamaséiyé . Napésennangi atik-Ku . "
40004001	Nainappa ripimpinni Yésus ri Rohna Allataala lao ri padang kessi'é untu' ricobai ri Ibillisi' .
40004002	Patappulo esso patappulo wenni Yésus dé' nanré . Nainappa napéneddingi malupué .
40004003	Poléni Ibillisi' sibawa makkeda , " Ana' Allataala-Koto ? Nah , suroi batu-batuéwé mancaji roti . "
40004004	Nappébali Yésus , " Ri laleng Kitta'é tarokii : Tolinoé dé' naulléi tuwo polé ri rotié bawang , iyakiya polé towi ri tungke' ada-ada iya napowadaé Allataala . "
40004005	Purairo natiwini Ibillisi' Yésus ri Yérusalém , kota marajaé , nanataroi ri coppo Bolana Puwangngé .
40004006	Nainappa makkeda Ibillisi' lao ri Yésus , " Ana' Allataala-Koto ? Rékko makkuwaitu luppe'no ; saba' ri laleng Kitta'é engka taroki makkuwaéwé , ' Nasuroi matu Allataala malaéka'-malaéka'-Na linrungi-Ko , naduppai-Ko matu mennang sibawa limanna mennang , kuwammengngi nadé' nataggéssa ajé-Mu ri batué . ' "
40004007	Nappébali Yésus , " Iyakiya ri laleng Kitta'é taroki towi , ' Aja' mucobaiwi Puwang Allataalamu . ' "
40004008	Nainappa natiwisi Ibillisi' Yésus ri bulu iya matanré senna'é nanappaitangngi ri Aléna sininna akkarungengngé ri linoé sibawa sininna asugirenna .
40004009	Nainappa makkeda Ibillisi' lao ri Yésus , " Iya manennaé uwérék-Ko matu , rékko suju'-Ko sompaka . "
40004010	Nappébali Yésus , " Addésu'ko Ibillisi' ! Ri laleng Kitta'é tarokii : Sitinajako sompai Puwang Allataalamu , sibawa tumaningiwi Aléna bawang ! "
40004011	Angkanna Ibillisi' nasalaini Yésus , napoléna malaéka'-malaéka'é tumaningiwi .
40004012	Wettunna naéngkalinga makkedaé , riputtama'ni Yohanés ri laleng tarungkué , manyingkiri'ni Yésus lao ri Galiléa .
40004013	Nasalaini Nazarét , naonro ri Kapernaum ri wirinna Tappareng Galiléa ri daérana Zébulon sibawa Naftali .
40004014	Ri laleng napogau'na Yésus iyaro gau'é , kajajiyanni aga napowada Nabi Yésaya :
40004015	" Tana Zébulon sibawa tana Naftali , ri laleng laowé ri tasi'é , ri liwenna Salo Yordan , Galiléa tanana tau tenniyaé Yahudi !
40004016	Bangsa tuwoé ri laleng pettangngé naitani tajang mattappaé ! Lao ri iya monroé ri laleng wanuwa apettangenna amaténgngé mompoi cahaya macakkaé ! "
40004017	Mappammulai wettuéro nabbirittanni Yésus , " Toba'no polé ri dosa-dosamu , nasaba dé'na namaitta napparénta Allataala selaku Arung ! "
40004018	Wettunna Yésus mattengngang joppa ri wirinna Tappareng Galiléa , mitani duwa pakkaja , iyanaritu Simon ( iya riyasengngétto Pétrus ) sibawa anrinna , Andréas . Mattengngangngi mennang mattikkeng balé ri tapparengngéro sibawa jala .
40004019	Nakkeda Yésus lao ri mennang , " Laono mai accowéno ri Iyya . Maélo-Ka pagguruko majjala tau . "
40004020	Tappa matteruni nasalai jalana mennang nainappa maccowériwi Yésus .
40004021	Joppani Yésus matteru , nainappa naitasi duwa tau massilessureng laingngé , iyanaritu Yakobus sibawa Yohanés , ana'-ana'na Zébédéus . Silaongngi mennang ambo'na mattengngang padécéngiwi jalana ri laleng lopinna . Riyobbi towi mennang ri Yésus ,
40004022	nanatteru mennang nasalai lopinna sibawa ambo'na nainappa naccowéri Yésus .
40004023	Ri Galiléa , mattulilini Yésus ri sininna wanuwaéro . Mappagguruni risining bola assompangngéro , sibawa nappallebbangengngi Karéba Madécéngngé makkedaé mapparéntai matu Allataala sibawa napajjappai sining tau sala-salangngé sibawa malasaé .
40004024	Iyaro karébaé passalenna Yésus mallebbanni risininna wanuwa Siria , angkanna maéga tau lao ri Aléna . Natiwii mennang sining tau iya nakennaé maddupa-rupang lasa , sibawa maddupa-rupangngé asussang : sining tau atama-tamangngé roh maja , malasa maté manu'-manu'é , sibawa iya péso'é napajjappa manengngi Yésus .
40004025	Maéga senna tau maccowériwi Yésus iyaro wettué -- engka polé ri Galiléa , polé ri Seppuloé Kota , polé ri Yérusalém , polé ri Yudéa sibawa engkato polé ri wanuwa ri liwenna Yordan .
40005001	Wettunna naita Yésus tau maégaéro , menré'ni ri tompo'-Na bulu-bulué . Tudannana , poléni ri Aléna sining tau iya maccowériyéngngi ,
40005002	nainappa napammulaini paggurui mennang :
40005003	" Masennangngi tau iya marasa dé'é pakkullénna na banna maddennuwang ri Puwangngé bawang ; anggotanai iyanaritu umma'na Allataala !
40005004	Masennangngi tau iya messé atié ; risaléworiwi matu mennang ri Allataala !
40005005	Masennangngi tau iya pakariyawaéngngi atinna ; narupaiwi matu Allataala jancin-Na lao ri mennang !
40005006	Masennangngi tau iya muddaniyé pogau'i élona Allataala ; ripaggenne'i matu apparelluwanna mennang ri Allataala !
40005007	Masennangngi tau iya mamaséiyéngngi tau laingngé ; riyamaséi towi matu mennang ri Allataala !
40005008	Masennangngi tau iya mapaccingngé atinna ; naissengngi matu mennang Allataala .
40005009	Masennangngi tau iya tiwié assidaméngeng ri yelle'na tauwé ; riyakuiwi matu mennang ri Allataala selaku ana'-ana'-Na !
40005010	Masennangngi tau iya nakennaé paccallang nasaba napogau'i élona Allataala ; anggota umma'nai Allataala !
40005011	Asennakko rékko ricellako , ricalla , sibawa ripétenna nasaba Iyya .
40005012	Nabi-nabi iya tuwoé ri yolomu pura towi ricalla pada-padaéro . Mariyoriyono sibawa marennu , saba' battowai saromu iya napassadiyangengngékko Puwangngé . "
40005013	" Ikona iyanaritu pejjéna linoé . Rékko makawai pejjé , weddigga ripejjéi paimeng ? Dé'na gaga gunana , sangadinna riyabbéyang mani naléjja'-léjja'i tauwé .
40005014	Ikona iyanaritu tajanna linoé . Kota monroé ri yasé'na bulu-bulué , dé' nariyulléi subbui .
40005015	Dé'gaga tau palluwa lampu , nainappa natongko iyaro lampué sibawa baku . Mala nataroi iyaro lampué ri onrong lampué , kuwammengngi nabbéré tajang lao ri tungke' tau ri laleng bolaéro .
40005016	Makkuwatoniro tajammu harusu'i mattappa ri yolona tauwé , kuwammengngi naitai tauwé pangkaukeng-pangkaukemmu madécéngngé , nainappa napojiwi Ambo'mu ri surugaé . "
40005017	" Aja' muwangga'i makkedaé engka-Ka polé untu' pallennye'i hukkung iya nabbéréyangngé Musa sibawa pappagguruwanna nabi-nabié . Engka-Ka polé tenniya untu' pallennye'i , iyakiya untu' mappaitangngi bettuwanna iya tongengngé .
40005018	Engngerangngi ! Ri wettu engkana mupa langié sibawa linoé , muwi séddi hurupu' iyaré'ga tetti iya kaminang baiccu'é ri laleng hukkungngéro , dé' matu nariledda , rékko dé'pa nakajajiyang maneng !
40005019	Rimakkuwannanaro , nigi-nigi majjalékkaiwi sala séddinna polé risining paréntaéro muwi iya kaminang baiccu'é , sibawa paggurui tau laingngé pogau'i makkuwaéttoro , mancajiwi matu iya kaminang baiccu'é ri yelle'na umma'na Allataala . Sibalé'na , nigi-nigi pajoppai iyaro hukkungngé sibawa paggurui tau laingngé pogau'i makkuwaéttoro , mancajiwi matu battowa ri yelle'na umma'na Allataala .
40005020	Jaji , éngngerangngi : Dé' nakkulléko mancaji umma'na Allataala , rékko dé' mupakacauriwi guru-guru agamaé sibawa sining tau Farisié ri laleng pogau'i élona Allataala ! "
40005021	" Muwisseng makkedaé ri néné-nénéta engka pappagguruwang pada-padaéwé : Aja' muwabbuno ; nigi-nigi mabbuno , harusu'i riadéléki .
40005022	Iyakiya makkekkuwangngé makkeda-Ka lao ri iko , nigi-nigi macai lao ri tau laingngé , riadélékiwi matu ; sibawa nigi-nigi cella-cellai tau laingngé , riadélékiwi matu ri yolona Mahkamana Agamaé . Sibawa nigi-nigi makkeda ri tau laingngé , ' Donggo' , sitinajai riyabbéyangngi ri laleng api ranakaé .
40005023	Rimakkuwannanaro , rékko sala séddinna ri yelle'mu mattengngang makkasuwiyangengngi pabbéréna lao ri Allataala , nanaéngngerangngi makkedaé engka tau mapeddi ati ri aléna ,
40005024	sitinajai nasalai riyolo' pakkasuwiyannaro ri yolona mézbaé , nalao sidamé iyaro tauwé . Purapiro , weddinni lisu nanakkasuwiyangengngi pabbéréna ri Allataala .
40005025	Akkalarapanna engka tau mapparapekekko ri mahkamaé , sidaméko sibawa iyaro ri wettu engkana mupa wettu , sangadi dé'napa mulettu ri mahkamaé . Rékko dé' , nabbéréyakko matu iyaro tauwé ri hakingngé , iya mabbéréyangngékko matu ri polisié . Nainappa polisié puttama'ko matu ri laleng tarungkué .
40005026	Na éngngerangngi : Pasti dé' muwulléi massu polé ri tarungkuéro , riwettu dé'napa napura muwaja maneng sininna ridendangengngékko . "
40005027	" Muwisseng makkedaé engka pappagguruwang pada-padaéwé : Aja' mumalaweng .
40005028	Iyakiya makkekkuwangngé makkeda-Ka ri iko : nigi-nigi mitai séddié makkunrai sibawa napessu maélo péjariwi , iyaro tauwé malawenni sibawa iyaro makkunraié ri laleng atinna .
40005029	Rékko mata ataummu nassabariko madosa , cukkéi namuwabbéyangngi iyaro mataé ! Lebbi kessing muwi teddéng sala séddinna anggota tubummu naiya sininna tubummu riyabbéyangngi ri laleng ranakaé .
40005030	Rékko lima ataummu nassabariko madosa , rette'i namuwabbéyangngi iyaro limaé ! Lebbi muwi teddéng siwali limammu naiya sininna tubummu muttama' ri ranakaé . "
40005031	" Engkato pappagguruwang makkuwaéwé : Tungke' tau iya massarangngé bainéna , harusu'i nawéréng sure' telle .
40005032	Iyakiya makkekkuwangngé makkeda-Ka ri iko : nigi-nigi massarang bainéna padahal iyaro makkunraié dé' nakédo sala , nassabariwi iyaro bainé malaweng rékko kawingngi paimeng iyaro bainéna . Sibawa nigi-nigi kawing sibawa makkunrai iya massarangngéro , malaweng towi . "
40005033	" Muwisseng makkedaé ri néné-nénéta engka pappagguruwang makkuwaéwé : aja' muwassakkarengngi jancimmu . Aga pura muwajjanciyang sibawa mattanro ri yolona Allataala , harusu'i mupogau' .
40005034	Iyakiya makkekkuwangngé makkedaka lao ri iko : aja' sises-siseng muwattanro , muwi nasabbing langié , saba' langié iyanaritu kadéra arajanna Allataala ,
40005035	iyaré'ga nasabbing tanaé , saba' tanaé iyanaritu akkalarenna ajé-Na ; iyaré'ga nasabbing Yérusalém , saba' iyanaritu kotana Arung battowaé .
40005036	Aja'to muwattanro nasabbing ulummu , saba' dé' muwulléi mébbui maputé gemme'mu iyaré'ga malotong , namuni silampa bawang .
40005037	Akkedako bawang , ' Eyyé' iyaré'ga ' Dé' ' -- lebbi naiyaro poléi ri Ibillisi' . "
40005038	" Muwisseng makkedaé engkato pappagguruwang pada-padaéwé : mata risulléi mata , isi risulléi isi .
40005039	Iyakiya makkekkuwangngé makkeda-Ka lao ri iko : Aja' muwakkabale lao ri tau pogau'é ja lao ri iko . Sibalé'na rékko naleppa'i tauwé pili ataummu , leppessangngi siya naleppa towi pili abéyomu .
40005040	Sibawa narékko napparapekekko tauwé ri hakingngé , nanatuntu'i wajummu , wéréng towi siya jumbamu .
40005041	Rékko séddié tau makuwasa passako méssangngi barangngé bélana séddi kilo , éssangngi duwa kilo bélana .
40005042	Rékko engka séuwa naéllau tauwé ri iko , wéréngngi siya . Sibawa aja'to musampéyangngi tau iya maéloé minreng séuwa ri iko . "
40005043	" Muwisseng makkedaé engkato pappagguruwang pada-padaéwé : amaséiwi sellao-sellaomu namubenciwi sining balimmu .
40005044	Iyakiya makkekkuwangngé makkeda-Ka ri iko : amaséiwi sining balimmu , sibawa assempajangengngi sining tau iya cellaé'kko ,
40005045	kuwammengngi mumancaji ana'-ana'na Ambo'mu ri surugaé . Saba' napaompoi Allataala mata esso-Na untu' tau makessingngé sibawa untu' tau iya majaétto . Napateppai bosinna untu' tau iya pogau'é atongengeng sibawa untu' tau iya pogau'é majaé .
40005046	Saba' rékko iyami muwamaséi tau iya mamaséiyékko , untu' aga Allataala harusu' nawale' pangkaukemmuro ? Dé'ga nasining passinge' simaé pogau' towi makkuwaéro ?
40005047	Narékko banna sellao-sellaomu bawang mupassalama' , aga alebbimmu ? Sining tau iya dé'étto naissengngi Allataala pogau' towi makkuwaéro !
40005048	Ambo'mu ri surugaé namaséiwi sininna tauwé sibawa sukku . Harusu' tokko makkuwaro . "
40006001	" Engngerangngi , aja' mupogau'i kewajibanna agamaé ri yolona tau maégaé kuwammengngi naitai tauwé . Rékko mupogau'i makkuwaéro , dé' nariwérékko matu saro ri Ambo'mu ri surugaé .
40006002	Jaji rékko mabbéréko sidekka ri tau kasiyasié , aja' mugora-gorangngi iyaro gau'é pada-pada iya napogau'é sining munapé'é . Napoji mennang pogau'i iyaro ri laleng bola assompangngé sibawa ri watattanaé , kuwammengngi naripoji ri tauwé . Engngerangngi purani mennang natarima sarona .
40006003	Iyakiya iko , rékko mabbéréko sidekka , abbéréko sibawa mammekko-mekko , angkanna dé'gaga missengngi .
40006004	Leppessangngi siya iyaro pangkaukemmu dé'gaga missengngi muwi niga , sangadinna Ambo'mu ri surugaé . Naitai pangkaukemmu iya tassubbuéro nanawérékko matu saro . "
40006005	" Rékko massempajakko , aja' mupada pada tau iya majjaiyéngngi . Napoji mennang massempajang sibawa tettong ri bola assompangngé enrengngé ri pékka lalengngé kuwammengngi nariita ri tauwé . Engngerangngi iyanaro sarona natarima mennang .
40006006	Iyakiya rékko massempajakko , uttama'ko ri bili'é , namutongkoi tange'na , namumassempajang ri Ambo'mu iya dé'é napaitaro . Na Ambo'mu iya mitaéngngi pangkaukemmu tassubbué mpérékko matu saro .
40006007	Rékko massempajakko aja' nakkolik-koling pada-pada tau dé'é naissengngi Puwangngé . Nasengngi mennang riyéngkalingai matu mennang nasaba sempajanna mennang iya malampé'éro .
40006008	Aja' mupada-pada mennang . Naisseng Ambo'mu aga muwapparellung , riwettu dé'napa muwéllauwi .
40006009	Jaji assempajakko makkuwaéwé : ' Ambo'ta ri surugaé : Iko ritu Allataala iya Séuwaé . Tennapodo risompa-Ko sibawa ripakalebbi .
40006010	Iko ritu Arutta . Tennapodo mapparénta-Ko ri linoé , na élo-Mu riturusi pada-pada ri surugaé .
40006011	Wérékki essoéwé inanré iya riyapparelluwangngé .
40006012	Addampengekki polé ri asalatta , pada-padato pura riyaddampengenna tau iya pasalaé ri idi .
40006013	Aja' taleppessakki ateddéngeng ateppereng wettutta ricobai , iyakiya taleppessakki polé ri akuwasanna iya mappéjariyé . [ Ikona Arung makuwasa sibawa malebbi lettu mannennungeng . Amin . ] '
40006014	Rékko muwaddampengengngi tau iya pasalaé ri iko , Ambo'mu ri surugaé naddampengeng towi matu asalammu .
40006015	Iyakiya rékko dé' muwaddampengengngi asalanna tau laingngé , Ambo'mu ri surugaé dé'to matu naddampengengngi asalammu . "
40006016	" Rékko mappuwasako aja' mupajjameru'i rupammu pada-pada tau iya pojiyéngngi majjaiwi . Napinrai mennang rupanna kuwammengngi sininna tauwé naissengngi makkedaé mappuwasai mennang . Engngerangngi , iyanaro sarona pura natarima mennang .
40006017	Iyakiya rékko mappuwasako , ajjumatako sibawa jakkaiwi gemme'mu ,
40006018	kuwammengngi nadé' gaga missengngi makkedaé mappuwasako , sangadinna Ambo'mu bawang iya dé'é napaita . Naitai iyaro tassubbué sibawa nawérékko matu saro . "
40006019	" Aja' mupaddeppungengngi alému waramparang ri linoé , ri onrong iya weddingngé nasolangi karat sibawa taisseng enrengngé panga polé ménnauwi .
40006020	Sibalé'na , paddeppungekko waramparang ri surugaé , ri onrong dé'é naulléi solangiwi karat , sibawa taisseng enrengngé panga dé' naulléi ménnauwi .
40006021	Saba' kégi-kégi waramparammu , kuwatowitu atimmu ! "
40006022	" Mataé iyanaritu lampu untu' watakkalé . Rékko macakkai matammu , matajangngi sininna watakkalému .
40006023	Iyakiya rékko massalawui matammu , mapettakkape'i sininna watakkalému . Jaji rékko lampué ri laleng watakkalému mapettangngi , temmakana pettanna iyaro kalemmengngé ! "
40006024	" Dé' séddi tau mulléi majjama untu' duwa ponggawa . Saba' lebbi namaséiwi matu séddié naiya laingngé . Iyaré'ga lebbi matinului lao ri ponggawa séddié naiya laingngé . Makkuwatoniro iko . Dé' muwulléi majjama untu' Allataala sibawa untu' waramparangngétto .
40006025	Rimakkuwannanaro éngngerangngi ; aja' mubata-bata passalenna atuwommu , iyanaritu aga maélo muwanré sibawa muwénung , iyaré'ga aga maélo mupaké . Dé'ga atuwongngé lebbiwi naiya anré , sibawa watakkalé lebbiwi naiya pakéyangngé ?
40006026	Itai manu'-manu'é ri yelle'é , dé' mennang nattaneng , dé' naéngngala , sibawa dé'to napaddeppungengngi wassélé tanet-tanenna ri laleng lappona . Namuni makkuwaro Ambo'mu ri surugaé piyarai mennang ! Dé'ga mulebbi mangke naiya manu'-manu'é ?
40006027	Nigana polé ri iko ri laleng abata-batangngé mulléi palampéiriwi umuru'na muwi céddé ?
40006028	Magi mubata-bata passalenna pakéyammu ? Pénessaiwi bunga-bunga bakungngé iya tuwoé ri padangngé . Iyaro bunga-bungaé dé' najjama sibawa dé'to natennung ;
40006029	iyakiya muwi Arung Salomo iya sugi makkuwaéro , dé' napaké pakéyang iya siggelloé bunga-bungaéro !
40006030	Iyaro wellaé tuwoi ri padangngé essoéwé , na pappabajana ritunui gangka cappu . Namuni makkuwaro , Allataala bélo-béloiwi iyaro wellaé makkuwamani kessinna . Apalagi iko ! Iyakiya iko makurang teppe'ko !
40006031	Aja' mubata-bata sibawa makkeda , ' Aga matu riyanré' , iyaré'ga , ' Aga matu riyénung' , iyaré'ga , ' Aga matu ripaké' ?
40006032	Iyaro gau'-gau'é tuli nalellungngi sining tau iya dé'é naissengngi Allataala . Padahal Ambo'mu ri surugaé naisseng makkedaé muwapparelluwang manengngiro .
40006033	Jaji usahakangngi riyolo' , kuwammengngi napparénta Allataala ri laleng atuwo-tuwommu sibawa pogau'ni élo-Na . Naiya manenna laingngé nawéréttokko matu Allataala .
40006034	Rimakkuwannanaro , aja' mubata-bata passalenna esso bajaé . Saba' baja engka muto abata-batanna . Iyaé essoé genne'ni asussanna , dé'na naparellu mutambai . "
40007001	" Aja' muwadélékiwi tau laingngé , kuwammengngi na alému dé'to nadélékiwi Allataala .
40007002	Saba' pékkugiko madélékiwi tau laingngé , makkuwatoro Allataala madélékiko matu . Na ukkurang mupaké untu' tau laingngé , napaké towi matu Allataala untu' iko .
40007003	Magi muwitai bulisa'é ri laleng matanna silessuremmu , na balo'é ri laleng matammu dé' mupéneddingiwi ?
40007004	Pékkugi mulléi makkeda lao ri silessuremmu , ' Laono mai upassurekko bulisa'é polé ri matammu' , na ri laleng matammu engka balo' ?
40007005	Eh munapé' ! Passuni riyolo' iyaro balo'é polé ri matammu , nainappako makkita sibawa manessa , nanamuwulléi passui bulisa'é polé ri matanna silessuremmu .
40007006	Aja' muwéréngngi barang mapaccingngé lao ri asué , kuwammengngi iyaro asué dé' nagiling luruiko . Aja' muwéréngngi mutiyara bawié , kuwammengngi iyaro bawié dé' naléjja'-léjja'i iyaro mutiyaraé . "
40007007	" Ellauno , namutarimai matu . Sappai , namulolongengngi matu . Getto'i , naritimpakekko matu tange'é .
40007008	Nasaba tau iya maréllauwé , natarimai matu ; tau iya massappaé nalolongengngi matu ; na tau iya maggettoé ritimpakengngi matu tange' .
40007009	Ri yelle'mu engkaga ambo' iya mpéréngngéngngi batu ana'na , rékko méllauwi roti ?
40007010	Iyaré'ga mpéréngngi ula , rékko méllauwi balé ?
40007011	Namuni majako , iyakiya muwisseng towi mabbéréyangngi iya makessingngé lao ri ana'-ana'mu , apalagi Ambo'mu ri surugaé ? Lebbi-lebbipi Ambo'mu ri surugaé nabbéréyangngi matu iya makessingngé lao ri tau iya méllauwéngngi ri Aléna .
40007012	Gaukengngi tau laingngé pada-pada iya muwéloriyé rigaukekko ri mennang . Iyanaro poko'na hukkunna Musa sibawa nappagguruwangngé nabi-nabié . "
40007013	" Uttama'no lalo ri tange' macipié , saba' tange' sibawa laleng iya mattujué ri ranakaé battowa sibawa malowang , na maéga tau molai .
40007014	Iyakiya macipii sibawa mawatangngi tange' nenniya laleng iya tiwiéngngi tauwé ri atuwongngé . Na banna céddé tau iya lolongengngéngngi . "
40007015	" Atike'ko lao ri nabi-nabi palsué . Poléi matu mennang ri iko sibawa mallarikkodo bimbala' , iyakiya sitongenna mennang pada-padai asu ale' masekkangngé .
40007016	Muwissengngi matu mennang polé ri wassélé pangkaukenna . Alekale maddorié dé' napassu anggoro , sibawa alekale maddorié dé' napowassélé buwa ara .
40007017	Polé ri pong ngaju macommo'é rilolongengngi buwa makessingngé , na polé ri pong ngaju iya dé'é namacommo , buwa maja .
40007018	Pong ngaju macommo'é dé' nakkullé powassélé'i buwa majaé , sibawa pong ngaju iya dé'é namacommo dé' naulléi powassélé buwa makessingngé .
40007019	Tungke' pong ngaju iya dé'é naulléi powassélé buwa makessingngé , ritubbangngi naritunu .
40007020	Makkuwatoniro nabi-nabi palsué . Muwissengngi matu mennang polé ri wassélé pangkaukenna . "
40007021	" Dé' naiya maneng tau iya mobbiék-Ka , ' Puwang , Puwang' , mancaji matu anggotana umma'na Allataala , iyakiya banna bawang sining tau iya pogau'éngngi élona Ambo'-Ku ri surugaé .
40007022	Ri Esso Kiyame' , maéga tau makkeda matu ri Iyya , ' Puwang , Puwang , tenniyaga ri laleng asemmu Puwang puraki palettu'i pasenna Allataala ? Sibawa tenniyaga ri laleng asemmuto Puwang puraki paddésu'i sétangngé enrengngé pakangka maéga anu makalallaingngé ? '
40007023	Iyakiya mappébali-Ka matu , ' Dé' naengka uwissekko ! Esu'ko polé kuwaé , iko pogau'éngngi majaé ! ' "
40007024	" Tau iya méngkalingaéngngi ada-adak-Kué sibawa turusiwi , pada-padai tau mapanré iya patettongngéngngi bolana ri yasé'na batué .
40007025	Wettunna teppa bosié sibawa poléi lempe'é enrengngé anginrajaé munrui bolaéro , iyaro bolaé dé' namaruttung saba' ripatettongngi ri yasé'na batué .
40007026	Na tau iya méngkalingaéngngi ada-adak-Kué , iyakiya dé' naturusiwi , pada-padai tau madonggoé iya patettongngéngngi bolana ri yasé'na kessi'é .
40007027	Wettunna teppa bosié , sibawa polé lempe'é enrengngé anginrajaé munrui bolaéro , maruttunni iyaro bolaé . Namaladde senna asolangenna ! "
40007028	Angkanna pajani Yésus mappagguru , nasining tau iya engkaé kuwaro hérang senna'ni méngkalingai pappagguruwan-Na .
40007029	Saba' Aléna mappaggurui sibawa akuwasang , dé' napada-pada guru-guru agamana mennang .
40008001	Nonnoni Yésus polé ri bulu-bulué , namaéga tau maccowériwi .
40008002	Iyaro wettué poléni séddi tau iya malasa oli iya mappakatau-taué . Makkaluttuni ri yolona Yésus , nainappa makkeda , " Pa' , rékko maéloki Pa' , taullé pajjappaka' Pa' . "
40008003	Nakarawani Yésus iyaro tauwé , namakkedato , " Uwéloriwi . Ajjappano ! " Iyatoro wettué najjappa lasana .
40008004	Nakkeda Yésus lao ri aléna , " Engngerangngi ! Aja' mucuritai lao ri nigi-nigi . Iyakiya laoko ri imangngé , namuwéllauwi untu' pattentui makkedaé majjappano . Purairo akkasuwiyangenno akkarobangeng iya napparéntangngé Musa , selaku butti lao ri tauwé makkedaé tonget-tongenno majjappa ! "
40008005	Wettunna Yésus muttama' ri Kapernaum , engka séddi parawira Roma polé méwai sita , nanaéllau tulung ri Aléna .
40008006	Nakkeda iyaro parawiraé , " Pa' , malasai pattumanikku ri bolaé . Léwui dé' pakkullénna ri onrong atinrongngé sibawa manrasa-rasa senna'na . "
40008007	Nakkeda Yésus , " Maélo-Ka lao pajjappai . "
40008008	Nappébali iyaro parawiraé , " Aja'na Pa' . Dé' usitinaja tarimaki ri laleng bolaku . Tapparéntanni bawang Pa' . Najjappa matu iyaro pattumanikku .
40008009	Saba' harusu' tokka tunru' ri paréntana ri tau mariyasé'é . Na ri yawaku engkato parajuri'-parajuri' iya harusu'é tunru ri paréntaku . Rékko usuroi séddié parajuri' ' Laoko ! ' laowi . Rékko makkedaka lao ri laingngé , ' Laoko mai ! ' poléi ; sibawa rékko uparéntangngi atakku , ' Ebbui iyaé ! ' naébbui . "
40008010	Wettunna naéngkalinga Yésus aga napowada iyaro parawiraé , bengnga senna'ni . Nanakkeda lao risining tau iya maccowériyéngngi , " Tenniya culé-culé iyaé tauwé . Dé'pa naengka Uruntu ri yelle'na tau Israélié teppe' makkuwaé tedde'na !
40008011	Tongeng ! Maéga tau polé alau sibawa yajang untu' mariyo-riyo sibawa Abraham , Ishak enrengngé Yakub ri laleng Lino Barunna Allataala .
40008012	Padahal sining tau iya harusu'é mancaji umma'na Allataala ribuwangngi matu ri saliweng ri laleng pettangngé . Kuwaniro matu teri sibawa manrasa-rasa . "
40008013	Nakkeda Yésus lao ri parawiraéro , " Lisuno , aga muwatepperiyéro kajajiyanni matu . " Na iyatoro wettué najjappa iyaro pattumaninna .
40008014	Laoni Yésus ri bolana Pétrus . Naitani kuwaro matuwa makkunrainna Pétrus masemmeng ri onrong atinrongngé .
40008015	Nakarawani Yésus limanna , nasoro semmenna . Naoto'na nappammula tumaningiwi Yésus .
40008016	Mammulanana mapettang , natiwini tauwé lao ri Yésus maéga tau iya nauttamakiyé sétang . Na silappa adami bawang napaddésu'i Yésus sining sétangngéro sibawa napajjappa towi sininna tau malasaé .
40008017	Napogau'i Yésus iya manennaro , nanallalengi iyaro kajajiyangngi aga napowada Nabi Yésaya , iyanaritu , " Natanggungngi anrasa-rasatta sibawa napajjappai lasata . "
40008018	Engka maéga senna tau mattulilingiwi Yésus . Wettunna Yésus naita maneng mennang , nasuroni sining tau iya maccowériyéngngi malléttoiwi tapparengngé .
40008019	Naengka séddi guru agama lao ri Yésus sibawa makkeda , " Pa' Guru , maéloka maccowériwi Bapa' kégi-kégi lao ! "
40008020	Nappébali Yésus , " Asu ale'é mappunnai liyang , sibawa manu'-manu'é mappunnai sarang , iyakiya Ana'na Tolinoé dé' nappunnai onrong léwu . "
40008021	Nainappa engka séddi tau iya maccowériyéngngi makkeda , " Pa' tapalalona riyolo' lisu untu' kuburu'i ambo'ku . "
40008022	Iyakiya mappébaliwi Yésus , " Accowéno ri Iyya , leppessanni siya tau maté kuburu'i taunna iya maté . "
40008023	Naénré'na Yésus ri lopié namaccowéto ana'-ana' gurunna sibawangngi .
40008024	Tennasenna-sennana anginraja masero senna'é mappo'i tapparengngéro angkanna iyaro lopié naunru bombang . Naiyaro wettué mattengngangngi Yésus matinro .
40008025	Nalaona sining ana' gurun-Na nateddui . Namangobbi , " Pa' , tulukki ! Cilakaki'é ! "
40008026	Nakkeda Yésus , " Magi mumétau ? Makurang teppe'ko ri Iyya ! " Nainappa Yésus tettong nanagera'i angingngé sibawa tapparengngéro . Natennang senna'na iyaro tapparengngé .
40008027	Héranni sining ana' gurunna Yésus . Nakkeda mennang , " Tau agana iyaé , namuwi angingngé sibawa bombangngé maccowéri towi paréntana ! "
40008028	Lettu'ni Yésus ri wiring tapparengngé ri daéra Gadara . Kuwaro engka duwa tau iya nauttamakiyé sétang lao ri Yésus . Iya duwa tauwéro majapperu senna , angkanna dé' séddi tau barani lalo kuwaro .
40008029	Massui mennang polé ri gowa-gowana tampungngé nanagora , " Eh Ana' Allataala , maélo-Ko magaki ? Maélonoga sissaki namuni tenniyapa wettunna ? "
40008030	Dé' namabéla polé kuwaro , engka maéga senna bawi sappa anré .
40008031	Naéllauni iyaro sining sétangngé ri Yésus , " Rékko maélo-Ko suroki massu , suroki muttama' risining bawiéro . "
40008032	Nakkeda Yésus , " Laono ! " Nalaona iyaro sining sétangngé polé ri iya duwa tauwéro nanauttama ri laleng sining bawiéro . Nalarina iyaro sining bawié naluppe' polé ri wirinna peppingngé muttama' ri tapparengngé natallemme .
40008033	Nalarina sining panganrowanna iyaro sining bawié lao ri kotaé , nanacuritai sining kajajiyangngéro , makkuwatoro passalenna aga pura kajajiyang sibawa iya duwa tau nauttamakiyé iyaro sétangngé .
40008034	Na sininna tauwé ri kotaéro laoni mitai Yésus . Wettunna naita Yésus , naéllauni sibawa masero kuwammengngi nasalaiwi daérana mennang .
40009001	Ménré'ni Yésus ri laleng lopié , nanalléttoiwi tapparengngé , nalisu ri kampong assalen-Na .
40009002	Nanatiwina tauwé kuwaro ri Aléna séddi tau péso' iya léwué ri onrong atinrongngé . Wettunna Yésus naita battowana teppe'na sining tauwéro , makkeda-Ni ri tau péso'éro , " Sabbara'ko ana'-Ku ! Riyaddampengenni dosa-dosamu . "
40009003	Siyagangngaré guru-guru agama iya engkaé kuwaro makkeda ri laleng atinna , " Iyaé tauwé napakatunai Allataala ! "
40009004	Naissengngi Yésus pikkiranna mennang , jaji makkedai , " Magi namaja makkuwaro pikkirammu ?
40009005	Kéga lebbi gampang : powadai , ' Riyaddampengenni dosamu' , iyaré'ga powadai , ' Oto'no namujoppa ? '
40009006	Iyakiya makkekkuwangngé maélo-Ka pabuttiwi ri iko makkedaé Ana'na Tolinoé makuwasai ri yasé'na linoéwé untu' maddampengengngi dosaé . " Nainappa makkeda Yésus lao ri tau péso'éro , " Oto'no , akkai onrong atinrommu namulao ! "
40009007	Naoto'na iyaro tau péso'é nalisu ri bolana .
40009008	Wettunna naita iyaro sining tauwé kajajiyangngéro , métauni mennang sibawa napojini Allataala , saba' Allataala pura mabbéréyangngi akuwasanna iya battowa makkuwaéro lao ri rupatauwé .
40009009	Nasalaini Yésus onrongngéro . Mattengngangngi joppa , naita-Ni séddi passinge' sima , riyasengngé Matius , tudang ri kantoro assimanna . Nakkeda Yésus ri aléna , " Laono mai namuwaccowé ri Iyya ! " Natettonna Matius , nanaccowériwi Yésus .
40009010	Wettunna Yésus mattengngang manré ri bolana Matius , poléni maéga passinge' sima sibawa sining tau iya riyangga' dé'é namakessing ri masaraka'é , maccowé manré sisama Yésus enrengngé sining ana' gurun-Na .
40009011	Engka tau Farisi mitai gau'éro . Nakkutanana mennang ri ana'-ana' gurunna Yésus , " Aga saba'na gurummu namanré sisama passinge' simaéro enrengngé sining tau iya dé'é namakessing ? "
40009012	Naéngkalingai Yésus pakkutanana mennang , nanappébali , " Tau madisingngé dé' napparelluwang dottoro' , banna tau malasaé bawang .
40009013	Salidikiwi aga bettuwanna aya'na Kitta'éwé : ' Paressé babuwa Uwélori , tenniya akkarobangeng olokolo' . ' Saba' engka-Ka polé tenniya untu' mobbii tau iya tongengngénna , sangadinna tau iya madosaé . "
40009014	Purairo laoni sining ana' gurunna Yohanés Paccemmé ri Yésus . Nanakkutana mennang , " Magi idi sibawa sining tau Farisié nappuwasa na sining ana' gurunna Bapa' dé' ? "
40009015	Nappébali Yésus , " Pékkugi pallolongemmu ? Weddigga sining undangengngé ri abottingengngé tassinnau atinna rékko engka mupi bottimpurané silaong mennang ? Tentu dé' ! Iyakiya engka matu narapii wettunna nariyala iyaro bottimpurané polé ri mennang . Ri wettuénnaro nainappa mappuwasa mennang .
40009016	Dé'gaga tau téppangngi waju malaungngé sibawa sikenné kaing mabarué . Saba' iyaro kaing pattéppangngé cakkikkii matu nanasapé'i iyaro wajué , angkanna pédé' malowangngi sapé'na .
40009017	Makkuwatoro dé'gaga tau tiri' anggoro baru ri laleng popang koli iya malaungngé . Saba' reppa'i matu sibawa masolangngi iyaro popangngé , natabbé anggoro'na . Iyaro anggoro barué ritiri'i ri laleng popang iya baruétto , kuwammengngi natette' madécéng iya duwa . "
40009018	Ri wettu mabbicarana mupa Yésus sibawa sining ana' gurunna Yohanés Paccemmé , poléni séddi pamimpinna bola assompangngé . Makkaluttuni ri yolona Yésus , nakkeda , " Silalona maté ana' makkunraikku . Iyakiya , laoki mai takarawai kuwammengngi natuwo paimeng . "
40009019	Natokkonna Yésus nasilaong sining ana' gurun-Na lao sibawa tauwéro .
40009020	Ri tengnga laleng engka séddi makkunrai iya seppuloénna duwa taung ittana malasa maddara lao maddeppériwi Yésus polé ri munri . Mappikkiri'i , " Assaleng ugéssa muwi bawang jumba-Na , majjappaka matu . " Nainappa nagéssa cappa jumbana Yésus .
40009021	
40009022	Iyatoro wettué nanagiling Yésus nanaitai iyaro makkunraié , nainappa makkeda ri aléna , " Pakkasse'i atimmu , ana'-Ku ! Nasaba mateppe'ko ri Iyya , namuwajjappa ! " Iyatoro wettué najjappa iyaro makkunraié .
40009023	Nainappa lettu Yésus ri bolana pamimpinna bola assompangngé . Wettunna naita pacculé-culé oni-oni abbaratangngé sibawa maéga tau marukka ,
40009024	makkedani ri mennang , " Assu manekko ! Iyaé ana'é dé' namaté' ; matinroi bawang . " Nacawa-cawai manenni mennang Yésus .
40009025	Massunana sining tauwéro , muttama'ni Yésus ri laleng bili'na iyaro anana'é nanakkatenningngi limanna . Natokkonna iyaro anana' makkunraié .
40009026	Iyaro karébaé tassiyani ri sininna daéraéro .
40009027	Laoni Yésus polé kuwaro na ri tengnga laleng engka duwa tau buta maccowériwi . Gorani mennang , " Ana' Daud , amaséiki ! "
40009028	Wettunna Yésus muttama' ri lalempola , poléni iya duwa tau butaéro ri Aléna . Makkutanani Yésus ri mennang , " Mateppe'koga makkedaé Uwullé pajjappako ? " Nappébali mennang , " Mateppe' , Pa' ! "
40009029	Nainappa nakarawa Yésus matanna mennang nakkedato , " Nasaba mateppe'ko , jajini aga muwamménasaiyé . "
40009030	Naweddinna makkita mennang . Riparéngngerangini mennang ri Yésus sibawa matedde kuwammengngi aja' nappaissengengngi iyaro gau'é lao ri nigi-nigi .
40009031	Iyakiya laowi mennang napatassiyai iyaro karébaé passalenna Yésus ri sininna daéraé .
40009032	Wettunna meddé'na iya duwa tauwéro , séddi tau pépé iya nakuwasaiyé sétang ritiwi lao ri Yésus .
40009033	Napaddésu'ni Yésus iyaro sétangngé , naiyatoro wettué naweddinna mabbicara iyaro tauwé . Héranni iyaro tau maégaé nakkeda , " Dé'pa naengka taita kajajiyang makkuwaéwé ri Israélié ! "
40009034	Iyakiya makkedai sining tau Farisié , " Kapalana sining sétangngé ritu mpéréngngi kuwasa untu' paddésu'i iyaro sining sétangngé . "
40009035	Makkuwaniro Yésus lao mattulili polé riséddié kota lao ri kota laingngé sibawa polé riséddié kampong lao ri kampong laingngé . Mappagguruni risining bola assompangngé , sibawa mappallebbangengngi Karéba Madécéngngé , pékkugi Allataala mapparénta selaku Arung . Napajjappai sining tau nakennaé maddupa-rupang lasa sibawa sala-salangngé watakkaléna .
40009036	Wettunna naita Yésus tau maégaéro , messéni babuwana lao ri mennang , saba' malippui mennang enrengngé dé' pakkullénna , pada-pada bimbala' dé'é pakkampina .
40009037	Nakkedana Yésus lao ri sining ana' gurun-Na , " Maéga éngngalang , iyakiya céddé'mi paréngngala .
40009038	Rimakkuwannanaro , éllauno ri punnaé dare'ro kuwammengngi nakiring paréngngala untu' éngngalanna . "
40010001	Engka séuwa esso naobbii Yésus iya seppulo duwa ana' gurun-Na maddeppungeng . Nanawéréngngi mennang kuwasa untu' paddésu'i roh-roh majaé sibawa pajjappai sininna rupa-rupanna lasaé enrengngé sininna rupanna tau sala-salangngé watakkaléna .
40010002	Asenna iyaro seppuloé duwa rasul iyanaritu : mammulangngé , Simon ( iya ritasengngétto Pétrus ) sibawa silessurenna Andréas , nainappa Yakobus sibawa silessurenna Yohanés , iyanaritu ana'-ana'na Zébédéus .
40010003	Purairo , Pilipus nenniya Bartoloméus , sibawa Tomas kuwaéttopa Matius , passinge' simaé , enrengngé Yakobus ana' Alféus sibawa Tadéus ;
40010004	paccappurenna Simon , si Patriot sibawa Yudas Iskariot iya bali'bellariyéngngi Yésus .
40010005	Nainappa nakirinni Yésus iyaro seppuloé duwa rasul sibawa lolongeng panunju'-panunju'éwé , " Aja' mulao ri daérana sining tau tenniyaé tau Yahudi . Aja'to ri kota-kotana tau Samariaé .
40010006	Iyakiya laono risining tau Israélié , lebbi-lebbipi ri iya maneng pusaé .
40010007	Powadangngi mennang makkedaé dé'na namaitta napparénta Allataala selaku Arung .
40010008	Pajjappai sining tau malasaé ; patuwoi sining tau iya mate' ; pajjappai sining tau iya malasa oli mappakatautaué , sibawa paddésu'i sétangngé . Purani mutarima manenro sibawa cuma-cuma . Jaji abbéréyang towi sibawa cuma-cuma .
40010009	Aja' mutiwi dowi ulaweng , dowi péra' , iyaré'ga muwi dowi tembaga .
40010010	Aja'to mutiwi sépu-sépu passidekka , iyaré'ga duwallampa pakéyang untu' laommu , iyaré'ga sapatu , iyaré'ga tekkeng . Saba' tau majjamaé , sitonget-tongenna harusu'i ritanggung apparelluwanna .
40010011	Rékko lettu'ko ri kotaé iyaré'ga ri kampongngé , sappako séddi tau iya maéloé tarimako . Onrono silaong iyaro narapi joppasiko .
40010012	Ri wettu muttama'mu bolaé , akkedako , ' Tennapodo Puwangngé barakkakiko ! '
40010013	Rékko natarimako sining tauwé ri bolaéro , leppessanni siya pappassalama'muro tette ri mennang . Iyakiya rékko dé' natarimako mennang , gettengngi lisu iyaro pappassalama'mu .
40010014	Rékko bolaé iyaré'ga kotaé dé' namaélo tarimako iyaré'ga dé' namaélo méngkalingako , salaiwi iyaro onrongngé sibawa akkeppikengngi awunna palakajému .
40010015	Engngerangngi ! Ri Esso Kiyame' , sining taunna Kota Sodom sibawa Gomora lebbi gampangngi matu riyaddampengeng ri Allataala , naiya sining tau ri kotaéro . "
40010016	" Pénessaiwi iyaé : Ukirikko pada-pada bimbala'é ri tengnga-tengngana asu ale'é . Harusu'ko matike' pada-pada ulaé sibawa matinulu pada-pada jangang-jangangngé .
40010017	Jaga-jagako , saba' ritikkekko matu naripangolo ri Mahkamana Agamaé . Risissako matu risining bola assompangngé .
40010018	Ritiwiko matu ri yolona panguwasa-panguwasaé sibawa sining arungngé nasaba maccowéko ri Iyya . Na iyanaro kasempatammu mabbéré asabbiyang passalenna alé-Ku lao ri mennang sibawa risining tau dé'é naissengngi Allataala .
40010019	Iyakiya rékko ritiwiko untu' riyadéléki , aja' mubata-bata passalenna aga harusu' mupowada , iyaré'ga pékkugiko harusu' mabbicara . Saba' aga iya harusu'é mupowadaro , ripaissengiko matu ri wettunna .
40010020	Nasaba iya mabbicaraé ri wettuéro tenniya iko , sangadinna Rohna Ambo'é ri surugaé , na iko nallalengi .
40010021	Kajajiyangngi matu makkedaé nabbéréyangngi matu tauwé silessurenna untu' riyuno . Naiyatoro matu kajajiyang ri ambo'é sibawa ana'na . Ana'-ana'é naéwai matu indo' ambo'na , sibawa nabbéréyangngi mennang untu' riyuno .
40010022	Ribenciko matu ri sininna tauwé nasaba muwaccowéri-Ka . Iyakiya tau iya tahangngé lettu ri paccappurenna ripassalama'i matu .
40010023	Rékko ripanrasa-rasako riséddié kota , lariko ri kota rappina . Upaissengiko : Riwettu dé'napa napura maneng mujoppai kota-kotana Israélié , engkani polé Ana'na Tolinoé .
40010024	Ana' gurué dé' nalebbi battowa naiya gurunna . Na séddié pattumani dé' nalebbi battowa naiya puwanna .
40010025	Cuku'ni rékko séddié ana' guru mancajiwi pada-pada gurunna , sibawa séddié pattumani pada-pada puwanna . Rékko riyasengngi Béélzébul kapala kaluwargaé , apalagi silise bolana . Riyasengngi matu mennang iya lebbi majaéppasi ! "
40010026	" Aja' mumétau ri tolinoé . Dé' gaga tassubbu iya dé'é napaita matu , sibawa dé' gaga iya rirahasiyakangngé iya dé'é naribongkara' matu .
40010027	Aga iya Upowadaé ri laleng pettangngé harusu'i mupakkoling ri laleng tajangngé ri lakessoé . Sibawa aga ribicikengngé ri daucculimmu , appallebbangengngi iyaro pédé' malowang !
40010028	Aja' mumétau lao ri mennang iya mpunoéngngi tubué , iyakiya dé' namakuwasa mpunoi nyawaé . Etauko ri Allataala iya makuwasaé pabbinasai tubué nenniya nyawaé ri laleng ranaka .
40010029	Duwakkaju dongi wedding riyelli sibawa dowi kaminang baiccu'é . Namuni makkuwaro dé' gaga muwi sikaju sempé ri tanaé rékko dé' napuwéloi Ambo'mu .
40010030	Muwi jumellana gemme'mu ri ulummu pura manetto ribilang .
40010031	Rimakkuwannanaro aja' mumétau ! Lebbi mangke'ko naiya manu'-manu' dongiéro ! "
40010032	" Nigi-nigi mangakuiwi ri yolona tau maégaé makkedaé maccowéi ri Iyya , Uwangakui towi ri yolona Ambo'-Ku ri surugaé .
40010033	Iyakiya nigi-nigi massakkarekka ri yolona tau maégaé makkedaé maccowéi ri Iyya , Uwassakkareng towi ri yolona Ambo'-Ku ri surugaé . "
40010034	" Aja' muwasengngi makkedaé tiwi-Ka adaméngeng ri linoé . Dé' Utiwi adaméngeng , iyakiya assipangéwangeng .
40010035	Engkaka polé nassabariwi ana' worowané naéwai ambo'na , ana' makkunraié naéwai indo'na , sibawa ménéttu makkunraié naéwai matuwa makkunrainna .
40010036	Ya , iya mancajiyé matu bali kaminang battowaé iyanaritu anggota kaluwargata .
40010037	Tau iya mamaséiyéngngi ambo'na iyaré'ga indo'na lebbi na Iyya , dé' nasitinaja mancaji ana' guruk-Ku . Makkuwatoro tau iya mamaséiyéngngi ana' worowanéna iyaré'ga makkunrainna lebbi na Iyya .
40010038	Sibawa tau dé'é namaélo méssangngi sallina nanaccowéri-Ka , dé' nasitinaja mancaji ana' guruk-Ku .
40010039	Tau linrungiyéngngi atuwonna , ateddéngengngi matu atuwonna , iyakiya tau iya ateddéngengngé atuwong nasaba matinului ri Iyya , nalolongengngi matu atuwonna . "
40010040	" Tau iya tarimaékko , natarima-Ka . Na tau iya tarimaék-Ka , natarimai iya suroék-Ka .
40010041	Tau iya tarimaéngngi nabié nasaba nabiwi , tarimai matu saro séddié nabi . Na niga tarimai séddié tau iya makessingngé nasaba makessingngi , tarimai matu saro séddié tau iya makessingngé .
40010042	Nigi-nigi mappainung , namuni uwai keccé bawang lao ri sala séddinna tau polé risining tau matunaéwé , nasaba ana' guruk-Kui , ateppe'no pasti natarimai matu sarona ! "
40011001	Puranana Yésus mabbéré panunju'-panunju' lao riseppuloé duwa ana' gurun-Na , Nasalaini iyaro onrongngé . Laoni mappagguru sibawa mappallebbangengngi pasenna Allataala ri kota-kota iya macawé'é kuwaro .
40011002	Yohanés Paccemmé iya ritarungkué , naéngkalingani passalenna jama-jamanna Kristus . Nainappa nasuro siyagangngaré ana' gurunna lao ri Yésus untu' makkutanangngi ,
40011003	" Bapa'ga tau maéloé polé situru jancinna Allataala , iyaré'ga harusu'ki tajeng tau laing ? "
40011004	Nappébali Yésus , " Lisuno ri Yohanés namupowadangngi aga muwéngkalinga sibawa muwita :
40011005	Makkita tau butaé , joppa tau péso'é , majjappa tau malasa oli iya mappakatau-taué ; maréngkalinga tau mataru-tarué , tuwo tau maté , sibawa Karéba Madécéng polé ri Allataala riyabbirittang lao ri tau kasiyasié .
40011006	Masennangngi tau iya dé'é nappunnai alasang untu' sampéyangngi Iyya "
40011007	Lisunnana iyaro sining surona Yohanés , mammulani Yésus mabbicara lao ri tau maégaé passalenna Yohanés , adan-Na , " Laoko ri padang kessi'é aga maélo muwita ? Silampa wellaga iya nairié anging ?
40011008	Aga maélo lao muwita ? Séddi tau iya mappakéyang makessingngéga ? Tau iya mappakéyang makkuwaéro monroi ri saorajaé !
40011009	Jaji magi mulao ri padang kessi'é ? Untu' mita séddi nabiga ? Tongeng , mala lebbi na séddié nabi .
40011010	Saba' Yohanés ritu naseng ri laleng Kitta'éwé , ' Iyanaé suro-Ku , adanna Allataala , Usuroi lebbi riyolo na Iko kuwammengngi natimpakek-Ko laleng . '
40011011	Engngerangngi ! Ri linoéwé dé' naengka tau lebbi battowa naiya Yohanés Paccemmé . Namuni makkuwaro , tau iya kaminang baiccu'é ri yelle'na umma'na Allataala lebbi battowai naiya Yohanés .
40011012	Sipongenna Yohanés nabbirittang karébanna lettu makkekkuwangngé , riyéwai umma'na Allataala risining tau iya makkuragaé makuwasaiwi sibawa awatangeng .
40011013	Narapi apolénna Yohanés , sininna hukkung nabbéréyangngé Musa sibawa pappagguruwanna nabi-nabié nabotoi passalenna gau'-gau' iya harusu'é kajajiyang .
40011014	Narékko maéloko mateppe' , Yohanés ritu Elia , iya pura ribotoénna apolénna .
40011015	Rékko mappunnaiko daucculing , éngkalingai !
40011016	Nasibawang niga harusu' Upasibanding sining tauwé makkekkuwangngé ? Pada-padai mennang ana'-ana' iya tudangngé ri pasaé . Sikonrong gora lao ri laingngé ,
40011017	' Riyakkélongekko élong mariyo-riyo , iyakiya dé' mumaélo séré ! Makkélokki élong mabbarata , na iko dé' mumaélo teri ! '
40011018	Poléi Yohanés -- mappuwasai dé' nainung anggoro ; nakkeda sining tauwé ' Nauttamakiwi sétang ! '
40011019	Namakkekkuwangngé poléni Ana'na Tolinoé -- manréi sibawa ménung ; nakkeda sining tauwé , ' Itai tauwéro ! Mabélala , pammabokeng , sellaonai passinge' simaé sibawa tau madosaé . ' Namuni makkuwaro , apanrénna Allataala pabuttiwi polé ri wassélé'-wassélé'na . "
40011020	Nainappa mappammulani Yésus cellai kota-kotaé , ri onrong kaminang maégaé mébbu anu makalallaingngé . Saba' sining tauwé ri kota-kotaéro dé' namaélo toba' polé ri dosa-dosana mennang .
40011021	" Cilakano iko Korazim ! Macilaka tono iko , Bétsaida ! Akkalarapanna sining anu makalallaingngé iya naébbué ri tengnga-tengngamu pura napogau'i ri Tirus sibawa Sidon , pasti sining tauwé kuwaro maittana natoba' polé ri dosa-dosana mennang sibawa paké pakéyang mabbarata enrengngé taroiwi awu ulunna .
40011022	Engngerangngi , ri Esso Kiyame' , sining tau Tirus-é sibawa Sidongngé lebbi magampangngi matu riyaddampengeng ri Allataala naiya iko !
40011023	Na iko , Kapernaum ! Maélokoga ripakatanré lettu ri surugaé ? Mala riyabbéyakko matu ri ranakaé ! Saba' akkalarapanna sining anu makalallaingngé iya naébbué ri tengnga-tengngamuro pura ri yébbui ri Sidon , engka mupi Sodom lettu makkekkuwangngé !
40011024	Engngerangngi , ri Esso Kiyame' , lebbi gampangngi tau Sodongngé riyaddampengeng ri Allataala naiya iko ! "
40011025	Iyaro wettué massempajanni Yésus , " Ambo' , Puwang iya makuwasaiyéngngi langié sibawa linoé ! Mattarima kasi'-Ka lao ri Iko saba' iya manennaro Murahasiyakangngi polé risining tau maccaé sibawa engkaé pangissengenna , iyakiya Muwappaitangngi lao risining tau dé'é namacca .
40011026	Iyanaro pésennangiwi atinna Ambo' . "
40011027	Nainappa Yésus makkeda , " Sininna séuwa-séuwaé purani nabbéréyang Ambo'é lao ri Iyya . Dé' séddi tau missengngi Ana'é saliwenna Ambo'é . Dé'to gaga missengngi Ambo'é saliwenna Ana'é sibawa lao risining tau iya Ana'é pura napaissengi passalenna Ambo'é .
40011028	Laono mai ri Iyya iko maneng posoé sibawa péneddingiyéngngi tane'na tiwié ; maélo-Ka pétakkariko .
40011029	Accowériwi parénta-Ku sibawa agguruno ri Iyya . Saba' Iyya'é malemma kininnawaka , namatakka matu péneddimmu .
40011030	Nasaba pasennangi sining parénta-Ku , sibawa maringeng tiwi iya Upatiwiriyékko . "
40012001	Riséuwaé esso Saba' , wettunna Yésus lalo riséddié dare' gandong , mammulani ana'-ana' gurun-Na mala gandong saba' malupui .
40012002	Wettunna naita sining tau Farisiéro , makkedani mennang lao ri Yésus , " Itai ! Ana'-ana' gurum-Mu majjalékkaiwi hukkunna agamata ri laleng napogau'na iya riyattéyangngé ri esso Saba'é . "
40012003	Nappébali Yésus , " Dé'paga naengka mubacai passalenna aga iya napogau'é Daud wettunna aléna sibawa sininna taunna malupu ?
40012004	Muttama'i ri laleng Bolana Allataala , nainappa nanré roti iya puraé riyakkasuwiyangeng ri Allataala . Padahal manuru' hukkunna agamata , Daud sibawa sining taunnaro dé' nawedding nanré iyaro rotié -- banna bawang sining imangngé wedding .
40012005	Iyaré'ga dé'paga naengka mubacai ri laleng Hukkunna Musa makkedaé tungke' esso Saba' sining imang iya majjamaé ri Bolana Puwangngé najjalékkaiwi peraturanna esso Saba'é , iyakiya dé' naripassala ?
40012006	Pénessaiwi aga iya upowadaéwé : kuwaé engka iya lebbi battowaé naiya Bolana Puwangngé .
40012007	Ri laleng Kitta'é tarokii : Paressé babuwa ritu iya Uwéloriyé , tenniya akkarobangeng olokolo . Rékko mémeng mupahangngi tonget-tongeng adaéwé , pasti dé' mumaélo passalai sining tau iya dé'é napasala .
40012008	Nasaba Ana'na Tolinoé nakuwasaiwi esso Saba'é . "
40012009	Nasalaini Yésus iyaro onrongngé nanalao riséddié bola assompang .
40012010	Kuwaro engka tau iya maté siwalié limanna . Siyagangngaré tau iya maéloé sappai asalanna Yésus , makkutana ri Aléna , " Weddigga ripajjappa tauwé ri esso Saba'é ? "
40012011	Nappébali Yésus , " Akkalarapanna engka séddi tau polé ri yelle'mu mappunnai séddi bimbala' , na ri esso Saba'é iyaro bimbala'é sempé'i ri laleng kalebbong iya malamungngé ; dé'ga naiyaro tau punnaé bimbala' makkuragai passui iyaro bimbala'é polé ri laleng kalebbongngéro ?
40012012	Nalebbi mangke'i rupatauwé naiya bimbala'é ! Jaji , rékko makkuwaitu wedding ritulung tauwé ri esso Saba'é . "
40012013	Nainappa makkeda Yésus lao ri tau iya maté siwalié limanna , " Loro'i limammu . " Naloro'ni limanna iyaro tauwé , najjappana limanna iyaro tauwé pada-pada limanna siwalié .
40012014	Iyakiya sining tau Farisié nasalaiwi iyaro bola assompangngé , nasiyempe maélo mpunoi Yésus .
40012015	Naisseng Yésus makkedaé iyaro sining tau Farisié majai akkattana lao ri Aléna . Jaji Nasalaini onrongngéro namaéga tau maccowériwi . Nanapajjappai sininna tau malasaé .
40012016	Iyakiya nattéyangngi mappaissengengngi passalenna Aléna lao ri tau laingngé .
40012017	Narimakkuwannanaro kajajiyanni aga napowada Allataala naolai Nabi Yésaya ,
40012018	" Iyanaé suro-Ku Upilé , Tau iya Uwamaséiyé sibawa nasitujuiyé atik-Ku . Uwéréngngi matu Roh-Ku ri Aléna , Nabbirittangngi matu adélékek-Ku ri bangsa-bangsaé .
40012019	Dé' matu Nassasa iyaré'ga gora , iyaré'ga mappidatong risining watattanaé .
40012020	Bulo iya nroko'é dé' matu Naripolo pajjennangeng iya mappiddé-piddéé dé' Naripeddéi . Méwai matu narapi Nalolongeng adélékengngé ;
40012021	sininna bangsaé nataroi matu amménasanna ri Aléna . "
40012022	Naritiwina ri Yésus séddi tau iya butaé sibawa pépé nasaba rikuwasaiwi ri sétangngé . Napajjappani Yésus iyaro tauwé angkanna naulléi mabbicara sibawa makkita .
40012023	Hérang manenni tauwé nakkeda , " Makkulléga iyanaé Ana'na Daud iya riyajjanciyangngéro ? "
40012024	Wettunna naéngkalinga sining tau Farisié , mappébalini mennang , " Iyaé banna naulléi paddésu'i sétangngé , nasaba Béélzébul , kapalana sining sétangngé , pura mpéréngngi iyaro akuwasangngé lao ri Aléna . "
40012025	Naissengngi Yésus pikkiranna sining tau Farisiéro . Jaji makkedani lao ri mennang , " Rékko séuwaé wanuwa tabbagéi ri laleng golongang-golongang iya sisullé simusu , dé' natahang matu iyaro wanuwaé . Na séddié kota iyaré'ga kaluwarga iya tabbagé-bagé sibawa simusu séddié sibawa laingngé ancuru' matu paggangkanna .
40012026	Makkuwatoro ri laleng akkarungenna Ibillisi'é ; rékko séddié kalompo' rukkai kalompo' laingngé , tabbagé-bagéi matti iyaro akkarungenna Ibillisi'é angkanna maruttung .
40012027	Makkedako makkedaé Upaddésu'i sétangngé nasaba akuwasanna Béélzébul . Rékko makkuwaitu , nasibawang akuwasang niga ana'-ana' gurummu paddésu'i sétangngé ? Aléna ana'-ana' gurummu pabuttiwi makkedaé salako !
40012028	Iyakiya Iyya Upaddésu'i sétangngé sibawa akuwasanna Rohna Allataala . Bettuwanna iyaro makkedaé mappammulani Allataala mapparénta ri tengnga-tengngamu .
40012029	Pékkugi tauwé naulléi muttama' ri lalempolana séddié tau iya mawatangngé untu' rampasa'i waramparanna , rékko dé' nasiyoi lebbi riyolo iyaro tau mawatangngé ? Purapiro , nainappa naulléi rampasa'i waramparanna .
40012030	Tau iya dé'é naccowé ri Iyya , sitongenna naéwa-Ka . Na tau iya dé'é nabantu-Ka , sitongenna nasolangiwi jama-jamak-Ku !
40012031	Rimakkuwannanaro , issengngi , rékko pogau'i dosa tauwé sibawa powada pappakatuna , weddingngi riyaddampengeng ! Iyakiya rékko napakatunai Rohna Allataala dé' nawedding riyaddampengeng !
40012032	Rékko engka napowada tauwé méwai Ana'na Tolinoé , weddingngi riyaddampengeng , iyakiya rékko napakatunai Rohna Allataala , dé' nakkullé riyaddampengeng , muwi makkekkuwangngé iyaré'ga ri ahéra' . "
40012033	" Untu' lolongeng buwa iya makessingngé , harusu'i macommo' ponna . Rékko dé' namacommo ponna , dé'to namakessing buwana . Macommo' iyaré'ga dé'na séddié pong ngaju riissengngi polé ri buwana .
40012034	Iko tau majako , pékkugi mulléi powadai gau'-gau' iya makessingngé rékko majako ? Aga napowada iyaro témué massui polé ri atié !
40012035	Tau makessingngé napowadai gau'-gau' iya makessingngé nasaba pennoi akessingeng . Sibalé'na tau iya majaé napowadai gau'-gau' iya majaé nasaba pennoi ja .
40012036	Jaji , éngngerangngi : ri Esso Kiyame' , tungke' tau harusu'i tanggung jawakiwi tungke' ada-adanna iya dé'é nakkéguna .
40012037	Saba'ada-adammu ritu ripaké matu pettuiwi pasalakoga iyaré'ga dé' . "
40012038	Nainappa siyagangngaré guru agama sibawa tau Farisi makkeda , " Pa' Guru , macinnaki mitai Bapa' mébbu anu makalallaing . "
40012039	Nappébali Yésus , " Temmaka jana sibawa dorakana sining tauwé wettuéwé ! Muwéllau-Ka mébbu anu makalallaing ? Dé' matu nariwérékko anu makalallaing , muwi séddi , sangadinna anu makalallainna Nabi Yunus .
40012040	Monroi Yunus tellung ngesso tellumpenni ri lalenna babuwana balé loppoé . Makkuwatoro Ana'na Tolinoé monroi matu tellung ngesso tellumpenni ri lalenna babuwana tanaé .
40012041	Ri Esso Kiyame' , moto'i matu pabbanuwana Niniwé silaong sining tauwé makkekkuwangngéwé nanatenre'i mennang . Saba' toba'ni tau Niniwé polé ri dosana , wettunna Yunus makkatobba lao ri mennang . Iyakiya makkekkuwangngé kuwaé engka lebbi battowa naiya Yunus !
40012042	Ri Esso Kiyame' , tokkongngi matu ratu polé ri wanuwa yattangngé silaong sining tauwé makkekkuwangngé nanatenre'i mennang . Saba' untu' méngkalingai pangajana Salomo iya mapanré , iyaro ratué joppai mabéla senna polé ri cappa'na linoé . Iyakiya makkekkuwangngé kuwaé engka lebbi battowa naiya Salomo ! "
40012043	" Rékko roh majaé nasalaiwi séddié tau , iyaro roh-é mattuliliwi risining onrong marakkoé untu' sappa onrong mappésau , iyakiya dé' nalolongengngi .
40012044	Rimakkuwannanaro makkedai , ' Maéloka lisu ri bola iya puraé usalai . ' Wettunna lettu kuwaro , iyaro bolaé lobbanni , mapaccing sibawa taratoro' .
40012045	Nalaona sibawa tiwi pitu roh laing iya lebbi majaé naiya aléna . Nainappa muttama' ri lalenna tauwéro , naonro kuwaro . Na angkanna keadaanna iyaro tauwé lebbi majani naiya pammulanna . Iyatonaro kajajiyang matu sibawa sining tau majaé wettuéwé . "
40012046	Wettunna Yésus mabbicara mupi sibawa tau maégaéro , poléni indo'na sibawa silessu-silessuren-Na . Tettongngi mennang ri saliweng nanakkuragato untu' mulléi mabbicara sibawa Aléna .
40012047	Séddi tau polé ri tau maégaéro makkeda lao ri Yésus , " Pa' , indo' sibawa silessu-silessurenna Bapa' engkai ri saliweng . Macinnai mennang mabbicara sibawa Bapa' . "
40012048	Nappébali Yésus , " Niga indo'-Ku ? Niga silessu-silessurek-Ku ? "
40012049	Nainappa majjello' lao ri ana'-ana' gurun-Na sibawa makkeda , " Iyanaé indo' sibawa silessu-silessurek-Ku .
40012050	Tau iya pogau'éngngi élona Ambo'-Ku ri surugaé , aléna ritu silessureng worowané , silessureng makkunrai , sibawa indo'-Ku . "
40013001	Iyatoro essoé nasalaiwi Yésus iyaro bolaé nalao ri wirinna tapparengngé natudang kuwaro .
40013002	Maéga senna tau maddeppungeng mattulilingiwi Yésus , rimakkuwannanaro laoni Yésus tudang ri lalenna lopié na iyaro tau maégaé tudangngi ri wirinna tapparengngé .
40013003	Nanappagguruna Yésus maéga passaleng lao ri mennang ri laleng pakkalarapang . Napammulaini Yésus curita-Na , " Engka séddi patani lao mangampo biné .
40013004	Wettunna mampo , engka biné teppa ri lalengngé . Napoléna manu'-manu'é nananréi iyaro biné angkanna cappu .
40013005	Engkato teppa ri onrong mabbatu-batué , iya céddé'mmi tanana . Iyaro sining biné masitta'i tuwo nasaba céddé tanana .
40013006	Iyakiya wettunna matanréni essoé , mammulani makelle cura'-cura'na sibawa maté nasaba dé' namalamung ure'na .
40013007	Engkato teppa ri tengngana alekale maddorié . Iyakiya alekale maddorié tuwoi sibawa nalimpengiwi iyaro cura'-cura'é angkanna dé' naulléi mabbuwa .
40013008	Iyakiya engkato biné teppa ri tana iya macommo'é , nanabbuwa ; engka leppe' wekkasératu , engka enneng pulona na engkato telluppulo . "
40013009	Puranana nacurita pakkalarapangngéro makkedani Yésus , " Rékko mappunnaiko daucculing , éngkalingai ! "
40013010	Nainappa poléni ana'-ana' gurunna Yésus nanakkutana ri aléna , " Magi Bapa' napaké pakkalarapang rékko mabbicarai sibawa tau maégaéro ? "
40013011	Nappébali Yésus , " Saba' purani riwéréng pangissengeng untu' missengngi rahasiyana passalenna pékkugi Allataala mapparénta , na mennang dé' .
40013012	Tau iya mappunnaiyénna , maéloi riwéréng lebbi maéga , na pédé' alebbinna matu . Iyakiya tau iya dé'é nappunnai agaga , na céddé iya engkaé ri aléna mala riyalai matu .
40013013	Iyanaro saba'na Upaké pakkalarapangeng , rékko mabbicaraka sibawa tau maégaé , saba' naitai mennang , iyakiya pada-padai tau dé'é nakkita ; maréngkalingai mennang iyakiya pada-padai tau iya dé'é namaréngkalinga sibawa dé'é namappahang .
40013014	Ri lalennaé kajajiyangngi iya nabotoé Nabi Yésaya , ' Makkedai Allataala : Matteru-terui matu mennang maréngkalinga iyakiya dé' mupahangngi ; matteru-terui matu mennang pénessaiwi iyakiya dé' muwissengngi aga kajajiyang .
40013015	Saba' makunruni pikkiranna sining tauwé , mataru-taruni daucculinna sibawa napappeddenni matanna mennang . Kajajiyangngi iyaé kuwammengngi aja' nakkita matanna mennang , aja' namaréngkalinga daucculinna mennang , aja' nappahang pikkiranna mennang na aja' nalisu ri Iyya , na-Upajjappai mennang . ' "
40013016	Nakkeda Yésus lao ri ana'-ana' gurun-Na , " Iyakiya temmaka upe'mu iko , saba' tonget-tongengngi muwita sibawa muwéngkalinga .
40013017	Engngerangngi , maéga nabi sibawa tau iya matinulué lao ri Allataala macinna mitai iyaro muwitaé makkekkuwangngéwé , iyakiya dé' mennang naitai . Macinnai mennang méngkalingai aga iya muwéngkalingaé makkekkuwangngéwé , iyakiya dé' naéngkalingai mennang . "
40013018	" Engkalingani bettuwanna pakkalarapangeng passalenna pangampoéro .
40013019	Biné iya teppaé ri lalengngé maddapangengngi tau iya méngkalingaéngngi karéba passalenna pékkugi Allataala mapparénta , iyakiya dé' napahangngi . Poléi Ibillisi'é narampasa'i aga iya pura riyampoé ri laleng atinna mennang .
40013020	Biné iya teppaé ri tana mabbatu-batué , maddapangengngi tau iya méngkalingaéngngi iyaro karébaé , namatteru natarima sibawa masennang atinna .
40013021	Iyakiya iyaro karébaé dé' nakkure' ri laleng atinna mennang , angkanna dé' natahang maitta . Lolongenna mennang asussang iyaré'ga paccallang nasaba iyaro karébaé , matteruna mennang massakka .
40013022	Biné iya teppaé ri tengnga-tengngana alekale maddorié maddapangengngi tau iya méngkalingaéngngi iyaro karébaé , iyakiya bata-batai passalenna atuwonna mennang sibawa macinnai magello atuwo-tuwonna . Rimakkuwannanaro iyaro karéba polé ri Allataala tassipii ri laleng atinna mennang angkanna dé' nakkébuwa .
40013023	Na biné iya teppaé ri tana macommo'é maddapangengngi tau iya méngkalingaéngngi iyaro karébaé sibawa napahanna . Mabbuwai mennang maéga , engka sératu , engka enneng pulona , na engkato leppe' wékkatelluppulo wassélé'na . "
40013024	Nacuritasi Yésus séddi pakkalarapangeng , lao ri tau maégaé , adan-Na , " Rékko mapparéntai Allataala , keadaanna pada-padai iyaé : Engka séddi patani mampo biné gandong iya makessingngé ri dare'na .
40013025	Riséuwaé wenni , wettunna matinro maneng tauwé , iyaro balinna patanié poléi mampo biné ariya ri yelle'na gandongngéro , nainappa lao .
40013026	Wettunna tuwo iyaro tanet-tanengngé sibawa mammula cumpa toso'na , paita toni iyaro ariyaé .
40013027	Napoléna iyaro sining tau iya napagajiyé patanié ri pataniéro , nakkeda , ' Puwang , tenniyaga biné makessing Puwang ritaneng ri dare'ta ? Pékkugi carana naéngka ariya kuwaro ? '
40013028	Nappébali iyaro patanié , ' Iyaro pangkaukenna balié . ' Nanakkutanasi sining tau napagajié iyaro patanié , ' Tapuwéloiga Puwang laoki bébbui iyaro ariyaé ? '
40013029	Nappébali , ' Aja' , saba' rékko ribébbui iyaro ariyaé , maccowé towi matu mabébbu gandonna .
40013030	Leppessanni siya iyaro ariyaé tuwo sibawa lettu wettu éngngalang . Upowadappi matu sining tau méngngalaé : Paddeppungengngi riyolo' ariyaé , siyoi nainappa ritunu . Purairo paddeppungengngi gandonna , nainappa mutaro ri laleng lappoé . ' "
40013031	Nacuritasi Yésus séddi pakkalarapangeng lao ri tau maégaé , adan-Na , " Rékko mapparéntai Allataala , keadaanna pada-padai pakkalarapangngéwé : Séddié batu sawi riyala riséddié tau nainappa nataneng ri dare'na .
40013032	Batu sawi iyanaritu biné iya kaminang baiccu'é . Iyakiya rékko tuwoi , mancajiwi iya kaminang battowaé ri yelle'na tanet-tanengngé . Mabbatangngi , angkanna poléi manu'-manu'e massarang ri takke-takkena . "
40013033	Engka séuwa pakkalarapangeng laing iya nacuritaé Yésus lao ri tau maégaé . " Rékko mapparéntai Allataala , keadaanna pada-padai ragi iya nalaé séddié makkunrai , nainappa napasigaru patappulo banna labbu tarigu angkanna sawé maneng . "
40013034	Iya manennaro nappagguruwangngi Yésus lao ri tau maégaé sibawa paké pakkalarapangeng .
40013035	Ri lalennaro kajajiyangngi iya napowadaé nabié , " Pakéka pakkalarapangeng rékko mabbicaraka sibawa mennang ; maélo-Ka mabbirittangngi gau'-gau' iya tassubbué sipongenna ripancaji linoé . "
40013036	Purairo nasalaini Yésus iyaro tau maégaé , nanauttama ri bolaé . Napoléna ana'-ana' gurun-Na sibawa makkeda , " Coba Bapa' pakatajangekki bettuwanna iyaro pakkalarapangeng ariyaé ri yelle'na gandongngé . "
40013037	Nappébali Yésus , " Iyaro tau mampoé biné makessingngé iyanaritu Ana'na Tolinoé .
40013038	Iyaro dare'é iyanaritu linoéwé . Biné makessingngé iyanaritu sining tau iya mancajiyénna umma'na Allataala . Iyaro ariyaé iyanaritu sining tau iya maccowéé ri Ibillisi' .
40013039	Bali iya tanengngéngngi iyaro ariyaé iyanaritu Ibillisi' . Wettu éngngalangngé iyanaritu Esso Kiyame' , na sining tau iya méngngalaéro iyanaritu malaéka'-malaéka'é .
40013040	Pékkugi ariyaé ripaddeppungeng naritunu ri laleng apié , makkuwatoniro ri Esso Kiyame' matti .
40013041	Ana'na Tolinoé suroi matu malaéka'-malaéka'-Na paddeppungengngi polé ri yelle'na umma'-Na sininna iya nassabariyé tauwé pogau' dosa , sibawa sininna tau laingngé iya pogau'é ja .
40013042	Ribuwangngi matu mennang ri laleng dapo malluwa'-luwa'é ; nakkuwanaro matu teri sibawa manrasa-rasa .
40013043	Na sining tau iya pogau'éngngi élona Allataala mattappai matu pada-pada mata essoé ri laleng Lino Barunna Allataala , Ambo'na mennang . Jaji , rékko maddaucculikko , éngkalingai ! "
40013044	" Rékko mapparéntai Allataala , keadaanna pada-padai pakkalarapangengngéwé : Engka waramparang tallemme' ri laleng tanaé nariruntu' riséddié tau , nanaputtama'i paimeng ri laleng tanaé . Nasaba rennunna iyaro tauwé , laoni nabalu'i sininna appunna-punnangenna , nainappa lisu melliwi iyaro tanaé . "
40013045	" Rékko mapparéntai Allataala , keadaanna pada-padai pakkalarapangengngéwé : Engka séddi padangkang sappa mutiyara iya masulié .
40013046	Wettunna nalolongeng sibatu mutiyara iya magello senna'é iya dé'é padanna , masitta'ni lao nanabalu' manengngi appunna-punnangenna , nainappa naelli iyaro mutiyara sibatué . "
40013047	" Rékko mapparéntai Allataala , keadaanna riyakkalarapangengngi jala iya ripallebba'é ri tapparengngé , nalolongeng maddupa-rupang balé .
40013048	Pennonana iyaro jalaé , nakkani sining pakkajaé iyaro jalaé ménré ri pottanangngé . Nainappa tudang piléi iyaro sining balé : Iya makessingngé nataroni ri bémpaé naiya dé'é namakessing nabuwanni .
40013049	Makkuwatoniro lao-laona ri Esso Kiyame' , laowi matu malaéka'-malaéka'é passara-sarangngi sining tau majaé polé risining tau iya pogau'éngngi élona Allataala .
40013050	Nainappa iyaro sining tau majaé ribuwangngi ri laleng dapo makkéapié . Nakkuwanaro matu teri sibawa manrasa-rasa . "
40013051	Nakkutana Yésus , " Mupahagga iya manennaro ? " Nappébali mennang , " Ripahang Pa' ! "
40013052	Nakkeda Yésus , " Iyanaro saba'na tungke' guru agama iya mancajiyé anggotana umma'na Allataala , pada-padai séddié punna bola iya passué polé ri onrong waramparanna barab-barang barué sibawa malaungngé . "
40013053	Puranana nacurita Yésus sining pakkalarapangngéro , nasalaini iyaro onrongngé ,
40013054	nalisu ri kampong assalen-Na . Kuwaniro lao mappagguru ri bola assompangngé , na sining tau iya méngkalingaéngngi kuwaro , hérang senna'ni . Makkedani mennang , " Polé kégi iyaé tauwé lolongeng pangissengeng pada-padaéro ? Sibawa polé kégi towi lolongeng akuwasang untu' pogau'i anu makalallaingngé ?
40013055	Tenniyaga iyaé ana' panré aju ? Tenniyaga iyaro Maria indo'-Na ; sibawa silessu-silessuren-Na iyanaritu Yakobus , Yusuf , Simon sibawa Yudas ?
40013056	Sibawa tenniyaga ana'-ana'daran-Na monroto kuwaé ? Polé kégi lolongeng iya manennaro ? "
40013057	Na sining tauwé dé' namaélo tarimai Yésus . Nakkedana Yésus lao ri mennang , " Séddié nabi ripakalebbii kégi-kégi , sangadinna ri kampong assalenna sibawa ri bolana muto . "
40013058	Rimakkuwannanaro dé' napogau'i Yésus maéga anu makalallaing kuwaro saba' dé' mennang namateppe' .
40014001	Iyaro wettué , Hérodés , panguwasana wanuwaé ri Galiléa , naéngkalingani passalenna Yésus .
40014002	Nakkeda Hérodés lao ri pajaba'-pajaba'na , " Pasti iyaé Yohanés Paccemmé iya tuwoénna paimeng ! Iyanaro saba'na nappunnai akuwasang pogau'i anu makalallaingngé . "
40014003	Saba' riyolonaro purani nassurowang Hérodés tikkengngi Yohanés sibawa siyoi enrengngé puttama'i ri laleng tarungkué . Napogau'i Hérodés iyaro , nasaba Hérodias , bainéna silessurenna , iyanaritu Filipus .
40014004	Nasaba engka naengka nakkeda makkuwaé Yohanés lao ri Hérodés , " Dé' naweddikko kawing sibawa Hérodias ! "
40014005	Sitongenna macinnai Hérodés mpunoi Yohanés , iyakiya métaui risining tauwé , nasaba nasengngi mennang Yohanés nabi .
40014006	Wettunna Hérodés ramé-raméiwi esso ajajiyanna , ana' makkunrainna Hérodias séréi ri yolona tau engkaé hadéré' . Naiyaro séré-séréna napésennangi senna'i atinna Hérodés ,
40014007	angkanna majjancini Hérodés lao ri ana' makkunraiéro sibawa mattanro makkedaé agi-agi muwéllau , riwérékko matti .
40014008	Nasaba ripaggurui ri indo'na , nakkedana iyaro ana'daraé , " Uwéllauwi ulunna Yohanés Paccemmé riwérékka makkekkuwangngétto ri yasé'na baki'é ! "
40014009	Naéngkalingana iyaro paréllaungngé , messé senna'ni Hérodés . Iyakiya nasaba purani mattanro ri yolona sininna tau engkaé hadéré' , napparéntanni kuwammengngi nariturusi paréllaunna iyaro ana'daraé .
40014010	Nasuroni tauwé lao ri tarungkué untu' rette'i ulunna Yohanés .
40014011	Nainappa ritiwi muttama' iyaro ulunna Yohanés ri yasé'na baki'é nariwérénna iyaro ana'daraé . Nainappa iyaro ana'daraé natiwireng tosi indo'na .
40014012	Purairo poléni ana'-ana' gurunna Yohanés malai ujuna Yohanés nanakuburu'i . Nainappa mennang lao nanapaissengiwi Yésus iyaro gau'é .
40014013	Wettunna naéngkalinga Yésus iyaro karébaé , ménré'ni alé-aléna ri lopié nanasalaiwi iyaro onrongngé , maélo lao riséuwaé onrong iya masino-sinoé . Iyakiya wettunna naéngkalinga sining tauwé iyaro gau'é , nasalaini mennang kota-kotana nalao maccinrolaiwi Yésus lalo ri laleng pottanangngé .
40014014	Wettunna Yésus nonno polé ri lopié nanaitai tau maégaéro , messéni babuwana lao ri mennang . Nainappa napajjappa sining tau iya malasaé ri yelle'na mennang .
40014015	Arawénnana , poléni ana'-ana' gurunna Yésus makkeda , " Arawénni na onrongngéwé tassubbu . Lebbi kessing muwi Bapa' tasuroi iyaro sining tauwéro lao , kuwammengngi nawedding melli anré ri désa-désaé . "
40014016	Nakkeda Yésus , " Aja'na nalao mennang , ikona mpéréngngi mennang anré . "
40014017	Nappébali ana'-ana' gurunna Yésus , " Lima bawang roti riyappunnangi sibawa duwakkaju balé . "
40014018	Nakkeda Yésus , " Tiwii mai . "
40014019	Nainappa Nasuro iyaro tau maégaé tudang ri tompo'na wellaé . Purairo nalani iyaro roti limaé sibawa balé duwaé , nainappa conga ménré ri langié nanasukkuru ri Allataala . Purairo napuwé'-puwé'ni iyaro rotié sibawa liman-Na na-Nawéréngngi ana'-ana' gurun-Na untu' nabagé-bagé lao ri tau maégaé .
40014020	Nanré manenna mennang gangka messo . Purairo napaddeppungenni ana'-ana' gurunna Yésus lebbinna iyaro nanré ; engka seppulo duwa baku penno .
40014021	Iya manréro wettué engka kira-kira limassebbu tau , dé'pa naribilang makkunraié sibawa ana'-ana'é .
40014022	Purairo nasuroni Yésus ana'-ana' gurun-Na ménré ri lopié nalebbi riyolo mallétto ri tapparengngéro , nanasuroi tau maégaéro lisu .
40014023	Laonana tau maégaéro , ménré'ni Yésus ri séddié bulu-bulu alé-aléna untu' massempajang . Na wenninnana , monro mupi Yésus kuwaro alé-aléna .
40014024	Na iyaro wettué lopi iya natonangiyé ana'-ana' gurunna Yésus , mabélani ri tengnga-tengngana tapparengngé . Iyaro lopié takkunru-kunruni naunru bombang , saba' madduppangngi angingngé iyaro lopié .
40014025	Pallawangenna tetté tellu sibawa tetté enneng éléé , poléni Yésus ri mennang ri tompo'na uwai .
40014026	Wettunna ana'-ana' gurun-Na naita ri tompo'na uwai , tasséleng senna'ni mennang . Gorani mennang métau , " Sétang ! "
40014027	Iyakiya tappa mappébaliwi Yésus , " Tennakko ! Iyya Yésus . Aja' mumétau ! "
40014028	Nakkeda Pétrus , " Rékko mémekki Yésus , suroka joppa ri tompo'na uwai . "
40014029	Nakkeda Yésus , " Laono mai ! " Nonnoni Pétrus polé ri lopié najoppa ri tompo'na uwai lao ri Yésus .
40014030	Iyakiya wettunna Pétrus naita pékkugi rajanna angingngé ri tapparengngéro métauni , nanammulana tallemme' . Nagorana , " Puwang , tulukka ! "
40014031	Naloro'ni masitta limanna Yésus nanatikkengngi , sibawa makkeda , " Pétrus , Pétrus , makurang teppe'ko . Magi mubata-bata ri alé-Ku ? "
40014032	Naénré'na iya duwa ri lopié , napaja tona angingngé .
40014033	Nasuju'na massompa ana'-ana' gurunna Yésus . Makkedani mennang , " Tongekki Puwang iyanaritu Ana'na Allataala ! "
40014034	Wettunna mennang lettu ri liweng tapparengngéro , mappottananni mennang ri Génésarét .
40014035	Na wettunna riita risining tauwé kuwaro makkedaé iyaro tau polé iyanaritu Yésus , napatassiyani iyaro karébaé lao ri sininna daéraé ri seddéna kotaéro . Naritiwina sining tau malasaé ri Yésus .
40014036	Nanaéllauni mennang ri Yésus kuwammengngi weddingngi mennang nagéssa jumba-Na , namuni cappa'na bawang . Na sininna iya géssaéngngi majjappai .
40015001	Engka sikalompo' tau Farisi sibawa siyagangngaré guru agama polé ri Yérusalém lao ri Yésus . Makkutanai mennang ri Yésus ,
40015002	" Magi ana'-ana' gurum-Mu najjalékkaiwi ade'na toriyolota ? Wettu maélona manré , dé' mennang nabbissa jari lebbi riyolo situru peraturangngé ! "
40015003	Nappébali Yésus , " Namagi towi iko muwajjalékkaiwi paréntana Allataala , nasaba maélono bawang maccowériwi ade'na néné-nénému ?
40015004	Saba' makkedai Allataala , ' Pakalebbii ambo'-indo'mu , ' sibawa ' Nigi-nigi makkeda-kedaiwi ambo'-indo'na , harusu'i rihukkung maté . '
40015005	Iyakiya iko mappagguruwangngi ! Rékko makkedai tauwé ri tomatowanna , ' Dowi iya harusu'é uwéréngngi ambo' sibawa indo' , purani uwakkasuwiyangeng lao ri Allataala . '
40015006	na iyaro tauwé dé'na niwajikkan untu' pakalebbii tomatowanna . Jaji , nasaba ade'na néné-nénému , mupakariyawai ada-adanna Allataala .
40015007	Tau munapé'ko iko ! Sicoco' tongeng iya nabotoé Nabi Yésaya passalemmu , iyanaritu ,
40015008	' Makkuwaiyé adanna Allataala : Iyaé sining tauwé pakalebbi-Ka ri témunna bawang , iyakiya atinna mennang mabélai polé ri Iyya .
40015009	Percuma mennang sompa-Ka , saba' peraturang tolino nappagguruwang mennang samanna iyaro peraturak-Ku . ' "
40015010	Nanaobbini Yésus sining tauwé nakkeda lao ri mennang , " Engkalingai kuwammengngi mupahangngi !
40015011	Iya muttama'é ri temué dé' napanajisi'i tauwé' ; iya bawang massué polé ri témunna , iyanaritu mébbui tauwé najisi' . "
40015012	Nanapoléna ana'-ana' gurunna Yésus nanakkeda ri Yésus , " Naissegga Bapa' makkedaé sining tau Farisié tassinggungngi wettunna naéngkalinga Bapa' makkeda makkuwaro ? "
40015013	Nappébali Yésus , " Tungke' tanet-taneng iya dé'é natanengngi Ambo'-Ku ri surugaé , ribébbui matu .
40015014	Aja'na mujampangiwi sining tau Farisiéro . Pamimping-pamimping buta maneng iyaro ; narékko tau butaé pimpingngi tau butaé , sempé' duwai matu ri laleng sépe'é . "
40015015	Nakkeda Pétrus , " Tulungngi tapénessaingekki iyaro pakkalarapangngé , Pa' ! "
40015016	Nappébali Yésus lao ri mennang , " Dé'paga palé mupahang towi ?
40015017	Dé'ga muwissengngi , makkedaé iya muttama'é ri laleng témué muttama'i ri laleng babuwaé , nainappa massusi ?
40015018	Iyakiya iya massué polé ri témué , assalenna poléi ri atié ; na iyanaro panajisi'i .
40015019	Saba' nawa-nawa majaé mompoi polé ri atié , iya nassabariyé tauwé mabbuno , malaweng , kédo maja , ménnau , mabbéré sabbi bellé-bellé sibawa mappétenna .
40015020	Gau'-gau'énnaro mébbui tauwé najisi' , na tenniya manré sibawa jari dé'é naribissai . "
40015021	Nasalaini Yésus iyaro onrongngé nalao ri daéra seddéna kota Tirus sibawa Sidon .
40015022	Engka séddi makkunrai Kanaan polé ri daéraéro lao ri Yésus nagora-gorato , " Ana' Daud , amaséika ! Nauttamakiwi sétang ana' makkunraikku . Namaladde senna . "
40015023	Dé' siseng nabaliwi Yésus iyaro makkunraié . Nanapoléna ana'-ana' gurunna Yésus ri Aléna nanaéllauwi , " Pa' , suroi iyaro makkunraié meddé . Marukka bawammi ri monritta ! "
40015024	Nappébali Yésus , " Risuro-Ka bawang lao ri bangsa Israélié , lebbi-lebbipi iya pusaé . "
40015025	Napolé iyaro makkunraié nasuju' ri yolona Yésus nakkeda , " Tulukka , Puwang . "
40015026	Nappébali Yésus , " Dé' namakessing malai nanréna ana'-ana'é naribuwangeng asué . "
40015027	Nakkeda iyaro makkunraié , " Tongeng , Puwang , iyakiya iyaro asué nanréi sésa-sésana iya sempé'é polé ri méjanna puwanna . "
40015028	Nanakkeda Yésus lao ri makkunraiéro , " Bu' , maraja tongeng teppe'mu ! Leppessanni kajajiyang aga muwacinnai ! " Iyatoro wettué najjappa iyaro ana' makkunraié .
40015029	Nasalaini Yésus iyaro onrongngé , nanallaleng tuttungngi wiring Tappareng Galiléa . Nainappa ménré ri séddié bulu-bulu nanatudang kuwaro .
40015030	Maégani tau lao ri Yésus tiwii sining tau iya képpangngé , butaé , péso'é , pépé , sibawa maéga mupa malasa laingngé . Iyaro sining tauwé nataroi mennang ri yolona Yésus , nanapajjappai Yésus iyaro sining tauwé .
40015031	Hérang senna'ni tau maégaé iya engkaé kuwaro wettunna naita tau pépé mulléi mappau , majjappa tau képpangngé , joppa tau péso'é sibawa makkita tau butaé . Nanapakalebbini mennang Allataalana bangsa Israélié .
40015032	Nainappa naobbi Yésus ana'-ana' gurun-Na nanakkeda , " Messé babuwa-Ku lao ri tau maégaéwé . Tellungngessoni ittana mennang sibawak-Ka , na makkekkuwangngé dé' mennang nappunnai anré . Dé' Umaélo leppessangngi mennang lisu sibawa lobbang babuwana , marenne'i matu ri lalengngé . "
40015033	Nanakkutanana ana'-ana' gurunna Yésus lao ri Aléna , " Kégani wedding lolongeng anré ri daéra tassubbué untu' tau singngégaéwé ? "
40015034	Nakkutana Yésus ri mennang , " Engka siyaga rotimmu ? " Nappébali mennang , " Pitu , sibawa siyagangngaré kajunna balé baiccu . "
40015035	Nasuroni Yésus tau maégaéro tudang ri tompo'na tanaé .
40015036	Nainappa nala iyaro pitué roti sibawa balé , nanasukkuru ri Allataala . Purairo napuwé'-puwé'ni iyaro rotié enrengngé balé sibawa liman-Na , nainappa Nawéréng ana'-ana' gurun-Na . Nanabbagé-bagéyanni mennang lao ri tau maégaéro .
40015037	Manré manenni iyaro tau maégaé gangka messo . Purairo napaddeppungenni ana'-ana' gurunna Yésus lebbinna iyaro nanré . Iya manenna pitu baku penno .
40015038	Jumellana tau iya manré wettuéro engka patassebbu tau worowané bawang , dé'pa naribilang makkunraié sibawa ana'-ana'é .
40015039	Nainappa nasuro Yésus lisu tau maégaéro . Na Yésus ménré'ni ri séddié lopi nalao ri daéra Magadan .
40016001	Engka siyagangngaré tau Farisi sibawa tau Saduki lao ri Yésus maélo palaiwi jebba . Naéllauwi mennang pogau' anu makalallaing untu' pabuttiwi makkedaé poléi ri Allataala .
40016002	Nappébali Yésus , [ " Rékko labui essoé , makkedako , ' Makessing wettué , saba' macella langié . '
40016003	Na ri éléé , makkedako , ' Maéloi bosi iyaé essoé , saba' macella langié sibawa massalawu . ' Nah , mulléi teppui wettué ri laleng muwitana langié , padahal tanra-tanranna esso ri monrié dé' mulléi teppui ! " ]
40016004	" Anengka makkuwa jana tauwé makkekkuwangngé . Muwéllau-Ka mébbu anu makalallaing . Dé' nariwérékko matu muwi séddi anu makalallaing , sangadinna anu makalallainna Nabi Yunus . " Purana makkeda makkuwaro Yésus , nasalaini mennang nalao .
40016005	Wettunna ana'-ana' gurunna Yésus lettu ri liweng tappareng , nappai naisseng mennang makkedaé nallupaiwi tiwi roti .
40016006	Nakkeda Yésus lao ri mennang , " Atike'ko lao ri raginna tau Farisié sibawa Sadukié . "
40016007	Naéngkalingana iyaro ada-adanna Yésus , makkedani ana'-ana' gurunna Yésus séddié lao ri laingngé , " Makkeda makkuwairo nasaba dé' natiwi roti . "
40016008	Naissengngi Yésus aga nabicara mennang . Jaji makkedani , " Magi mupersoalkangngi dé muwappunnai roti ? Makurang teppe'ko iko !
40016009	Dé'paga mupahangngi ? Dé'ga muwéngngerangngi limaé roti iya Upuwé'-puwé'é untu' limassebbu tau ? Siyaga baku lebbinna iyaro rotié iya mupaddeppungengngé ?
40016010	Na pékkugi towi pitué roti untu' patassebbué tau ? Siyaga baku lebbinna iya mupaddeppungengngé ?
40016011	Magi nadé' muna mupahangngi makkedaé dé' Uwabbicara sibawa iko passalenna rotié ? Atike'ko lao ri raginna tau Farisié sibawa Sadukié ! "
40016012	Angkanna napahanni ana'-ana' gurunna Yésus makkedaé Yésus suroi mennang matike' tenniya lao ri ragi iya ripaké mébbu roti , iyakiya lao risining pappagguruwanna tau Farisié sibawa Sadukié .
40016013	Laoni Yésus ri daéra seddéna kota Kaisaréa Filipi . Nakkutanana kuwaro lao ri ana'-ana' gurun-Na , " Manuru' adanna tauwé , niga iyaro Ana'na Tolinoé ? "
40016014	Nappébali ana'-ana' gurunna Yésus , " Engka makkeda Yohanés Paccemmé . Engkato makkeda Elia . Laingngé makkedai Yérémia , iyaré'ga sala séddinna nabié . "
40016015	" Iyakiya manuru' iko , niga Iyya'é ? " pakkutanana Yésus ri mennang .
40016016	Nappébali Simon Pétrus , " Bapa' iyanaritu Arung Pappassalama'é , Ana'na Allataala Iya Tuwoé . "
40016017	Nakkeda Yésus , " Maupe' senna'ko Simon , ana' Yona ! Saba' tenniya tolino paissengiko gau'éro , sangadinna Ambo'-Ku ri surugaé .
40016018	Rimakkuwannanaro issenni , ikona iyanaritu Pétrus , batu masse'é . Na ri yasé'na pallangga batuéwé maélo Upatettong garéja-Ku , iya dé'é nawedding ricau ; namuni amaténgngé !
40016019	Namaélo-Ka mpérékko goncinna Lino Barunna Allataala . Aga muwattéyang ri linoé , riyattéyang towi ri surugaé . Na aga mupattongeng ri yasé'na linoé , ripattongeng towi ri surugaé . "
40016020	Purairo naparéngngerangini Yésus ana'-ana' gurun-Na kuwammengngi aja' napowadai lao ri nigi-nigi makkedaé Aléna ritu Arung Pappassalama' .
40016021	Mappammulai wettuéro , napowadani Yésus terus-terang lao ri ana'-ana' gurun-Na , makkedaé harusu'i lao ri Yérusalém na-Napéneddingiwi maéga anrasa-rasang polé risining pamimpingngé , kapala-kapala imangngé sibawa guru-guru agamaé . Riyunoi matu , iyakiya ri esso matellué , moto'i matu paimeng .
40016022	Nainappa Pétrus nagettenni Yésus lao ri benrén-Na nanakaddaowi , adanna , " Memmuwaré' napabélaiwi Allataala iyaro gau'é , Puwang ! Aja' lalo nakajajiyang iyaro gau'é lao ri Puwang ! "
40016023	Nagilinna Yésus nakkeda lao ri Pétrus , " Esu'ko , Paggoda ! Mulawa-lawai-Ka . Iyaro pikkirammu , pikkirang tolino ; tenniya pikkirang Allataala ! "
40016024	Nainappa makkeda Yésus lao ri ana'-ana' gurun-Na , " Tau maéloé maccowéri-Ka , harusu'i nallupai apentingeng aléna , naéssangngi sallina , namatteru maccowéri-Ka .
40016025	Saba' tau iya maéloé méwaiwi atuwonna , ateddéngengngi matu atuwong . Iyakiya tau iya mappésonangngéngngi atuwonna untu' Iyya , nalolongengngi matu .
40016026	Aga sarona lao riséddié tau , rékko sininna linoéwé mancajiwi appunnangenna iyakiya teddéngngi atuwonna ? Weddigga atuwongngé risélé sibawa anu séuwaé ?
40016027	Dé'na namaitta Ana'na Tolinoé silaong sining malaéka'-Na napolé matu sibawa akuwasanna Ambo'-Na . Iyaro wettué Nawale'i tungke'-tungke' tau situru pangkaukenna .
40016028	Issenni ! Riyelle'mu mennang kuwaé engka dé' namaté matu , riwettu dé'napa naitai Ana'na Tolinoé polé selaku Arung . "
40017001	Enneng essona ri munrinna natiwini Yésus Pétrus sibawa Yakobus enrengngé silessurenna Yohanés , massala riséuwaé bulu matanré .
40017002	Ri yolona mennang , tappinrani tappana Yésus : Macakkai rupan-Na pada-pada mata essoé sibawa pakéyan-Na maputé lala'-lala' .
40017003	Nainappa iya telluro ana' gurunna Yésus naitai Musa enrengngé Elia mabbicara sibawa Yésus .
40017004	Nakkeda Pétrus lao ri Yésus , " Puwang , manyameng senna'ki kuwaé . Rékko tapojiwi Puwang , upatettongekki matu tellu kéma kuwaé : séddi untu' Puwang , séddi untu' Musa sibawa séddi untu' Elia . "
40017005	Ri wettu mabbicarana mupa Pétrus , ellung iya macakka senna'é salipuriwi mennang , na polé ri ellungngéro , naéngkalingai saddaé makkeda , " Iyanaé Ana'-Ku iya Uwamaséiyé . Napésennangiwi atik-Ku . Engkalingai Aléna ! "
40017006	Wettunna ana'-ana' gurunna Yésus méngkalingai iyaro saddaé , makkumani tauna mennang angkanna tassulung ri tanaé .
40017007	Iyakiya poléi Yésus géssai mennang . Nakkeda-Na , " Oto'no , aja' mumétau ! "
40017008	Wettunna mennang makkita , dé'na naitai mennang , muwi niga sangadinna Yésus bawang .
40017009	Wettunna mennang nonno polé ri buluéro , riparéngngerangiwi mennang ri Yésus , " Aja' mupauwi lao ri niga-niga aga muwitaé onna'ro , riwettu dé'napa naripatuwo paimeng Ana'na Tolinoé polé ri amaténgngé . "
40017010	Nakkutana ana'-ana' gurunna Yésus ri Aléna , " Magi guru-guru agamaé napowadai makkedaé harusu'i polé Elia lebbi riyolo ? "
40017011	Nappébali Yésus , " Mémeng poléi Elia sibawa maéloi pacceppiwi sininna séuwa-séuwaé .
40017012	Iyakiya makkeda-Ka ri iko , purani engka Elia , iyakiya dé' naissengngi tauwé ; nagaukengngi mennang siyélo-élona bawang . Namakkuwatoro rigaukengngi matu Ana'na Tolinoé . "
40017013	Nanapahanni ana'-ana' gurunna Yésus makkedaé mabbicarai Yésus passalenna Yohanés Paccemmé .
40017014	Wettunna Yésus sibawa iya tellu ana' gurun-Na lisu ri tau maégaéro , engka séddi tau worowané polé , suju' ri yolona Yésus ,
40017015	nakkeda , " Bapa' , amaséiwi ana'ku . Malasa sésé manu'-manu'kengngi . Makkumani serona iyaro lasa sésé manu'-manu'kenna angkanna biyasai sempé ri lalenna apié sibawa biyasa towi sempé ri lalenna uwai .
40017016	Purani utiwi ri ana'-ana' gurunna Bapa' , iyakiya dé' naulléi pajjappai . "
40017017	Nappébali Yésus , " Tenniya culé-culé ikoé ! Lao sala tongekko sibawa dé' mumateppe . Gangka kéga-Ka harusu' monro sibawakko sibawa sabbara' lao ri iko ? Tiwii iyaro ana'é kumaiyé ! "
40017018	Nainappa Yésus nasuro roh maja iya engkaé ri lalenna iyaro ana'é massu . Massuna iyaro roh majaé , majjappana iyaro ana'é iyatoro wettué .
40017019	Nainappa laoni ana'-ana' gurunna Yésus polé ri Aléna secara alé-alé sibawa makkutana ri Aléna , " Pa' aga saba'na idi dé' nariyullé paddésu'i roh majaé ? "
40017020	Nappébali Yésus , " Saba' makurang teppe'ko . Engngerangngi ! Rékko mappunnaiko teppe' silloppo batu sawi-sawié , weddikko makkeda lao ri buluéwé , ' Létté'ko kuwaro ! ' Pasti létté matu buluéwé . Dé'na gaga muwi séddi iya dé'é mulléi pogau'i !
40017021	[ Iyakiya sétang makkuwaéwé , banna weddingngi ripassu ri sempajangngé sibawa puwasaé bawang . ] "
40017022	Wettunna ana'-ana' gurunna Yésus maddeppungeng ri Galiléa , makkedani Yésus lao ri mennang , " Dé'na namaitta nariyabbéréyang Ana'na Tolinoé lao ri akuwasanna tolinoé .
40017023	Riyunoi matu , iyakiya ri esso matellué ripatuwoi paimeng . " Namessé senna'na ana'-ana' gurun-Na .
40017024	Wettunna Yésus sibawa ana'-ana' gurun-Na lettu ri Kapernaum , poléni sining passinge' simana Bolana Puwangngé ri Pétrus nanakkutana , " Nawajaga gurummu simana Bolana Puwangngé iyaré'ga dé' ? "
40017025	Nappébali Pétrus , " Nawaja ! " Wettunna lisu Pétrus , riyéwai ada ri Yésus lebbi riyolo , " Simon , pékkugi pallolongemmu ? Niga harusu' wajai simana iyaré'ga simana lao risining arunna linoéwé ? Ra'ya'éga iyaré'ga tau laingngé ? "
40017026	Nappébali Pétrus , " Tau laingngé . " Nakkeda Yésus , " Rékko makkuwaitu , dé'tu naparellu makkamaja ra'ya'é .
40017027	Iyakiya aja'na tasinggungngi pappéneddinna sining tauwéro . Jaji laono ri tapparengngé mamméng . Alani balé bunge' mutikkengngé . Muruntu'i matu ri laleng témunna dowi iya genne'é untu' simata sipadduwa . Alani iyaro dowié namuwajai lao ri mennang simata untu' Bolana Puwangngé . "
40018001	Iyaro wettué poléni ana'-ana' gurunna Yésus ri Yésus nanakkutana , " Niga riyangga' kaminang battowa ri yelle'na umma'na Allataala ? "
40018002	Naobbini Yésus séddi ana' baiccu , nanasuroi tettong ri yolona mennang .
40018003	Nainappa makkeda Yésus , " Ateppe'no ! Banna rékko tappinrako mancaji pada-pada ana'-ana'éwé , mumancaji matu anggota-Na umma'na Allataala .
40018004	Tau iya pakariyawaéngngi aléna mancajiwi pada-pada iyaé anana'é , iyanaritu kaminang battowa ri yelle'na umma'na Allataala .
40018005	Na tau iya tarimaéngngi anana' iya pada-padaéwé nasaba Iyya , bettuwanna natarima-Ka . "
40018006	" Niga nassabariwi sala séddinna polé risining tau iya marenni'éwé dé' namateppe' ri Iyya , lebbi kessing muwi rékko batu pallélué riyassiyorengngi ri ellonna naripatallemme ri tasi' malamungngé .
40018007	Temmaka cilakana linoéwé nasaba gau'-gau' iya nassabariyé tauwé namadosa . Mémeng gau'-gau' makkuwaéro tuli engka matu , iyakiya cilakai tau iya nassabariyé !
40018008	Rékko limammu iyaré'ga ajému mébbuko madosa , rette'i namuwabbéyangngi . Lebbi kessing muwi tuwo sibawa Allataala dé'gaga lima siwali iyaré'ga ajé , naiya riyabbéyangngé ri laleng api ranakaé sibawa iya duwa limammu sibawa ajému .
40018009	Narékko matammu nassabariko pogau' dosa , cukkéi namuwabbéyangngi . Lebbi kessing muwi tuwoko sibawa Allataala dé' gaga séddi matammu naiya riyabbéyangngé ri laleng api ranakaé sibawa iya duwa matammu . "
40018010	" Atike'ko ! Aja' mupakatunai sala séddinna polé risining tau iya marenni'éwé . Saba' éngngerangngi , sining malaéka'na mennang tuli engkai ri yolona Ambo'-Ku ri surugaé .
40018011	[ Saba' Ana'na Tolinoé poléi untu' passalama'i tau iya pusaé ! ]
40018012	Pékkugi pallolongemmu ? Akkalarapanna engka séddi tau iya mappunnaiyé sératu kajunna bimbala' , na sikaju polé risining bimbala'éro teddéng , aga napogau' matu iyaro tauwé ? Pasti nasalaiwi matu bimbala' iya aséraé pulona aséra kajunnaro ri bulu-bulué nalao sappai iya teddéngngéro .
40018013	Narékko nalolongenni paimeng iyaro bimbala'é -- mateppe'-Ka -- lebbi rennui matu lao ri bimbala' sikajuéro naiya laowé riaséraé pulona aséra kajunna laingngé iya dé'é nateddéng .
40018014	Makkuwatoniro Ambo'mu ri surugaé dé' namaélo sala séddinna polé risining tauwé iya nappaé mateppe' lao ri Iyya'é pusa . "
40018015	" Rékko madosai silessuremmu lao ri iko , laono ri aléna namupaitangngi asalanna . Pogau'i iyaro sibawa mammekko-mekko sipadduwa bawang . Rékko naccowéri ada-adammu , mulolongenni iyaro silessuremmu paimeng .
40018016	Iyakiya rékko dé' , paccowéko séddi iyaré'ga duwa taupa . Saba' ri laleng Kitta'é tarokii , ' Kaminang céddé duwa iyaré'ga tellu sabbi riyapparellung untu' pannessai séddié tau iya riteppué pasala . '
40018017	Rékko dé' natarimai pangajana iyaro sining tauwé , paissengini iyaro gau'é lao ri jema'é . Na angkanna , rékko dé' namaélo tarimai pangajana jema'é , angga'ni selaku passinge' sima sibawa séddi tau iya dé'é naissengngi Allataala . "
40018018	" Issenni : Aga riyattéyang ri linoé , riyattéyang towi ri surugaé . Na aga mupattongeng ri linoé , ripattongeng towi ri surugaé .
40018019	Naisseng towi : Rékko ri yelle'mu ri linoéwé duwa tau siyempe' passalenna agi-agi sibawa nassempajangenna , iyaro sempajanna natarimai matu Ambo'-Ku ri surugaé .
40018020	Saba' kégi duwa iyaré'ga tellu tau maddeppungeng nasaba Iyya , engka-Ka ri tengnga-tengngana mennang . "
40018021	Nainappa laoni Pétrus ri Yésus nanakkutana , " Puwang , rékko madosai silessurekku lao ri iyya , gangka wékkasiyaga harusu'ka maddampengengngi ? Gangka wékkapituga ? "
40018022	Nappébali Yésus , " Dé' , dé' nagangka wékkapitu , iyakiya wékkapituppuloi wékkapitué !
40018023	Saba' rékko mapparéntai Allataala , keadaanna pada-padai ri laleng pakkalarapangngéwé : Engka séddi arung maélo pacceppi manengngi inrenna ata-atanna .
40018024	Wettunna bunge' mapparéssa ripangoloni ri aléna séddi ata iya makkinrengngé majjuta-juta ,
40018025	nadé' naulléi mpajai . Jaji napparéntanni iyaro arungngé kuwammengngi iyaro ataé naribalu' silaong ana'na enrengngé bainéna , kuwaéttopa sininna appunnangenna untu' mpajai inrenna .
40018026	Nasuju'na iyaro ataé ri yolona iyaro arungngé , nanaéllauwi , ' Puwang , sabbara'ki lao ri atatta . Maélo muwi atatta mpajai manengngi inrenna atatta . '
40018027	Namesséna iyaro arungngé lao ri ataéro , angkanna naleddani sininna inrenna .
40018028	Wettunna massu iyaro ataé , siruntu'ni sellaona , séddié atato , iya makkinrengngé ri aléna siyagangngaré sebbunna . Natikkenni iyaro sellaona , nanrekké'i nanakkeda , ' Wajani sininna inremmu ! '
40018029	Nasuju'na iyaro sellaona ri yolona nanaéllau towi , ' Sabbara'ki riyolo' sellao , maéloka waja manengngi ! '
40018030	Iyakiya nasampéyangngi iyaro ataé . Sibalé'na naputtama'i ri tarungkué narapi pura nawaja maneng inrenna .
40018031	Wettunna naita ata-ata laingngé aga pura kajajiyang , messéni mennang nanalaporo'i gau'éro ri arungngé .
40018032	Naiyaro arungngé naobbini iyaro ata majaé nanakkeda lao ri ataéro , ' Ata iya majaé ! Sininna inremmu purani uledda nasaba muwéllauwi ri iyya .
40018033	Dé'ga naharusu' tokko mamaséiwi sellaomu pada-pada purana uwamaséiko ? '
40018034	Macai senna'ni iyaro arungngé . Naputtama'ni iyaro ata majaé ri laleng tarungkué narapi nawaja maneng inrenna . "
40018035	Natutu'ni curitana Yésus sibawa ada-adaéwé , " Makkuwatoniro Ambo'-Ku ri surugaé nagaukekko matu tungke'-tungke' , rékko dé' muwaddampengengngi silessuremmu sibawa masagagéna . "
40019001	Puranana napowada maneng Yésus , nasalaini Galiléa nalao ri daéra Yudéa ri liwenna Salo Yordan .
40019002	Maéga tau maccowériwi Aléna , naripajjappana mennang kuwaro .
40019003	Napoléna sining tau Farisié untu' palaiwi siyo . Makkutanani mennang , " Manuru' hukkunna agamata , weddigga tauwé massarang bainéna sibawa alasang agi-agi ? "
40019004	Nappébali Yésus , " Dé'paga mubacai ri laleng Kitta'é makkedaé Pappancajié iya mébbuéngngi rupa tauwé , ri mulanna naébbui mennang worowané sibawa makkunraié ?
40019005	Napurairo makkedani , ' Iyanaro saba'na worowané nasalaiwi indo' ambo'na namasséddi sibawa bainéna , namancaji séddi iya duwa . '
40019006	Jaji tenniyana mennang duwa tau , iyakiya séddi . Iyanaro saba'na aga pura napasséddi Allataala dé' nawedding napassarang tolinoé . "
40019007	Nanakkutanana sining tau Farisié ri Yésus , " Rékko makkuwaitu , magi Musa nasuroi tauwé telle'i bainéna iya nabbéyangngé ? "
40019008	Nappébali Yésus , " Napalaloko Musa massarang bainému saba' mawatang senna'ko ripagguru . Iyakiya sitongenna dé' nappakkuwaro ri pammulanna .
40019009	Jaji , éngkalingai iyaé : Nigi-nigi massarang bainéna -- padahal iyaro makkunraié dé' nakédo sala -- nainappa kawissi sibawa makkunrai laingngé , iyaro tauwé malawengngi . "
40019010	Nanakkedana ana'-ana' gurunna Yésus lao ri Yésus , " Rékko assisumpungenna lakkaié sibawa bainé pada-padaéro , lebbi kessing muwi aja' takawing . "
40019011	Nappébali Yésus , " Dé' nasininna tauwé mulléi tarimai ada-adaéro , banna sining tau iya puraé napattentu Allataala .
40019012	Nasaba engka tau dé' naulléi tennakawing , saba' mémeng mennang jajiwi makkuwaro . Engkato dé' nakawing nasaba tau laingngé mébbui makkuwaro . Sibawa engkato iya aléna muto piléi dé' nakawing , kuwammengngi naulléi tumaningiwi Allataala . Tau iya mulléngngi tarimai pappagguruwangngéwé , leppessanni natarima . "
40019013	Engka sining tau tiwi ana'-ana' lao ri Yésus kuwammengngi napalénne'i liman-Na ri tompo' ulunna sibawa riyéllaudowangeng . Iyakiya ana'-ana' gurunna Yésus macairiwi iyaro sining tauwé .
40019014	Nakkeda Yésus lao ri ana'-ana' gurun-Na , " Leppessangngi iyaro ana'-ana'é lao ri Iyya ! Aja' muwattéyangngi mennang , saba' sining tau makkuwaéwé mancaji anggotana umma'na Allataala . "
40019015	Nanapalénne'ni Yésus liman-Na ri tompo' ulunna iyaro ana'-ana'é nanabarakkakiwi mennang . Nainappa Nasalai kuwaro .
40019016	Riséuwaé esso , engka séddi worowané polé ri Yésus . Adanna , " Pa' Guru , pangkaukeng makessing maragaé harusu' upogau' kuwammengngi weddingngi utarima atuwong tongengngé sibawa mannennungengngé ? "
40019017	Nappébali Yésus , " Magi muwakkutana ri Iyya passalenna aga iya makessingngé ? Banna Séddi bawang makessing . Rékko maéloko tuwo , harusu'ko turusiwi parénta-paréntana Allataala . "
40019018	Nakkutana iyaro tauwé , " Parénta kégaénnaro ? " Nappébali Yésus , " Aja' muwabbuno ; aja' mumalaweng ; aja' muwénnau ; aja' musabbi bellé-bellé ;
40019019	pakalebbii ambo' sibawa indo'mu ; sibawa amaséiwi pada-padammu tau pada-pada muwamaséinna alému . "
40019020	Nappébali iyaro kalloloé , " Pura manenni uturusi iyaro paréntaé . Agapi parellu ? "
40019021	Nakkeda Yésus lao ri kalloloéro , " Rékko maéloko mancaji sukku , laono mubalu'i sininna appunnangemmu . Wéréngngi ellinna tau kasiyasié , namulolongengngi matu waramparang ri surugaé . Purairo , laono muwaccowéri-Ka ! "
40019022	Naéngkalingana iyaro ada-adaé , laoni iyaro kalloloé sibawa masussa atinna saba' sugi senna'i .
40019023	Nainappa makkedani Yésus lao ri ana'-ana' gurun-Na , " Makkeda-Ka lao ri iko , mawatang senna' tau sugié mancaji anggota-Na umma'na Allataala .
40019024	Na iyapaé maéloto Upowadakko ; lebbi gampang muwi séddié unta muttama' ri sebbo'na jarungngé , naiya séddié tau sugi muttama' ri Lino Barunna Allataala . "
40019025	Wettunna ana'-ana' gurun-Na naéngkalinga iyaro adanna Yésus , héranni mennang . Nakkeda mennang , " Rékko makkuwaitu , nigana wedding salama' ? "
40019026	Naitani Yésus mennang nainappa makkeda , " Untu' tolinoé , mustahélé' iyaro ! Iyakiya untu' Allataala , wedding maneng . "
40019027	Nakkeda Pétrus , " Itai , idi'é pura risalaini sini-sininnaé untu' maccowériwi Bapa' . Na agana matu ritarima ? "
40019028	Nakkeda Yésus lao ri mennang , " Ateppe'no : Ri Lino Baruéro , Ana'na Tolinoé tudangngi matu ri kadéra arajan-Na malebbié . Iyaro wettué iko ana'-ana' guruk-Ku tudakko matu ri yasé'na seppuloé duwa kadéra arajang sibawa madélékiwi seppuloé duwa suku bangsana Israélié !
40019029	Na tungke' tau iya salaiyéngngi bolana , iyaré'ga padaorowanéna , iyaré'ga ana'daranna , iyaré'ga ambo' indo'na , iyaré'ga ana'-ana'na , iyaré'ga dare'na nasaba Iyya , iyaro tauwé natarimai matu lisu leppe' ikkasiratu . Nanatarima towi atuwong mannennungengngé .
40019030	Iyakiya maéga tau makkekkuwangngéwé poddiyolo namancaji matu poddimonri na makkekkuwangngéwé iya poddimonrié mancajiwi matu poddiyolo . "
40020001	" Rékko mapparéntai Allataala , keadaanna pada-padai pakkalarapangengngéwé : Engka séddi tau mappunnai dare' anggoro , massui ri éléé untu' sappa tau majjama ri dare' anggoro'na .
40020002	Nasitujuinnana untu' riwaja' mennang séddi dowi péra' si esso , nasuroni majjama ri dare' anggoro'na .
40020003	Tetté aséra éléé , laosi iyaro punna dare'é , nanaitai siyagangngaré tau ri pasaé dé' jamanna .
40020004	Nakkedana lao ri mennang , ' Laono majjama ri dare' anggoro'ku . Uwajapo sibawa gaji iya sitinajaé . '
40020005	Laoni mennang . Tetté seppulo duwa tangassoé sibawa tetté tellu arawéngngé , massusi iyaro punna dare'é nanapogau'i gau' pada-padaé .
40020006	Kira-kira tetté lima arawéngngé , massusi nanaitai engka mupa tau dé' jamanna . Nanakkutana lao ri mennang , ' Magi mutettong puppu esso kuwaé dé' gaga mupogau' ? '
40020007	Nappébali iyaro sining tauwé , ' Dé'gaga tau pajjamaki . ' Nakkeda iyaro punna dare'é , ' Rékko makkuwaitu , laono majjama ri dare' anggoro'ku . '
40020008	Labunnana essoé , makkedani iyaro punna dare' anggoro'é lao ri mandoro'na , ' Obbini iyaro sining pajjamaé , namuwajai gajinna tungke'-tungke' , mappammulai muttama'é poddimonrié gangka iya bungé muttama'é . '
40020009	Napoléna sining pajjamana iya mappammulaé majjama tetté lima arawéngngé . Tungke'-tungke' tarima séddi dowi péra' .
40020010	Napolé tona sining pajjama iya riséuwaé mappammula éléé . Mappikkiri'ni mennang tentu lebbi mennang natarima matu . Padahal séddi tommi dowi péra' bawang riwéréngngi .
40020011	Wettunna natarima iyaro dowié , mannoko'-noko'ni mennang lao ri punna dare'é :
40020012	' Iyaro sining pajjama iya polé poddimonrié sijammi bawang majjama . Na idi'é si essoki majjama ri yawana tire' pella kessoé , iyakiya Puwang mpajai mennang pada-pada idi' ! '
40020013	Nappébali iyaro punna dare' anggoro'é lao ri sala séddinna polé ri mennang , ' Eh sellao , dé' upassala lao ri iko . Dé'ga na iko situjui tarima gaji séddi dowi péra' untu' majjama si esso ?
40020014	Nah , alani gajimmu namulao . Mémeng macinnaka mpéréngngi tau iya muttama'é poddimonri , gaji iya padaé uwéréngngékko .
40020015	Dé'ga naweddikka pogau'i siéloku lao ri appunnangekku ? Iyaré'ga mangémpurukoga , nasaba makacuwaka ? ' "
40020016	Nainappa makkedasi Yésus , " Makkuwa toniro sining tau iya poddimonrié mancaji matu poddiyolo , nasining tau poddiyoloé mancajiwi matu poddimonri . "
40020017	Wettunna Yésus mattuju ri Yérusalém , ri tengnga laleng Naobbini iya seppulo duwa ana' gurun-Na maddeppungeng . Nakkeda lao ri mennang ,
40020018	" Engkalingai ! Makkekkuwangngé mattujuki ri Yérusalém . Kuwaniro riyabbéréyang matu Ana'na Tolinoé lao ri kapala-kapala imangngé sibawa guru-guru agamaé . Narihukkung maté matu ,
40020019	nainappa riyabbéréyang lao risining tau tenniyaé Yahudi . Naéllékéllé'i matu mennang , napanrasa-rasai , sibawa nasallii . Iyakiya ri esso matellué , ripaoto'i matu paimeng . "
40020020	Napoléna bainéna Zébédéus sibawa ana'-ana'na ri Yésus . Suju'ni ri yolona Yésus untu' méllauwi anu séuwaé .
40020021	Nakkutana Yésus , " Aga riyélori Bu' ? " Nappébali iyaro ibu'é , " Macinnaka iya duwa ana'ku tudang ri abéyona sibawa ataunna Bapa' rékko mancaji arungngi Bapa' matti . "
40020022	Nakkeda Yésus lao ri mennang , " Dé' muwissengngi aga muwéllau . Mulléga ménungngi polé ri inungeng anrasa-rasang iya harusu'é Uwénung ? " Nappébali mennang , " Uwullé . "
40020023	Nakkeda Yésus , " Ménung tokko matu polé ri inungek-Ku . Iyakiya passalenna iya tudangngé ri abéyo-Ku iyaré'ga ri atauk-Ku , tenniya ha'-Ku pattentui . Iyaro sining onrongngé iyanaritu untu' sining tau iya pura napattentué Ambo'-Ku . "
40020024	Wettunna iya seppulo ana' guru laingngé naéngkalinga gau'éro , macaini mennang lao ri iya duwa tau massilessurengngéro .
40020025	Rimakkuwannanaro riyobbi manenni mennang ri Yésus nainappa makkeda , " Muwisseng makkedaé sining pamimping bangsa iya dé'é naissengngi Allataala napanrasa-rasai ra'ya'na , sibawa sining tomarajana mennang natanroiwi mennang .
40020026	Iyakiya iko dé' naweddikko makkuwaro . Sibalé'na , tau maéloé mancaji battowa ri yelle'mu , harusu'i mancaji pattumanimmu .
40020027	Sibawa tau maéloé mancaji mariyolo ri yelle'mu , harusu'i mancaji atammu .
40020028	Pada-padato Ana'na Tolinoé ; poléi tenniya untu' ritumaningi , iyakiya untu' mattumani , sibawa mabbéréyangngi nyawa-Na untu' paleppe'i maéga tau . "
40020029	Wettunna mennang nasalai Yérikho , maéga tau maccowériwi Yésus .
40020030	Engka duwa tau buta tudang ri wiring lalengngé . Wettunna mennang naéngkalinga makkedaé Yésus lalo , gorani mennang , " Ana' Daud , amaséiki ! "
40020031	Tau maégaé iya engkaé kuwaro macairiwi mennang sibawa suroi mennang mammekko . Iyakiya lebbi cennoi mennang gora , " Puwang , Ana' Daud , amaséiki ! "
40020032	Naléppanna Yésus nainappa naobbi mennang . Nakkutana Yésus , " Aga macinna Upogau' lao ri iko ? "
40020033	Nappébali mennang , " Puwang , macinnaki makkita ! "
40020034	Messéni Yésus lao ri mennang , nanakarawai matanna mennang . Iyatoro wettué naulléi mennang makkita . Nainappa mennang maccowériwi Yésus .
40021001	
40021002	Nappaseng Yésus ri mennang , " Laono ri kampong engkaé ri yolomuro . Namuwitai matu sikaju kaleddé tassiyo silaong ana'na . Leppessang duwai namutiwii mai .
40021003	Rékko engka tau makkutana , powadangngi iyaro tauwé , ' Napparelluwangngi Puwangngé , ' na iyaro tauwé naleppessangngi matu iyaro kaleddé'é muwala . "
40021004	Makkuwaniro gau'é kuwammengngi nakajajiyang aga napowada nabié pada-padaéwé ,
40021005	" Powadanni lao ri Sion , poléni Arummu ri iko . Malemma kininnawai sibawa tonangi sikaju kaleddé , sikaju ana' kaleddé lolo . "
40021006	Nalaona iya duwaro ana' gurunna Yésus napogau'i pada-pada ripasengengngéngngi mennang ri Yésus .
40021007	Natiwini mennang iyaro kaleddé'é silaong ana'na . Nainappa nalapiki mennang iyaro sining kaleddé'é sibawa jumbana . Nainappa natonangi Yésus .
40021008	Maéga tau kuwaro pallebba'i sining jumbana ri lalengngé , na tau laingngé rette'i takké-takké aju nanatale'i ri tengnga-tengnga lalengngé .
40021009	Tau maégaé iya joppaé ri yolo sibawa ri monrinna Yésus gora-gorani , " Tuwoi Ana' Daud ! Ribarakkakiwi iya polé ri laleng asenna Puwangngé ! Pojini Allataala Iya Pommatanré ! "
40021010	Wettunna Yésus muttama' ri Yérusalém , marukkani sining pabbanuwana kotaéro . Nakkutana sining tauwé , " Niga iyaé ? "
40021011	Nappébali tau maégaé iya tinrosiyéngngi Yésus , " Aléna Nabi Yésus , polé ri Nazarét ri Galiléa . "
40021012	Nainappa muttama'ni Yésus ri Bolana Puwangngé , nanarukkai sining tau mabbalu'-balué sibawa mangelliyé kuwaro . Nabalé'i méjanna passélé dowié , sibawa bangko-bangkona pabbalu jangang-jangangngé .
40021013	Nakkeda lao risining tauwéro , " Ri laleng Kitta'é tarokii makkedaé napowadai Allataala , ' Riyasengngi matu Bola-Ku bola onrong massempajang . ' Iyakiya iko mupancajiwi saranna paddampo'é ! "
40021014	Poléni ri Yésus sining tau butaé sibawa péso'é ri Bolana Puwangngé , naripajjappa mennang ri Yésus .
40021015	Iyakiya kapala-kapala imangngé sibawa guru-guru agamaé macaii mitai sining anu makalallaing iya napogau'é Yésus . Sibawa macai towi mennang méngkalingai ana'-ana'é gora-gora ri Bolana Puwangngé , " Tuwoi Ana' Daud ! "
40021016	Nakkeda mennang lao ri Yésus , " Muwéngkalingaga napowadaé mennang ? " Nappébali Yésus , " Iyyé , Uwéngkalinga . Dé'paga naengka mubacai aya' Kitta'é : ' Ana'-ana'é sibawa ana'loloé purani Mupagguru untu' powadai pappojiyang sukkué ? ' "
40021017	Nainappa Yésus salaiwi mennang , nanassu polé ri kotaéro nalao ri Bétania , nanabbenni kuwaro .
40021018	Maéléni pappa bajana , ri laleng allalengenna lisu ri kotaé , malupuni Yésus .
40021019	Naitana sipong ara ri wiring lalengngé . Nalaona ri pong araéro , iyakiya dé' nalolongengngi muwi séddi buwa sangadinna daud-daung bawang . Nainappa makkeda Yésus lao ri pong ajuéro , " Dé'na muwabbuwana matu ! " Tappa matteru makelle iyaro pong araé .
40021020	Wettunna ana'-ana' gurunna Yésus naita iyaro kajajiyangngé , hérang senna'ni mennang . Nakkutana mennang , " Pékkugi wedding matteru maté siseng iyaro pong araé ? "
40021021	Nappébali Yésus , " Tongeng . Rékko mateppe'ko sibawa dé' mubata-bata , wedding tokko pogau'i aga iya puraé Upogau' lao ri pong araé . Natenniya iyaro bawang , mala mulléto matu makkeda lao ri bulu-buluéwé , ' Tarakkano sibawa létté ri laleng tasi'é' ; nakajajiyang matu iyaro gau'é .
40021022	Agi-agi muwéllau ri laleng sempajammu , mutarimai matu , assaleng mateppe'ko . "
40021023	Nainappa lisuni Yésus ri Bolana Puwangngé , nanauttama sibawa mappagguru kuwaro . Wettun-Na mappagguru , poléni kapala-kapala imangngé sibawa sining pamimpinna Yahudié ri Aléna nanakkutana , " Aga nallalengi na-Mupogau'i iya manennaro ? Niga mpérék-Ko ha' ? "
40021024	Nappébali Yésus , " Maélo tokka makkutana ri iko . Narékko mubaliwi , nainappa Upowadakko ha' niga nasibawang Upogau'i gau-gau'éwé .
40021025	Ha' niga napaké Yohanés Paccemmé ? Allataala iyaré'ga tolinoé ? " Nappammulana kapala-kapala imangngé sibawa sining pamimpinna Yahudié barunding ri yelle'na mennang , " Rékko makkedaki , ' Sibawa ha'na Allataala , ' makkedai matu , ' Rékko makkuwaitu magi nadé' mumateppe ri aléna ? '
40021026	Iyakiya rékko makkedaki , ' Sibawa ha'na tolinoé' , ' métauki lao ri tau maégaé , saba' nangga' manengngi mennang Yohanés séddiwi nabi . "
40021027	Jaji mappébaliwi mennang , " Dé' taissengngi . " Nakkeda Yésus lao ri mennang , " Rékko makkuwaitu dé'to Umaélo powadakko ha' niga nasibawang Upogau'i iya manennaro . "
40021028	Nakkeda Yésus , " Pékkugi pallolongemmu makkekkuwangngé passalenna gau'éwé ? Engka séddi ambo' mappunnai duwa ana' worowané . Iyaro tauwé laowi ri ana'na macowaé sibawa makkeda , ' Na' , laono iyaé essoé majjama ri dare' anggoro'é . '
40021029	Nappébali iyaro ana'é , ' Dé' umaélo . ' Iyakiya rimunri , napinrai pikkiranna nanalao ri dare' anggoro'éro .
40021030	Nainappa iyaro ambo'é laosi ri ana'na maduwaé , napowadangngi pada-pada ana' macowaé . Nappébali iyaro ana' maduwaé , ' Madécénni Ambo' . ' Iyakiya dé' nalao .
40021031	Nari yelle'na iya duwa ana'éro , nigana pogau'i élona ambo'na ? " Nappébali kapala-kapala imangngé sibawa sining pamimpinna Yahudié , " Iya macowaé . " Nakkeda Yésus lao ri mennang , " Ateppe'no : Sining passinge' simaé sibawa sining makkunrai cakkuribangngé poddiyoloiko matu mancaji anggotana umma'na Allataala naiya iko .
40021032	Nasaba poléi Yohanés Paccemmé , sibawa mappaitangngi lao ri iko cara atuwong iya naéloriyé Puwangngé , iyakiya iko dé' mumaélo mateppe' ri pappagguruwanna , na sining passinge' simaé sibawa sining makkunrai cakkuribangngé mateppe'i ri aléna . Iyakiya namuni purani muwita iya manennaro , dé'to mupinrai pikkirammu sibawa dé' mumateppe ri Puwangngé . "
40021033	Nakkeda Yésus , " Engkalingai iyaé pakkalarapangeng séddiéppa . Engka séddi punna tana tanengiwi séuwaé dare' anggoro . Nasappoi mattulili , sibawa kalinna kalebbong untu' napparaki anggoro , nainappa napatettongeng langkiyang anganrowangeng . Purairo nappasséwanni iyaro dare' anggoro'é lao risining pajjamana , nainappa lao ri wanuwa laingngé .
40021034	Narapinana wettunna maccéppu buwa anggoro , nakirinni iyaro punna tanaé sining pattumaninna lao risining pajjamana dare' anggoro'éro untu' tarimai bagiyanna .
40021035	Iyakiya iyaro sining pajjamana dare' anggoro'é natikkengngi iyaro sining pattumaninna punna tanaé : Iya séddié nabarasa'i , iya laingngé naunoi , na laingngéssi nagenrungiwi batu .
40021036	Nakirissi punna tanaéro sining pattumani laingngé . Iyakiya rigaukeng towi sibawa cara pada-padaé dénré .
40021037	Angkanna iyaro punna tanaé nakirinni lao ri mennang ana' ri aléna . Pikkiri'na , ' Pasti napakalebbii matu iyaro ana'ku . '
40021038	Iyakiya wettunna iyaro sining pajjama dare' anggoro'é naita ana'na punna tanaéro , makkedani mennang séddié lao ri laingngé , ' Iyanaé ahli warisi'na . Laono mai taunoi , kuwammengngi narilolongeng warisi'na ! '
40021039	Natikkenni iyaro ana'é , nanabuwangngi massu , nanaunoi . "
40021040	Nakkutana Yésus , " Rékko lisui iyaro punna dare' anggoro'é , aga napogau' lao risining pajjamaéro ? "
40021041	Nappébali mennang , " Pasti naunoi matu iyaro sining tau majaé , nainappa nappasséwang iyaro dare' anggoro'é lao ri tau laingngé iya maéloé mabbéréyangngi bagiyanna polé ri wassélé tanaéro ri wettunna . "
40021042	Nakkeda Yésus lao ri mennang , " Dé' paga mubacai iya tarokié ri laleng Kitta'é ? ' Batu iya dé'é napakéi tukang bangunangngé mancajiwi batu iya poko'é . Iyanaé pangkaukenna Puwangngé , temmaka gellona ! ' "
40021043	Nakkeda Yésus , " Jaji éngngerangngi , sininna ha'é selaku umma'na Allataala ribébbui matu polé ri iko nariwéréng lao riséddié bangsa iya pajoppaéngngi parénta-paréntana Allataala .
40021044	[ Tau iya sempé'é polé ri batuéro , ancuru'i matu , na tau iya nageppaé iyaro batué , nalélui matu mancaji awu . ] "
40021045	Wettunna naéngkalinga kapala-kapala imangngé sibawa sining tau Farisié iyaro sining pakkalarapangenna Yésus , naissenni mennang makkedaé mabbicarai Yésus passalenna mennang .
40021046	Jaji makkuragani mennang tikkengngi . Iyakiya métaui lao ri tau maégaé , saba' iyaro tau maégaé nangga'i Yésus séddiwi nabi .
40022001	Mabbicarasi Yésus lao ri tau maégaéro sibawa paké pakkalarapangeng ,
40022002	adan-Na , " Rékko mapparéntai Allataala , keadaanna pada-padai pakkalarapangengngéwé : Engka séddi arung pabbottingngi ana' worowanéna .
40022003	Iyaro arungngé nasuroni sining pattumaninna lao duppaiwi sining tau puraé naundang lao ri péstaéro . Iyakiya iyaro sining undangengngé dé' namaélo polé .
40022004	Nainappa iyaro arungngé nasurosi sining pattumaninna laingngé . Nakkeda lao ri mennang : ' Powadangngi sining undangengngéro : Sadiyani patalaé . Saping sibawa ana'-ana' sapikku iya kaminang makessingngé purani rigéré . Sadiya manenni . Talaona ri abottingengngé ! '
40022005	Iyakiya iyaro sining undangengngé pada dé' nabati-batiwi . Laowi mennang tungke'-tungke' ri jama-jamanna -- iya séddié laowi ri dare'na , iya laingngé ri perusahaanna ;
40022006	na iya laingngéssi natikkengngi sining pattumaninna arungngéro , nainappa nabarasa' sibawa nauno mennang .
40022007	Wettunna naéngkalinga arungngé iyaro gau'é , macai senna'ni . Nakirinni sining tentarana untu' mpunoi sining pabbunoéro , sibawa natunui kotana mennang .
40022008	Purairo naobbini sining pattumaninna , nainappa makkeda , ' Sadiyani pésta abottingengngé , iyakiya sining undangengngé dé' nasipato' .
40022009	Laono makkekkuwangngé ri watattanaé , namuwobbii tauwé lao ri abottingengngé singngéga-égana . '
40022010	Nalaona iyaro sining pattumanié . Laoni mennang ri watattanaé nanapaddeppungengngi sininna tauwé iya naruntu'é mennang kuwaro , iya makessingngé sibawa majaé . Napennona ruwangang abottingengngéro sibawa sining undangeng .
40022011	Nainappa muttama' iyaro arungngé untu' mita-itai sining undangenna . Naitani engka séddi tau ri pestaéro iya dé'é nappaké pakéyang pésta .
40022012	Nanakkutana lao ri tauwéro , ' Eh sellao , pékkugiko mulléi muttama' kuwaé nadé' muwappaké pakéyang pésta ? ' Iyaro tauwé dé'gaga naulléi pogau .
40022013	Nainappa iyaro arungngé makkeda lao risining pattumaninna , ' Siyoi ajé sibawa limanna iyaro tauwé , namubuwangngi massu ri onrong iya mapettangngé . Nakkuwanaro matu engka teri sibawa anrasa-rasang . ' "
40022014	Nainappa natutu' Yésus iyaro pakkalarapangngé makkuwaé , " Maéga riyobbi , iyakiya céddé'mi bawang ripilé . "
40022015	Nainappa sining tau Farisié sibawani lao barunding passalenna pékkugi mennang wedding palaiwi siyo-siyo Yésus sibawa pakkutana-pakkutanana .
40022016	Nanakirinna mennang ana'-ana' gurunna lao ri Yésus silaong siyagangngaré anggota-anggotana golonganna Hérodés . Makkedani iyaro sining tauwé lao ri Yésus , " Pa' Guru , irissekki Bapa' malempu . Mappaggurui Bapa' sibawa terus terang passalenna élona Allataala lao ri tolinoé , nadé' mubati-batiwi pallolongenna nigi-nigi . Saba' Bapa' dé' napasilaingengngi tauwé .
40022017	Rimakkuwannanaro , coba Bapa' powadakki : Manuru' peraturanna agamata , weddigga makkamaja sima lao ri Kaisar iyaré'ga dé' ? "
40022018	Naissengngi Yésus akkattana mennang iya majaéro , jaji makkedai , " Eh sining tau munapé'é ! Magi mumaélo palai-Ka siyo ?
40022019	Cobasai paitak-Ka dowi iya mupaké untu' makkamaja sima ! " Nainappa nawérénni mennang Yésus séddi dowi péra' .
40022020	Nakkutana Yésus lao ri mennang , " Niga gambara sibawa aseng iyaé ? "
40022021	Nappébali mennang , " Kaisar . " Nakkeda Yésus lao ri mennang , " Rékko makkuwaitu , wérénni lao ri Kaisar aga iya nappunnaiyé Kaisar , sibawa lao ri Allataala aga iya nappunnangiyé Allataala . "
40022022	Wettunna naéngkalinga pappakatajangngéro , héranni mennang . Nanalaona salaiwi Yésus .
40022023	Iyatoro wettué , engka siyagangngaré tau Saduki polé ri Yésus . Mennang iyanaritu golongang iya mappallolongengngé makkedaé tau maté dé'na natuwo paimeng .
40022024	Nakkeda mennang , " Bapa' Guru , Musa mappagguruwangngi makkedaé : Rékko séddié worowané maté , nadé' nappunnai ana' , padaorowanéna harusu' kawingiwi iyaro jandana , kuwammengngi nawéréngngi wija-wijanna lao ri tau iya matéénnaro .
40022025	Engka naengka pitu tau mappadaorowané iya monroé kuwaé . Kawingngi iya macowaé , namaté dé' nappunnai ana' . Naiyaro jandana ritarongenni padaorowanéna .
40022026	Naiyaro padaorowanéna maté towi dé' nappunnai ana' . Gau' padaéro kajajiyang towi sibawa padaorowanéna matellué sibawa lettu rimapitué .
40022027	Angkanna iyaro makkunraié matéto .
40022028	Nah , ri wettunna ripatuwo tau maté paimeng , nigana punna bainé iyaro makkunraié ? Saba' iya pituro purai napubainé . "
40022029	Nappébali Yésus , " Sala pahang senna'ko , saba' dé' mupahangngi Kitta'é , iyaré'ga akuwasanna Allataala .
40022030	Saba' rékko tuwoi matu paimeng tau maté , dé'na nakawinna matu mennang , sangadinna tuwoi matu pada-pada malaéka'é ri surugaé .
40022031	Dé'paga naengka mubacai aga napowada Allataala passalenna ripatuwona paimeng tau maté ? Makkedai Allataala ,
40022032	' Iyya'na Allataalana Abraham , Allataalana Ishak sibawa Allataalana Yakub . ' Iyaro Allataalaé tenniya Allataalana tau maté . Allataalanai tau tuwoé ! "
40022033	Wettunna naéngkalinga tau maégaéro pappakatajanna Yésus , bengnga senna'ni lao ri pappagguruwan-Na .
40022034	Wettunna naéngkalinga sining tau Farisié makkedaé purani naébbu Yésus sining tau Sadukié dé' naulléi makkedadana , maddeppungenni mennang .
40022035	Engka séddi tau polé ri mennang , iyanaritu séddiwi guru agama , coba palaiwi siyo Yésus sibawa séddi pakkutana ,
40022036	" Pa' Guru , parénta kégaénna kaminang poko' ri laleng hukkunna agamaé ? "
40022037	Nappébali Yésus , " Amaséiwi Puwang Allataalamu sissukku atimmu , sibawa sissukku nyawamu , enrengngé sininna akkalemmu .
40022038	Iyanaro parénta poko'é sibawa kaminang pentingngé !
40022039	Parénta maduwaé iya padaé mammulangngéro : Amaséiwi pada-padammu , pada-pada muwamaséinna alému .
40022040	Sininna hukkunna agamaé iya nabbéréyangngé Musa sibawa pappagguruwanna sininna nabié poléi ri iya duwa paréntaéro . "
40022041	Ri wettu maddeppungenna mupa sining tau Farisié kuwaro , makkutanani Yésus lao ri mennang ,
40022042	" Aga pallolongemmu passalenna Arung Pappassalama'é ? Wijannai niga ? " Nappébali mennang , " Wijannai Daud . "
40022043	Nakkutana Yésus , " Rékko makkuwaitu , aga saba'na Rohna Allataala nawéréngngi wahyu Daud untu' teppui Arung Pappassalama'é ' Puwang' ? Saba' makkedai Daud ,
40022044	' Makkedai Puwangngé lao ri Puwakku : Tudanno ri seddé atauk-Ku , narapi Upatunru' sining balim-Mu lao ri Iko . '
40022045	Jaji rékko nateppui Daud Arung Pappassalama'éro ' Puwang' , pékkugi wedding wijanna Daud ? "
40022046	Dé' séddi tau mulléi baliwi Yésus . Nappammula essoéro , dé'gaga barani makkutanangngi agi-agi lao ri Yésus .
40023001	Nakkeda Yésus lao ri tau maégaé sibawa ri ana'-ana' gurun-Na ,
40023002	" Guru-guru agamaé sibawa sining tau Farisié lolongeng akuwasang untu' tasséré'i hukkunna Musa .
40023003	Rimakkuwannanaro atinuluriwi sibawa turusiwi sininna napparéntangngé mennang . Iyakiya aja' mupogau'i aga iya napogau'é mennang , saba' dé' napajoppai mennang aga nappagguruwang mennang .
40023004	Natuntu'i mennang gau'-gau' mawatangngé sibawa mabbéréi peraturang-peraturang iya matane'é , iyakiya muwi céddé dé'to natulungngi tauwé pajoppai .
40023005	Sininna napogau'é mennang banna untu' naita tauwé bawang . Nattungka mennang paké tulu sempajang iya malebba'é sibawa palampériwi jombé-jombé jumbana mennang !
40023006	Napoji sining onrong iya makessingngé ri péstaé , sibawa kadéra-kadéra magelloé ri bola assompangngé .
40023007	Napoji mennang ripakalebbi ri tauwé ri pasaé sibawa riyobbi ' Pa' guru' .
40023008	Iyakiya iko , aja' mumaélo riyobbi ' Pa' Guru' , saba' séddi bawang Gurummu , na iko maneng massilessurekko .
40023009	Sibawa aja' muwobbii séddié tau ri linoéwé ' Ambo' , saba' séddi bawang Ambo'mu , iyanaritu Ambo' ri surugaé .
40023010	Na aja'to mumaélo riyobbi ' Pamimping' , saba' séddi bawang pamimpimmu , iyanaritu Arung Pappassalama'é iya najjanciyangngé Allataala .
40023011	Tau iya kaminang battowaé ri yelle'mu , harusu'i mancaji pattumanimmu .
40023012	Tau iya pakatanréngngi aléna ripakariyawai matu , na tau iya pakariyawaéngngi aléna ripakatanréi matu . "
40023013	" Cilakano iko guru-guru agamaé sibawa sining tau Farisié ! Mupoji mabbonga-bonga . Mulawa-lawaiwi tauwé untu' mancaji wargana umma'na Allataala . Nadé' mumaélo mancaji wargana umma'na Allataala , na tau laingngé iya maéloé mulawa-lawaiwi .
40023014	[ Cilakano iko guru-guru agamaé sibawa sining tau Farisié : Mupoji mabbonga-bonga . Mubelléi sining jandaé sibawa murampasa'i bolana , na untu' tongkoi jamuro massempajakko malampé' . Iyanaro saba'na namatane matu pahukkungemmu ! ]
40023015	Cilakano iko guru-guru agamaé sibawa sining tau Farisié ! Mupoji mabbonga-bonga ! Laoko mabéla limbang tasi' , sibawa sollériwi pottanangngé banna untu' puttama'i séddié tau ri agamamu . Namuttama'nana iyaro tauwé ri agamamu , muwébbui mennang calonna ranakaé iya wékkaduwaé lebbi maja naiya iko !
40023016	Cilakano iko sining pamimping butaé ! Muwappagguruwangngi makkuwaé , ' Rékko nattanrowangngi tauwé Bolana Puwangngé , iyaro tauwé dé' natassiyo ri tanrona ; iyakiya rékko nattanrowangngi ulaweng engkaé ri laleng Bolana Puwangngé , tassiyoi ri tanrona . '
40023017	Iko sining tau donggo iya butaé ! Kéga lebbi penting , ulawenna iyaré'ga Bolana Puwangngé iya pancajiyéngngi ulawengngéro mapaccing ?
40023018	Muwappagguruwang towi iyaé , ' Rékko séddié tau nattanrowangngi mézbaé , iyaro tauwé dé' natassiyo ri tanrona ; iyakiya rékko nattanrowangngi pakkasuwiyang iya engkaé ri yasé'na mezbaéro , tassiyoi ri tanronaro . '
40023019	Anengka makkuwa butamu ! Kéga lebbi penting ? Pakkasuwiyammu iyaré'ga mézba iya pancajiyéngngi pakkasuwiyangngéro mapaccing ?
40023020	Rimakkuwannanaro , rékko séddié tau mattanrowangngi mézbaé , bettuwanna nattanrowangngi mézbaé sibawa sininna pakkasuwiyang iya engkaé ri yasé'na .
40023021	Narékko séddié tau nattanrowangngi Bolana Puwangngé , bettuwanna iyaro nattanrowangngi Bolana Puwangngé , sibawa Allataala iya monroé kuwaro .
40023022	Rékko séddié tau mattanrowangngi surugaé , bettuwanna iyaro nattanrowangngi kadéra arajanna Puwangngé sibawa Allataala iya tudangngé ri yasé'na kadéra arajangngéro .
40023023	Cilakano iko guru-guru agamaé sibawa sining tau Farisié ! Mupoji mabbonga-bonga . Rampa-rampa padaé talasi , adas cenning , sibawa jintang , muwabbéréyangngi tawa seppulona untu' Puwangngé . Padahal gau'-gau' iya kaminang pentingngé ri laleng hukkung-hukkunna agamaé , padaénna : Adélékengngé , pammasé sibawa atinulurengngé dé' mubati-batiwi . Padahal iyaro sitongenna harusu' mupogau' , sibawa dé'nato muwallupaiwi laing-laingngé .
40023024	Iko pamimping-pamimping butako ! Mupanapii lale'é ri laleng uwai énungemmu padahal untaé muwemme !
40023025	Cilakano iko guru-guru agamaé sibawa sining tau Farisié ! Mupoji mabbonga-bonga ! Mangko'-mangko'mu sibawa sining pennému mubissaiwi mapaccing bagiyang saliwenna , padahal bagiyang ri lalenna macarépa senna' sibawa gau'-gau' iya mulolongengngé sibawa apéddarang enrengngé angowang .
40023026	Eh tau Farisi iya butaé ! Bissaiwi riyolo' mapaccing-paccing bagiyang ri lalenna mangko'-mangko'mu sibawa sining pennému , kuwammengngi namapaccitto bagiyang saliwenna !
40023027	Cilakano iko guru-guru agamaé sibawa tau Farisié ! Mupoji mabbonga-bonga ! Pada-padako tampung iya riparada puté ; makessing riita ri saliwenna , iyakiya ri lalenna penno buku-buku sibawa sininna iya makebbongngé .
40023028	Makkuwa tokkoro iko . Polé saliweng makessikko paita lao ri tauwé ; iyakiya ri lalenna , pennoko sibawa apalessuwang enrengngé palanggarang-palanggarang . "
40023029	" Cilakano iko guru-guru agamaé sibawa sining tau Farisié ! Mupoji mabbonga-bonga ! Muwébburengngi tampung nabi-nabié iya makessingngé , sibawa bélo-béloiwi tugu-tugu apparéngngerangenna sining tau iya makessingngé atuwo-tuwonna .
40023030	Namumakkeda , ' Akkalarapanna tuwoki ri wettunna néné-nénéta riyolo , dé' taccowé sibawangngi mennang mpunoi nabi-nabié . '
40023031	Jaji alému mangakuiwi makkedaé iko ritu wija-wijanna sining tau iya mpunoéngngi nabi-nabié !
40023032	Rékko makkuwaitu , patteruni sibawa pacceppini dosa-dosa iya puraé napammulai néné-nénémuro !
40023033	Majako sibawa wija-wijanna tau majako ! Pékkugi weddikko passalama'i alému polé ri pahukkungenna ranakaé ?
40023034	Engkalingai madécéd-décéng : Maélo-Ka kiringngi lao ri iko nabi-nabié , sining tau maccaé sibawa guru-gurué ; sibagiyanna mennang muwunoi matu , na sibagiyanna laingngé musallii . Engka matu mupanrasa-rasa ri laleng sining bola assompangngé , sibawa mulellungngi polé riséddié kota lao ri kota laingngé .
40023035	Rimakkuwannanaro , rihukkukko matu nasaba abbunowang iya mupogau'é lao ri sininna tauwé iya dé'é asalanna -- mappammulai riyunona Habél iya dé'é napasala , lettu riyunona Zakharia ana'na Bérékia , iya muwunoé ri pallawangenna Bolana Puwangngé sibawa mézbaé .
40023036	Ateppe'no . Iya manennaro natanggungngi matu sining tauwé makkekkuwangngéwé ! "
40023037	" Yérusalém , Yérusalém ! Muwunoi nabi-nabié , sining surona Allataala mugenrungiwi batu gangka maté . Maléwe'ni maélo-Ka pasipuppung manengngi pabbanuwamu pada-pada indo' manu'é iya rokongiyéngngi ana'-ana'na ri yawana pannina , iyakiya dé' mumaélo !
40023038	Rimakkuwannanaro dé'na nasibawakko Allataala .
40023039	Issenni : Mappammulai makkekkuwangngé dé'na muwita-Ka narapi makkedako , ' Ribarakkakiwi iya polé sibawa asenna Puwangngé . ' "
40024001	Wettunna Yésus nasalai Bolana Puwangngé , poléni ana'-ana' gurun-Na nanajello'i Bolana Puwangngé .
40024002	Nakkeda Yésus lao ri mennang , " Muwitaga iya manennaro ? Issenni , dé'gaga muwi séddi batu polé ri bolaéro monro matu tassusung ri onronna . Iya manennaro riruttungngi matu . "
40024003	Nalaona Yésus ri Bulu-bulu Zaitun , tudanna-Na , poléni ana'-ana' gurun-Na untu' mabbicara mammessang-messang . Nakkeda mennang ri Yésus , " Powadakki uppanna kajajiyang iya manennaro ! Aga tanra-tanranna iya mappaitangngéngngi apolénna Bapa' sibawa paccappurenna linoé ? "
40024004	Nappébali Yésus , " Atike'ko , ajakké ribelléko .
40024005	Saba' maéga tau polé matu sibawa pakéi asek-Ku sibawa makkeda , ' Iyya'na Arung Pappassalama'é ! ' Nabelléi matu mennang maéga tau .
40024006	Muwéngkalingai matu oni-oni ammusurengngé sibawa sining karébanna , iyakiya aja' mumétau . Saba' iyaro gau'-gau'é harusu'i kajajiyang , iyakiya tenniya bettuwanna makkedaé wettunnana kiyame' .
40024007	Bangsa séddié mammusui matu méwai bangsa laingngé , sibawa wanuwa séddié nagasai wanuwa laingngé . Kajajiyangngi matu akkadérengngé kégi-kégi sibawa mpéwangngi tanaé .
40024008	Iya manennaro pammulanna bawang , pada-pada peddi napéneddingiyé séddié makkunrai ri wettu maélona mémmana' .
40024009	Nainappa ritikkekko matu sibawa riyabbéréyang untu' risissa sibawa riyuno . Nabenciko matu sininna linoé nasaba muwaccowéri-Ka .
40024010	Iyaro wettué maéga tau massakka sibawa bali'bella enrengngé sibenci-benciwi séddié lao ri laingngé .
40024011	Mompoi matu nabi-nabi palsué , nanabelléi maéga tau .
40024012	Mallebbangngi matu gau' majaé makkuwamani héba'na angkanna maéga tau dé'na naulléi mamasé .
40024013	Iyakiya tau iya mattahangngé lettu ri paccappurengngé , ripassalama'i matu .
40024014	Sibawa Karéba Madécéngngé passalenna pékkugi Allataala mapparénta riyappallebbangengngi matu ri sininna linoé , kuwammengngi sininna tauwé naéngkalingai . Purapiro , nainappa polé kiyame'é . "
40024015	" Muwitai matu ' Ja iya paancuru'é' , pada-pada napowadaé Nabi Daniél , tettong ri onrong mapaccingngé . ( Papparéngngerang lao ri pabbacaé : Pénessaiwi aga bettuwanna . )
40024016	Iyaro wettué , tau iya engkaé ri Yudéa , harusu'i lari lao ri bulué .
40024017	Tau iya engkaé ri coppo bolaé aja' nanonno untu' mala anu séuwa ri lalempola .
40024018	Tau iya engkaé ri dare'é , aja' nalisu untu' malai jumbana .
40024019	Anengka makkuwa mappakatau-tauna iyaro essoé lao ri makkunrai iya mattampu'é , sibawa indo' iya pasusuémmupi ana' lolona !
40024020	Assempajakko kuwammengngi aja' lalo muharusu' lari ri wettu pabosié iyaré'ga ri esso Saba'é !
40024021	Ri esso-esso iya mappakatau-tauéro engka matu asussang battowa iya dé'éppa naengka nakajajiyang sipongenna linoé lettu makkekkuwangngé , sibawa dé' tona nakajajiyanna .
40024022	Akkalarapanna Allataala dé' naponcokiwi wettunna ; dé'gaga séddi tau salama' . Iyakiya nasaba umma'-Na , naponcokiwi Allataala iyaro wettué .
40024023	Iyaro wettué , rékko engka séddi tau makkeda lao ri iko , ' Itai , iyaro Arung Pappassalama'é engkai kuwaé ! ' iyaré'ga ' Engkai kuwaro ! ' -- aja' mumateppe ri tauwéro .
40024024	Saba' mompoi matu pappassalama'-pappassalama' palsué sibawa nabi-nabi palsué . Napogau'i matu gau'-gau' iya makalallaingngé sibawa mappahérang-hérangngé untu' pabengnguwang , naullé umma'-Na muto Allataala .
40024025	Jaji , éngngerangngi ! Purano upowadang lebbi riyolo riwettu dé'napa nakajajiyang iyaro gau'é .
40024026	Rékko makkedai tauwé ri iko , ' Itai , Engkai kuwaro ri padang kessi'é ! ' -- aja' mulao kuwaro . Iyaré'ga rékko makkedai , ' Itai mallekke'i ri laleng bili'é kuwaé ! ' -- aja' mumateppe .
40024027	Saba' apolénna Ana'na Tolinoé pada-padai tappa billa'é iya mattappaé polé alau , namattappa lettu ri yajang .
40024028	Kégi engka bakké , kuwatowitu engka manu'-manu' pakkanré bakké . "
40024029	" Dé' namaitta purana asussangngéro , mapettangngi matu mata essoé , sibawa dé' nattappa kétengngé . Maddenne'i matu sining wéttowingngé , sibawa sining panguwasaé ri bétaraé kacauwi matu .
40024030	Purairo tanranna Ana'na Tolinoé paitani matu ri langié . Iyaro wettué sininna bangsaé ri linoé teriwi matu . Naitai matu mennang Ana'na Tolinoé polé ri yasé'na ellungngé sibawa akuwasanna enrengngé alebbirenna battowaé .
40024031	Ripaonini matu tarompé' battowaé , nanasuroi matu Ana'na Tolinoé malaéka'-malaéka'-Na paddeppungengngi umma'-Na polé ri eppaé sulapa' , polé ri cappa langié séddié lettu ri cappa langié , laingngé . "
40024032	" Agguruko polé ri pong araé . Rékko manyilai takké-takkéna sibawa masomé' , enrengngé mammulani cura'-cura' , muwissennitu makkedaé mawé'ni wettu timoé .
40024033	Makkuwatoniro rékko muwitai kajajiyang gau'-gau'éro , muwissennitu makkedaé macawé'é senna'ni wettunna .
40024034	Issenni ! Iyaro gau'-gau'é kajajiyangngi matu ri wettu dé'napa namaté sining tauwé makkekkuwangngé .
40024035	Lennye'i matu langié sibawa linoé , iyakiya ada-adak-Ku tette'i mannennungeng . "
40024036	" Dé'gaga missengngi uppanna essona sibawa wettunna , muwi sining malaéka' ri surugaé iyaré'na Ana'na Allataala , banna Ambo'é bawang missengngi .
40024037	Rékko poléi matu Ana'na Tolinoé , keadaanna pada-padai wettunna Nuh riyolo .
40024038	Ri esso-esso dé'napa nalémpe raja , sining tauwé manréi , minungngi sibawa bottingngi . Makkuwaniro matteru-teru narapi esso nauttamakiyé Nuh ri laleng kappala'é .
40024039	Wettunna lémpe' rajaé mappo manengngi mennang , nappai mainge' mennang aga matu kajajiyang . Makkuwaniro keadaanna matu rékko poléi Ana'na Tolinoé .
40024040	Iyaro wettué , duwa tau mattengngang majjama ri dare'é : séddi tau ritiwi matu , na séddié risalai .
40024041	Duwa makkunrai mattengngang mallélu gandong : Séddi ritiwi matu , na séddi risalai .
40024042	Jaji , atike'ko , saba' dé' muwissengngi uppanna polé matu Puwammu .
40024043	Engngerangngi iyaé ! Akkalarapanna naissengngi punna bolaé tetté siyaga ri wennié napolé matu pangaé , dé'na namatinro , kuwammengngi dé' namuttama pangaé ri lalempolana .
40024044	Rimakkuwannanaro , harusu' tokko sadiya-sadiya . Saba' Ana'na Tolinoé poléi matu ri wettu iya dé'é musenna-sennai . "
40024045	Nakkedasi Yésus , " Rékko makkuwaitu , pattumani nigana matinulu sibawa mapanré ? Aléna ritu riyakka ri puwanna mancaji kapala lao ri sining pattumani laingngé ; kuwammengngi napanréi mennang ri wettunna .
40024046	Temmaka senna'na iyaro pattumanié rékko lisui puwanna , nanapoléiwi mattonget-tongeng pogau'i jama-jamanna .
40024047	Ateppe'no , iyaro puwangngé nappaddettangengngi matu sininna waramparanna lao ri pattumaninnaro .
40024048	Iyakiya rékko majai iyaro pattumanié , makkedai ri laleng atinna ,
40024049	' Maitta mupa nappa lisu Puwakku , ' nappammula barasakiwi pattumani-pattumani laingngé , enrengngé manré ménung sibawa sining tau pammabokengngé .
40024050	Nainappa lisuni matu Puwanna ri esso sibawa wettu iya dé'é nasenna-sennai .
40024051	Nariajara' tongenna matu iyaro pattumanié ri Puwanna , enrengngé riyabbéyang ri onronna tau munapé'é . Naterina matu mennang sibawa manrasa-rasa kuwaro . "
40025001	" Rékko poléi Ana'na Tolinoé selaku Puwang , keadaanna pada-padai ri laleng pakkalarapangngéwé : Engka seppulo ana'dara tinrosiwi bottingngé tungke'-tungke' mala pajjennangeng , nainappa lao duppaiwi bottimpurané .
40025002	Na lima tau polé ri mennang madonggo sibawa lima lainna mapanré .
40025003	Iya lima ana'dara madonggoé tiwii pajjennangeng , iyakiya dé' natiwi bokong minnya' .
40025004	Iya lima ana'dara mapanré tiwii pajjennangeng sibawa bokong minnya' .
40025005	Iyaro bottimpurané matengnge'i polé , nacakkarudduna iyaro ana'-ana'daraé angkanna matinro .
40025006	Tengnga benni nappa ritu naéngkalinga sadda gora , ' Poléni bottimpurané ! Laono mai muduppaiwi ! '
40025007	Moto'ni iyaro seppuloé ana'dara , nanatunuiwi pajjennangenna mennang .
40025008	Nakkeda ana'-ana'dara iya madonggoé lao ri mapanré , ' Wérékki céddé minnya'mu , saba' maéloi peddé pajjennangetta . '
40025009	Nappébali iyaro ana'-ana'dara mapanré , ' Dé' nawedding , nasaba dé' matu nagenne minnya'ta untu' idi maneng . Laono muwelli ri tokoé ! '
40025010	Nalaona iyaro ana'-ana'dara iya madonggoé melli minnya' . Ri wettu laona mennang , lettu'ni bottimpurané . Iyaro limaé ana'dara iya sadiyaénna muttama'ni silaong bottimpurané ri onrong péstaé , narisuluna tange'é !
40025011	Purairo lettu'ni ana'-ana'dara laingngé . Gorani mennang , ' Puwang , Puwang , timpakekki tange' . '
40025012	Iyakiya mappébaliwi bottimpurané , ' Dé' Uwissekko ! ' "
40025013	Nainappa natutu'ni Yésus pakkalarapangngéro makkuwaé , " Rimakkuwannanaro jaga-jagako , saba' dé' muwissengngi essona iyaré'ga wettunna . "
40025014	" Rékko poléi Ana'na Tolinoé selaku Puwang , keadaanna pada-pada towi ri laleng pakkalarapangngéwé . Engka séddi worowané maélo lao ri onrong mabélaé . Naobbini sining pattumaninna , nainappa nappaddettangeng waramparanna ri mennang .
40025015	Nawérénni lao ri tungke' pattumaniéro situru pakkullénna tungke'-tungke' . Lao riséddié tau nawéréngngi limassebbu dowi laweng . Laingngé nawéréngngi duwassebbu dowi laweng sibawa lao riséddiéppa nawéréngngi sisebbu dowi laweng . Nainappa joppa .
40025016	Pattumani iya tarimaé limassebbu dowi laweng masitta'ni lao dangkang , nasarona limassebbu dowi laweng .
40025017	Makkuwatoro pattumani iya tarimaé duwassebbu dowi laweng saro toni duwassebbuto .
40025018	Iyakiya pattumani iya lolongengngé sisebbu dowi laweng laowi kali kalebbong ri tanaé , nanasubbui dowina puwanna kuwaro .
40025019	Maitta senna' puranaro , lisuni puwanna iyaro sining pattumanié , nappammula mappasilolongeng sibawa mennang .
40025020	Poléni pattumani iya lolongengngé limassebbu dowi laweng , nanabbéréyangngi seppulo sebbu . Adanna , ' Puwang , limassebbu dowi laweng tawérékka Puwang . Taitani , lolongessika saro limassebbu . '
40025021	Nakkeda iyaro puwanna , ' Madécénni , iko iyanaritu pattumani iya makessingngé sibawa matinulué . Nasaba weddikko riyatepperi lao ri iya céddé'é , maéloka mappaddettangengngi iya maégaé lao ri iko . Uttama'no sibawa accowéno massennas-sennang sibawa iyya . '
40025022	Nainappa poléni iyaro pattumani tarimaé duwassebbu dowi laweng , nakkeda , ' Puwang , duwassebbu dowi laweng tawérékka Puwang . Taitani , lolongessika saro duwassebbusi . '
40025023	Nakkeda iyaro puwanna , ' Madécénni , ikonatu pattumani iya makessingngé sibawa matinulué . Nasaba weddikko riyatepperi lao ri iya céddé'é , maéloka mappaddettangengngi iya maégaé lao ri iko . Uttama'no sibawa accowéno massennas-sennang sibawa iyya ! '
40025024	Nainappa poléni iyaro pattumani iya lolongengngé sisebbu dowi laweng , nanakkeda , ' Puwang , uwissekki séddi tau iya mabecco'é . Maccéppu buwaki Puwang ri onrong dé'é tattaneng , sibawa méngngalaki ri onrong dé'é tamporiwi biné .
40025025	Métauka , jaji laoka subbui dowita Puwang ri lalenna tanaé . Engkanié dowita Puwang . '
40025026	Nakkeda iyaro puwanna , ' Ikonatu pattumani maja sibawa makuttu ! Dé'ga napura muwissengngi makkedaé maccéppu buwaka ri onrong dé'é uwattaneng , sibawa méngngala ri onrong dé'é uwampo biné ?
40025027	Rékko makkuwaitu , sitongenna harusu'ko taroi iyaro dowiku ri bangngé , kuwammengngi ri wettukku lisu , weddingngi utarima iyaro dowiku sibawa bungana .
40025028	Rimakkuwannanaro , alai iyaro dowié polé ri aléna , namuwéréngngi tau iya mappunnaiyé seppulo sebbu dowi laweng .
40025029	Nasaba tau iya mappunnaiyénna , riwéréngngi matu lebbi maégapa , na alebbinna matu . Iyakiya tau iya dé'é nappunnai , céddé iya engkaé mupa ri aléna riyala towi matu .
40025030	Na iyaro pattumani dé'é nakkéguna , buwanni ri laleng pettangngé ri saliweng . Kuwaniro matu teri sibawa manrasa-rasa ! ' "
40025031	" Rékko poléi Ana'na Tolinoé selaku Arung ritinrosi ri sininna malaéka'-Na , tudangngi matu ri yasé'na kadéra arajan-Na iya malebbié .
40025032	Sininna bangsaé ri linoé ripaddeppungengngi matu ri yolo-Na . Nainappa napassarang mennang mancaji duwakkonrong pada-pada pakkampié pallaisengngi bimbala'é polé ri bémbé'é .
40025033	Sining tau iya pogau'éngngi élona Allataala ripaddeppungengngi ri seddé ataun-Na , na laingngé ri seddé abéyo-Na .
40025034	Nainappa makkeda matu iyaro Arungngé lao risining tauwé ri seddé ataun-Na , ' Laono mai iko iya nabarakkakiyé Ambo'-Ku . Uttama'no ri laleng akkarungeng iya napassadiyangengngékko mappammulai pammulanna linoé .
40025035	Saba' ri wettuk-Ku malupu , muwérék-Ka nanré , sibawa ri wettuk-Ku madekka , mupainuk-Ka . Tau polé-polé-Ka , mutarima-Ka ri bolamu .
40025036	Dé' Uwappakéyang , muwérék-Ka pakéyang . Malasa-Ka , laoko célléngi-Ka . Ritarungku-Ka , laoko tuluk-Ka . '
40025037	Nakkedana matu iyaro sining tauwé , ' Puwang , maraganna riitaki Puwang malupu nariwérékki nanré Puwang , iyaré'ga madekka naripainukki Puwang ?
40025038	Maraganna nariitaki Puwang selaku tau polé-polé , nariduppaiki Puwang muttama' ri lalempolata ? Maraganna Puwang dé' tappakéyang , nariwérékki pakéyang Puwang ?
40025039	Maraganna nariitaki Puwang malasa , iyaré'ga ritarungku , naritulukki Puwang ? '
40025040	Nappébali matu iyaro Arungngé , ' Issenni : wettunna mupogau' gau'éro , namuni lao risala séddinna polé ri silessu-silessurek-Ku iya kaminang matunaé , mupogau' tonitu lao ri Iyya ! '
40025041	Nainappa makkeda matu iyaro Arungngé lao risining tauwé ri seddé abéyo-Na , ' Addésu'no jahanam ! Uttama'no ri laleng api iya dé'é nawedding peddé , iya puraé ripassadiya untu' Ibillisi' sibawa malaéka'-malaéka'na !
40025042	Saba' ri wettuk-Ku malupu , dé' muwérék-Ka nanré ; wettuk-Ku madekka , dé' mupainuk-Ka .
40025043	Séddi-Ka tau polé-polé , dé' mutarima-Ka ri lalempolamu . Temmappakéyak-Ka , dé' muwérék-Ka pakéyang . Malasa-Ka sibawa ritarung-Ku , dé' mujampangi-Ka . '
40025044	Namakkeda mennang ri Aléna , ' Puwang , maraganna Puwang nariitaki malupu , iyaré'ga madekka , iyaré'ga selaku tau polé-polé , iyaré'ga temmappakéyang , iyaré'ga malasa , iyaré'ga ritarungku nadé' ritulukki Puwang ? '
40025045	Nappébali matu iyaro arungngé , ' Issenni : ri wettunna dé' mumaélo tulungngi sala séddinna tau iya kaminang matunaéwé , bettuwanna dé'totu mumaélo tuluk-Ka . '
40025046	Narihukkung matu iyaro sining tauwé sibawa pahukkungeng mannennungengngé , nasining tau pogau'éngngi élona Allataala napéneddingiwi matu atuwong tongengngé sibawa mannennungengngé . "
40026001	Wettunna Yésus pura manenni nappagguruwang gau'éro , makkedani lao ri ana'-ana' gurun-Na ,
40026002	" Muwissettu duwangngessopi na Esso Maraja Paska , na Ana'na Tolinoé riyabbéréyangngi matu untu' risalli ! "
40026003	Iyaro wettué kapala-kapala imangngé sibawa sining pamimpinna Yahudié maddeppungenni ri saorajana Imang Lompoé Kayafas .
40026004	Barundinni mennang untu' tikkengngi Yésus sibawa mammekko-mekko enrengngé mpunoi .
40026005	Nakkeda mennang , " Iyakiya aja' naripogau' iyaro gau'é ri wettu ramé-ramé , saba' mompo ammai rukkaé ri yelle'na ra'ya'é . "
40026006	Wettunna Yésus engka ri Bétania , ri bolana Simon , iya nakennaé riyolo lasa oli iya mabbahayaé ,
40026007	engka séddi makkunrai polé ri Yésus . Tiwii séddi botolo' mallise' minnya' wangi iya masolié . Wettunna Yésus tudang manré , iyaro makkunraié nabbolorenni iyaro minnya' wangié ri yasé'na ulunna Yésus .
40026008	Namacaina ana'-ana' gurunna Yésus mitai kajajiyangngéro . Nakkeda mennang , " Aga gunana iya manennaé riyabboloreng ?
40026009	Iyaro minnya' wangié wedding ribalu' sibawa masuli , na ellinna riwéréngngi tau kasiyasié ! "
40026010	Naissengngi Yésus pikkiranna mennang , nanakkeda , " Magi musussaiwi iyaro makkunraié ? Napogau'i séuwa makessingngé sibawa ripojiyé untu' Iyya .
40026011	Tau kasiyasié tuli engkai ri yelle'mu , iyakiya Iyya dé' utuli sibawakko .
40026012	Ri laleng nabbolorenna iyaro minnya' wangié ri watakkalé-Ku , napassadiya-Ka untu' amaték-Ku .
40026013	Ateppe'no ! Risininna linoé , kégi-kégi ripallebbang Karéba Madécéng polé ri Allataala , pangkaukenna iyaé makkunraié ricurita towi matu selaku papparéngngerang ri aléna . "
40026014	Naengka séddi polé riseppuloé séddi ana' gurunna Yésus , iya riyasengngé Yudas Iskariot , lao ri kapala-kapala imangngé .
40026015	Makkedai ri mennang , " Aga maélo muwérékka rékko uwabbéréyangngi Yésus lao ri iko ? " Nanabilanna telluppulo dowi péra' ; nainappa nawéréng iyaro dowié .
40026016	Mappammulai wettuéro sappani Yudas kasempatan iya makessingngé untu' bali'bellariwi Yésus .
40026017	Ri esso mammulangngé ri laleng Ramé-ramé Roti Dé'é Raginna , poléni ana'-ana' gurunna Yésus ri Aléna . Makkutanani mennang , " Kégai Bapa' macinna ripassadiyangeng nanre Paska ? "
40026018	Nappébali Yésus , " Laono riséddié tau ri kotaé namuwakkeda ri aléna , ' Adanna Pa' Guru , narapini wettukku maélo-Ka ramé-raméiwi Paskaé ri bolamu silaong ana'-ana' guruk-Ku . ' "
40026019	Napogau'ni ana'-ana' gurunna Yésus iya risurowangngéngngi mennang ri Yésus . Laoni mennang passadiyai iyaro Paskaé .
40026020	Wenninnana , tudanni Yésus sibawa iya seppulo duwa ana' gurun-Na manré .
40026021	Wettunna mennang manré , makkedani Yésus , " Engkalingai : engka séddi polé ri yelle'mu bali'bellari-Ka matu . "
40026022	Naéngkalinganaro , messé senna'ni ana'-ana' gurunna Yésus . Nainappa mennang tasséddi-séddi mappammula makkutana ri Yésus , " Tentu tenniya iyya naseng Bapa' ? "
40026023	Nappébali Yésus , " Tau iya pajajje'éngngi rotié ri laleng mangko'é massamang Iyya , iyanaritu bali'bellari-Ka matu .
40026024	Mémeng Ana'na Tolinoé matéi matu pada-pada tarokié ri laleng Kitta'é . Iyakiya cilakai tau iya bali'bellariyéngngi Ana'na Tolinoé ! Lebbi kessing muwi dé' siseng naengka najaji iyaro tauwé ! "
40026025	Nainappa makkeda Yudas , tau bali'bellaéro , " Tentu tenniya iyya naseng Bapa' Guru ? " Nappébali Yésus , " Makkuwaitu adammu ! "
40026026	Wettunna mennang manré , malani Yésus roti , nainappa massempajang sukkuru' . Purairo napuwé-puwé'ni rotié sibawa liman-Na nainappa nawéréng ana'-ana' gurun-Na nanakkedato , " Alai , namuwanréi ; iyanaé tubuk-Ku . "
40026027	Purairo malani séddi énungeng anggoro , nainappa mappale' sukkuru' ri Allataala . Nainappa nawéréng iyaro énungengngé ana'-ana' gurun-Na nanakkedato , " Enung manenno .
40026028	Saba' iyanaé dara-Ku iya paessaéngngi assijancingenna Allataala -- dara ribollowangngé untu' tau maégaé nariyaddampengeng dosana mennang .
40026029	Ateppe'no : Dé'na Uwénungngi iyaé anggoro'é narapi wettunna ménuk-Ka anggoro baru sibawa iko ri laleng Lino Barunna Ambo'-Ku . "
40026030	Nainappa makkélong mennang séddi élong pappojiyang . Purairo laoni mennang ri Bulu-bulu Zaitun .
40026031	Nanakkeda Yésus lao ri ana'-ana' gurun-Na , " Iyato wenniéwé namulari maneng matu salai-Ka ; saba' tarokii ri laleng Kitta'é : Makkedai Allataala , ' Maélo-Ka mpunoi iyaro pakkampié , natassiya-siyana matu bimbala'na . '
40026032	Iyakiya pura-Kuna ripaoto' paimeng , maélo-Ka lao ri Galiléa poddiyoloiko . "
40026033	Nakkeda Pétrus lao ri Yésus , " Namuni iya maneng laingngé nasalaiwi Bapa' , dé' sises-siseng iyya ! "
40026034	Nakkeda Yésus lao ri Pétrus , " Engngerangngi , iyato wenniéwé , riwettu dé'napa naoni manu'é , wékkatelluni muwassakkarek-Ka . "
40026035	Nappébali Pétrus , " Namuni harusu'ka maté silaong Bapa' , dé'to umaélo makkeda makkedaé dé' uwissengngi Bapa' ! " Nasininna ana'-ana' guru laingngé makkeda makkuwatoro .
40026036	Purairo laoni Yésus sibawa ana'-ana' gurun-Na riséuwaé onrong riyasengngé Gétsémani . Nakkuwanaro makkeda lao ri mennang , " Tudanno kuwaé , maélo-Ka lao massempajang . "
40026037	Nanaérani Pétrus sibawa iya duwa ana'na Zébédéus lao silaongengngi . Nappammulana messé babuwa sibawa mausé .
40026038	Nakkeda lao ri ana'-ana' gurun-Na , " Messé senna'i atik-Ku , samanna maélo-Ka maté . Onrono kuwaé , sibawa accowéno majjaga-jaga sibawak-Ka . "
40026039	Nainappa Yésus lao mabéla-béla céddé , nanakkaluttu ri tanaé massempajang . Adan-Na , " Ambo' , rékko weddingngi , pabélaini polé ri Iyya anrasa-rasang iya harusu'é Upéneddingi . Iyakiya aja' nasituru' élo-Ku , sangadinna situru élona Ambo' bawang . "
40026040	Purairo lisuni Yésus ri iya tellu ana' gurun-Na nanapoléini mennang mattengngang matinro . Nakkeda lao ri Pétrus , " Dé'muna mulléi iko tellu jaga sibawak-Ka sijang bawang ?
40026041	Jaga-jagako , sibawa assempajakko kuwammengngi aja' mupéneddingiwi paccobangngé . Mémeng rohmu maéloi pogau'i tongengngé iyakiya dé' mulléi , saba' sipa'na tolinoé malemmai ! "
40026042	Laosi paimeng Yésus massempajang , adan-Na , " Ambo' , rékko iyaé anrasa-rasangngé harusu'i Upéneddingi , sibawa dé' nawedding ripabélai , leppessanni élona Ambo' jaji . "
40026043	Purairo lisuni Yésus , nanalolongessi ana'-ana' gurun-Na matinro mupa , nasaba cakkaruddu senna'i .
40026044	Siseppi Yésus nasalai mennang , na untu' mabbékkatellunna massempajang sibawa powada ada-ada iya padaé .
40026045	Purairo lisuni ri ana'-ana' gurun-Na nakkeda , " Matinro mupoga sibawa passauwi tekkomu ? Itai , narapini wettunna Ana'na Tolinoé riyabbéréyang lao ri akuwasanna sining tau madosaé .
40026046	Oto'no , talao . Itai ! Engkani polé tau iya bali'bellariyék-Ka ! "
40026047	Ri wettu mabbicarana mupa Yésus , Yudas , sala séddinna polé ri ana'-ana' gurunna Yésus poléni . Maéga tau naéwa silaong iya tiwié peddang sibawa tarasulu . Risuroi mennang ri kapala-kapala imangngé sibawa sining pamimpinna Yahudié .
40026048	Na iyaro tau bali'bellaé pura napaissengiwi mennang tanrangngéwé , " Tau iya ubauwé , iyanaritu taunna . Tikkengngi ! "
40026049	Lettu'nana ri onrongngéro , matteruni Yudas lao ri Yésus nakkeda , " Salama' , Pa' Guru ! " Nanabauwi Yésus .
40026050	Nappébali Yésus , " Eh saudara , untu' aga nalao saudara kumaiyé ? " Nainappa malluruni tau maégaéro nanatikkengngi Yésus .
40026051	Sala séddinna ana' gurunna Yésus iya engkaé kuwaro sibawa Yésus , rampui peddanna nanawettai atanna imang lompoé angkanna massarang daucculinna .
40026052	Nakkeda Yésus lao ri ana'-ana' gurun-Naro , " Pariwanuwai paimeng peddammu . Saba' sininna tau iya makkégunangngéngngi peddanna matéi matu sibawa peddang .
40026053	Muwasengngiga dé' Uwulléi méllau tulung ri Ambo'-Ku , namasitta matu kiringngi lebbi seppulo duwa pasukang tentara malaéka' ?
40026054	Iyakiya rékko makkuwairo , pékkugi wedding kajajiyang iya puraé riboto ri laleng Kitta'é makkedaé mémeng harusu'i kajajiyang pada-pada iya makkekkuwangngéwé ? "
40026055	Nakkeda Yésus lao ri tau maégaéro , " Tau maja-Ka'ga , namupolé mai sibawa tiwi peddang enrengngé tarasulu untu' tikkek-Ka ? Esso-esso-Ka mappagguru ri Bolana Allataala , nadé' mutikkek-Ka !
40026056	Iyakiya mémeng harusu'i makkuwaro kuwammengngi nakajajiyang aga naokié nabi-nabié ri laleng Kitta'é . " Purairo , lari manenni ana'-ana' gurunna Yésus salaiwi Yésus .
40026057	Sining tau iya tikkengngéngngi Yésus natiwini ri bolana Imang Lompoé Kayafas . Maddeppungenni guru-guru agamaé sibawa sining pamimpinna Yahudié kuwaro .
40026058	Naccowéna Pétrus ri Yésus mabéla-béla lettu ri seddé bolana imang lompoé . Nainappa muttama' Pétrus ri laleng seddé bolaéro , natudang silaong pengawal-pengawal-é . Macinnai missengngi pékkugi accappurenna matu iya manennaro .
40026059	Makkuragani kapala-kapala imangngé sibawa sininna Mahkama Agamaé sappa asabbiyang bellé-bellé untu' pakennaiwi pahukkungeng maté Yésus .
40026060	Iyakiya dé'gaga séddi butti nalolongeng namuni maégani malluru mancaji sabbi bellé . Accappurenna engka duwa tau malluru liyolo .
40026061	Makkedai mennang , " Iyaé tauwé makkedai , ' Uwullé ruttungngi Bolana Allataala , na ri laleng tellungngessoé Uwullé patettongngi paimeng . ' "
40026062	Nainappa tettong imang lompoé , nakkeda lao ri Yésus , " Dé'ga Mubaliwi iyaro riteppuwangngék-Ko ? "
40026063	Iyakiya mammekko bawammi Yésus . Siseppi makkeda iyaro imang lompoé lao ri Yésus , " Nasabbing Allataala iya tuwoé , powadani Ikoga Arung Pappassalama'é , Ana'na Allataala ? "
40026064	Nappébali Yésus , " Makkuwaitu adatta puwang . Iyakiya ateppe'no : mappammulai makkekkuwangngé , muwitai matu Ana'na Tolinoé tudang ri seddé ataunna Allataala Iya Pommakuwasaé , sibawa polé ri yasé'na ellungngé ri langié ! "
40026065	Nasapé'-sapé'ni pakéyanna iyaro imang lompoé , nanakkeda , " Napakatunai Allataala ! Dé'na naparelluki sabbi . Alémuna méngkalinga manengngi ada-ada iya pakatunaéngngi Allataala .
40026066	Pékkugi pallolongemmu makkekkuwangngé ? " Nappébali mennang , " Salai , sibawa harusu'i maté . "
40026067	Nanamméccuini mennang rupanna Yésus , sibawa nabarasa'i . Engkato leppa'i
40026068	sibawa makkeda , " Coba teppui sibawa paissengiki , éh Arung Pappassalama'é ! Niga leppa'-Ko ? "
40026069	Tudat-tudanni Pétrus ri saliweng , ri seddé bolaé . Napoléna sala séddinna pattumani makkunrai makkeda lao ri Pétrus , " Dé'ga musilaotto Yésus tau Galiléaéro ? "
40026070	Iyakiya massakkai Pétrus ri yolona maneng mennang , nappébali Pétrus , " Dé' uwissengngi aga akkattamu . "
40026071	Nainappa lao ri sumpanna seddé bolaé . Na engka séddi pattumani makkunrai laingngé mitai Pétrus , nakkeda lao risining tauwé kuwaro , " Iyaé tauwé sibawa towi onna' Yésus polé ri Nazarét-éro . "
40026072	Nassakkasi Pétrus sibawa mattanro , adanna , " Dé' tongeng uwissengngi iyaro tauwé ! "
40026073	Dé' namaitta puranaro , sining tau iya tettongngé kuwaro laoni ri Pétrus sibawa makkeda , " Pasti iko sala séddinna polé ri mennang . Matanrang senna' polé ri saddammu . "
40026074	Nappammulana Pétrus mattanro-tanro , " Matéka , dé' uwissengngi iyaro tauwé ! " Iyatoro wettué naonina manu'é .
40026075	Naéngngeranni Pétrus makkedaé purai makkeda Yésus ri aléna , " Riwettu dé'napa naoni manu'é , wékkatelluna muwassakkareng . " Nassuna Pétrus , sibawa teri tassénge'-sénge' .
40027001	Maélé senna'ni sininna kapala imangngé sibawa pamimpinna Yahudié mébbu apettung untu' mpunoi Yésus .
40027002	Nabalengguni Yésus , nanabbéréyangngi lao ri Pilatus , gubernurna pamarénta Roma .
40027003	Wettunna Yudas , iya bali'bellariyéngngi Yésus naita makkedaé ripakennaini pahukkungeng Yésus , massessekaléni . Nainappa napalisu iyaro telluppuloé dowi péra' ri kapala-kapala imangngé sibawa pamimping-pamimpinna Yahudié .
40027004	Makkedani , " Madosaka bali'bellariwi tau iya dé'é asalanna , angkanna rihukkung maté ! " Iyakiya mappébaliwi mennang , " Magi naripaduli iyatu ? Iyaro urusammu ! "
40027005	Naggenrungenni Yudas iyaro dowié muttama' ri Bolana Puwangngé , nainappa lao gattungngi aléna .
40027006	Naitténi kapala-kapala imangngé iyaro dowié nakkeda , " Iyaé dowié , dowi dara . Manuru' hukkunna agamaé , iyaé dowié dé' nawedding riputtama' ri onrong akkasuwiyangengngé ri Bolana Puwangngé . "
40027007	Puranana mennang masséddi , napakéni mennang iyaro dowié untu' melli tana iya riyasengngé Tanana Pakkébbu Oringngé . Iyaro tanaé ripakéi untu' tampunna sining tau polé-polé .
40027008	Iyanaro saba'na lettu essoéwé iyaro tanaé riyasengngi " Tana Dara " .
40027009	Na ri lalennaro , kajajajiyanni aga pura napowada Nabi Yérémia , iyanaritu , " Tarimai mennang telluppulo dowi péra' , iyanaritu elli nasitujuiyé bangsa Israélié selaku pakkamaja untu' Aléna .
40027010	Na iyaro dowié napakéi mennang untu' melliwi Tanana Pakkébbu Oringngé , pada-pada iya pura napparéntangngé Puwangngé lao ri iyya . "
40027011	Wettunna Yésus mangolo ri Pilatus , gubernurna wanuwaéro , makkutanani Pilatus , " Ikonaga Arunna tau Yahudié ? " Nappébali Yésus , " Makkuwaitu adatta puwang . "
40027012	Iyakiya wettunna kapala-kapala imangngé sibawa pamimping-pamimpinna Yahudié pauwi maéga riteppuwangngi Yésus , dé' sises-siseng nabaliwi .
40027013	Rimakkuwannanaro makkedani Pilatus lao ri Yésus , " Dé'ga Muwéngkalingai iya maneng nateppuwangngék-Ko mennanro ? "
40027014	Iyakiya dé' nappébali Yésus muwi céddé angkanna hérang senna' iyaro gubernur-é .
40027015	Tungke' Ramé-Ramé Paskaé , biyasana gubernur-é malleppessang séddi tau tarungku situru napilé tau maégaé .
40027016	Iyaro wettué engka séddi tau rihukkung iya tarompoénna . Asenna Yésus Barabas .
40027017	Jaji , wettunna tau maégaé maddeppungenna , makkutanani Pilatus ri mennang , " Nigana muwélori uleppessangekko ? Yésus Barabas iyaré'ga Yésus iya riyasengngé Kristus ? "
40027018	Makkeda makkuwairo Pilatus nasaba naissengngi makkedaé sining panguwasana Yahudié mabbéréyangngi Yésus nasaba mangémpurui mennang .
40027019	Wettunna Pilatus tudang ri onrong pangadélékengngé nakirinni bainéna pasengngéwé lao ri aléna , " Aja' mucampuru'i parakarana tau iya dé'é napasalaro , nasaba nakarena Aléna , mannippika' essoéwé iya mappakatau-taué . "
40027020	Iyakiya kapala-kapala imangngé sibawa pamimping-pamimpinna Yahudié matteru-terui napakiri-kiri iyaro tau maégaé untu' méllauwi ri Pilatus kuwammengngi naripaleppe Barabas sibawa rihukkung maté Yésus .
40027021	Nanakkutanasi iyaro gubernur-é lao ri mennang , " Niga muwélori uleppessangekko polé ri iya duwa tauwéro ? " Nappébali mennang , " Barabas . "
40027022	Nakkutana Pilatus lao ri mennang , " Rékko makkuwaitu , aga ugaukengngi Yésus iya riyasengngé Kristus ? " Nappébali maneng mennang , " Sallii ! "
40027023	Nakkutana Pilatus , " Iyakiya aga asalan-Na ? " Napédé' maladde'na mennang gora , " Sallii ! "
40027024	Angkanna mainge'ni Pilatus makkedaé dé'na agaga wedding napogau' sibawa ajakké maronta'i iyaro sining tauwé . Jaji malani uwai , na ri yolona iyaro tau maégaé bissaiwi limanna sibawa makkeda , " Dé' utanggung jawakiwi amaténna iyaé tauwé ! Urusammu iyaé ! "
40027025	Nappébali iya maneng tau maégaéro , " Leppessanni idi sibawa ana'-ana'ta tanggungngi pahukkungengngé nasaba amatén-Na ! "
40027026	Nainappa Pilatus leppessangngi Barabas untu' mennang ; sibawa nasuroi tauwé barasa'i Yésus , sibawa nabbéréyanna Yésus untu' risalli .
40027027	Nainappa prajuri'-prajuri'na Pilatus natiwi Yésus muttama' ri saorajana gubernur-é , naddeppungenna sininna tentaraé mattulilingiwi Yésus .
40027028	Naludunni mennang pakéyanna Yésus , nanapasangiwi jumba lango-lango .
40027029	Mébbuni mennang séuwa passigera' polé ri takké-takké maddorié , nanapasangngi ri ulunna Yésus . Nainappa napatéténgi jari ataun-Na séuwa tekkeng , nainappa makkaluttu ri yolo-Na sibawa méllékéllé'i . Adanna mennang , " Oh Puwakku , Arunna Tau Yahudié ! "
40027030	Namméccuini mennang sibawa nalai iyaro tekkengngé , nainappa naunru ulun-Na .
40027031	Puranana nacculé-culéi , naludunni iyaro jumba lango-langoé , nainappa napapasangi paimeng pakéyan-Na . Purairo natiwini massu untu' risalli .
40027032	Ri tengnga laleng , siruntu'i mennang séddi tau polé ri Kiréné asenna Simon . Napassani mennang iyaro tauwé méssangngi sallina Yésus .
40027033	Lettu'nana mennang riséuwaé onrong iya riyasengngé Golgota , bettuwanna , " Onrong Tengkora " .
40027034	Kuwaniro mennang napaénung Yésus anggoro iya sicampuru'é essung . Iyakiya purana nakanyamé Yésus iyaro anggoro'é , dé'na namaélo ménungngi .
40027035	Nainappa nasalli mennang , sibawa nabagé-bagé pakéyan-Na sibawa naundi .
40027036	Purairo tudanni mennang jagaiwi kuwaro .
40027037	Ri yasé'na ulun-Na napasanni mennang oki iya riteppuwangngéngngi , iyanaritu : " Iyanaé Yésus , Arunna Tau Yahudié " .
40027038	Nasalli towi mennang duwa parampo' silaong Yésus ; séddi tau ri seddé ataun-Na , séddi ri seddé abéyo-Na .
40027039	Sining tau iya lalowé kuwaro maccilic-ciling ulunna , sibawa nacella-cellana Yésus .
40027040	Makkedai mennang , " Iko maéloé ruttungngi Bolana Allataala , sibawa patettongngi ri laleng tellungngesso ! Rékko Ana'nako Allataala , nonnono polé ri salliéro , namupassalama'i alé-Mu ! "
40027041	Makkuwatoro kapala-kapala imangngé sibawa guru-guru agamaé enrengngé sining pamimpinna Yahudié naéllékéllé'ni Yésus . Makkedai mennang ,
40027042	" Napassalama'i tau laingngé , padahal Aléna dé' naulléi passalama'i ! Rékko arunnai Israélié , madécénni makkekkuwangngé nonno polé ri salliéro , nainappaki maélo mateppe' ri Aléna .
40027043	Mateppe'i ri Allataala , sibawa makkeda makkedaé Ana'nai Allataala . Nah , laono mai taitai maélo muwiga Allataala passalama'i makkekkuwangngé . "
40027044	Parampo'-parampo' iya risallié sibawa Aléna mala nacella-cella towi pada-padaéro .
40027045	Ri tangassonana , tellujjang ittana , sininna iyaro wanuwaé mapettang .
40027046	Tetté tellu arawéngngé , gorani Yésus sibawa sadda maloppo , " Eli , Eli lama sabakhtani ? " bettuwanna , " Oh Allataala-Ku , oh Allataala-Ku magi Musalai-Ka ? "
40027047	Siyagangngaré tau kuwaro méngkalingai iyaro gau'é , nakkeda , " Naobbii Elia ! "
40027048	Engka séddi tau polé ri mennang mapperi-perini lao mala bunga karang , nanapajajje'i ri laleng anggoro' makeccié , nainappa napasopo ri laleng cappa'na séddié aju , nanassoppakengngi ri témunna Yésus .
40027049	Iyakiya tau laingngé makkedai , " Tajengngi , taitai polé aré'gi Elia passalama'i ! "
40027050	Nainappa gorasi Yésus sibawa sadda maloppo , nanasseppungenni nappase'-Na paccappurengngé .
40027051	Kaing paddenring iya taggattungngé ri Bolana Puwangngé makenné'ni mancaji duwa polé ri yasé' lettu ri yawa . Mpéwang tanaé sibawa mapuwé' sining bulu batué .
40027052	Tattimpa' sining tampungngé , sibawa maéga umma'na Allataala iya matéénna tuwo paimeng .
40027053	Massu mennang polé risining tampungngé puranana Yésus moto polé ri amaténgngé , sibawa muttama' ri Yérusalém . Namaéga tau mitai mennang kuwaro .
40027054	Kapalana tentaraé sibawa prajuri'-prajuri'na iya jagaiyéngngi Yésus métau senna'ni wettunna naita mpéwang tanaé sibawa sininna iya kajajiyangngéro . Makkedani mennang , " Tongeng , iyanaé Ana'na Allataala ! "
40027055	Engkato kuwaro maéga makkunrai mitai polé mabéla . Iya mennang ritu pura maccowériyéngngi Yésus untu' tulungngi mappammulai polé ri Galiléa .
40027056	Ri yelle'na iyanaritu Maria Magdaléna , Maria indo'na Yakobus sibawa Yusuf , enrengngé indo'na ana'-ana'na Zébédéus .
40027057	Iyaro wennié poléni séddi tau sugi iya polé ri Arimatéa , iya riyasengngé Yusuf . Maccowé towi ri Yésus .
40027058	Laoni ri Pilatus nanaéllauwi ujuna Yésus . Nanapparéntanni Pilatus kuwammengngi nariwéréng ujuna Yésus .
40027059	Nalani Yusuf iyaro ujué , nanadokoi sibawa kaing walu polé ri lénang iya mabarué mupa .
40027060	Nainappa nataro ujuna Yésus ri laleng tampung appunnangenna iya naébbué ri laleng séddié bulu-bulu batu . Purairo galétténi séddi batu loppo tongkoi sumpanna tampungngéro , nainappa meddé .
40027061	Maria Magdaléna sibawa Maria laingngé monroi tudang kuwaro moloiwi iyaro tampungngé .
40027062	Pappa bajanana , ri esso Saba'é , kapala-kapala imangngé sibawa sining tau Farisié laoni silaong mangolo ri Pilatus .
40027063	Nakkeda , " Puwang , wettunna tuwo mupa iyaro pabbelléngngé , riyéngngerangngi purai makkeda , ' Labe'na tellungngesso moto'-Ka matu . '
40027064	Rimakkuwannanaro , suroi tauwé jagaiwi iyaro tampungngé madécéd-décéng narapi esso matellué , kuwammengngi ana'-ana' gurun-Na dé' naulléi ménnauwi uju-Na nainappa makkeda lao risining tauwé makkedaé purani ripaoto' polé ri amaténgngé . Na bellé iya paccappurengngéwé lebbi majapi naiya mammulangngé . "
40027065	Nakkeda Pilatus lao ri mennang , " Namappunnaiko tentara pengawal , laono mujagaiwi iyaro tampungngé madécéd-décéng . "
40027066	Nalaona ri tampungngé , naségélé'i batu pattongkona sibawa taro tau jaga ri yolona , kuwammengngi nadé'gaga tau ganggui iyaro tampungngé .
40028001	Wettunna labe'na esso Saba'é , ri esso Aha'é , maélé senna'ni Maria Magdaléna sibawa Maria laingngé lao mitai iyaro tampungngé .
40028002	Tappa mpéwang muni tanaé iya maseroé . Engka séddi malaéka'na Puwangngé nonno polé ri surugaé nanagaléttéi iyaro batu pattongkona , nanatudang ri yasé'na .
40028003	Tappana iyaro malaéka'é pada-padai billa'é , sibawa pakéyanna maputé senna' .
40028004	Tentara pengawal iya jagaé kuwaro makkumani tauna angkanna ténré mennang , sibawa pada-pada tau maté .
40028005	Nakkeda iyaro malaéka'é lao risining makkunraiéro , " Aja' mumétau ! Uwisseng musappai Yésus iya puraé risalliro .
40028006	Dé'ni kuwaé . Moto'ni pada-pada Napowadaé riyolo . Laono mai muwitai onronna ripaléwu .
40028007	Makkekkuwangngé , apperi-perino lao namupowadangngi ana'-ana' gurun-Na , ' Moto'ni , namakkekkuwangngé laoni lebbi riyolo naiya iko ri Galiléa . Kuwaro muwitai matu ! ' Engngerangngi aga pura upowadakko . "
40028008	Mapperi-perini iyaro sining makkunraié salaiwi tampungngé . Nasibawang pappénedding métau sicampuru' marennu ; lari-larini mennang untu' powadangngi iyaro gau'é lao ri ana'-ana' gurunna Yésus .
40028009	Tappa polé muni Yésus méwai sita iyaro sining makkunraié , nakkeda , " Salama' ! " Napoléna mennang maddeppériwi , nainappa nakaddao ajé-Na sibawa nasompai .
40028010	Nakkeda Yésus lao ri mennang , " Aja' mumétau , lao mupowadangngi saudara-saudara-Ku kuwammengngi nalao ri Galiléa ; kuwaro naita-Ka matu mennang . "
40028011	Ri wettu laona iyaro sining makkunraié , siyagangngaré polé ri tentara pengawal iya jagaiyéngngi iyaro tampungngé lisuni ri kotaé , sibawa laporo'i ri kapala-kapala imangngé sininna iya puraé kajajiyang .
40028012	Iyaro kapala-kapala imangngé barundinni sibawa sining pamimpinna Yahudié , nainappa nawéréng maéga dowi iyaro tentara pengawal-é ,
40028013	nakkeda , " Harusu'ko powadai makkedaé , poléi ana'-ana' gurunna Yésus ri wennié , nanaénnauwi ujuna ri wettu matinromu .
40028014	Rékko naéngkalingai gubernur-é , ripalécépi kuwammengngi dé' mulolongeng asukkarakeng . "
40028015	Nalani tentara pengawal-é iyaro dowié , nanapogau'i pada-pada iya ripasengengngéngngi lao ri mennang . Rimakkuwannanaro iyaro curitaé tassiya mupi ri yelle'na tau Yahudié lettu essoéwé .
40028016	Iyaro seppulo séddié ana' gurunna Yésus laoni ri bulu-bulué ri Galiléa situru iya napparéntangngé Yésus lao ri mennang .
40028017	Wettunna mennang naita Yésus kuwaro , suju'ni mennang sompai . Iyakiya engka ri yelle'na mennang bata-bata .
40028018	Maddeppéni Yésus ri mennang , nakkeda , " Sininna akuwasangngé ri surugaé sibawa ri linoé purani riyabbéréyang ri Iyya .
40028019	Rimakkuwannanaro laono ri sininna bangsaé ri sininna linoé , pancajiwi mennang ana'-ana' guruk-Ku . Cemméi mennang sibawa teppui asenna Ambo'é , sibawa Ana'é , enrengngé Rohna Allataala .
40028020	Paggurui mennang turusiwi sininna iya puraé Uparéntakko . Na éngngerangngi tuli Usibawakko matu lettu paccappurenna linoé . "
41001001	Iyanaé Karéba Madécéng passalenna Yésus Kristus , Ana'na Allataala .
41001002	Iyaro Karéba Madécéngngé napammulaiwi pada-pada iya naokié Nabi Yésaya , makkuwaéwé : " ' Iyanaé suro-Ku , ' adanna Allataala , ' Usuroi lebbi riyolo naiya Iko , kuwammengngi natimpakek-Ko laleng . '
41001003	Engka tau gora-gora ri padang kessi'é , ' Passadiyangengngi laleng Puwangngé ; paratai sining laleng iya maéloé Nalaloi . ' "
41001004	Pada-pada iya tarokiéro , makkuwatoniro mompoi Yohanés ri padang kessi'é . Nacemméi tauwé sibawa napalettu'i karéba polé ri Allataala . Makkedai Yohanés , " Harusu'ko toba' polé ri dosa-dosamu sibawa harusu'ko ricemmé , kuwammengngi naddampengekko Allataala . "
41001005	Sininna tauwé polé ri wanuwa Yudéa sibawa kota Yérusalém lao méngkalingai Yohanés . Nangakuini mennang dosa-dosana , nappa ricemmé ri Yohanés ri Salo Yordan .
41001006	Pakéyang iya napaké Yohanés poléi ri bulu untaé . Babbanna poléi ri bingkulangngé , sibawa anréna incalé nenniya cani' ale' .
41001007	Nappallebbangenni karébaéwé , " Ri munrikku matu , poléi matu séddi tau iya lebbi battowaé na iyya . Dé' usitinaja cuku' lukkai tulu sapatun-Na .
41001008	Iyya ucemméko sibawa uwai , iyakiya iyaro Nacemméko matu sibawa Rohna Allataala . "
41001009	Iyaro wettué engkani Yésus polé ri Nazarét daérana Galiléa , naricemmé-Na ri Yohanés ri Salo Yordan .
41001010	Massuna Yésus polé ri saloéro , Naitani tabbukka langié sibawa Rohna Allataala nonno ri yasé'na pada-pada jangang-jangangngé .
41001011	Nainappa naéngkalinga saddanna Allataala makkeda , " Ikona Ana'-Ku iya Uwamaséiyé . Mupésennangi atik-Ku . "
41001012	Puranaro , matteruni Yésus ritiwi ri Rohna Allataala ri padang kessi'é .
41001013	Naonrona kuwaro patappulo essona ricobai ri Ibillisi' . Engkato kuwaro olokolo liya naéwa sibawang , naritumaningi ri malaéka'é .
41001014	Ritarungkunnana Yohanés , laoni Yésus ri Galiléa , nanappagguruwangngi kuwaro Karéba Madécéng polé ri Allataala .
41001015	Adan-Na , " Dé'na namaitta napammulaiwi Apparéntanna Allataala . Toba'no polé ri dosa-dosamu , sibawa mateppe'no ri Karéba Madécéng polé ri Allataala ! "
41001016	Wettunna Yésus joppa ri wirinna Tappareng Galiléa , Naitani duwa pakkaja , iyanaritu Simon sibawa Andréas anrinna . Mattengngangngi mennang jala .
41001017	Nakkeda Yésus lao ri mennang , " Accowéno ri Iyya . Maélo-Ka pagguruko majjala tau . "
41001018	Matteruni mennang nasalai jalana nainappa naccowéri Yésus .
41001019	Joppani matteru Yésus , naitasi duwa tau massilessureng laingngé , iyanaritu Yakobus sibawa Yohanés , ana'-ana'na Zébédéus . Engkai mennang ri lopié , pedécéngiwi jalana .
41001020	Natteruna Yésus mobbii mennang . Nanasalaini ambo'na ri laleng lopié silaong sining tau napagajié . Nainappa lao maccowériwi Yésus .
41001021	Lettu'ni Yésus sibawa ana'-ana' gurun-Na ri kota Kapernaum . Ri esso Saba' rappina , muttama'ni Yésus ri bola assompangngé nanappammula mappagguru .
41001022	Héranni sininna tau iya méngkalingaéngngi cara-Na mappagguru . Saba' mappaggurui sibawa kuwasa , dé' napada guru-guru agamaé .
41001023	Iyaro wettué engka séddi tau nauttamai roh maja muttama' ri laleng bola assompangngé , nagora ,
41001024	" Oh Yésus , tau Nazarét-é , aga maélo Mugaukekki ? Polé-Koga untu' pabbinasaki ? Uwisseng niga Iko : Ikona suro mapaccingngé iya polé ri Allataala ! "
41001025	Nagara'ni Yésus iyaro roh-é , " Ammekkoko ! Assuko polé ri tauwéro ! "
41001026	Naiyaro roh majaé nagottanni iyaro tauwé sibawa masero , nainappa massu polé ri tauwéro nanagorato .
41001027	Hérang senna'ni sininna tauwé , angkanna makkeda séddié lao ri laingngé , " Wah , aga iyaé ? Séuwa pappagguruwang baru ! Nasuroi massu roh-roh majaé sibawa kuwasa , namatinulu ri Aléna ! "
41001028	Nallebbanna masitta iyaro karébaé passalenna Yésus lao risininna daérana Galiléa .
41001029	Nasalaini Yésus sibawa ana'-ana' gurun-Na iyaro bola assompangngé , nalao ri bolana Simon sibawa Andréas . Nalaoto Yakobus sibawa Yohanés silaongengngi mennang .
41001030	Matuwa makkunrainna Simon masemmengngi ri onrong atinronna . Jaji wettunna Yésus sibawa ana'-ana' gurun-Na muttama' ri bolaéro , ripowadanni Yésus iyaro gau'é .
41001031	Nalaona Yésus ri matuwa makkunrainna Simon , nanakkatenningngi limanna , nanatulungngi moto' . Soroni semmenna , nanatumaningiwi mennang .
41001032	Arawénnana , labunana essoé , natiwini sining tauwé lao ri Yésus iya maneng tau malasaé sibawa tau nauttamakiyé sétang .
41001033	Maddeppungenni sininna pabbanuwana kotaéro ri yolona bolaéro .
41001034	Nanapajjappani Yésus maéga tau iya nakennaé maddupa-rupang lasa , sibawa napaddésu' towi maéga sétang . Dé' napalaloi iyaro sining sétangngé mabbicara , saba' naissengngi mennang niga Yésus .
41001035	Pappa bajanana , subu-subu mupa , moto'ni Yésus nanasalaiwi bolaé . Nalao ri onrong masino-sinoé ri saliweng kota , nassempajang kuwaro .
41001036	Iyakiya Simon sibawa sellao-sellaona laowi sappai Aléna .
41001037	Naruntu'na-Na mennang , makkedani , " Sininna tauwé sappaki Pa' . "
41001038	Iyakiya mappébaliwi Yésus , " Laono mai tapatterui joppatta lao ri kota-kota laingngé kuwaé mattulili . Harusu' tok-Ka makkatobba kuwaro , saba' iyanaro akkattana Ulao kumaiyé . "
41001039	Rimakkuwannanaro laoni Yésus kégi-kégi ri sininna Galiléa , nanakkatobba risining bola assompangngé enrengngé napaddésu'i sining sétangngé .
41001040	Engka séddi tau malasa oli iya mappakatau-taué lao ri Yésus . Makkaluttuni iyaro tauwé , nakkeda , " Rékko naéloriwi Bapa' , naullé Bapa' pajjappaka' . "
41001041	Namesséna Yésus ri tauwéro . Jaji nakarawani iyaro tauwé , nanakkedato , " Uwéloriwi , ajjappano ! "
41001042	Iyatoro wettué nateddéng lasana najjappa .
41001043	Nainappa Yésus suroi lao sibawa papparéngngerangngéwé ,
41001044	" Jaga-jagako , aja' mucuritai lao ri nigi-nigi , iyakiya laoko ri imangngé , namuwéllauwi untu' pattentui makkedaé majjappano . Nainappa untu' ajjappammuro , akkasuwiyangekko akkarobangeng situru napparéntangngé Musa , selaku butti lao risining tauwé makkedaé tonget-tongenno majjappa . "
41001045	Iyakiya iyaro tauwé laoni , sibawa matteru-terui nacurita kajajiyangngéro kégi-kégi , angkanna dé'na naulléi Yésus muttama' ri kotaé sibawa mannessa-nessa . Ri saliweng kota bawang monro ri onrong-ngonrong masino-sinoé . Iyakiya matteru-teru mupi tauwé lao ri Aléna polé kégi-kégi .
41002001	Siyagangngaré esso ri munrinna , lisuni Yésus ri Kapernaum . Nallebbanna karébaé makkedaé engkai ri bolaé .
41002002	Namaégana tau polé . Makkatulunni mennang kuwaro angkanna dé'na gaga onrong . Muwi ri sumpangngé pennoto siredde-redde tauwé . Napalettu'ni Yésus karéba polé ri Allataala lao ri mennang .
41002003	Ri wettu mabbicarana Yésus , engka eppa tau mpulé séddi tau péso' natiwi lao ri Yésus .
41002004	Iyakiya maéga senna' tau , dé' naulléi lettu ri seddéna Yésus . Jaji nabukkai pabbingengngé persis ri yasé'na naonroiyé Yésus . Purairo , naloro'ni iyaro tau péso'é sibawa tappéréna .
41002005	Wettunna naita Yésus pékkugi rajanna teppe'na mennang , makkedani lao ri tau péso'éro , " Ana'-Ku , riyaddampengenni dosa-dosamu . "
41002006	Engka siyagangngaré guru agama iya tudangngé kuwaro mammulani makkutana ri laleng atinna ,
41002007	" Barani senna' iyaé tauwé mabbicara makkuwaro ! Napakatunai Allataala . Niga wedding maddampengengngi dosaé , saliwenna Allataala ? "
41002008	Iyatoro wettué naissengngi Yésus pikkiranna mennang . Nainappa makkeda , " Magi mumakkutana makkuwaro ri laleng atimmu ?
41002009	Kéga lebbi gampang : makkeda , ' Riyaddampengengngi dosamu' , iyaré'ga makkeda , ' Oto'no , akkai tappérému , namujoppa' ?
41002010	Iyakiya makkekkuwangngé maélo-Ka pabuttiwi ri iko makkedaé ri yasé'na linoéwé makuwasai Ana'na Tolinoé maddampengengngi dosaé . " Nainappa makkeda Yésus lao ri tau péso'éro ,
41002011	" Oto'no , akkai tappérému namulisu ! "
41002012	Mapperi-perini moto' malai tappéréna nainappa massu risabbing risininna mennang . Hérang senna'ni sininna tauwé nanapojiwi Allataala . Makkedani mennang , " Dé'pa naengka nariita kajajiyang makkuwaéwé ! "
41002013	Lisuni paimeng Yésus ri wirinna Tappareng Galiléa . Maéga tau lao ri Aléna , naripagguru mennang .
41002014	Ri wettunna Yésus joppa kuwaro , naitani séddi passinge' sima riyasengngé Léwi , ana'na Alféus , mattengngang tudat-tudang ri kantoro accukéngngé . Nakkeda Yésus lao ri Léwi , " Accowéno ri Iyya . " Natettonna Léwi naccowériwi Yésus .
41002015	Wettunna Yésus mattengngang manré ri bolana Léwi , poléni maéga passinge' sima sibawa sining tau iya riyangga'é maja ri masaraka'é maccowé manré sisama Yésus enrengngé ana'-ana' gurun-Na . Saba' maéga ri yelle'na mennang maccowériwi Yésus .
41002016	Engka siyagangngaré guru agama polé ri golongang Farisié mitai Yésus manré sisama passinge'-singe' simaé sibawa sining tau iya riyangga'é majaro . Jaji makkutanani mennang ri ana'-ana' gurunna Yésus , " Magi gurummu nanré sisama passinge'-singe' simaé sibawa sining tau majaéro ? "
41002017	Naéngkalingai Yésus pakkutanana mennanro , nanappébali , " Tau madisingngé dé' napparelluwang dottoro' ; bannami tau malasaé bawang . Polé-Ka tenniya untu' mobbii tau iya mangga'éngngi aléna makessing , sangadinna tau iya riyangga'é matuna . "
41002018	Riséuwaé wettu mappuwasai ana'-ana' gurunna Yohanés Paccemmé sibawa sining tau Farisié . Nainappa engka tau polé ri Yésus sibawa makkutana , " Magi ana' gurunna Yohanés Paccemmé sibawa ana' gurunna tau Farisié nappuwasa , na ana' gurunna Bapa' dé' ? "
41002019	Nappébali Yésus , " Dé'ga nanré padaé ri pésta abottingengngé ? Rékko sibawa mupi mennang bottimpurané , tentu manréi mennang .
41002020	Iyakiya poléi matu wettunna nariyala iyaro bottimpurané polé ri mennang . Ri wettuénnaro matu dé' nanré .
41002021	Dé'gaga tau téppangngi waju laungngé sibawa sikenné kaing baru . Saba' cakkikkii matu iyaro pattéppangngé nanasapé'i iyaro wajué , angkanna pédé' malowangngi sapé'na .
41002022	Makkuwatoniro dé'gaga tau tiri' anggoro baru ri laleng popang koli malaungngé . Nasaba iyaro anggoro barué nareppa'i matu iyaro popangngé , angkanna tabbé duwai . Iyaro anggoro barué harusu'i ritiri' ri laleng popang iya mabaruétto ! "
41002023	Riséuwaé esso Saba' , wettunna Yésus lalo riséuwaé dare' gandong , mammulani ana'-ana' gurun-Na mala gandong .
41002024	Nakkeda sining tau Farisié lao ri Yésus , " Magi na ana'-ana' gurum-Mu najjalékkaiwi hukkunna agamata , ri laleng napogau'na aga riyattéyangngé ri esso Saba'é ? "
41002025	Nappébali Yésus , " Dé'paga naengka mubacai aga napogau' Daud , wettunna Abyatar mancaji imang lompo . Wettunna Daud sibawa sining taunna malupu , sibawa dé' nappunnai inanré , muttama'i ri Bolana Puwangngé , nananréi roti puraénna riyakkasuwiyangeng ri Allataala . Nawéréng towi sining taunna iyaro rotié . Padahal manuru' agamata , sining imangngé bawang wedding manréi iyaro rotié . "
41002026	
41002027	Nainappasi makkeda Yésus , " Esso Saba'é ripakangkai untu' rupa tauwé ; tenniya rupa tauwé untu' esso Saba'é .
41002028	Jaji , Ana'na Tolinoé makuwasai , muwi lao ri esso Saba'é . "
41003001	Lisusi Yésus ri bola assompangngé . Kuwaro engka tau iya maté siwalié limanna .
41003002	Na kuwaro engka tau maélo sappai asalanna Yésus , kuwammengngi weddingngi riyapparapekeng . Jaji napénessaini matteru , maéloiga pajjappai tauwé ri esso Saba'é .
41003003	Nakkeda Yésus lao ri tau maté sibalié limanna , " Laoko mai mutettong kuwaé , ri yolo . "
41003004	Namakkutana lao ri sining tau iya engkaé kuwaro , " Manuru' agamaé , aga wedding ripogau' ri esso Saba'é ? Pogau'i madécéngngé iyaré'ga majaé ? Passalama'i tauwé iyaré'ga mpunoi ? " Mammekko bawammi mennang .
41003005	Nakkitana Yésus mattulili sibawa macai . Iyakiya messé towi , nasaba matedde ati senna'i mennang . Nainappa makkeda lao ri tauwéro , " Loro'i limammu . " Naloro'ni limanna iyaro tauwé , najjappana limanna .
41003006	Nanasalaini sining tau Farisié iyaro bola assompangngé , nappa lao barunding sibawa siyagangngaré tau iya sokongngéngngi Hérodés , untu' mpunoi Yésus .
41003007	Soroni Yésus sibawa ana'-ana' gurun-Na ri Tappareng Galiléa . Namaéga senna'na tau polé ri Galiléa lao maccowériwi Yésus . Maégato polé ri Yudéa ,
41003008	polé ri Yérusalém , polé ri daéra Iduméa , sibawa daéra seddé alauna Yordan , enrengngé polé ri seddéna kota-kota Tirus sibawa Sidon . Lao manenni ri Yésus , saba' purani naéngkalinga passalenna gau'-gau' iya puraé Napogau' .
41003009	Iyaro tauwé makkumani égana , angkanna Yésus suroi ana'-ana' gurun-Na passadiyangengngi lopi , saba' ajakké riredde'i risining tauwéro .
41003010	Maéga senna' tau napajjappa , angkanna sininna tau malasaé siredde-redde makkuraga maddeppériwi kuwammengngi weddingngi nakarawai .
41003011	Sining tau iya nauttamakiyé roh maja , sises-siseng naitai , matteru bawammi suju' ri yolo-Na sibawa gora , " Ikona Ana'na Allataala ! "
41003012	Iyakiya nattéyang senna'i Yésus iyaro roh-roh majaé mappaddissengengngi niga Aléna .
41003013	Nainappa Yésus ménré riséddié bulu-bulu , sibawa naobbii sining tau Naéloriyé . Napoléna iyaro sining tauwé ,
41003014	nainappa napilé polé ri yelle'na mennang seppulo duwa tau . Adan-Na , " Upiléko , kuwammengngi musibawak-Ka , enrengngé Usuroko untu' mappallebbangengngi Karéba Madécéng polé ri Allataala ,
41003015	sibawa lolongekko kuwasa untu' paddésu'i sining sétangngé . "
41003016	Iyanaé asenna iyaro seppuloé duwa tau : Simon ( iya riyasengngétto Pétrus ) ,
41003017	Yakobus sibawa Yohanés silessurenna , iyanaritu ana'-ana'na Zébédéus ( iya mennanro Nawéréngngi aseng Boanérges bettuwanna " ana' letté " ) ,
41003018	Andréas , Filipus , Bartoloméus , Matius , Tomas , Yakobus ana' Alféus , Tadéus , Simon si Patriot ,
41003019	sibawa Yudas Iskariot iya bali'bellariyéngngi Yésus .
41003020	Nainappa lisuni Yésus ri bolaé . Iyakiya polési tau maégaé maddeppungeng , angkanna Yésus sibawa ana'-ana' gurun-Na dé'na nadapii manré .
41003021	Nakkeda sining tauwé , " Jangenni ! " Naéngkalingana kaluwarga-Na iyaro gau'é , poléni untu' malai Aléna .
41003022	Makkedani guru-guru agamaé iya polé ri Yérusalém , " Nauttamakiwi Béélzébul ! Kapalana sining sétangngéro mpéréngngi akuwasang untu' paddésu'i sétangngé . "
41003023	Nanaobbini Yésus iyaro tau maégaé , nanacuritangngi mennang siyagangngaré pakkalarapangeng . Nakkeda Yésus , " Pékkugi wedding sétangngé paddésu'i sétangngé ? "
41003024	" Rékko séddié wanuwa tabbagéi ri laleng konro-konrong iya simusué , iyaro wanuwaé pasti dé' natahang .
41003025	Sibawa rékko ri laleng séddié kaluwarga dé' gaga passéddiyang sibawa anggota-anggotana sisulléi simusu , ancuru' matu iyaro kaluwargaé .
41003026	Sibawa rékko ri laleng akkarungenna Ibillisi' tabbagéi sibawa mammusui , iyaro akkarungengngé dé' natahang maitta sibawa pasti lennye'i matu .
41003027	Dé' séddi tau mulléi muttama' ri lalempolana séddié tau mawatang nanarampasa'i waramparanna rékko dé' nasiyoi lebbi riyolo iyaro tau mawatangngé . Purapiro nainappa wedding narampasa' waramparanna .
41003028	Issenni ! Rékko pogau'i dosa tauwé sibawa powada pappakatuna , wedding muwa riyaddampengeng .
41003029	Iyakiya rékko napakatunai Rohna Allataala , dé' nawedding riyaddampengeng ! Saba' iyaro pappakatunaé iyanaritu dosa mannennungeng . "
41003030	( Napowadai Yésus makkuwaro , nasaba engka tau makkedamakkedaé nauttamakiwi Yésus roh maja . )
41003031	Purairo , poléni indo'na sibawa silessu-silessuretta Yésus . Mattajengngi mennang ri saliweng , nanasuroi tauwé mobbii Yésus .
41003032	Iyaro wettué maéga tau tudang mattulilingiwi Yésus . Makkedai mennang ri Yésus , " Pa' , indo'ta sibawa silessu-silessuret-Ta engkai ri saliweng , nasappaki mennang Pa' . "
41003033	Nappébali Yésus , " Niga indo'-Ku ? Niga silessu-silessurek-Ku ? "
41003034	Nainappa makkita lao risining tau iya tudangngé mattulilingiwi , nappa makkeda , " Iyanaé indo'-Ku sibawa silessu-silessurek-Ku !
41003035	Tau iya pogau'éngngi élona Allataala , iyanaritu padaorowané-Ku , ana' darak-Ku , sibawa indo'-Ku . "
41004001	Mappaggurusi Yésus ri wirinna Tappareng Galiléa . Maéga senna' tau katulungngi . Rimakkuwannanaro laoni tudang ri lalenna séuwaé lopi iya engkaé ri tompo'na uwai , na iyaro tau maégaé tettongngi ri wirinna tapparengngé .
41004002	Nanappagguruwanna Yésus maéga passaleng lao ri mennang sibawa paké pakkalarapangeng . Mappakkuwiyé paggurui mennang .
41004003	" Engkalingai ! Engka séddi patani lao mampo biné .
41004004	Wettunna mampo , engka biné teppa ri lalengngé . Napoléna manu'-manu'é manréi iyaro biné gangka cappu .
41004005	Engkato teppa ri onrong mabbatu-batué , iya céddé'é tanana . Iyaro biné masitta'i tuwo nasaba makurang tanana ,
41004006	iyakiya wettunnana matanré essoé , mammulani makelle iyaro cura'-cura'na nainappa marakko sibawa maté nasaba dé' namalamung ure'na muttama' .
41004007	Engkato biné teppa ri tengngana alekale maddorié . Tuwoni iyaro alekale maddorié nanalimpengiwi iyaro cura'-cura'é angkanna dé' naulléi mabbuwa .
41004008	Iyakiya engkato teppa ri tana macommo'é . Iyaro biné tuwoi , namancaji maloppo nainappa mabbuwa , engka leppe' wékkatelluppulo , engka enneppulona , sibawa engkato sératu . "
41004009	Purana nacurita iyaro pakkalarapangngé , makkedani Yésus , " Mappunnaikoto daucculing , éngkalingani ! "
41004010	Wettunna Yésus alé-alénami , poléni sining tau iya puraé méngkalingai pappagguruwan-Na silaong iya seppulo duwa ana' gurun-Na . Naéllauni mennang pakatajangngi bettuwanna iyaro pakkalarapangngé .
41004011	Nakkedana Yésus lao ri mennang , " Purano riwéréng pammasé untu' missengngi rahasiyana passalenna pékkugi Allataala mapparénta . Iyakiya sining tau saliwengngé ripaggurui sibawa pakkalarapangeng ,
41004012	kuwammengngi ' Natonget-tongengngi matu mennang makkita , iyakiya dé' nakkita , matterui matu mennang maréngkalinga , iyakiya dé' nappéjeppu , kuwammengngi naaja' mennang nakkita sibawa mappéjeppu naaja' napolé ri Allataala nariyaddampengeng mennang ri Allataala . ' "
41004013	Nainappa Yésus makkeda lao ri mennang , " Rékko dé' mupahangngi pakkalarapangngéro , pékkugi mulléi pahangngi sining pakkalarapang laingngé ?
41004014	Iyaro pangampoé iyanaritu tau iya mappallebbangengngéngngi karéba polé ri Allataala .
41004015	Biné iya teppaé ri lalengngé iyanaritu pada-padai sining tau iya méngkalingaéngngi karéba passalenna pékkugi Allataala mapparénta . Iyakiya maréngkalingana poléna Ibillisi' malai aga iya puraé riyampo ri laleng atinna mennang .
41004016	Biné iya teppaé ri onrong mabbatu-batué sinrupai sining tau iya méngkalingaéngngi iyaro karébaé , namatteru natarima sibawa masennang atinna .
41004017	Iyakiya iyaro karébaé dé' nakkure' ri laleng atinna mennang , angkanna dé' natahang maitta . Lolongenna mennang anrasa-rasang iyaré'ga paccallang nasaba karébaéro , matteruna massakka .
41004018	Biné iya teppaé ri tengngana alekale maddorié sinrupai sining tau iya méngkalingaéngngi iyaro karébaé ,
41004019	iyakiya bata-batai passalenna atuwonna mennang sibawa macinnana tuwo sibawa masennang . Napessunna untu' maddupa-rupang gau' muttama'i ri laleng atinna mennang . Rimakkuwannanaro iyaro karéba polé ri Allataala tassipii ri laleng atinna mennang , angkanna dé' nabbuwa .
41004020	Sibawa biné iya teppaé ri tana macommo'é sinrupai sining tau iya méngkalingaéngngi iyaro karébaé sibawa natarimana , makkébuwani mennang maéga , engka telluppulo , engka enneppulona , sibawa engka leppe' wékkasératu wassélé'na . "
41004021	Makkedai paimeng Yésus , " Engkaga naengka tauwé napalluwa pajjennangeng nainappa natongko baku iyaré'ga nataroi ri yawana onrong atinrongngé ? Dé'ga nataroi iyaro pajjennangengngé ri ajé pajjennangengngé ?
41004022	Dé'gaga anu tassubbu iya dé'é napaita matu , sibawa dé'gaga iya rirahasiyakangngé dé' naribongkara' matu .
41004023	Rimakkuwannanaro , rékko mappunnaiko daucculing , éngkalingani ! "
41004024	Nainappasi makkeda Yésus , " Pénessaiwi aga iya muwéngkalingaéwé ! Ukkurang iya mupaké untu' tau laingngé , napaké towi matu Allataala untu' iko -- sibawa mala lebbi maégapi .
41004025	Saba' tau iya mappunnaiyénna , riwéréngngi matu lebbi égapa ; iyakiya tau iya dé'é nappunnai , céddé iya engkaé ri aléna , riyala towi matu . "
41004026	Nasambussi bicaranna Yésus , " Rékko mapparéntai Allataala selaku Arung , keadaanna weddingngi riyakkalarapangeng pada-pada séddié tau pangampo biné ri dare'na .
41004027	Matinroi ri wennié ; péseddingngi ri essoé . Naiyaro sining biné tuwoi matteru sibawa mancaji battowa . Iyakiya pékkugi carana iyaro sining biné tuwo mancaji battowa , iyaro tauwé dé' naissengngi .
41004028	Tanaé muto ritu passu wassélé : bunge'-bunge'na takkéna , nainappa takké-takkéna , nappa buwana .
41004029	Narékko matasa'ni iyaro gandongngé , mappammulani tauwé sangkiwi nasaba narapini wettunna méngngala . "
41004030	Nakkutana Yésus , " Rékko mapparéntai Allataala , aga wedding ripasibandingengngi ? Aga contona wedding ripaké untu' pakatajangngi ?
41004031	Rékko mapparéntai Allataala , keadaanna pada-padai iyaé pakkalarapangengngé : Séuwa batu sawi iya nalaé séddi tau nainappa nataneng ri tanaé . Iyaro batu sawi-sawié iyanaritu biné kaminang baiccu ri linoé .
41004032	Iyakiya rékko tuwoi , mancajiwi pong battowa ri yelle'na tanet-tanengngé . Takké-takkéna makkuwamani woronna angkanna poléi manu'-manu'é mébbu sarang ri yawana accinaungenna . "
41004033	Makkuwaniro Yésus paggurui tauwé sibawa makkégunang maéga pakkalarapangeng pada-padaéro , situru iya weddingngé napahang mennang .
41004034	Tuli pakéi Yésus pakkalarapangeng rékko napaggurui iyaro sining tauwé . Iyakiya rékko Alénami sibawa ana'-ana' gurun-Na , napakatajang manengngi lao ri mennang .
41004035	Iyatoro arawéngngé , nakkeda Yésus lao ri ana'-ana' gurun-Na , " Laono mai tasompe lao ri liweng tappareng . "
41004036	Naénré'na Yésus ri lopié , na ana'-ana' gurun-Na salaiwi tau maégaé ri wiring tapparengngé , nainappa ménré ri lopi iya padaé . Nainappa Yésus silaong ana'-ana' gurun-Na mappammula sompe . Engkato lopi-lopi laing kuwaro .
41004037	Dé' namaitta ri munrinna poléni anginrajaé . Naunruni bombang lopié sibawa muttama' ri laleng angkanna céddé'pi napenno uwai iyaro lopié .
41004038	Na Yésus mattengngangngi matinro ri borina lopié sibawa ulun-Na ri yasé'na angkalungungngé . Naritedduna ri ana'-ana' gurun-Na . Makkedai mennang , " Pa' Guru , dé'ga tapaduliwi rékko nakennaki abala ? "
41004039	Moto'ni Yésus , nanagera'i iyaro angingngé , nanakkeda lao ri tapparengngé , " Ammekkono , tennanno ! " Nasorona angingngé sibawa tennang senna'ni tapparengngé .
41004040	Nainappa makkeda Yésus lao ri ana'-ana' gurun-Na , " Magi mumétau ? Magi nadé' mumateppe lao ri Iyya ? "
41004041	Namétauna mennang , nakkeda séddié lao ri laingngé , " Niga sitongenna iyaé tauwé , namuwi angingngé sibawa bombangngé tunru'to ri Aléna . "
41005001	Nainappa Yésus sibawa ana'-ana' gurun-Na lettu'ni ri liwenna Tappareng Galiléa , ri daérana Gadara .
41005002	Nonnona Yésus polé ri lopié , rilokkaini riséddié worowané iya massué polé ri gowa-gowana tampungngé .
41005003	Iyaro tauwé rikuwasaiwi ri roh majaé sibawa monroi ri tampungngé . Dé'na nariyullé siyoi ; muwi sibawa ranté .
41005004	Biyasani ribalenggu ajéna sibawa limanna , iyakiya tuli napettuiwi iyaro sining ranté , sibawa napoloi bessié ri ajéna . Makkuwamani watanna angkanna dé' séddi tau mulléi tahangngi .
41005005	Esso wenni lao tulili ri tampungngé sibawa ri bulu-bulué , nagora-gorato sibawa naloi watakkaléna sibawa batu .
41005006	Mabéla mupi naitai Yésus polé , lari-larini nappa suju' ri yolona Yésus .
41005007	Nasibawang sadda battowa gorani , " Yésus , Ana'na Allataala Iya Pommatanré ! Maélo-Ko magaka ? Uwéllauwi ri laleng asenna Allataala , aja' Mupanrasa-rasaka ! "
41005008	( Iyaro tauwé makkeda makkuwairo nasaba makkedai Yésus rialéna , " Eh roh , assuko polé ri tauwéwé ! " )
41005009	Nainappa makkutana Yésus ri aléna , " Niga asemmu ? " Nappébali iyaro tauwé , " Asekku , ' Legiun' -- saba' maéga senna'ki idi'é ! "
41005010	Namasero paréllaunna makkolik-koling kuwammengngi na aja' Yésus nasuroi iyaro roh-roh majaé massu polé ri daéraéro .
41005011	Ri seddéna iyaro onrongngé , engka maéga senna' bawi iya sappaé inanré ri émpenna bulué .
41005012	Iyaro roh-roh majaé naéllauni ri Yésus , " Suroki' muttama' ri lalenna sining bawiéro . "
41005013	Nasitujuini Yésus . Jaji massuni iyaro roh-roh majaé polé ri tauwéro nainappa muttama' ri lalenna sining bawiéro . Nalarina sininna bawiéro malluppereng polé ri wirinna peppingngé muttama' ri tapparengngé natallemme' -- iya manenna engka kira-kira duwassebbu bawi .
41005014	Nalarina sining panganrowanna iyaro bawié , sibawa napatassiyai iyaro karébaé ri kotaé enrengngé ri désaé kuwaéttopa ri seddéna . Namassuna sining tauwé untu' mitai aga pura kajajiyang .
41005015	Laoni mennang ri Yésus , nanaitani tau iya nauttamakiyé onna' roh majaéro tudang kuwaro . Mappakéyanni sibawa makessinni pikkiranna . Namétau manenni mennang .
41005016	Sining tau iya alénaé pura mitai kajajiyangngé passalenna iyaro tauwé sibawa iyaro sining bawié , nacuritani aga pura kajajiyang .
41005017	Nainappa iyaro pabbanuwana daéraé naéllauwi kuwammengngi nasalaiwi Yésus iyaro daéraé .
41005018	Wettunna Yésus ménré ri lopié , iyaro tau nakuwasaiyé onna' sétang , naéllauni ri Yésus , kuwammengngi nawedding towi maccowé .
41005019	Iyakiya dé' nasitujuiwi Yésus adan-Na , " Lisuno namupowadangngi sumpulolomu aga pura napogau' Puwangngé lao ri iko sibawa pékkugi kessinna lao ri iko ! "
41005020	Laoni iyaro tauwé , nappammula curitai ri daéra Seppulo Kota aga pura napogau' Yésus lao ri aléna . Hérang manenni tauwé méngkalingai .
41005021	Lisuni Yésus ri liweng tappareng . Ri liwenna tapparengngéro , maéga tau polé makkatulung mattulilingiwi Yésus .
41005022	Poléni séddi tau iya riyasengngé Yairus . Séddiwi pamimpinna bola assompangngé ri kotaéro . Wettunna naita Yésus , suju'ni ri yolo-Na ,
41005023	namasero paréllaunna , " Pa' , malasa seroi ana' makkunraikku . Tulukka talao karawai , kuwammengngi najjappa nadé' namaté ! "
41005024	Nalaona Yésus silaong Yairus . Maéga tau maccowériwi sibawa redde'i Aléna polé tulili .
41005025	Ri yelle'na engkato séddi makkunrai iya seppuloénna duwa taung malasa maddara iya maladde'é .
41005026	Sininna asugirenna cappuni napaké untu' mpajai sining dottoro'é , iyakiya dé'gaga mulléi pajjappai , mala pédé' maseroi lasana .
41005027	Iyaro makkunraié maégani pura naéngkalinga passalenna Yésus . Na ri tengnga-tengngana tau maégaéro , naddeppérini Yésus polé ri monri ,
41005028	nasaba mappikkiri'i , " Assaleng ugéssai bawang jumba-Na , majjappaka' matu ! "
41005029	Nagéssani jumbana Yésus , na iyatoro wettué nappésau maddara . Napérasani makkedaé majjappani .
41005030	Iyatoro wettué napérasai Yésus makkedaé engka awatangeng massu polé ri Aléna . Nagilinna lao ri tau maégaéro sibawa makkutana , " Niga géssai jumba-Ku ? "
41005031	Nakkeda ana'-ana' gurun-Na , " Aléta Pa' mitai égana tau siredde-redde . Natakkutana mupa Pa' , niga géssai Bapa' ? "
41005032	Iyakiya matteru-terui Yésus makkita mattulili untu' sappai tau iya puraé géssai .
41005033	Iyaro makkunraié iya missengngéngngi aga pura kajajiyang sibawa aléna , ténréni sibawa métau suju' ri yolona Yésus nangakui manengngi .
41005034	Nainappa makkeda Yésus lao ri makkunraiéro , " Ana'-Ku , nasaba mateppe'ko ri Iyya , majjappako ! Laono sibawa salama' . Madising sisenno ! "
41005035	Ri wettu mabbicarana mupa Yésus , engka siyagangngaré tau risuro polé ri bolana Yairus . Nakkeda mennang ri Yairus , " Maténi ana' makkunraitta Puwang . Aja'na tasussaiwi Bapa' Guru . "
41005036	Tennapaduliwi aga napowada sining tauwéro , nakkeda Yésus lao ri Yairus , " Aja'mumétau , ateppe'ko bawang ! "
41005037	Najoppana Yésus matteru , iyakiya dé' séddi tau Napalalo maccowériwi , sangadinna Pétrus sibawa Yakobus enrengngé Yohanés massilessureng .
41005038	Wettunna mennang lettu ri bolana Yairus , naitani Yésus keadaangngé sipalu-palu , sibawa méngkalinga teri enrengngé mpating maloppo .
41005039	Nauttama'na Yésus sibawa makkeda lao ri mennang , " Magi mumarukka sibawa teri ? Iyaro ana'é dé' namaté , matinromi bawang ! "
41005040	Nacawa-cawaini mennang Yésus . Nasuroni Yésus massu maneng mennang . Nainappa natiwi indo' ambo'na iyaro ana'é sibawa iya tellu ana' gurun-Na muttama' ri kamara'na iyaro ana'é .
41005041	Nakkatenninni Yésus limanna iyaro ana'é nainappa makkeda , " Talita kum , " bettuwanna , " Ana' makkunrai , makkeda-Ka lao ri iko : oto'no ! "
41005042	Masitta'ni moto' iyaro ana'daraé najoppa . ( Seppulo duwa taung umuru'na . ) Sininna iya mitaéngngi iyaro kajajiyangngé hérang senna'ni !
41005043	Iyakiya nattéyang senna'i Yésus mennang mappaissengengngi iyaro gau'é lao ri nigi-nigi . Nanakkeda-Na , " Panréi iyaro ana'é ! "
41006001	Polé ri onrongngéro , lisuni Yésus silaong ana'-ana' gurun-Na ri kampong assalen-Na .
41006002	Ri esso Saba'é mappammulani mappagguru ri bola assompangngé . Engka maéga tau kuwaro . Wettunna iyaro sining tauwé naéngkalinga pappagguruwanna Yésus , hérang senna'ni mennang . Makkedani mennang , " Polé kégai iyaé tauwé lolongeng iya manennaro ? Pangissengeng agana rupanna iya engkaé ri Aléna ? Pékkugi naulléi pogau'i anu makalallaingngé ?
41006003	Tenniyaga iyaé panré ajui , ana'na Maria , sibawa silessurenna Yakobus , Yosés , Yudas sibawa Simon ? Na ana'-ana' daranna engkato monro kuwaé . " Rimakkuwannanaro nasampéyangngi mennang .
41006004	Nakkeda Yésus lao ri mennang , " Séddié nabi ripakalebbii kégi-kégi ; sangadinna ri kampong assalenna , sibawa ri yelle'na sumpulolona nenniya kaluwargana . "
41006005	Ri onrongngéro dé' naulléi Yésus pogau' anu makalallaing . Sangadinna pajjappai siyagangngaré tau malasa sibawa napalénne bawang liman-Na ri yasé'na mennang .
41006006	Héranni dé' namateppe' mennang .
41006007	Naobbini iya seppulo duwa ana' gurun-Na , nainappa nasuro mennang tadduwa-duwa sibawa nawéréngngi mennang kuwasa untu' paddésu'i roh-roh majaé .
41006008	Nawéréngngi mennang panunju'éwé lao ri mennang , " Aja' mutiwi aga-aga untu' laommu , sangadinna tekkeng . Aja' mutiwi nanré , iyaré'ga sépu-sépu sidekka , iyaré'ga dowi .
41006009	Pakéko sapatu iyakiya aja' mupaké duwa waju . "
41006010	Makkeda towi , " Rékko muttama'ko ri séddié bola , onrono kuwaro narapi musalai iyaro kotaé .
41006011	Iyakiya rékko lettu'ko riséddié onrong , nasining tauwé kuwaro dé' namaélo tarimako sibawa méngkalingako , salaiwi iyaro onrongngé . Namuwakkeppikengngi awué ri ajému selaku papparéngngerang lao ri mennang ! "
41006012	Najoppana iyaro seppuloé duwa ana' gurunna Yésus . Laoni mennang mappallebbangengngi karébaé makkedaé harusu'i toba' rupa tauwé polé ri dosa-dosana .
41006013	Iyaro ana'-ana' gurunna Yésus napaddésu'ni maéga sétang , nasapuiwi minnya' zaitun tau malasaé sibawa pajjappai mennang .
41006014	Karéba passalenna iyaro kajajiyangngé lettu toni ri Arung Hérodés , saba' kalabbani asenna Yésus kégi-kégi . Engka tau makkeda , " Tuwoni paimeng Yohanés Paccemmé ! Iyanaro saba'na nappunnai kuwasa pogau'i iyaro makalallaingngé . "
41006015	Iyakiya makkedai sining tau laingngé , " Elia . " Engkato makkeda , " Nabiwi , pada-pada sala séddinna nabié ri wettu riyolo . "
41006016	Wettunna naéngkalinga Hérodés iyaro , makkedani , " Pasti iyaé Yohanés Paccemmé iya uwassuro rette'é ulunna riyolo . Makkekkuwangngé tuwoni paimeng ! "
41006017	Saba' ri yolonaro , purai nasuro Hérodés tauwé tikkengngi Yohanés , sibawa puttama'i ri laleng tarungkué . Napogau'i Hérodés iyaro nasaba Hérodias , bainéna silessurenna , iyanaritu Filipus . Saba' purani Hérodés nakawingi Hérodias ,
41006018	namakkolik-kolinni Yohanés mamparengngi Hérodés passalenna gau'éro , makkuwaé , " Dé' naweddikko kawing sibawa bainéna silessuremmuro ! "
41006019	Iyanaro saba'na Hérodias nabenciwi Yohanés sibawa macinna mpunoi , iyakiya dé' naulléi pogau'i gau'éro ; nasaba rilawa-lawaiwi ri Hérodés .
41006020	Saba' purai Hérodés nasuro tauwé jagaiwi madécéd-décéng asalamakenna Yohanés ri tarungkué , nasaba métaui ri Yohanés . Naissengngi Yohanés séddiwi tau iya makessingngé iya risuroé ri Allataala . Na mémeng rékko mabbicarai Yohanés napojito Hérodés méngkalingai , namuni maséssa senna'i nasaba iyaro .
41006021	Angkanna lolongenni kasempatang Hérodias ri wettu esso ajajiyanna Hérodés . Iyaro wettué mappéstai Hérodés untu' iya maneng pajaba' tanréna akkarungengngé , sining parawirana sibawa sining tomariyolona masaraka'é ri Galiléa .
41006022	Ri péstaéro séréi ana'darana Hérodias , na iyaro séréna napésennangi senna'i atinna Hérodés sibawa undangenna . Nanakkeda Hérodés ri ana'daraéro , " Aga mupoji , éllau bawanni , nauwérékko matu ! "
41006023	Majjancini Hérodés lao ri ana'daraéro sibawa mattanro . Makkedai Hérodés , " Agi-agi muwéllau uwérékko matu , namuni sitengngana akkarungekku ! "
41006024	Nassuna iyaro ana'daraé makkutana ri indo'na , " Indo' , aga makessing harusu' uwéllau ? " Nappébali indo'na , " Ellauwi ulunna Yohanés Paccemmé . "
41006025	Masitta'ni lisu iyaro ana'daraé ri Hérodés nakkeda , " Uwéllauwi ulunna Yohanés Paccemmé riwérékka makkekkuwangngé ri yasé'na séddié baki ! "
41006026	Naéngkalingana iyaro paréllaungngé , messé senna'ni Hérodés . Iyakiya dé' naulléi sampéyangngi paréllaungngéro nasaba purai mattanro ri yolona sining undangenna .
41006027	Jaji matteruni naparéntang séddié pangawalna nalai ulunna Yohanés Paccemmé . Nalaona iyaro parajuri'é ri tarungkué , nanarette'i ulunna Yohanés .
41006028	Nainappa natiwi iyaro ulué ri yasé'na séddié baki nanawéréngngi iyaro ana'daraé . Nainappa iyaro ana'daraé nawéréng tosi indo'na .
41006029	Wettunna ana'-ana' gurunna Yohanés naéngkalinga iyaro gau'é , laoni malai ujuna Yohanés , nanakuburu'i .
41006030	Nainappa lisu paimeng sining rasul iya puraé nasuro Yésus , namaddeppungeng sibawa Yésus . Nalaporo'ni ri Yésus sininna iya puraé napogau' sibawa nappagguruwang .
41006031	Maéga senna' tau polé sibawa medde' , angkanna muwi untu' manré Yésus sibawa ana'-ana' gurun-Na dé'tona nadapii . Rimakkuwannanaro makkedani Yésus lao ri ana'-ana' gurun-Na , " Laono mai talao ri onrong masino-sinoé , naweddikki alé-alétami sibawa wedding tokko mappésau cinampe' . "
41006032	Nalaona mennang sibawa mallopi ri onrong masino-sinoé .
41006033	Iyakiya maéga tau mitai mennang salaiwi iyaro onrongngé , sibawa naissenna niga mennang . Jaji polé ri sininna kotaé ri daéraéro , lari-larini sining tauwé molai laleng pottanangngé poddiyoloiwi Yésus sibawa ana'-ana' gurun-Na .
41006034	Wettunna Yésus nonno polé ri lopié , naitani tau maégaé . Messéni lao ri mennang , saba' pada-padai mennang bimbala' dé'é nappunnai pakkampi . Nanappammulana mappagguru maéga passaleng lao ri mennang .
41006035	Mawenninnana , makkedani ana'-ana' gurunna Yésus lao ri Aléna , " Mawé'ni wenni na onrongngéwé tassubbu .
41006036	Lebbi kessing muwi tasuroi Pa' iyaé sining tauwé medde , kuwammengngi naelli nanré ri désa-desaé sibawa ri kampong-kampongngé kuwaé . "
41006037	Iyakiya mappébaliwi Yésus , " Iko bawanna mpéréngngi mennang nanré . " Nakkeda ana'-ana' gurunna Yésus , " Wah , harusu'ki'ga lao melli roti duwa ratu dowi péra' untu' panréi sining tauwéwé ? "
41006038	Nakkutana Yésus , " Engka siyaga rotimmu ? Coba laoko mitai ! " Polénana mennang mitai , makkedani , " Engka lima roti sibawa duwato balé . "
41006039	Nainappa nasuroni Yésus sining tauwé tudang makkonro-konrong ri wella-wella manyilaé .
41006040	Natudanna iyaro sining tauwé sibawa taratoro' , makkonro-konrong . Engka sératu tau sikonrong , sibawa engkato limappulo tau sikonrong .
41006041	Nainappa nalani Yésus iyaro limaé roti sibawa duwaé balé , nappa conga ri langié mattarima kasi ri Allataala . Purairo napuwé'-puwé'ni iyaro rotié sibawa liman-Na nappa nawéréng ana'-ana' gurun-Na untu' nabagé-bagé lao ri tau égaéro . Na iya balé duwaéro nabagé-bagé toni lao ri iya maneng mennang .
41006042	Manréni mennang gangka messo .
41006043	Nainappa iyaro lebbinna nanré napaddeppungenni ana'-ana' gurunna Yésus , -- engka seppulo duwa baku penno iya maneng .
41006044	Tau worowané iya manrééngngi iyaro rotié engka kira-kira limassebbu .
41006045	Purairo masitta'ni Yésus suroi ana'-ana' gurun-Na lao sibawa mallopi poddiyoloiwi lao ri Bétsaida ri liweng tappareng , nanasuroi tau maégaéro lisu .
41006046	Puranana naleppessang tau maégaéro , laoni Yésus ri bulu-bulué untu' massempajang .
41006047	Mawenninnana , engkani lopinna ana'-ana' gurunna Yésus ri tengnga-tengngana tapparengngé , na Yésus engka mupi ri pottanangngé .
41006048	Naitani mennang sipanrasa-rasa mpiséi iyaro lopié nasaba madduppangngi angingngé iyaro lopié . Rimakkuwannanaro kira-kira pallawangenna tetté tellu sibawa tetté enneng éléé , laoni Yésus ri mennang mallaleng ri tompo'na uwai . Najoppa-Na matteru samanna maéloi liwengngi mennang .
41006049	Wettun-Na mennang naita makkedaé joppai ri tompo'na uwai , nasenni mennang sétang ,
41006050	angkanna kelli'ni mennang nataro tau . Saba' naita manengngi mennang sibawa métau senna'na . Iyakiya matterui Yésus mabbicara lao ri mennang , " Tennanno ! Iyya Yésus . Aja' mumétau ! "
41006051	Nainappa ménré ri lopinna mennang , nasorona angingngé . Hérang senna'ni ana'-ana' gurunna Yésus .
41006052	Iyaro roti limabbatu mappahérangngé dé'pa napahangngi mennang . Mawatang senna' untu' napahang mennang .
41006053	Wettun-Na lettu ri liweng tappareng , mallabuni mennang ri wirinna Tappareng Génésarét .
41006054	Wettunna mennang massu polé ri lopié , naitani sining tauwé , makkedaé iyaro polé iyanaritu Yésus .
41006055	Napada larina mennang lao tulili ri sininna daéraéro , nammulana tiwii tau malasaé ri yasé'na tappéré lao ri Yésus . Rékko naéngkalingai mennang makkedaé engkai Yésus riséddié onrong , natiwini mennang tau malasaé kuwaro .
41006056	Kégi-kégi Yésus lao -- muwi ri kampongngé iyaré'ga ri kotaé iyaré'ga ri désaé -- kuwatoro tuli lao tauwé sibawa taroi sining tau malasana mennang ri tana lapangngé . Nainappa naéllau sibawa masero kuwammengngi iyaro sining tau malasaé ripalaloi géssai jumbana Yésus , muwi cappa'na muwa bawang . Sininna géssaéngngi majjappani .
41007001	Engka sikalompo' tau Farisi sibawa siyagangngaré guru agama polé ri Yérusalém , lao ri Yésus .
41007002	Purai naita siyagangngaré ana' gurunna Yésus manré sibawa jari dé'é namapaccing situru agamaé , iyanaritu dé' nabissaiwi jarinna lebbi riyolo situru peraturanna agamaé .
41007003	Sining tau Farisié , makkuwatoro sininna tau Yahudié , mapato senna' maccowériwi ade'na néné-nénéna mennang . Dé' nanré mennang , ri wettu dé'napa nabissaiwi jarinna situru cara-carana pura ripattentué .
41007004	Aga iya riyelliyé ri pasaé dé' nanréi rékko dé' napura nabissai lebbi riyolo .
41007005	Rimakkuwannanaro iyaro sining tau Farisié sibawa guru-guru agamaé makkutanani ri Yésus , " Magi ana' gurum-Mu nanré sibawa jari iya dé'é naribissai ? Aga saba'na ana'-ana' gurum-Mu dé' naccowériwi ade'na néné-nénéta ? "
41007006	Nappébali Yésus , " Iko tau munapé'ko ! Sicoco' senna' aga naboto Yésaya passalemmu , iyanaritu , ' Makkuwaiyé adanna Allataala , Iyaro sining tauwé nasompa-Ka sibawa ada-ada , iyakiya atinna mabélai polé ri Iyya .
41007007	Percuma mennang sompa-Ka , saba' peraturang tolino mennang nappagguruwang samanna iyaro peraturak-Ku ! '
41007008	Parénta-paréntana Allataala dé' mupogau'i , na peraturang-peraturanna tolinoé muwakkatenningngi masse'-masse' . "
41007009	Nainappa makkeda Yésus , " Macca senna'ko sampéyangngi paréntana Allataala kuwammengngi mulléi pattahangngi pappagguruwammu .
41007010	Purani nabbéréyang Musa iyaé paréntaé , ' Pakalebbii indo'mu sibawa ambo'mu' , sibawa ' Nigi-nigi makkeda-kedaiwi ambo' indo'na , harusu'i rihukkung maté . '
41007011	Iyakiya iko muwappagguruwangngi : Rékko makkedai tauwé lao ri tomatowanna , ' Aga iya harusu'é uwéréngngi ambo' sibawa indo' , purani uwakkasuwiyangeng lao ri Allataala , '
41007012	namupaleppe'i iyaro tauwé polé ri kawajibanna tulungngi ambo' indo'na .
41007013	Jaji pappagguruwammu muto muwabbéréyang lao risining tauwé , mupaddéi ada-adanna Allataala . Maéga mupa gau' pada-padaéwé mupogau' . "
41007014	Nainappa Yésus mobbii tau maégaéro siseppa sibawa makkeda lao ri mennang , " Engkalingai kuwammengngi mupahangngi !
41007015	Dé'gaga iya polé saliwengngé iya muttama'é ri laleng tauwé mulléi panajisi'i tauwé . Sibalé'na , iya massué polé riséddié tau , iyanaritu panajisi'i .
41007016	[ Jaji , rékko mappunnaiko daucculing , éngkalingai . ] "
41007017	Wettunna Yésus nasalai tau maégaéro sibawa muttama' ri bolaé , makkutanani ana'-ana' gurun-Na ri Aléna passalenna akkattana pakkalarapangngéro .
41007018	Nakkeda Yésus lao ri mennang , " Dé'paga mupahangngi ? Dé'ga mulléi pahangngi makkedaé iya muttama'é riséddié tau dé' naulléi panajisi'i tauwé ?
41007019	Saba' iya muttama'éro dé' nalalo ri atié , iyakiya laloi ri babuwaé , nainappasi massu . " Nasibawang iyaro ada-adaé napannessai Yésus makkedaé sininna nanré hallala'i .
41007020	Nainappasi makkeda Yésus , " Iya massué polé ri tauwé , iyanaritu carépaiwi .
41007021	Saba' polé ri lalengngi , iyanaritu polé ri laleng ati , mompoi sining akkaleng majaé iya nassabariyé tauwé pogau' mappangaddié , ménnau , mabbuno ,
41007022	malaweng , mabbellé , mappétenna , sibawa pogau'i sininna majaé , mancaji mangowa , maja ampéna , pangémpurung , matempo , sibawa mawatang ripagguru .
41007023	Sininna majaéro mompoi polé ri laleng , na iyanaro pancajiwi tauwé najisi . "
41007024	Nainappa nasalai Yésus iyaro onrongngé , nalao ri daéra seddéna kota Tirus . Muttama'ni ri laleng séddié bola nadé' namaélo riisseng ri tauwé makkedaé engkai ri bolaéro . Iyakiya dé' naulléi subbui aléna .
41007025	Engka séddi makkunrai , iya nauttamakiyé sétang ana' makkunrainna , naéngkalingani passalenna Yésus . Laoni ri Yésus nasuju' ri yolo-Na ,
41007026	nanaéllau towi kuwammengngi napaddésu'i Yésus sétangngé polé ri ana'naro . Iyaro makkunraié tenniya tau Yahudi , jajiwi ri daéra Fénésia ri Siria .
41007027	Jaji makkedai Yésus lao ri makkunraiéro , " Harusu'i lebbi riyolo riwéréng nanré anana'é . Dé' namakessing riyala nanréna anana'é untu' riyappéyangengngi asué . "
41007028	Nappébali iyaro makkunraié , " Puwang , sining asué iya engkaé ri yawana méjangngé nanréi sésa-sésana iya napasempé'é anana'é ! "
41007029	Nainappa makkeda Yésus lao ri makkunraiéro , " Nasaba pappébalimmuro , lisuno , massuni sétangngé polé ri ana'mu ! "
41007030	Lisuni iyaro makkunraié . Ri bolaé , napoléini ana'na léwu ri onrong atinrongngé , sibawa massu tongenni sétangngé polé ri ana'éro .
41007031	Nainappa nasalai Yésus daéra Tirus , nanapatterui joppa-Na lalo ri Sidon lao ri Tappareng Galiléa . Laleng laloé ri daéra Seppuloé Kota naola .
41007032	Kuwaniro engka natiwi tauwé lao ri Yésus séddi tau mataru-taru sibawa pépé . Naéllauni mennang ri Yésus palénne'i liman-Na ri yasé'na tauwéro .
41007033	Natiwini Yésus iyaro tauwé massala polé ri tau maégaé nainappa napalénne jarin-Na ri laleng iya duwa daucculinna tauwéro . Nainappa Yésus mamméccu , nanagéssai lilana iyaro tauwé .
41007034	Purairo congani Yésus ri langié , nainappa mannyawa loppo sibawa makkeda lao ri tauwéro , " Efata , " bettuwanna , " Tabbukkano ! "
41007035	Tabbukani daucculinna iyaro tauwé sibawa masomé'ni lilana paimeng , sibawa mappammulani mabbicara sibawa magampang .
41007036	Nariyattéyanna mennang ri Yésus untu' curitai gau'éro lao ri niga-niga . Iyakiya pédé' nattéyang Yésus , pédé' nappallebangeng towi mennang .
41007037	Nasininna tau iya méngkalingaéngngiro , hérang senna'ni . Makkedani mennang , " Napogau' manengngi sibawa makessing ! Mala naébbui tau mataru-tarué maréngkalinga sibawa tau pépé mabbicara ! "
41008001	Dé' namaitta ri munrinna , engkasi sikalompo' tau maéga polé maddeppungeng . Nasaba dé' nappunnai mennang nanré , naobbini Yésus ana'-ana' gurun-Na nanakkeda ,
41008002	" Messéka lao ri tau maégaéwé . Tellungngessoni ittana mennang silaongek-Ka , namakkekkuwangngé dé' nappunnaina mennang inanré .
41008003	Rékko Usuroi mennang lisu sibawa lobbang babuwana , marenne'i matu mennang ri tengnga laleng . Apalagi engka ri yelle'na mennang polé mabéla . "
41008004	Nappébali ana'-ana' gurunna Yésus , " Ri onrong tassubbuéwé , kégani wedding lolongeng inanré iya genne'é untu' iya maneng tauwéwé ? "
41008005	Nakkutana Yésus , " Engka siyaga égana roti ri alému ? " Nappébali mennang , " Pitu . "
41008006	Nasuroni Yésus tau maégaéro tudang ri tompo'na tanaé , nainappa nala pitu iyaro rotié , nappa sukkuru' ri Allataala . Purairo napuwé'-puwé'ni iyaro rotié sibawa liman-Na nanawéréngngi ana'-ana' gurun-Na untu' nabagé-bagé lao risining tauwé . Nanapogau'ni ana'-ana' gurun-Na .
41008007	Mappunnai towi mennang siyagangngaré kajunna balé baiccu . Nasukkurukenni Yésus ri Allataala iyaro sining balé , nainappa nasuro ana'-ana' gurun-Na bagé-bagéi iyaro sining balé .
41008008	Manréni mennang gangka messo -- engka kira-kira patassebbu tau iya manré . Nainappa napaddeppungeng ana'-ana' gurunna Yésus lebbinna iyaro nanré -- pitu baku penno . Nainappa nasuro Yésus iyaro sining tauwé lisu ,
41008009	
41008010	na Yésus enrengngé ana'-ana' gurun-Na matteruni ménré ri lopié nalao ri daérana Dalmanuta .
41008011	Engka siyagangngaré tau Farisi lao ri Yésus , sibawa mammulani siddebba' untu' palaiwi jebba . Naéllauwi mennang ri Yésus pogau' anu makalallaingngé selaku tanrang makkedaé Aléna poléi ri Allataala .
41008012	Naddarékéna Yésus nainappa mappébali , " Aga saba'na sininna tauwé ri wettuéwé naéllau-Ka pogau' anu makalallaingngé ? Dé' Umaélo mabbéréyangngi tanrang makkuwaéro lao ri mennang ! "
41008013	Nainappa Yésus salaiwi mennang , nanauttama ri laleng lopié ; nainappa mallétto ri liwenna tapparengngéro .
41008014	Nallupaiwi ana'-ana' gurunna Yésus tiwi roti iya sitinaja genne'é . Sibatu bawang roti nappunnai mennang ri lopié .
41008015	Nakkeda Yésus lao ri mennang , " Atike'ko lao ri raginna sining tau Farisié sibawa raginna Hérodés . "
41008016	Nappammulana ana'-ana' gurunna Yésus bicarai gau'éro . Makkedai mennang , " Makkeda makkuwairo nasaba dé' tappunnai roti . "
41008017	Naissengngi Yésus aga napersoalkang mennang . Rimakkuwannanaro makkedai lao ri mennang , " Magi mupersoalkangngi dé' muwappunnai roti ? Dé'ga muwissengngi sibawa dé'paga mupahangngi ? Magi namakunru makkuwaro pikkirammu ?
41008018	Mappunnaiko mata -- magi nadé' muwakkita ? Mappunnaiko daucculing -- magi nadé' namuwaréngkalinga ? Dé'ga muwéngngerangngi
41008019	iyaro limaé roti iya Upuwé-puwé'é untu' limassebbu tau ? Siyaga baku penno lebbinna iya mupaddeppungengngé ? " Nappébali mennang , " Seppulo duwa . "
41008020	Nakkutana Yésus , " Na wettunna Upuwé'-puwé' pitué roti untu' patassebbu tau , siyaga baku lebbinna iya mupaddeppungengngé ? " Nappébali mennang , " Pitu . "
41008021	Nakkedasi Yésus , " Dé'paga mupahangngi ? "
41008022	Lettu'ni mennang ri Bétsaida . Engka kuwaro natiwi tauwé séddi tau buta lao ri Yésus , sibawa naéllauwi kuwammengngi nakarawai iyaro tau butaé untu' pajjappai .
41008023	Nanakkatenninni Yésus limanna iyaro tau butaé nainappa narénréng massu ri saliweng kota . Nainappa namméccui Yésus matanna iyaro tauwé . Napalénne'i liman-Na ri matanna tauwéro , nainappa makkutana ri tau butaéro , " Engka mullé mita makkekkuwangngé ? "
41008024	Makkitani iyaro tauwé liyolo , nainappa makkeda , " Iyyé , engka uwita joppa-joppa iyakiya pada-padai pong aju-kajungngé . "
41008025	Napalénne'si paimeng limanna Yésus ri tauwéro . Iyaé sisengngé makkuragani iyaro tauwé makkita gangka ulléna . Majjappani matanna , naita manenni sibawa manessa .
41008026	Nainappa Yésus makkeda , " Lisuno . Aja'na mulisu ri kotaéro ! "
41008027	Laoni Yésus sibawa ana'-ana' gurun-Na ri désa-désaé ri seddéna Kaisaréa Filipi . Na ri tengnga laleng , makkutanani Yésus lao ri mennang , " Manuru' adanna tauwé , niga Iyya ? "
41008028	Nappébali mennang , " Engka makkeda : Yohanés Paccemmé ; engkato makkeda Elia , na laingngé makkeda : sala séddinna nabié . "
41008029	Nakkutana Yésus , " Iyakiya manuru' iko , niga Iyya'é ? " Nappébali Pétrus , " Bapa' iyanaritu Arung Pappassalama'é ! "
41008030	Nainappa napparéngngerangenni Yésus lao ri mennang , kuwammengngi aja' nappaddissengengngi lao ri nigi-nigi passalenna Aléna .
41008031	Purairo mappammulani Yésus paggurui ana'-ana' gurun-Na makkedaé Ana'na Tolinoé pasti napéneddingi maéga anrasa-rasang , sibawa riyéwai risining pamimpingngé , kapala-kapala imangngé , sibawa guru-guru agamaé . Riyunoi matu , iyakiya ri esso matellué , ripaoto'i paimeng .
41008032	Manessa senna'i nabbirittang Yésus gau'éro lao ri ana'-ana' gurun-Na . Nanagettenni Pétrus Yésus libenréng , nanamparengngi .
41008033	Iyakiya gilingngi Yésus nanaitai ana'-ana' gurun-Na , nainappa nampareng Pétrus , " Addésu'ko polé kuwaé , Paggoda ! Iyaro pikkirammu , pikkirang tolino ; tenniya pikkiranna Allataala ! "
41008034	Nainappa naobbi Yésus tau maégaé iya engkaé kuwaro silaong ana'-ana' gurun-Na . Nanakkeda lao ri mennang , " Tau iya maéloé maccowéri-Ka , harusu'i nallupai apentingeng aléna , nainappa naéssang sallina , natteru maccoweri-Ka .
41008035	Saba' tau iya maéloé méwaiwi atuwonna , ateddéngengngi matu atuwong . Iyakiya tau iya makkarobangengngéngngi atuwonna untu' Iyya sibawa untu' Karéba Madécéng polé ri Allataala , napassalama'i matu .
41008036	Aga sarona lao riséddié tau , rékko sininna linoéwé mancajiwi appunnangenna , iyakiya ateddéngengngi atuwonna ?
41008037	Weddigga atuwongngé risélé sibawa anu laingngé ?
41008038	Rékko séddié tau masiri mangakui-Ka sibawa pappagguruwak-Ku ri wettu madorakaé sibawa majaéwé , Ana'na Tolinoé masiri towi mangakuiwi iyaro tauwé , ri wettu poléna matu sibawa akuwasanna Ambo'-Na , nasibawang malaéka'-malaéka' mapaccingngé . "
41009001	Nakkeda Yésus , " Issenni ! Polé ri yelle'mu kuwaé engka matu dé' namaté , ri wettu dé'napa naitai Allataala mapparénta sibawa makuwasa ! "
41009002	Enneng esso ri munrinna , natiwini Yésus Pétrus sibawa Yakobus enrengngé Yohanés , silessurenna , massala riséddié bulu matanré . Ri yolona matanna mennang tappinrai rupanna Yésus .
41009003	Pakéyan-Na maputé millakkillang . Dé' séddi tukang ménatu ri linoéwé mullé sessa'i pada-padaéro puténa .
41009004	Nainappa iya telluro ana' gurunna Yésus naitai Yésus sipabbicara sibawa Elia enrengngé Musa .
41009005	Nakkeda Pétrus lao ri Yésus , " Pa' Guru , manyameng senna'ki kuwaé . Makessikki patettong tellu kéma : Séddi untu' Bapa' , séddi untu' Musa , sibawa séddito untu' Elia . "
41009006	Sitongenna dé' naissengngi aga harusu' napowada Pétrus , saba' métau senna'i Pétrus sibawa iya duwa sellaona .
41009007	Nainappa nasalipurini ellung mennang , napolé ri ellungngéro engka sadda riyéngkalinga makkeda , " Iyanaé Ana'-Ku Uwamaséiyé . Engkalingai Aléna ! "
41009008	Masitta'ni mennang makkita mattulili , nadé'na gaga naita muwi niga kuwaro silaong mennang , sangadinna Yésus bawang .
41009009	Wettunna mennang nonno polé ri buluéro , riparéngngerangini mennang ri Yésus , " Aja' mupowadai lao ri niga-niga aga muwita onna' , riwettu dé'napa Ana'na Tolinoé ripaoto' polé ri amatén-Na . "
41009010	Naturusini iyaro pasengngé , iyakiya ri yelle'na mennang mammulani nacurita aga akkattana Yésus sibawa " tuwo paimeng polé ri amaténgngé " .
41009011	Nanakkuta-Na mennang lao ri Yésus , " Magi nakkeda guru-guru agamaé makkedaé harusu'i Elia polé lebbi riyolo ? "
41009012	Nappébali Yésus , " Mémeng poléi Elia lebbi riyolo untu' passaniyasai sini-sininnaé . Iyakiya pékkugiwi Ana'na Tolinoé ? Aga saba'na ri laleng Kitta'é tarokii makkedaé péneddingiwi matu maéga anrasa-rasang sibawa ricella-cellai ri tauwé ?
41009013	Iyakiya makkeda-Ka lao ri iko : Engkani Elia , sibawa sining tauwé gaukengngi siélo-élona mennang . Coco' iyaro sibawa tarokié ri laleng Kitta'é passalenna aléna . "
41009014	Wettunna Yésus sibawa iya tellu ana'-ana' gurun-Na engka paimeng silaong ana'-ana' gurun-Na laingngé , naitani maéga tau kuwaro . Engka siyagangngaré guru agama mattengngang siddebba' sibawa ana'-ana' gurunna Yésus .
41009015	Naitana Yésus sining tauwéro , bengngani mennang , nainappa lari-lari duppaiwi .
41009016	Nakkutana Yésus ri ana'-ana' gurun-Na , " Agasi muwassipangéwangi sibawa guru-guru agamaéro ? "
41009017	Naengkana séddi polé ri yelle'na tau maégaéro mappébali , " Bapa' Guru , engka ana'ku utiwi lao ri Bapa' . Pépéi nasaba nauttamakiwi roh maja .
41009018	Rékko iyaro roh-é naluruiwi , naggeppu-geppuwang aléna ri tanaé , mabbusa témunna , kéku' isinna sibawa matojo maneng aléna . Uwéllauwi ana'-ana' gurunna Bapa' paddésu'i iyaro roh majaé , iyakiya dé' naulléi pogau'i . "
41009019	Nakkeda Yésus lao ri mennang , " Tenniya culé-culé ikoé ! Tonget-tongekko iko tau dé' mumateppe . Gangka kégi-Ka harusu' monro sibawakko sibawa sabbara' lao ri iko ? Tiwii iyaro ana'é lao kumaiyé ! "
41009020	Natiwini mennang iyaro ana'é lao ri Yésus . Naitana iyaro roh majaé Yésus , napatojoini watakkaléna iyaro ana'é angkanna iyaro ana'é maggalétté ri tanaé . Mabbusa témunna .
41009021	Nainappa makkutana Yésus ri ambo'na , " Siyagani ittana makkuwaé ? " Nappébali ambo'na , " Baiccu mupi !
41009022	Biyasai iyaro roh majaé makkuraga mpunoi sibawa buwangngi ri apié iyaré'ga ri laleng uwai . Iyakiya narékko naulléi Bapa' tulungngi , tamaséiki sibawa tatulukki ! "
41009023	Nappébali Yésus , " Aga muwaseng ? Rékko naulléi Bapa' ? Wedding maneng , assaleng mateppe'i tauwé ! "
41009024	Matteruni gora iyaro ambo'na anana'é , " Puwang , mateppe'ka , iyakiya makurang atepperekku . Tulukka kuwammengngi napédé' mateppe'ka ! "
41009025	Wettunna naita Yésus makkedaé mammulani polé tau maégaé makkatulung , nasuroni iyaro roh majaé meddé . Makkedani , " Eh roh mataru-tarué sibawa pépé , Uparéntakko massu polé ri ana'éwé sibawa aja' sises-sisenna mumattama ri lalenna ! "
41009026	Gorani iyaro roh majaé , nainappa napatojoi watakkaléna iyaro anana'é , nappa massu polé ri anana'éro . Iyaro anana'é pada-padani ujué riita , angkanna makkeda sininna tauwé , " Maténi ! "
41009027	Iyakiya nakkatenningngi Yésus limanna sibawa natulungngi moto' . Naoto'na iyaro anana'é .
41009028	Engkanana Yésus ri bolaé , poléni ana'-ana' gurun-Na secara peribadi ri Yésus nanakkutana , " Aga saba'na idi dé' nariyullé paddésu'i iyaro roh majaé ? "
41009029	Nappébali Yésus , " Iyaro roh maja bangsana dé' nawedding ripaddésu' sibawa muwi cara aga , sangadinna sempajang . "
41009030	Nanasalaini Yésus sibawa ana'-ana' gurun-Na iyaro onrongngé , napatterui joppana lalo Galiléa . Dé' namaélo Yésus riisseng kégai engka ,
41009031	saba' Napaggurui ana'-ana' gurun-Na . Nakkeda Yésus , " Riyabbéréyangngi matu Ana'na Tolinoé lao ri akuwasanna tolinoé ; riyunoi matu , iyakiya ri esso matellué moto'i matu ! "
41009032	Dé' napahangngi ana'-ana' gurunna Yésus iya nappagguruwangngé Yésus , iyakiya métaui makkutana ri Aléna .
41009033	Lettu'ni mennang ri Kapernaum . Lettu'nana ri bolaé , makkutanani Yésus ri ana'-ana' gurun-Na , " Aga mupersoalkan onna' ri tengnga laleng ? "
41009034	Dé'pa nappébali mennang . Saba' mappangéwangngi mennang ri tengnga laleng passalenna niga kaminang battowa .
41009035	Tudanni Yésus nainappa naobbi iya seppulo duwa ana'-ana' gurun-Na . Makkedani lao ri mennang , " Tau iya maéloé mancaji nomoro' séddi , harusu'i mancaji paccappureng sibawa harusu' towi mancaji pattumaninna sininna tauwé . "
41009036	Nainappa Yésus mala anana' nanasuroi iyaro anana'é tettong ri yolona maneng mennang . Nakaddaoni Yésus iyaro anana'é , nanakkeda lao ri ana'-ana' gurun-Na ,
41009037	" Tau iya tarimaéngngi séddié anana' pada-padaéwé nasaba Iyya , bettuwanna natarima tok-Ka . Na tau iya tarimaék-Ka , tenniya Iyya bawang natarima , iyakiya natarima towi iya suroék-Ka . "
41009038	Nakkeda Yohanés lao ri Yésus , " Pa' Guru , mitaki séddi tau iya paddésu'éngngi sétangngé ri laleng asenna Bapa' . Nariyattéyangngi nasaba dé' napolé ri idi . "
41009039	Iyakiya makkedai Yésus , " Aja' muwattéyangngi , saba' dé' séddi tau iya pogau'éngngi anu makalallaingngé ri laleng asek-Ku , mulléi cella-cella-Ka .
41009040	Saba' tau iya dé'é naéwaki , bettuwanna naccowériki .
41009041	Engngerangngi ! Tau iya painungngékko nasaba ana' gurunnako Arung Pappassalama'é , pasti natarimai sarona . "
41009042	" Nigi-nigi nassabariwi sala séddinna polé risining tau iya baiccu'éwé dé'na namateppe' ri Iyya , lebbi kessing muwi narékko batu allélurengngé riyassiyorengngi ri ellonna , naribuwang ri lalenna tasi'é .
41009043	Rékko limammu nallalengiko madosa , rette'i iyaro limaé ! Lebbi kessing muwi tuwoko sibawa Allataala dé' limammu siwali naiya muttama'é ri ranakaé sibawa iya duwa limammu , iyanaritu api mannennungengngé !
41009044	[ Kuwaro dé' nawedding peddé apié , sibawa dé' nawedding maté ule'é . ]
41009045	Sibawa narékko ajému nallalengiko madosa , rette'i iyaro ajé . Lebbi kessing muwi tuwoko sibawa Allataala dé' ajému siwali , naiya riyabbéréyangngékko ri laleng ranakaé sibawa iya duwa ajému .
41009046	[ Kuwaro dé' nawedding peddé apié , sibawa dé' nawedding maté ule'é . ]
41009047	Rékko matammu nallalengiko madosa , cukkéi iyaro mataé ! Lebbi kessing muwi muttama'ko ri Lino Barunna Allataala sibawa dé' matammu séddi , naiya riyabbéyakko ri laleng ranakaé sibawa iya duwa matammu .
41009048	Kuwaro apié dé' nawedding peddé sibawa ule'é dé' nawedding maté .
41009049	Tungke' tau ripatuléngngi matu sibawa api , pada-pada akkarobangengngé ripaccingiwi sibawa pejjé .
41009050	Iyaro pejjé makessingngi , iyakiya rékko makawai , weddigga ripejjéi paimeng ? Jaji sitinajako mancaji pada-pada pejjé -- tuwono massibawa sipammasé-masé . "
41010001	Nasalaini Yésus iyaro onrongngé , nalao ri daéra Yudéa sibawa ri daéra ri liwenna Salo Yordan . Polési tau maégaé makkatulung ri Yésus . Napada biyasaé , Yésus paggurui mennang .
41010002	Engka siyagangngaré tau Farisi poléto untu' palaiwi jebba Yésus . Makkutanani mennang , " Manuru' hukkunna agamata , weddigga tauwé massarang bainéna ? "
41010003	Nappébali Yésus , " Parénta aga nabbéréyang Musa lao ri iko ? "
41010004	Nappébali mennang , " Napalaloi tauwé Musa massarang bainéna , assaleng mokii sure' telle riyolo' . "
41010005	Nakkeda Yésus lao ri mennang , " Naokii Musa iyaro paréntaé nasaba mawatang senna'ko ripagguru .
41010006	Iyakiya bunge'na , wettunna Allataala pancajiwi rupa tauwé , napowadai makkedaé , ' Allataala pancajiwi mennang worowané sibawa makkunrai .
41010007	Iyanaro saba'na worowané nasalaiwi matu ambo' indo'na nanasséddi sibawa bainéna ,
41010008	namancaji seddina matu iya duwa . ' Jaji , dé'na mennang naduwa tau , sangadinna séddimi .
41010009	Iyanaro saba'na , aga pura napasséddi Allataala , dé' nawedding napassarang tolinoé ! "
41010010	Muttama'nana mennang ri lalempola , makkutanani ana'-ana' gurun-Na lao ri Yésus passalenna gau'éro .
41010011	Nakkeda Yésus lao ri mennang , " Nigi-nigi massarang bainéna nainappa kawing sibawa makkunrai laingngé , iyaro tauwé malawengngi lao ri bainéna pammulangngé .
41010012	Makkuwatoro makkunrai iya massarangngé lakkainna nainappa kawing sibawa worowané laingngé , malaweng towi . "
41010013	Engka sining tau tiwi ana'-ana'na lao ri Yésus kuwammengngi narikarawa sibawa ribarakkakiwi mennang . Iyakiya ana'-ana' gurunna Yésus macairiwi iyaro sining tauwé .
41010014	Naitana gau'éro , macaini Yésus nakkeda lao ri ana'-ana' gurun-Na , " Leppessangngi siya iyaro ana'-ana'é lao ri Iyya ! Aja' muwattéyangngi mennang , saba' sining tau pada-padaénnaé mancaji anggotana umma'na Allataala .
41010015	Engngerangngi iyaé ! Nigi-nigi dé' namangolo ri Allataala pada-pada séddié ana'-ana' , dé' namancaji matu anggotana umma'na Allataala . "
41010016	Puranana makkeda makkuwaro , nakaddaoni Yésus iyaro ana'-ana'é , nainappa Napalénne liman-Na ri yasé'na tungke'-tungke' sibawa nabarakkakiwi mennang .
41010017	Wettunna Yésus napatterusi joppa-Na , engka séddi tau polé lari-lari lao ri Aléna . Iyaro tauwé suju'i ri yolona Yésus sibawa makkutana , " Guru iya makessingngé , aga harusu' upogau' kuwammengngi weddikka tarima atuwong tongengngé sibawa mannennungengngé ? "
41010018	Nakkutana Yésus , " Magi muwasek-Ka makessing ? Dé'gaga makessing sangadinna Allataala bawang .
41010019	Muwissenniga parénta-paréntana Allataala , ' Aja' muwabbuno ; aja' mumalaweng ; aja' muwénnau ; aja' musabbi bellé-bellé , aja' muwabbellé , pakalebbii ambo' sibawa indo'mu . ' "
41010020	Nakkeda iyaro tauwé , " Pa' Guru , iya manenna paréntaéro purani uturusi sipongekku kallolo . "
41010021	Messéni Yésus mitai iyaro tauwé nappa makkeda , " Séddi mani passaleng muwapparelluwang . Laono mubalu'i sininna appunnangemmu ; namuwéréngngi ellinna tau kasiyasié , namulolongengngi matu waramparang ri surugaé . Purairo laono mai muwaccowéri-Ka . "
41010022	Naéngkalingana Yésus makkeda makkuwaro , kacéléni iyaro tauwé , nappa nasalai iyaro onrongngé sibawa masussa atinna nasaba sugi senna'i .
41010023	Naitani Yésus ana'-ana' gurun-Na nainappa makkeda lao ri mennang , " Mawatang senna' tau sugié mancaji anggota-Na umma'na Allataala ! "
41010024	Héranni ana'-ana' gurun-Na méngkalingai adanna Yésus . Iyakiya makkedai Yésus , " Ana'-ana'-Ku , mémeng mawatang untu' mancaji anggotana umma'na Allataala !
41010025	Lebbi gampang muwi séddié unta muttama' ri sebbo jarungngé naiya séddié tau sugi muttama' ri Lino Barunna Allataala . "
41010026	Iyaro ada-adanna Yésus nassabariwi ana'-ana' gurun-Na hérang , angkanna makkutana séddié lao ri laingngé , " Rékko makkuwaitu , nigana wedding salama' ? "
41010027	Naitani Yésus mennang nappa mappébali , " Lao ri tolinoé mustahélé' iyaro ; iyakiya lao ri Allataala dé' namustahélé' ; iya manenna wedding ri Allataala . "
41010028	Nanakkeda Pétrus , " Itai , idi'é pura risalaini sini-sininnaé nataccowériwi Bapa' . "
41010029	Nakkeda Yésus , " Ateppe'no : tau iya salaiyéngngi ruma tanggana ; iyaré'ga padaorowanéna iyaré'ga ana'daranna , iyaré'ga indo'na , iyaré'ga ambo'na , iyaré'ga ana'-ana'na , iyaré'ga dare'na sibawa galunna nasaba Iyya sibawa nasaba Karéba Madécéng polé ri Allataala ,
41010030	iyaro tauwé tarimai lebbi maéga ri wettuéwé . Lolongengngi matu wékkasératu lebbi maéga bola , padaorowané , ana'dara , indo' , ana'-ana' , dare sibawa galung , -- sibawa paccallatto . Na ri wettu mangoloé matti , iyaro tauwé tarimai atuwong mannennungeng .
41010031	Iyakiya maéga tau iya makkekkuwangngéwé pammulang , mancajiwi matu poddimonri sibawa maéga iya makkekkuwangngéwé poddimonri mancajiwi matu pammulang . "
41010032	Yésus sibawa ana'-ana' gurun-Na mattengngang ri laleng allalengengngé lao ri Yérusalém . Yésus monriyolo , nabata-bata maneng ana'-ana' gurun-Na . Nasining tau iya maccowériyéngngi mennang polé monri , métauto pappéneddinna . Nainappa naobbisi Yésus ana'-ana' gurunna mallaing nanapaissengiwi mennang aga kajajiyang matu lao ri Aléna .
41010033	Adan-Na , " Engkalingai makkekkuwangngé mattengngakki mattuju lao ri Yérusalém . Kuwaro matu riyabbéréyang Ana'na Tolinoé lao ri kapala-kapala imangngé sibawa guru-guru agamaé . Rihukkung matéi matu , nainappa riyabbéréyang lao risining tau tenniyaé Yahudi .
41010034	Naéllekéllé'i matu , namméccuiwi , nacallai , sibawa nasallii . Iyakiya ri esso matellué , moto'i matu . "
41010035	Nainappa Yakobus sibawa Yohanés , iyanaritu ana'-ana'na Pa' Zébédéus , laowi ri Yésus . Adanna mennang , " Pa' Guru , engka séddi passaleng riyacinnai ri Bapa' untu' ripogaukengngi . "
41010036	Nakkutana Yésus , " Aga muwacinnai untu' ripogaukekko ? "
41010037	Nappébali mennang , " Macinnaki tudang ri seddé ataunna sibawa abéyona Bapa' , rékko tudanni Bapa' ri kadéra arajanna sibawa malebbi . "
41010038	Nakkeda Yésus lao ri mennang , " Dé' muwissengngi muwéllauwé . Mulléga ménung polé ri énungeng anrasa-rasangngé iya maéloé Uwénung sibawa muttama' ri laleng onrong anrasa-rasangngé iya maéloé Uwattamaki ? "
41010039	Nappébali mennang , " Wullé . " Nakkeda paimeng Yésus lao ri mennang , " Mémeng ménung tokko matu polé ri énungeng anrasa-rasang iya Uwénungngé matu , sibawa muttama' ri onrong anrasa-rasangngé iya maéloé Uwattamaki .
41010040	Iyakiya passalenna niga tudang matu ri atauk-Ku iyaré'ga ri abéyo-Ku , iyaro tenniya ha'-Ku patténtué . Allataala pattentui niga-niga tudang matu risining onrongngéro . "
41010041	Wettunna naéngkalinga iya seppulo ana' gurunna Yésus laingngé , macaini mennang lao ri Yakobus sibawa Yohanés .
41010042	Jaji naobbi manenni Yésus mennang , nanakkeda , " Muwisseng makkedaé sining pamimping bangsaé iya dé'é naissengngi Allataala napanrasa-rasai ra'ya'na . Sibawa sining tomarajana mennang natenre'i ra'ya'na .
41010043	Iyakiya iko dé' naweddikko makkuwaro ! Sibalé'na , tau iya maéloé mancaji battowa ri yelle'mu , harusu'i mancaji pattumanimmu .
41010044	Sibawa tau iya maéloé mancaji pammulang ri yelle'mu , harusu'i mancaji ata lao ri iya maneng .
41010045	Saba' Ana'na Tolinoé dé' napolé untu' ritumaningi . Poléi untu' mattumani sibawa untu' mabbéréyangngi nyawa-Na untu' paleppe'i tau maégaé . "
41010046	Lettu'ni mennang ri Yérikho . Na wettunna Yésus sibawa ana'-ana' gurun-Na enrengngé tau maégaé salaiwi kotaéro , engka séddi tau buta tudang ri wiring lalengngé maréllau-éllau . Asenna Bartiméus , ana'na Timéus .
41010047	Wettunna naéngkalinga makkedaé iya mattengngangngé laloro iyanaritu Yésus , tau Nazarét-éro , gorani , " Yésus Ana' Daud ! Amaséika ! "
41010048	Maégani tau macairiwi sibawa suroi mammekko . Iyakiya pédé' malade'i gora , " Ana' Daud ! Amaséika ! "
41010049	Naléppanna Yésus nainappa makkeda , " Obbii . " Jaji naobbini mennang iyaro tau butaé . Makkedani mennang ri aléna , " Tennano ! Naobbiko Yésus , oto'no ! "
41010050	Nappéyanni jumbana iyaro tau butaé , nainappa mapperi-peri tettong nalao ri Yésus .
41010051	Nakkutana Yésus ri aléna , " Aga muwacinnai Upogau' lao ri iko ? " Nappébali iyaro tau butaé , " Pa' Guru , macinnaka makkita . "
41010052	Nakkeda Yésus , " Laono , napajjappano teppe'mu . " Iyatoro wettué naulléi makkita iyaro tauwé . Nainappa naccowériwi Yésus ri lalengngé .
41011001	Wettunna naddeppéri Yérusalém , lettu'ni mennang ri kota Bétfagé sibawa Bétania , ri émpenna Bulu-bulu Zaitun . Kuwaro engka duwa tau ana' gurunna Yésus risuro lebbi riyolo ri Yésus .
41011002	Nakkeda Yésus lao ri mennang , " Laono ri kampong ri yolomuro . Muttama'mu ri kampongngéro , muwitai matu sikaju ana' kaleddé riyassiyoreng , iya dé'éppa naengka natonangiwi tauwé . Leppessangngi iyaro kaleddé'é namutiwii kumaiyé .
41011003	Narékko engka tau makkutana ri iko , aga saba'na mupaleppe'i iyaro kaleddé'é , powadangngi , ' Napparelluwangngi Puwangngé , cinampe'pi napalisui . ' "
41011004	Nalaona iya duwaro ana' gurunna Yésus , nanapoléini sikaju ana' kaleddé tassiyo ri sumpanna bolaé ri wiring lalengngé . Naleppessanni iyaro kaleddé'é .
41011005	Makkutanani sining tau tettongngé kuwaro lao ri mennang , " Eh , aga mupogau ? Magi muleppessangngi iyaro ana' kaleddé'é ? "
41011006	Mappébalini mennang pada-pada iya puraé ripowadangngi mennang ri Yésus . Narileppessanna mennang risining tauwéro tiwii iyaro kaleddé'é .
41011007	Lettu'nana ri Yésus , nalapikini lekke'na iyaro kaleddé'é sibawa jumbana mennang , nainappa natonangi Yésus .
41011008	Maéga tau pallebba'i jumbana ri lalengngé , engkato tale' ri tengnga lalengngé takké-takké aju iya nalaé polé ri dare'é .
41011009	Sining tau joppaé ri yolo , sibawa sining tau iya maccowériyéngngi polé monri , gora-gora maneng , " Pojiwi Allataala ! Ribarakkakiwi Aléna iya polé ri laleng asenna Puwangngé !
41011010	Tuwoi apparéntan-Na mangoloé -- apparéntanna Daud néné-nénéta ! Pojiwi Allataala iya Pommatanré ! "
41011011	Angkanna lettu'ni Yésus ri Yérusalém , nainappa muttama' ri Bolana Puwangngé . Kuwaniro napénessai mattulili . Iyakiya nasaba mawé'ni mapettang , najoppana lao ri Bétania silaong iya seppulo duwa ana' gurun-Na .
41011012	Pappa bajanana , wettunna mennang joppa massu polé ri Bétania , malupuni Yésus .
41011013	Naitani polé mabéla engka sipong ara iya maworongngé daunna . Jaji laoni ri pong ajuéro untu' mitai engkaga buwana . Iyakiya wettunna lettu ri pong ajuéro , dé'gaga agaga nalolongeng sangadinna daud-daung bawang , saba' iyaro wettué tenniya wettunna mabbuwa araé .
41011014	Nanakkeda Yésus lao ri pong araéro , " Mappammulai makkekkuwangngé dé' séddi tau manréi matu buwamu ! " Naéngkalingai ana'-ana' gurunna Yésus iyaro adaé .
41011015	Nainappa lettu'ni mennang ri Yérusalém , nalaosi Yésus ri Bolana Puwangngé . Nappammulana kuwaro rukkai sininna tau iya mabbalu'é sibawa mangelliyé ri onrongngéro . Nabalé'ni sining méjanna passélé-sélé dowié , sibawa bangko-bangkona pabbalu jangang-jangangngé .
41011016	Nadé' séddi tau napalalo tiwi aga-aga molai seddé Bolana Puwangngéro .
41011017	Nainappa napagguruni Yésus sining tauwé kuwaro . Makkedani , " Ri laleng Kitta'é tarokii makkedaé : Makkedai Allataala , ' Riyasengngi matu Bola-Ku onrong massempajang sininna bangsaé . ' Iyakiya iko mupancajiwi saranna paddampo'é ! "
41011018	Naéngkalingani sining kapala imangngé sibawa guru-guru agamaé . Nappammulana sappa laleng untu' mpunoi Yésus . Métauni mennang ri Aléna , nasaba sininna tauwé hérang maneng méngkalingai pappagguruwan-Na .
41011019	Mawé'nana wenni , nasalaini Yésus sibawa ana'-ana' gurun-Na iyaro kotaé .
41011020	Pappa bajanana éléé , wettunna mennang nalaloi iyaro pong araé , naitani mennang iyaro pong ajué maté lettu ri ure'-ure'na .
41011021	Naéngngeranni Pétrus kajajiyangngé ri iwenni'na . Nakkedana Pétrus lao ri Yésus , " Bapa' Guru , coba mitai ! Pong ara iya natanroiyé Bapa' maténi ! "
41011022	Nappébali Yésus , " Ateppe'ko ri Allataala .
41011023	Tongeng , weddikko makkeda lao ri bulué , ' Tarakkano namusempé ri tasi'é ! ' naripogaukekko matu iyaro gau'é ; assaleng dé' mubata-bata , sibawa mateppe'ko makkedaé iya mupowadaéro kajajiyang tongengngi matu .
41011024	Rimakkuwannanaro éngngerangngi iyaé : Rékko massempajakko sibawa engka muwéllau , ateppe'ko makkedaé purano nawéréng Allataala aga muwéllau , namutarimai matu .
41011025	Narékko massempajakko , iyakiya atimmu dé' namasennang lao riséddié tau , addampengengngi riyolo' iyaro tauwé , kuwammengngi Ambo'mu ri surugaé naddampengeng towi dosa-dosamu .
41011026	[ Rékko dé' muwaddampengengngi tau laingngé , Ambo'mu ri surugaé dé'to naddampengengngi matu dosa-dosamu . ] "
41011027	Lisuni mennang ri Yérusalém . Na wettunna Yésus joppa mattulili ri laleng Bolana Puwangngé , kapala-kapala imangngé , guru-guru agamaé sibawa sining pamimpinna Yahudié poléni ri Aléna .
41011028	Makkutanani mennang , " Aga nassabari Mupogau'i iya manennaé ? Niga mpérék-Ko iyaro ha'é ? "
41011029	Nappébali Yésus , " Maélo tokka makkutana ri iko . Balini na-Upowadang tokko ha' niga nassabari Upogau'i iyaé gau'-gau'é .
41011030	Yohanés cemméi tauwé sibawa ha'na niga , Allataala iyaré'ga tolinoé ? "
41011031	Nainappa kapala-kapala imangngé sibawa sining pamimpinna Yahudié mammulani barunding ri yelle'na mennang . Makkedai mennang , " Rékko makkedaki , ' Sibawa ha'na Allataala' , makkedai matu , ' Magi palé dé' mumateppe ri Yohanés ? '
41011032	Iyakiya mawatatto untu' makkeda , ' Sibawa ha'na tolinoé . ' " Saba' métaui lao ri tau maégaé , nasaba sininna tau maégaé nangga'i Yohanés séddi nabi .
41011033	Jaji , mappébaliwi mennang , " Dé' narisseng . " Nanakkeda Yésus lao ri mennang , " Rékko makkuwaitu , Iyya dé'to Umaélo powadakko nasibawang ha' niga Upogau'i iya manennaé . "
41012001	Nainappa mappammulani Yésus mabbicara sibawa pakkalarapangeng lao ri kapala-kapala imangngé , guru-guru agamaé sibawa sining pamimpinna Yahudié . Nakkeda Yésus , " Engka séddi tau iya tanengiyéngngi séuwaé dare' anggoro , nainappa nasappo mattulili . Purairo kalini kalebbong untu' mappera' anggoro , nainappa naébbureng séuwa langkiyang anganrowangeng . Purairo nappasséwanni iyaro dare' anggoro'na lao ri risiyagangngaré tau paddare' nainappa joppa ri wanuwa laingngé .
41012002	Narapinana wettunna maccéppu buwa anggoro , iyaro tauwé nasuroni séddi pattumaninna lao risining pajjamana dare'éro untu' tarimai bagiyanna .
41012003	Iyakiya iyaro sining pajjamaé natikkengngi iyaro pattumanié , nanabarasa'i nappa nasuro lisu kosong limanna .
41012004	Nanasurosi iyaro punna dare'é séddi pattumanina laingngé . Iyakiya iyaro sining pajjamaé naunrui ulunna iyaro pattumanié , nappa napaddésu' sibawa nakkeda-kedai .
41012005	Iyaro punna dare'é nasurosi séddié pattumaninna laingngé . Iyakiya naunoi mennang iyaro pattumanié . Namakkuwaniro matteru nagaukengngi mennang maéga pattumani iya laingngé : engka nabarasa' sibawa engkato nauno .
41012006	Nigasi wedding nasuro makkekkuwangngé iyaro punna dare'é ? Séddi mani tau monro , iyanaritu ana'na iya namaséiyé . Jaji angkanna nasuroni iyaro ana'na lao risining pajjamaéro . ' Pasti napakalebbi ana'ku' , ' pikkiri'na .
41012007	Iyakiya iyaro sining pajjamaé makkedai séddié lao ri laingngé , ' Iyanaé ahli warisi'na . Laono mai taunoi , kuwammengngi talolongengngi warisi'na ! '
41012008	Natikkenni iyaro ana'é , nanaunoi . Nainappa nabuwang mennang massu ujuna ri saliweng dare'éro . "
41012009	Nakkutana Yésus , " Agana napogau' matu iyaro punna dare'é ? Pasti poléi matu nanaunoi sining pajjama dare'éro , nainappa nabbéréyang iyaro dare'é lao risining pajjama laingngé .
41012010	Tentu purani mubaca iyaé aya'éwé ri laleng Kitta'é , ' Batu iya dé'é napakéi sining tukang bangunangngé mancajiwi matu iya mapongngé .
41012011	Iyanaé napogau' Puwangngé ; temmaka kessinna ! ' "
41012012	Nasininna tomariyolona bangsa Yahudié iya méngkalingaéngngi pakkalarapangngéro , makkuragani tikkengngi Yésus , saba' naissengngi mennang aléna ripakennai ri Yésus iyaro pakkalarapangngé . Iyakiya métaui mennang ri tau maégaé . Jaji laoni nasalaiwi Yésus .
41012013	Engka siyagangngaré tau Farisi sibawa siyagangngaré anggotana golonganna Hérodés risuro palaiwi jebba Yésus sibawa pakkutana-pakkutana .
41012014	Laoni mennang ri Yésus nanakkeda , " Bapa' Guru , irisseng makkedaé malempui Bapa' , sibawa dé'na najampangiwi pallolongenna niga-niga . Terus terangngi nappagguruwang Bapa' élona Allataala lao ri tolinoé , saba' Bapa' dé' napasilaingengngi tauwé . Nah , coba Bapa' powadakki , ' Manuru' pallolongenna agamata , weddikki'ga makkamaja sima lao ri Kaisar iyaré'ga dé' ? Harusu'ki'ga wajai iyaro simaé iyaré'ga dé' ? ' "
41012015	Naissengngi Yésus amunapékenna mennang . Nappébali , " Aga saba'na mumaélo palai-Ka jebba ? Coba paitak-Ka séddi dowi péra' . "
41012016	Nanawérénni mennang séddi dowi péra' . Nakkutana Yésus , " Gambara niga sibawa asenna niga iyaé ? " Nappébali mennang , " Kaisar . "
41012017	Nakkeda Yésus , " Rékko makkuwaitu , wérénni Kaisar , aga iya nappunnangiyé Kaisar , sibawa Allataala aga iya nappunnangiyé Allataala . " Héranni mennang méngkalingai .
41012018	Siyagangngaré polé ri golongang Sadukié lao ri Yésus . ( Mennang iyanaritu golongang iya mappallolongengngé makkedaé dé' naoto paimeng tau maté . )
41012019	Nakkeda mennang lao ri Yésus , " Bapa' Guru , naokii Musa iyaé hukkungngé untu' idi : ' Rékko séddié worowané maté sibawa dé' nappunnai ana' , padaorowanéna harusu'i kawing sibawa jandana kuwammengngi nawéréngngi wija-wijanna tau iya matéénnaro . '
41012020	Engka naengka pitu tau mappadaorowané . Iya macowaé kawingngi , namaté dé' nappunnai ana' .
41012021	Nainappa iya maduwaé kawingiwi jandana , iyakiya maté towi dé' nappunnai ana' . Gau' pada-padaéro kajajiyang towi lao ri padaorowané matellué ,
41012022	sibawa matteru-teru lettu ri mapitué . Angkanna matéto iyaro makkunraié .
41012023	Ri esso amotokenna paimeng tau maté , nigana punna bainé iyaro makkunraié ? Saba' iya pituro pura manenni kawingiwi ? "
41012024	Nappébali Yésus , " Sala pahang senna'ko . Saba' dé' mupahangngi Kitta'é sibawa akuwasanna Allataala .
41012025	Saba' rékko moto'i paimeng sining tau maté , dé'na nakawinna matu , sangadinna tuwoi pada-pada malaéka'é ri surugaé .
41012026	Na passalenna ripaoto'na tau maté paimeng , dé'paga naengka mubacai ri laleng Kitta'na Musa passalenna alekale' iya malluwa'é ? Ri lalenna aya'-aya'éro engka taroki makkedaé , makkedai Allataala lao ri Musa , ' Iyya'naé Allataalana Abraham , Allataalana Ishak sibawa Allataalana Yakub . '
41012027	Iyaro Allataala tenniya Allataalana tau maté . Allataalanai tau tuwoé . Sala pahang senna'ko ! "
41012028	Napoléna séddi guru agama méngkalingai assipabbicaranna Yésus sibawa sining tau polé ri golongang Sadukiéro . Naitani guru agamaéro makkedaé purani nabali' Yésus iyaro tauwé sibawa makessing . Nakkutana ri Yésus , " Parénta kégaénna kaminang penting polé ri sininna paréntaé ? "
41012029	Nappébali Yésus , " Parénta mammulangngé iyanaritu , ' Engkalingai éh bangsa Israélié ! Puwang Allataalata , iyaro Puwangngé séuwai .
41012030	Amaséiwi Puwang Allataalamu sibawa sissukku atimmu , sibawa sissukku nyawamu , sibawa sininna akkalemmu enrengngé sininna awatangemmu . '
41012031	Parénta maduwaé iyanaritu : ' Amaséiwi pada-padammu , pada-pada muwamaséinna alému . ' Dé'na gaga parénta laing iya lebbi pentingngé naiya duwa paréntaéro . "
41012032	Nainappa makkeda iyaro guru agamaé lao ri Yésus , " Coco' senna' Bapa' Guru ! Mémeng tongeng aga napowada Bapa' : Puwangngé ritu Allataala séuwaé , nadé'na gaga Allataala laingngé .
41012033	Sibawa harusu'i tolinoé mamaséiwi Allataala sibawa sukku atinna , sibawa sininna akkalenna enrengngé sininna awatangenna . Sibawa harusu' towi namaséi pada-padanna pada-pada aléna . Lebbi kessingngi iyaro naiya makkasuwiyangengngé akkarobangeng ritunu sibawa sining akkarobangeng laingngé lao ri Allataala . "
41012034	Naitani Yésus makkedaé iyaro guru agamaé purani nabali' sibawa makessing senna' . Nakkeda Yésus lao ri tauwéro , " Mawé'no mancaji anggotana umma'na Allataala . " Purairo dé'na séddi tau baranina makkutana lao ri Yésus .
41012035	Mattengngangngi mappagguru ri Bolana Puwangngé , makkutanani Yésus , " Pékkugi guru-guru agamaé naulléi makkeda makkedaé iyaro Arung Pappassalama'é wijannai Daud ?
41012036	Padahal aléna Daud -- nasaba ripanurungengngi ri Rohna Allataala -- makkeda , ' Makkedai Puwangngé lao ri Puwakku : Tudanno ri seddé atauk-Ku narapi sining balim-Mu Uwébbu tunru' ri Iko . '
41012037	Jaji rékko nateppui Daud iyaro Arung Pappassalama'é ' Puwang' , pékkugi wedding Aléna wijanna Daud ? "
41012038	Nakkeda lao ri mennang , " Atutuko lao ri guru-guru agamaé . Napoji mennang joppa-joppa sibawa jumba malabbué sibawa napoji ripakalebbi ri pasaé .
41012039	Napoji mennang sining onrong malebbié ri laleng bola assompangngé sibawa ri pésta-péstaé .
41012040	Nabelléi mennang sining jandaé sibawa narampasa'i bolana . Sibawa untu' tongkoi jana mennang , nataroi malampé' sempajanna . Matane matu pahukkungenna ! "
41012041	Wettunna tudang siyolong petti pakkasuwiyangngé ri Bolana Puwangngé , napénessaini Yésus sining tau iya puttama'éngngi dowina ri lalenna pettiéro . Maéga tau sugi puttama' maéga dowi ;
41012042	napolétona séddi janda kasiyasi . Puttama'i duwa dowi tembaga , iyanaritu dowi récé-récé iya kaminang baiccu'é angke'na .
41012043	Naobbini Yésus ana'-ana' gurun-Na nainappa makkeda lao ri mennang , " Pénessaiwi iyaé : Janda iya kasiyasiéro puttama' ri laleng pettiéro lebbi maéga naiya naputtama'é sining tau laingngé .
41012044	Saba' iya maneng mennang mabbéréi polé ri lebbi waramparanna . Iyakiya iyaro jandaé , namuni kasiyasi senna'i nabbéréyangngi iya manenna iya engkaé ri aléna -- mala iya napparelluwangngé untu' atuwo-tuwonna . "
41013001	Wettunna nasalai Yésus Bolana Puwangngé , engka séddi polé ri ana'-ana' gurun-Na makkeda , " Bapa' Guru , cobasai mitai iyaro bangunangngé . Pénessaiwi batu-batunna . Anengka makkuwa kessinna ! "
41013002	Nappébali Yésus , " Muwitaga iyaro sining bangunang iya battowaé ? Muwi séddi dé'to gaga batu bangunangngéro monro tassusung ri onronna . Riruttung manengngi matu . "
41013003	Nainappa Yésus lao ri Bulu-bulu Zaitun , natudang ri onrong iya siyolongngé Bolana Puwangngé . Nainappa Pétrus , Yakobus , Yohanés , sibawa Andréas poléni ri Yésus untu' mabbicara mammessam-messang .
41013004	Nakkeda mennang ri Yésus , " Coba Bapa' powadakki uppanna iya manennaro nakajajiyang matu ? Sibawa tanra-tanrang aga mappaitangngi makkedaé narapini wettunna ? "
41013005	Nappébali Yésus , " Atutuko , aja' narapiko ribengnguwang .
41013006	Maéga tau matu polé sibawa pakéi asek-Ku sibawa makkeda , ' Iyya'naé ! ' nanabengnguwangngi maéga tau .
41013007	Rékko muwéngkalingani oni-oni ammusurengngé sibawa karéba-karéba ammusurengngé , aja' mumétau . Iyaro gau-gau'é harusu'i kajajiyang , iyakiya iyaro tenniya bettuwanna makkedaé narapini wettunna kiyame' .
41013008	Bangsa séddié mammusui matu méwai bangsa laingngé . Wanuwa séddié namusui matu wanuwa laingngé . Kégi-kégi kajajiyangngi matu mpéwangngi tanaé sibawa poléi akkadérengngé . Iya manennaro nappai pammulanna bawang , pada-pada peddi napéneddingiyé séddié makkunrai maéloé mémmana' .
41013009	Harusu'ko matutu , saba' ritikkekko matu nariyassarénréngeng lao ri mahkamana agamaé . Ribarasa'ko matu risining bola assompangngé . Ritiwiko matu mangolo risining tomakuwasaé sibawa sining arungngé nasaba ana' guruk-Kuko . Na iyanaro kasempatammu untu' mabbéré asabbiyang passalenna Iyya lao ri mennang .
41013010	Karéba Madécéng polé ri Allataala harusu'i ripallebbang riyolo' lao ri sininna bangsaé .
41013011	Narékko ritikkekko sibawa ritiwi ri pengadilangngé , aja' mubata-bata passalenna aga harusu' mupowada . Rékko narapini wettunna untu' mabbicara , powada bawanni aga iya ripowadangngékko ri wettunna . Nasaba ada-ada iya mupowadaéro tenniya ada-adammu muto , sangadinna poléi ri Rohna Allataala .
41013012	Nabali'bellariwi matu tauwé silessurenna untu' riyuno . Nakajajiyang towi iyaro ri yelle'na ambo'é sibawa ana'na . Ana'-ana'é naéwai matu indo' ambo'na sibawa nabbéréyangngi mennang untu' riyuno .
41013013	Nabenciko matu sininna tauwé nasaba ana' guruk-Kuko . Iyakiya tau mattahangngé lettu ri paccappurengngé , ripassalama'i matti . "
41013014	" Muwitai matu , ' Ja iya Paancuru'é' tettong ri onrong iya riyattéyangngé untu' aléna . ( Catatan untu' pabbacaé : Pénessai aga bettuwanna ! ) Iyaro wettué , tau iya engkaé ri Yudéa harusu'i lari lao ri bulué .
41013015	Tau iya engkaé ri pabbingeng bolaé aja' nanonno sibawa muttama' ri lalempola untu' malai agi-agi .
41013016	Tau iya engkaé ri dare'é aja' nalisu untu' malai jumbana .
41013017	Temmaka mappakatau-tauna iyaro essoé lao ri makkunrai mattampu'é sibawa indo' iya pasusué mupi ana' lolona !
41013018	Assempajakko kuwammengngi iyaro gau'é aja' nakajajiyang ri wettu pabosié .
41013019	Ri esso-esso iya mappakatau-tauéro , engka matu asussang iya dé'éppa naengka nakajajiyang , sipongenna napancaji Allataala linoé lettu makkekkuwangngé , sibawa dé'tona nakajajiyang matti .
41013020	Ebara'na Allataala dé' naponcokiwi iyaro wettué , dé'gaga séddi tau salama' . Iyakiya nasaba umma'-Na naponcokiwi Allataala iyaro wettué .
41013021	Rékko iyaro wettué engka tau makkeda ri iko , ' Itai , iyaro Arung Pappassalama'é engkai kuwaé ! ' iyaré'ga ' Itai , engkai kuwaro ! ' -- aja' mumateppe lao ri tauwéro .
41013022	Saba' maéga pappassalama' palsu sibawa nabi-nabi palsu polé matu . Napogau'i matu pangkaukeng-pangkaukeng dé'é padanna sibawa mappahérangngé untu' pabengnguwang rékko naulléi , umma'na Allataala .
41013023	Jaji , atike'ko ! Pura manenno Upowadang iyaro ri wettu dé'napa nakajajiyang gau'éro . "
41013024	" Puranana wettu asussangngéro , mapettanni matu matanna essoé , sibawa dé'na nattappa kétengngé .
41013025	Sempé'i matu sining wéttowingngé polé ri langié , sibawa sining makuwasaé ri bétaraé sipalu-paluni matu .
41013026	Iyaro wettué paitai matu Ana'na Tolinoé polé ri lalenna ellungngé sibawa akuwasanna battowaé nenniya marajaé .
41013027	Nasuroi matu malaéka'-malaéka'é untu' paddeppungengngi umma'-Na polé ri eppaé sulapa'na linoé , polé ri cappa'-cappa'na langié . "
41013028	" Alako pappagguruwang polé ri pong araé . Rékko manyilai takké-takkéna sibawa masomé , enrengngé mammulai maccolli , muwissengngi makkedaé macawé'ni wettu tikkaé .
41013029	Makkuwatoniro rékko muwitai gau'-gau'éro kajajiyang , muwissennitu makkedaé macawé'é senna'ni wettunna .
41013030	Issenni ! Iya manenna gau'éwé kajajiyangngi matu riwettu dé'napa namaté maneng sining tau iya tuwoé makkekkuwangngé .
41013031	Lennye'i matu langié sibawa linoé , iyakiya ada-adak-Ku tette'i mannennungeng . "
41013032	" Namuni makkuwaro , dé'to séddi tau missengngi uppanna essona iyaré'ga tetté siyaganna . Malaéka'-malaéka'na ri surugaé dé , sibawa Ana'na dé'to , banna Ambo'é bawang missengngi .
41013033	Jaji harusu'ko jaga-jaga sibawa matike' , saba' dé' muwissengngi uppanna wettunna .
41013034	Keadaanna sinrupai séddié tau iya salaiyéngngi bolana nalao ri onrong mabélaé . Nasuroi sining pattumaninna murusu'i bolana , sibawa nawérénna tungke'-tungke' jamang . Lao ri panganrowang tange'é , mappasengngi kuwammengngi najaga madécéd-décéng .
41013035	Rimakkuwannanaro harusu'ko jaga-jaga , saba' dé' muwissengngi uppanna matu lisu punna bolaé -- naullé ri arawéngngé , naullé ri tengnga bennié , naullé ri subué , iyaré'ga naullé ri wettu mompona essoé .
41013036	Rékko poléi tenrisenna-senna , aja' lalo napoléiko matinro .
41013037	Aga iya Upowadaéwé ri iko , Upowada towi lao ri sininna tauwé : jaga-jagako ! "
41014001	Duwangngessopi na Esso Paskaé sibawa Ramé-ramé Roti Dé'é Raginna . Mammekko-mekkoni sining imangngé sibawa guru-guru agamaé sappa laleng untu' tikkengngi Yésus maélo mpunoi .
41014002	Nakkeda mennang , " Iyakiya aja' tapogau'i ri wettu ramé-ramé , saba' mompoi matu ronta'é . "
41014003	Wettunna Yésus engka ri Bétania , ri bolana Simon iya nakennaé riyolo lasa oli iya mabbahayaé , engka séddi makkunrai lao ri Aléna . Tiwii séddi botolo' iya mallise'é minnya' wangi iya masulié , riyébbui polé ri ure' wangié . Wettunna Yésus tudang manré , iyaé makkunraié nareppa'i iyaro botolo'é nanabolorengngi iyaro minnya' wangié ri tompo' ulunna Yésus .
41014004	Siyagangngaré tau iya engkaé kuwaro macai sibawa makkeda séddié lao ri laingngé , " Aga gunana iyaro minnya' wangié riyallabowang ?
41014005	Iyaro minnya'é wedding ribalu' sibawa lebbi telluratu dowi péra' ellinna ; na ellinna riyabbéréyangngi lao ri tau kasiyasié ! " Namacaina mennang lao ri makkunraiéro .
41014006	Iyakiya makkedai Yésus , " Leppessangngi siya ! Magi musussaiwi ? Napogau'i anu makessingngé sibawa ripojiyé lao ri Iyya .
41014007	Tau kasiyasié tuli engkai ri yelle'mu . Tungke' wettu rékko maéloko , wedding mutulung mennang . Iyakiya Iyya dé' namatteru-teru-Ka sibawakko .
41014008	Iyaé makkunraié napogau'i aga iya naullé pogau' . Pura-Ka napassadiya sibawa minnya' wangi untu' attampungek-Ku sangadi dé'napa wettunna .
41014009	Ateppe'no ! Ri sininna linoé , kégi-kégi Karéba Madécéng polé ri Allataala riyabbirittang , pangkaukenna iyaé makkunraié ricurita towi matu selaku passénge' ri aléna . "
41014010	Nainappa Yudas Iskariot , séddiwi polé riseppuloé duwa ana' gurunna Yésus , laoni ri kapala-kapala imangngé akkattana bali'bellariwi Yésus lao ri mennang .
41014011	Masennang senna'ni mennang méngkalingai pappéddarangngéro , namajjancina maélo mpéréngngi dowi lao ri Yudas . Nammulana Yudas sappa kasempatang untu' bali'bellariwi Yésus .
41014012	Ri esso pammulanna ri laleng Ramé-ramé Roti Dé'é Raginna -- wettunna tauwé géréi bimbala' Paskaé -- makkutanani ana'-ana' gurunna Yésus ri Aléna , " Kégai nacinnai Bapa' passadiyaki nanré Paska untu' Bapa' ? "
41014013	Nasuroni Yésus duwa tau polé ri yelle'na mennang , " Laono ri kotaé , kuwaro engka séddi worowané mattengngang tiwi séuwa kendi mallise' uwai , muwéwa matu siruntu' . Accowériwi
41014014	lao ri bola iya nauttamakiyé namupowadangngi iyaro punna bolaé , ' Makkutanai Pa' Guru , kégai onronna Aléna sibawa ana'-ana' gurun-Na maélo manré nanré Paska . '
41014015	Iyaro tauwé najellorekko matu séuwa bili' ri loténgngé iya battowaé . Iyaro bili'é taratoro'ni , sakke' sibawa paréwanna . Tassadiya manenni kuwaro untu' idi . "
41014016	Nalaona iya duwaro ana' gurunna Yésus ri kotaé . Napoléini mennang kuwaro iya manenna pada-pada iya napowadaé Yésus . Nanapassadiyani nanré Paskaé .
41014017	Wenninnana , poléni Yésus sibawa iya seppulo duwa ana' gurun-Na .
41014018	Namattengngang mennang tudang manré , makkedani Yésus , " Engkalingai : séddi polé ri yelle'mu , iya makkekkuwangngé méwa-Ka sisama manré bali'bellari-Ka matu . "
41014019	Naéngkalinganaro , messé senna'ni ana'-ana' gurunna Yésus . Nainappa mammula tasséddi-séddi makkutana ri Yésus , " Tentu tenniya iyya naseng Bapa' ? "
41014020	Nappébali Yésus , " Iyaro sala séddinna polé ri iko seppuloé duwa , iya manré séddi penné Uwadduwai .
41014021	Mémeng Ana'na Tolinoé matéi matu pada-pada tarokié ri laleng Kitta'é . Iyakiya temmaka cilakana tau iya bali'bellariyéngngi Ana'na Tolinoé ! Lebbi kessing muwi rékko iyaro tauwé dé' naengka narijajiyang siseng ! "
41014022	Wettunna mennang manré , nalani Yésus rotié nanassempajang sukkuru' ri Allataala . Nainappa Napuwé'-puwé' iyaro rotié sibawa liman-Na , na-Nawéréngngi ana'-ana' gurun-Na nanakkedato , " Alai namuwanréi , iyanaé tubuk-Ku ! "
41014023	Purairo , malani séuwa énungeng anggoro . Nassempajang sukkuru' ri Allataala , nainappa nabbéréyang iyaro énungengngé lao ri ana'-ana' gurun-Na . Nainappa naénung manenni mennang iyaro anggoro'é .
41014024	Purairo makkedani Yésus , " Iyanaé dara-Ku iya paessaéngngi assijancingenna Allataala , dara iya ripatabbolloé untu' maéga tau .
41014025	Ateppe'no : Dé'na Uwénungngi iyaé anggoro'é , narapi wettunna Uwénung anggoro barué sibawa iko ri Lino Barunna Ambo'-Ku . "
41014026	Nainappa mennang makkélong séuwa pappojiyang . Napurairo laoni mennang ri Bulu-bulu Zaitun .
41014027	Nainappa makkeda Yésus lao ri mennang , " Lari manekko matu salai-Ka . Saba' tarokii ri laleng Kitta'é , ' Naunoi matu Allataala pakkampina , natassiya-siyana matu bimbala'na . '
41014028	Iyakiya pura-Kuna ripaoto' paimeng , Upoddiyoloiko matu lao ri Galiléa . "
41014029	Nappébali Pétrus , " Dé' , muwi iya manenna mennang salaiwi Bapa' , dé' sises-siseng iyya . "
41014030	Nakkeda Yésus , " Engngerangngi , iyato wennié , riwettu dé'napa naoni manu'é wékkaduwa , wékkatelluni muwassakkarek-Ka . "
41014031	Namatedde'na pappébalinna Pétrus , " Muwi harusu'ka maté silaong Bapa' , dé' sises-siseng uwakkeda matu makkedaé dé' uwissengngi Bapa' ! " Namakkeda makkuwatoro ana'-ana' gurun-Na laingngé .
41014032	Lettu'ni mennang riséuwaé onrong iya riyasengngé Gétsémani , nanakkeda Yésus lao ri ana'-ana' gurun-Na , " Tudanno kuwaé , ri wettu lao-Ku massempajang . "
41014033	Nanaérani Yésus Pétrus , Yakobus sibawa Yohanés , lao silaong Aléna . Mammulani tassinnau sibawa maséssa .
41014034	Nakkeda Yésus lao ri mennang , " Tassinnau senna'i atik-Ku , samanna pappéneddikku maélona maté . Onrono kuwaé sibawa jagano ! "
41014035	Laoni Yésus mabéla-béla céddé nakkaluttu ri tanaé massempajang . Ri laleng sempajan-Na Naéllauwi rékko weddingngi aja'na napéneddingiwi anrasa-rasangngéro .
41014036	Adanna , " Ambo' , oh Ambo' , dé' gaga mustahélé' ri Ambo' . Akkani anrasa-rasangngéwé polé ri Iyya . Iyakiya aja' taccowériwi élo-Ku , sangadinna élona Ambo . "
41014037	Purairo lisuni Yésus , nanapoléini ana'-ana' gurun-Na matinro . Makkedani ri Pétrus , " Simon , matinrokoga ? Sijang bawang dé' muwulléi jaga ? "
41014038	Nanakkeda Yésus lao ri mennang , " Jaga-jagano , sibawa assempajanno kuwammengngi dé' mupéneddingiwi paccobangngé . Mémeng rohmu maélo pogau'i iya tongengngé , iyakiya dé' mulléi saba' sipa'na tolinoé malemmai . "
41014039	Siseppi Yésus lao massempajang sibawa powada-adai ada-ada padaé .
41014040	Purairo lisuni lao ri ana'-ana' gurun-Na , nanapoléisi mennang matinro , nasaba cakkaruddu senna'i . Dé'na naissengngi mennang aga harusu' napowada lao ri Yésus .
41014041	Wettunna Yésus lisu ri mennang untu' mabbékkatellunna , makkedani , " Matinro mupoga sibawa passauwi tekkomu ? Genne'ni ! Narapini wettunna Ana'na Tolinoé riyabbéréyang ri limanna sining tau madosaé .
41014042	Oto'no , talao . Itai ! Poléni tau iya bali'bellariyék-Ka ! "
41014043	Ri wettu mabbicarana mupa Yésus , poléni Yudas , séddiwi polé riseppuloé duwa ana' gurun-Naro . Namaéga tau silaongengngi iya tiwié peddang sibawa tarasulu . Risuroi mennang ri kapala-kapala imangngé , guru-guru agamaé sibawa sining pamimpinna Yahudié .
41014044	Naiyaro Yudas pura napattentuni séddi tanrang lao ri mennang . Adanna lao ri mennang , " Tau iya ubauwé , Aléna ritu taun-Na . Tikkenni Namutiwii sibawa jagaiwi madécéd-décéng . "
41014045	Wettunna polé Yudas , matteruni lao ri Yésus nakkeda , " Bapa' Guru ! " Nainappa nabau Yésus .
41014046	Nainappa iyaro sining tau polé silaong Yudas natikkenni Yésus nanabalenggui .
41014047	Iyakiya sala séddinna iya engkaé kuwaro narampui peddanna nanawettai atanna imang lompoé angkanna pettu dauccinna .
41014048	Nakkeda Yésus lao ri mennang , " Tau maja-Ka'ga , namupolé sibawa peddang nenniya tarasulu untu' tikkek-Ka ?
41014049	Esso-esso-Ka mappagguru ri Bolana Puwangngé ri yolomu , nadé' mutikkek-Ka . Iyakiya mémeng harusu'i makkuwaro , kuwammengngi nakajajiyang aga iya tarokié ri laleng Kitta'é . "
41014050	Lari manenni ana' gurun-Na salaiwi Yésus .
41014051	Engka séddi kallolo , iya paké silampa kaing lénang bawang untu' tongkoi watakkaléna , maccowériwi Yésus . Sining tauwé maéloi tikkengngi ,
41014052	iyakiya naleppessangngi iyaro kainna , nainappa lari mallusu-lusu .
41014053	Ritiwini Yésus ri bolana imang lompoé . Maddeppungengngi kuwaro sininna kapala imangngé , pamimpinna Yahudié sibawa guru agamaé .
41014054	Maccowérini Pétrus Yésus polé mabéla lettu muttama' ri laleng seddé bolana imang lompoé . Natudanna kuwaro pellaiwi watakkaléna ri seddéna apié silaong pengawal-pengawal-é .
41014055	Kapala-kapala imangngé sibawa sininna Mahkama Agamaé makkuragani lolongeng butti-butti iya passalaéngngi Yésus kuwammengngi naulléi pakennaiwi pahukkungeng maté ri Aléna . Iyakiya dé'gaga séddi butti nalolongeng mennang .
41014056	Maéga sabbi riyobbi untu' mabbéré sabbi bellé lao ri Yésus , iyakiya asabbiyanna mennang sisalai séddié lao ri laingngé .
41014057	Nainappa siyagangngaré sabbi tettong sibawa mabbéré asabbiyang belléwé passalenna Yésus ,
41014058	" Riyéngkalingai iyaé tauwé makkeda , ' Maélo-Ka ruttungngi iyaé Bolana Allataala iya naébbué tolinoé , na ri esso matellué , maélo-Ka patettong laingngé iya tenniyaé ébbu tolino . ' "
41014059	Iyakiya iyaro asabbiyanna tauwé sisala towi séddié sibawa laingngé .
41014060	Natettonna imang lompoé ri yolona mennang nanakkutana ri Yésus , " Dé'ga Mubaliwi iyaro riteppuwangngék-Ko ? "
41014061	Iyakiya mammekko bawammi Yésus . Dé' sises-siseng nappébali . Nanakkutanapa siseng iyaro imang lompoé ri Yésus , " Ikonaga Arung Pappassalama'é , Ana'na Allataala Pommapaccingngé ? "
41014062	Nappébali Yésus , " Iyya'na , namuwita maneng matu Ana'na Tolinoé tudang ri seddé ataunna Allataala Iya Pommakuwasaé enrengngé polé ri laleng ellungngé ri langié ! "
41014063	Nasapé-sapé'ni pakéyanna imang lompoé sibawa makkeda , " Dé'na naparellu sabbi !
41014064	Alémuna méngkalingai ada-adan-Na iya cella-cellaéngngi Allataala . Makkekkuwangngé aga apettummu ? " Napettui manenni mennang makkedaé pasalai Yésus , sibawa sitinajai rihukkung maté .
41014065	Nasiyagangngaré tau mammulani mamméccuiwi Yésus , sibawa nasampoi matan-Na enrengngé nabarasa'i nappa makkeda , " Coba teppui niga barasa'-Ko ? " Iyaro pengawal-pengawal-é maccowé toni leppa'i Yésus .
41014066	Wettunna Pétrus engka mupa ri seddé bolaé , sala séddinna pattumani makkunrainna imang lompoé lao kuwaro .
41014067	Wettunna naita Pétrus maddellang ri seddéna apié , napénessaini madécéd-décéng tappana Pétrus nainappa makkeda , " Dé'ga musibawato Yésus tau Nazarét-éro ? "
41014068	Iyakiya massakkai Pétrus . Nakkeda lao ri pattumaniéro , " Dé' uwissengngi sibawa dé' upahangngi akkattamu . " Nainappa Pétrus lao ri pintu gerbanna bolana imang lompoéro . [ Iyaro wettué , monini manu'é . ]
41014069	Iyaro pattumani makkunraié naitasi Pétrus , nanakkedato lao risining tau engkaé kuwaro , " Iyaé mémeng sala séddinna polé ri mennang ! "
41014070	Iyakiya massakkasi Pétrus . Dé' namaitta rimonrinna , sining tauwé kuwaro makkedasi lao ri Pétrus , " Dé'na wedding riyassakkareng , mémeng iko sala séddinnato polé ri mennang , saba' polé tokko ri Galiléa ! "
41014071	Nappammulana Pétrus mattanro-tanro , " Matéka , dé' uwissengngi tau iyaro muwasengngé ! "
41014072	Iyatoro wettué naoni manu'é mabbékkaduwanna . Nanaéngngeranni Pétrus makkedaé purai makkeda Yésus ri aléna , " Ri wettu dé'napa naoni manu'é wekkaduwa , wékkatelluni muwassakkarek-Ka . " Naterina Pétrus tassénge'-sénge' .
41015001	Maélé senna'ni sininna Mahkama Agamaé muttama'ni kapala-kapala imangngé , sining pamimpinna Yahudié sibawa guru-guru agamaé mapperi-perini barunding . Nabalenggui mennang Yésus , nainappa natiwi Aléna sibawa nabbéréyangngi lao ri Pilatus .
41015002	Nakkutana Pilatus lao ri Yésus , " Tongek-Koga Arunna tau Yahudié ? " Nappébali Yésus , " Makkunitu adatta puwang . "
41015003	Maéga napowada kapala-kapala imangngé iya nateppuwangngéngngi Yésus .
41015004	Nanakkutanasi Pilatus lao ri Yésus , " Dé'ga Mumaélo mappébali ? Coba mitai siyaga égana nateppuwak-Ko mennang ! "
41015005	Iyakiya dé' sises-siseng nappébali Yésus , angkanna hérang Pilatus .
41015006	Tungke' Ramé-ramé Paskaé , biyasai Pilatus paleppe' séddi tau tarungku iya napilé tau maégaé .
41015007	Ri laleng tarungkué , ri yelle'na sining tau maronta'é iya pogau'éngngi abbunowangngé ri wettu akacaungengngé , engka séddi tau riyaseng Barabas .
41015008	Naddeppungeng tau maégaé sibawa méllauwi ri Pilatus kuwammengngi naleppessangngi séddi tau tarungku pada-pada biyasaé .
41015009	Nakkutana Pilatus ri mennang , " Muwéloriga upalepperekko iyaro tau Yahudié ? "
41015010	Saba' nasadariwi Pilatus makkedaé kapala-kapala imangngé mabbéréyangngi Yésus lao ri Pilatus nasaba mangémpurui .
41015011	Iyakiya kapala-kapala imangngé napakiri-kiriwi tau maégaé kuwammengngi naéllauwi ri Pilatus paleppe'i Barabas untu' mennang .
41015012	Nanakkedasi Pilatus lao ri tau maégaéro , " Rékko makkuwaitu , agana harusu' ugaukengngi tau iya muwasengngé arunna tau Yahudiéro ? "
41015013	Gorani mennang , " Sallii ! "
41015014	Nakkutana Pilatus , " Iyakiya aga asalanna ? " Nagorana pédé' maloppopa , " Sallii ! "
41015015	Macinnai Pilatus pésennangiwi tau maégaéro , nanaleppessangngi Barabas untu' mennang . Nainappa nasuroi tauwé barasa'i Yésus , nappa nabbéréyang untu' risalli .
41015016	Ritiwini Yésus ri prajuri'-prajuri'éro ri onrong pengadilangngé ri saorajana gubernur-é . Nainappa riyobbi maddeppungeng maneng pasukangngé .
41015017	Nainappa napappakéi mennang Yésus jumba lango-lango sibawa naébburengngi passigera' polé ri takké-takké maddorié , nainappa napasang ri ulunna Yésus .
41015018	Purairo mabbéré sellenni mennang lao ri Aléna , " Makuwasai Arunna tau Yahudié ! " adanna .
41015019	Naunruni mennang ulunna Yésus sibawa tekkeng , nainappa namméccui sibawa suju' massompa ri yolo-Na .
41015020	Puranana nacculé-culéi Yésus , naludunni mennang jumba lango-langoéro nainappa napappakéi pakéyan-Na paimeng . Purairo natiwini massu untu' risalli .
41015021	Ri tengnga laleng engka séddi tau napassa mennang méssangngi sallina Yésus . Nasitujuwangngi iyaro tauwé nappai polé ri desaé maélo muttama' ri kotaé . ( Asenna Simon -- assalenna poléi ri Kiréné -- ambo'na poléi ri Aléksander sibawa Rufus . )
41015022	Ritiwini Yésus riséuwaé onrong iya riyasengngé Golgota , bettuwanna " Onrong Tengkora " .
41015023	Kuwaniro mennang maélo mpéréngngi Yésus anggoro iya sicampuru'é mur , iyakiya dé' namaélo Yésus ménungngi iyaro anggoro'é .
41015024	Nainappa mennang Nasallii , enrengngé bagé-bagéwi pakéyan-Na sibawa naundiwi untu' pattentui bagéyanna tungke'-tungke' .
41015025	Assalliren-Naro iyanaritu tetté aséra éléé .
41015026	Ri yasé'na salli-Na tarokii passalenna iya riteppuwangngéngngi , iyanaritu " Arunna Tau Yahudié " .
41015027	Nasalli towi mennang sibawa Yésus duwa tau parampo' ; séddi ri seddé atau , séddi ri seddé abéyo-Na .
41015028	[ Narimakkuwannanaro kajajiyanni iya tarokié ri laleng Kitta'é ; iyanaritu : " Riyangga'i muttama' ri sining tau majaé . " ]
41015029	Sining tau iya laloé kuwaro napaccilic-ciling ulunna sibawa cella-cellai Yésus . Makkedai mennang , " Eh , Iko maéloé ruttungngi Bolana Allataala sibawa patettongngéngngi ri laleng tellungngesso .
41015030	Cobano nonno polé ri salliéro sibawa passalama'i alé-Mu ! "
41015031	Makkuwatoro kapala-kapala imangngé sibawa guru-guru agamaé naéllé'i Yésus . Makkedani séddié lao ri laingngé , " Napassalama'i tau laingngé , iyakiya Aléna dé' naulléi passalama'i !
41015032	Rékko Aléna arunnai Israélié , Arung Pappassalama'é , madécéngenni makkekkuwangngé nonno polé ri salliéro , kuwammengngi taitai natamateppe ri Aléna ! " Sining tau risallié silaong Yésus nacella-cella toni Yésus .
41015033	Ri tangassona essoé , tellujjang ittana sininna wanuwaéro mapettang .
41015034	Na ri tetté tellunna arawéngngé , gorani Yésus sibawa sadda maloppo , " Eloi , Eloi , lama sabakhtani ? " bettuwanna , " Oh Allataala-Ku , oh Allataala-Ku , magi Musalai-Ka ? "
41015035	Siyagangngaré tau kuwaro méngkalingai gorana Yésus , nanakkeda , " Engkalingai , Naobbii Elia ! "
41015036	Engka séddi tau polé ri mennang mapperi-perini lao mala bunga karang , nainappa napajajje ri laleng anggoro makeccié . Nainappa iyaro bunga karangngé naddincekeng ri cappa'na séddié aju , nappa nassoppakeng ri témunna Yésus , nanakkedato , " Tajengngi , taitai , polé aré'gi Elia panonnoi Aléna polé ri salliéro . "
41015037	Nainappa gorani Yésus , namaténa .
41015038	Kaing paddenring iya taggattungngé ri laleng Bolana Puwangngé sapé'ni mancaji duwa polé ri yasé' lettu ri yawa .
41015039	Parawira iya tettongngé ri yolona salliéro , naitani pékkugi Yésus maté . Makkedani iyaro parawiraé , " Mémeng tongeng iyaé tauwé Ana'nai Allataala ! "
41015040	Naengkato kuwaro siyagangngaré makkunrai mitai iya manennaro polé mabéla . Ri yelle'na engkai Salomé , Maria Magdaléna , sibawa Maria indo'na Yakobus iya maloloé sibawa Yosés .
41015041	Mennang ritu sining makkunrai iya maccowériyéngngi sibawa tulungngi Yésus wettunna engka ri Galiléa . Naengka mupa maégapa makkunrai laing kuwaro iya laowé silaong Yésus ri Yérusalém .
41015042	Mammulani mawenni wettunna Yusuf polé ri Arimatéa taddapi . Anggotanai Mahkama Agamaé iya ripakarajaé . Natajeng towi wettunna Allataala mappammula mapparénta selaku Arung . Iyaro essoé , esso Assadiyangeng ( iyanaritu esso ri yolona Saba'é ) . Rimakkuwannanaro baraniwi Yusuf mangolo ri Pilatus sibawa méllauwi ujuna Yésus .
41015043	
41015044	Héranni Pilatus méngkalingai makkedaé maténi Yésus . Jaji nasuroni tauwé mobbii kapalana pasukangngé sibawa makkutana ri aléna , maittaniga maténa Yésus .
41015045	Naéngkalingana laporanna iyaro parawiraé , napalaloni Pilatus Yusuf malai ujuna Yésus .
41015046	Nainappa Yusuf melli kaing walu polé ri lénang alusu'é . Napuranana napanonno ujuna Yésus , nadokoni sibawa kaingngéro . Nainappa napalénne ujuna Yésus ri laleng séuwaé tampung , iya riyébbué ri laleng bulu-bulu batué . Purairo galétténi séuwa batu loppo tongkoi iyaro sumpanna tampungngé .
41015047	Na Maria Magdaléna sibawa Maria indo'na Yosés , napénessaini kégai Yésus ripalénne .
41016001	Labe'nana esso Saba'é , Maria Magdaléna , Maria indo'na Yakobus sibawa Salomé laoni melli rampa-rampa untu' minnyakiwi ujuna Yésus .
41016002	Maélé senna'ni wettunna mompo matanna essoé , ri esso mammulangngé ri mingguéro , laoni mennang ri tampungngé .
41016003	Ri tengnga laleng makkedani séddié lao ri laingngé , " Nigana wedding tulukki galéttérengngi batu pattongkona tampungngé ? " Saba' iyaro batué battowa senna' . Iyakiya lettu'na kuwaro , naitani mennang iyaro batué purani rigalétté .
41016004	
41016005	Nainappa muttama'ni mennang ri lalenna tampungngéro . Ri laleng ri seddé atau , naitani mennang séddi kallolo majjumba puté tudang , natassélenna mennang .
41016006	Nakkeda iyaro kalloloé , " Aja' mumétau ! Uwisseng musappai Yésus , tau Nazarét iya puraé risalli . Dé'ni gaga kuwaé . Tuwoni paimeng ! Ita bawanni , iyanaé onronna mennang paléwui .
41016007	Makkekkuwangngé laono , palettu'i iyaé karébaé lao ri ana'-ana' gurun-Na , muttama' toni Pétrus . Powadai , ' Laowi poddiyoloiko ri Galiléa . Kuwaro matu muwitai , pada-pada iya puraé Napowadakko . ' "
41016008	Nanassuna mennang polé ri tampungngéro nanalari saba' tassélengngi enrengngé métaui . Dé' agaga mennang napowada lao ri nigi-nigi , nasaba métaui .
41016009	[ Laoni iyaro sining makkunraié ri Pétrus sibawa sellao-sellaona , nainappa nacurittang sibawa marippe sininna iya puraé ripaissengiwi lao ri mennang ri kalloloéro . Purairo , aléna Yésus , naolai ana'-ana' gurun-Na mappallebbangengngi polé alau liyajang karéba iya mapaccingngé sibawa mannennungeng passalenna asalamakeng iya mannennungengngé . ] [ Tuwonana Yésus polé ri amaténgngé , maéléni ri esso Aha'é , bunge'-bunge'i nappaitangngi Aléna lao ri Maria Magdaléna . ( Polé ri Maria énnaro engka naengka Yésus napassu pitu sétang . )
41016010	Nanalaona Maria Magdaléna paissengiwi kajajiyangngéro ri sellao-sellaona Yésus , iya mattengngangngé mabbarata sibawa teri .
41016011	Iyakiya wettunna mennang naéngkalinga makkedaé tuwoni Yésus , sibawa puranana Maria naita Yésus , dé' namateppe' mennang .
41016012	Purairo nappaitanni aléna Yésus lao riduwaé tau ana' gurun-Na sibawa cara laingngé . Iyaro kajajiyangngi wettunna iya duwa tauwéro joppa lao ri séddié kampong .
41016013	Jaji lisuni mennang sibawa nappaissengengngi gau'éro lao ri laing-laingngé . Iyakiya dé' namateppe' mennang .
41016014	Angkanna Yésus mappaitangngi aléna lao riseppuloé séddi ana' gurun-Na , wettunna mennang mattengngang manré . Namparengngi mennang nasaba makurang teppe'i sibawa matedde ati senna'nana , angkanna dé' namateppe' lao risining tau iya alénaé pura mitai makkedaé tuwoi Yésus .
41016015	Nakkeda Yésus lao ri mennang , " Laono risininna linoé namuwappallebbangengngi Karéba Madécéng polé ri Allataala lao ri sininna rupatauwé .
41016016	Tau iya dé'é namateppe' rihukkungngi matu . Iyakiya tau iya mateppe'é sibawa ricemmé salama'i matu .
41016017	Selaku buttinna makkedaé mateppe'i mennang , sining tauwé napaddésu'i sétangngé ri laleng asek-Ku ; mabbicarai matu mennang ri laleng sining basa iya dé'é naissengngi mennang .
41016018	Rékko makkatenningngi mennang ula iyaré'ga minung racung , dé' nalolongeng mennang abala . Rékko napalénne'i limanna ri yasé'na sining tau iya malasaé , majjappai matu iyaro sining tauwé . "
41016019	Puranana Puwang Yésus mabbicara sibawa mennang , riyakkani ménré ri surugaé . Napparénta kuwaro sibawa Allataala .
41016020	Nalaona ana'-ana' gurun-Na mappallebbangengngi kégi-kégi karéba polé ri Allataala . Naturu' tona Puwangngé majjama silaong mennang sibawa napabuttinna naolai sining anu makalallaingngé makkedaé tongengngi pabbirittanna mennang . ]
42001001	Téofilus iya makessing atié , Maégani tau makkuraga mokii sibawa taratoro' passalenna kajajiyang-kajajiyang iya puraé kajajiyang ri tengnga-tengngata .
42001002	Naokii mennang situru iya ricuritaé lao ri idi polé risining tau iya alénaé pura mitai iyaro sining kajajiyangngé mappammulai pammulanna , nainappa nappallebbangeng karébanna .
42001003	Puranana usalidiki madécéd-décéng iya manennaro polé ri pammulanna , uwasengngi madécéng untu' moki séddi laporang iya taratoro'é untu' Bapa' .
42001004	Upogau'i iyaro , kuwammengngi naissengngi Bapa' makkedaé aga iya puraé ripagguruwakki Bapa' mémeng tongeng .
42001005	Wettunna Hérodés mancaji arunna wanuwa Yudéa , engka séddi imang asenna Zakharia . Muttama'i ri laleng golongang imang-ngimang Abia . Bainéna riyasengngi Elisabét , wijanna imang towi .
42001006	Atuwonna mallaibinéro napésennangiwi atinna Allataala . Iya duwa naturusiwi sininna paréntaé sibawa Hukkunna Puwangngé sibawa tonget-tongeng .
42001007	Dé' nappunnai mennang ana' saba' manangngi Elisabét na macowani mennang iya duwa .
42001008	Riséuwaé esso , wettunna golongang Abia nakenna léléng , napajoppani Zakharia jamanna selaku imang ri yolona Allataala .
42001009	Biyasana riloteréiwi iyaro imang-ngimangngé , na Zakharia rijello untu' muttama' ri lalenna Bolana Puwangngé sibawa mattunu kamennyang .
42001010	Wettunna napogau' iyaro upacara mattunu kamennyangngé , tau maégaé massempajangngi ri saliweng .
42001011	Iyaro wettué , nappaitangngi aléna malaéka'na Puwangngé ri Zakharia . Iyaro malaéka'é tettongngi ri seddé ataunna méjang onrong mattunu kamennyangngé .
42001012	Wettunna naita Zakharia iyaro Malaéka'é , malippuni sibawa métau .
42001013	Iyakiya makkedai iyaro Malaéka'é , " Aja' mumétau Zakharia ! Naéngkalingani Allataala sempajammu . Bainému Elisabét jajiyangngi matu séddi ana' worowané . Harusu'ko mpéréngngi aseng Yohanés .
42001014	Masennang senna'ko matu sibawa maéga tau mariyo-riyo rékko jajiwi matu iyaro ana'é !
42001015	Mancajiwi matu tau maraja manuru' pakkitanna Puwangngé , nadé' matu nainung anggoro iyaré'ga énungeng maseri . Mappammulai jajinna rikuwasaiwi matu ri Rohna Allataala .
42001016	Maéga tau Israél napimping matu lisu ri Allataala , Puwanna mennang .
42001017	Mancajiwi matu surona Puwangngé iya mawatangngé sibawa makuwasana pada-pada Elia . Napasidaméi matu ambo'é sibawa ana'é , enrengngé tau iya dé'é namatinulu napimpingngi matu lisu ri laleng pikkiranna iya tongengngé . Nanallalengiro napassadiyai matu séuwa umma' iya sadiyaénna untu' Puwangngé . "
42001018	Nakkutana Zakharia lao ri Malaéka'éro , " Pékkugi uwissengngi makkedaé kajajiyangngi iyaro gau'é ? Macowana' na bainéku macowa toni . "
42001019	Nappébali iyaro Malaéka'é , " Iyya'na Gabriél ! Utumaningiwi Allataala sibawa Aléna ritu suroka palettu'i karéba madécéngngé lao ri iko .
42001020	Aga upowada , kajajiyangngi matu ri wettunna . Iyakiya nasaba dé' mumateppe , dé' matu mulléi mabbicara ; pépéko matu narapi kajajiyang aga iya upowadangngékko . "
42001021	Na iyaro wettué , sining tauwé matterui natajeng Zakharia . Héranni mennang magi namaitta makkuwaro ri laleng Bolana Puwangngé .
42001022	Na wettunna massu , dé'na naulléi mabbicara lao ri mennang . Matteru-teru bawang mabbéré tanrang sibawa limanna , natette'i pépé . Naissenni sining tauwé makkedaé purani mita séuwa pakkitang ri laleng Bolana Puwangngé .
42001023	Leppe'nana jamanna ri Bolana Puwangngé , lisuni Zakharia ri bolana .
42001024	Dé' namaitta ri munrinna , mattampu'ni Elisabét , bainéna , nanaurunni aléna ri bolaé lima uleng ittana .
42001025	Makkedani , " Angkanna natulukka Puwangngé sibawa naleddai atunangekku . "
42001026	Wettunna Elisabét mattampu'ni enneng ulenna , nasuroni Allataala malaéka' Gabriél lao ri Nazarét , séuwa kota ri daéra Galiléa .
42001027	Risuroi Gabriél lao riséddié ana'dara , riyasengngé Maria . Iyaro ana'daraé mattunangangngi sibawa séddié tau riyasengngé Yusuf , wijanna Arung Daud .
42001028	Iyaro malaéka'é laowi ri Maria sibawa makkeda , " Salama'ko , iko iya nabarakkakiyé Puwangngé iya dé'é padanna ! Puwangngé sibawakko ! "
42001029	Naéngkalingana adanna iyaro malaéka'é , tassélenni Maria , angkanna makkutana ri laleng ati , aga akkattana iyaro bérésellengngé .
42001030	Nanakkeda iyaro Malaéka'é lao ri Maria , " Aja' mumétau Maria , saba' nasitujuiko atinna Allataala .
42001031	Mattampu'ko matu sibawa jajiyang séddi ana' , iya harusu'é muwaseng Yésus .
42001032	Mancajiwi matu maraja nariyaseng Ana'na Allataala Iya Pommatanré . Napancajiwi matu Puwang Allataala arung pada-pada Arung Daud , néné-nénéna .
42001033	Nanapparénta matu selaku arung ri wijanna Yakub mannennungeng . Nadé' cappuna matu akkarungenna . "
42001034	Nakkeda Maria lao ri Malaéka'éro , " Iyakiya parawang mupa' , pékkugi iyaro gau'é wedding kajajiyang ? "
42001035	Nappébali iyaro Malaéka'é , " Poléi matu Rohna Allataala ri iko , sibawa akuwasanna matu Allataala salipuriko . Iyanaro saba'na ana' iya mujajiyangngé matu riyasengngi matu Mapaccing , Ana'na Allataala .
42001036	Engngerangngi : Elisabét , sumpulolomuro , ennenni uleng mattampu'na , namuni macowani sibawa makkedanna tauwé makkedaé manangngi .
42001037	Saba' ri Allataala dé'gaga mustahélé' . "
42001038	Nanakkeda Maria , " Iyya'é atannaka Allataala , leppessanni kajajiyang pada-pada mupowadaé . " Nalaona iyaro malaéka'é salaiwi Maria .
42001039	Dé' namaitta puranaro , laoni Maria riséuwaé kota ri Yudéa ri daéra buluna .
42001040	Laoni ri bolana Zakharia , na wettunna muttama' , nabérésellengini Elisabét .
42001041	Na wettunna naéngkalinga Elisabét bérésellenna Maria , kédoni iyaro anana' ri laleng parémmananna Elisabét . Narikuwasaina Elisabét ri Rohna Allataala ,
42001042	nanagora , " Ikona kaminang ribarakkaki ri yelle'na sininna makkunraié ! Memmuwaré' ribarakkakiwi iyaro anana' mujajiyangngé matu !
42001043	Niga iyya'é nanalaowika indo'na Puwangngé ?
42001044	Uwéngkalingana bérésellemmu , anana' ri laleng parémmanakku kédoi nataro rennu .
42001045	Masenna'ko , nasaba mateppe'ko makkedaé aga napowada Puwangngé ri iko kajajiyangngi matu ! "
42001046	Nakkeda Maria , " Atikku pojiwi Puwangngé ,
42001047	sibawa mariyo-riyoi nyawaku nasaba Allataala Pappassalama'ku .
42001048	Naéngngerakka atan-Na iya matunaé ! Mappammulai makkekkuwangngé sininna bangsaé makkedai mariyo-riyoka .
42001049	Nasaba Allataala Iya Pommakuwasaé pogau'i gau'-gau' battowaé ri aléku . Mapaccingngi asen-Na .
42001050	Abbijangeng lao ri abbijangeng mamaséi Puwangngé lao ri tau métaué ri Aléna .
42001051	Nasibawang liman-Na iya mawatangngé napassara-sarangngi tau matempoé , sibawa nakacauwi rancanana mennang .
42001052	Napanonnoi sining arungngé polé ri akkarungen-Na sibawa napakatanréi tau matunaé .
42001053	Napésennangiwi tau malupué sibawa sininna adécéngengngé tau sugié napaddésu'i sibawa kosong .
42001054	Natulungngi Israélié , atan-Na , situru janci iya Naébbué sibawa néné-nénéta .
42001055	Dé' Nallupaiwi jancinna Puwangngé , namaséiwi Abraham sibawa wijanna lettu mannennungeng . "
42001056	Kira-kira tellumpuleng ittana Maria monro ri Elisabét , nainappa lisu ri bolana .
42001057	Narapini wettunna Elisabét untu' mémmana' . Najajiyanni séddi ana' worowané .
42001058	Sining balibolana sibawa sumpulolona naéngkalingani pékkugi kessinna Puwangngé lao ri Elisabét , nanaccowéna marennu silaong Elisabét .
42001059	Wettunna iyaro ana'loloé makkéumuru aruwa essona , poléni mennang untu' sunna'i . Maéloi mennang masengngi iyaro ana'loloé Zakharia situru asenna ambo'na ,
42001060	iyakiya makkedai indo'na , " Dé' ! Harusu'i riwéréng aseng Yohanés . "
42001061	Nakkeda mennang ri Elisabét , " Nadé'gaga polé ri sumpulolomu riyaseng makkuwatu . "
42001062	Nakkutana mennang sibawa tanra-tanrang lao ri Zakharia , aseng aga maélo nawéréngngi ana'na .
42001063	Naéllauna Zakharia séddi pépeng batu nainappa maroki , " Asenna Yohanés . " Hérang manenni mennang .
42001064	Iyatoro wettué naulléni paimeng Zakharia mabbicara sibawa pojiwi Allataala .
42001065	Métauni sining balibolana , nanallebbanna iyaro karébaé ri sininna daéra buluna Yudéa .
42001066	Sininna tau méngkalingaéngngi iyaro gau'é makkutanani ri laleng ati , " Mancaji agai matu iyaro ana'é ? " Saba' risibawangngi ri Puwangngé .
42001067	Zakharia , ambo'na iyaro anana'é , rikuwasaini ri Rohna Allataala angkanna napalettu paseng polé ri Puwangngé . Nakkeda ,
42001068	" Laono mai tapojiwi Puwangngé , Allataalana bangsa Israélié ! Poléni tulungngi umma'-Na sibawa paleppe'i mennang .
42001069	Nawérékki pappassalama' iya baranié , wijanna Daud , atan-Na .
42001070	Riyolopa nariyolo naolai nabi-nabi Napilé , purani nabbéréyang Puwangngé jancin-Na
42001071	untu' passalama'ki polé ri balitta sibawa polé ri akuwasanna sining tau iya benciyékki .
42001072	Untu' mappaitangngi asémpowatin-Na lao ri toriyolota , jancin-Na iya mapaccingngéro Narupaiwi matu .
42001073	Purani mattanro ri Abraham , ambo'ta , sibawa majjanci untu' passalama'ki polé ri balitta , kuwammengngi dé' tamétau tumaningiwi
42001074	
42001075	tuli sompai Aléna sibawa pésennangiwi atin-Na gangka tuwota .
42001076	Iko , éh ana'ku , riyasekko matu nabinna Allataala Iya Pommatanré . Risuroko poddiyoloiwi Puwangngé untu' sarakengngi laleng Aléna .
42001077	Untu' mabbirittangngi lao ri umma'-Na sibawa ripassalama'i matu mennang , rékko purani naddampengeng Allataala dosa-dosana mennang .
42001078	Masémpo atiwi Puwatta namakacuwa ; poléi untu' passalama'ki . Pada-pada mata essoé mompoé ri éléé .
42001079	Makkuwani ritu mabbéréyangngi tajan-Na lao ri sininna tauwé iya tuwoé ri laleng apettangengngé sibawa amétaurengngé . Napimpikki ri laleng iya mattujué ri adaméngengngé . "
42001080	Napédé' battowana iyaro ana'na Zakharia sibawa pédé' mawatang rohna . Monroi ri padang kessi'é , narapi lettu wettunna nappaissengeng aléna lao ri bangsa Israélié .
42002001	Iyaro wettué , napparéntanni Kaisar Agustus , kuwammengngi sininna pabbanuwana Akkarungeng Roma nadaftar i aléna untu' ribilang .
42002002	Iyanaé abbilangeng mammulangngé iya ripajoppaé wettunna Kirénius mancaji gubernurna wanuwa Siria .
42002003	Sininna tauwé iyaro wettué laoni untu' ridaftar ri kotana tungke'-tungke' .
42002004	Joppani Yusuf polé ri Nazarét ri Galiléa , lao ri Bétléhém ri Yudéa , onrong ajajiyanna Arung Daud ; saba' Yusuf wijannai Arung Daud .
42002005	Nadaftarni Yusuf aléna silaong Maria tunanganna , iya mattampu'éro .
42002006	Wettunna ri Bétléhém , narapini wettunna Maria mémmana' .
42002007	Najajiyanni séddi ana' worowané , ana'na macowaé . Iyaro ana'na nadokoni sibawa caré-caré kaing , nainappa napalésso ri laleng dulang olokolo'é iya mallise'é daramé ; saba' dé' nalolongeng onrong untu' mappéruma .
42002008	Ri wenniéro engka pakkampi-pakkampi iya monrowangngéngngi sining bimbala'na ri padangngé ri daéraéro .
42002009	Tappa nappaitanni aléna malaéka'na Puwangngé ri mennang , sibawa alebbirenna Puwangngé mattappa tajangiwi mennang , namétau senna'na mennang .
42002010	Iyakiya makkedai iyaro malaéka'é , " Aja' mumétau ! Saba' poléka tiwirekko karéba madécéng -- karéba iya pésennangi senna'éngngi sininna tauwé .
42002011	Iya essoé ri kota Daud , jajini Arung Pappassalama'mu iyanaritu Kristus , Puwangngé .
42002012	Iyanaé tanranna : Mupoléiwi matu séddi ana'lolo ridoko sibawa kaing , enrengngé léwu ri laleng dulangngé . "
42002013	Tennasenna-sennana iyaro malaéka'é risibawangngi maéga malaéka' laing , iya pojiyéngngi Allataala . Makkedai mennang ,
42002014	" Ripojiwi Allataala ri langi iya kaminang matanré ! Sibawa ri yasé'na tanaé , saléwangengngi rupa tauwé iya pésennangiyéngngi atinna Puwangngé ! "
42002015	Risalainnana mennang risining malaéka'é nalisu ri surugaé , makkedani iyaro sining pakkampié séddié lao ri laingngé , " Laono mai talao ri Bétléhém nataitai gau' iya kajajiyangngéro , iya napaissengengngékki Puwangngé . "
42002016	Mapperi-perini mennang lao , nanapoléini Maria sibawa Yusuf , enrengngé ana' loloéro iya léwué ri laleng dulangngé .
42002017	Wettunna naita iyaro sining pakkampié ana'loloéro , nacuritani mennang aga napowada iyaro sining malaéka'é passalenna iyaro ana'loloé .
42002018	Nahéranna sininna tauwé méngkalingai curitana sining pakkampiéro .
42002019	Iyakiya Maria nataro manengngi iyaro ri laleng atinna sibawa nanennun-nennunna .
42002020	Lisuni ri padangngé iyaro sining pakkampié sibawa pojiwi enrengngé pakalebbii Allataala , nasaba sininna iya puraé naéngkalinga sibawa naita , sicoco'i pada-pada iya napowadaé malaéka'é .
42002021	Genne'nana aruwa essona umuru'na , risunna'ni iyaro Anana'é , sibawa nasengngi Yésus , aseng iya riwéréngngéngngi ri malaéka'é riwettu dé'napa naritampu' ri indo'-Na .
42002022	Narapini wettunna Yusuf sibawa Maria pajoppai ade' pappépaccing siturué hukkunna Musa . Jaji natiwini iyaro Anana'é ri Yérusalém untu' riyabbéréyang lao ri Puwangngé .
42002023	Saba' ri laleng Hukkunna Puwangngé tarokii makkuwaéwé , " Tungke' ana' worowané macowaé , harusu'i riyabbéréyang lao ri Puwangngé . "
42002024	Akkattanato mennang maéloi makkasuwiyangeng akkarobangeng , iyanaritu sipasang bekku iyaré'ga duwakkaju jangang-jangang malolo , pada-pada iya ripattentué ri laleng Hukkunna Puwangngé .
42002025	Iyaro wettué ri Yérusalém engka séddi tau riyaseng Siméon . Tau makessingngi , métaui ri Allataala sibawa natajengngi wettunna Allataala passalama'i Israélié . Risibawangngi ri Rohna Allataala ,
42002026	sibawa Rohna Allataala pura paissengiwi makkedaé' dé' namaté matu riwettu dé'napa naitai Arung Pappassalama'é iya najjanciyangngé Puwangngé .
42002027	Nasaba pappimpinna Rohna Allataala , muttama'i Siméon ri Bolana Allataala . Iyaro wettué Yusuf sibawa Maria natiwii Yésus muttama' iya baiccu'é mupa , untu' pogau'i upacara iya napparéntangngé hukkunna agamaé .
42002028	Nanalani Siméon iyaro Anana'é nanaépa'i , nainappa napoji Allataala ,
42002029	" Makkekkuwangngé , purani Murupai jancimmu Puwang . Leppessanni atam-Muéwé maté sibawa tennang .
42002030	Saba' mata alékuna pura mitai Pappassalama' polé ri Iko .
42002031	Iyaro Pappassalama'é purani Mupassadiya untu' sininna bangsaé :
42002032	pada-pada tajang iya tappaéngngi lalenna sininna bangsa-bangsa laingngé , untu' lao ri Iko ; iyanaritu tajang iya mappapolé alebbireng lao ri umma'-Mu Israélié . "
42002033	Héranni ambo'na sibawa indo'na iyaro Anana'é méngkalingai aga napowada Siméon passalenna Ana'na mennang .
42002034	Ribarakkakini mennang ri Siméon sibawa makkeda lao ri Maria , indo'-Na iyaro Anana'é , " Iyaé Anana'é purani napilé Allataala untu' paccappui sibawa passalama'i maéga tau Israélié . Mancajiwi matu tanrang polé ri Allataala , iya naéwaé matu maéga tau ,
42002035	nanallalengiro nassu lise' atinna mennang . Nasoppa'i matu atimmu atassinnaureng pada-pada peddang matarengngé . "
42002036	Engkato séddi nabi makkunrai iya macowa senna'énna . Asenna Hana , ana'na Fanuél , polé ri suku Asyer . Pitu taung bawang siyonrong lakkainna ,
42002037	namancaji janda Hana , na makkekkuwangngé umuru'na aruwani pulona eppa taung . Dé' naengka nasalaiwi Bolana Puwangngé . Esso wenniwi massompa kuwaro lao ri Allataala massempajang sibawa mappuwasa .
42002038	Iyatoro wettué napolé , nanapojiwi Allataala sibawa mabbicara passalenna iyaro Anana'é lao ri sininna tauwé iya tajengngéngngi wettunna Allataala paleppe'i Yérusalém .
42002039	Puranana napogau' Yusuf sibawa Maria sininna iya nawajikengngé Hukkunna Puwangngé , lisuni ri Nazarét ri Galiléa .
42002040	Napédé' battowana iyaro anana'é sibawa mawatang . Mapanré senna'i sibawa riyamaséinna ri Allataala .
42002041	Tungke'-tungke' taung laowi tomatowanna Yésus ri Yérusalém untu' pakarajai Esso Maraja Paskaé .
42002042	Na wettunna Yésus makkéumuru seppulo duwa taung , laosi mennang ri ramé-raméro situru abiyasangngé .
42002043	Leppe'nana iyaro ramé-ramé , lisuni mennang . Iyakiya Yésus , Anana'éro , monro mupi ri Yérusalém , nadé' naissengngi ambo' indo'-Na .
42002044	Nasengngi mennang maccowé muto ri laleng rombongangngé . Joppanana puppu esso , nappai mennang nasappa ri yelle'na sumpulolona sibawa sining sissenna .
42002045	Iyakiya dé' nalolongengngi mennang , jaji lisuni mennang ri Yérusalém sappai .
42002046	Genne'nana tellungngesso massappa , naruntu'ni mennang ri laleng Bolana Puwangngé . Tudat-tudangngi méngkalingai sining guru agamaé sibawa passu pakkutana-pakkutana .
42002047	Héranni sininna tau méngkalingaéngngi nasaba sining pappébalin-Na iya maccaé .
42002048	Hérang toni tomatowan-Na mitai . Nakkeda indo'-Na lao ri Yésus , " Na' , magi Mupakkuwaki'é ? Ambo'-Mu sibawa iyya tassélesséleng sappa-Ko ! "
42002049	Nappébali Yésus , " Magi tasappa-Ka ambo' sibawa indo' ? Dé'ga taissengngi ambo' sibawa indo' makkedaé harusu'-Ka engka ri laleng bolana Ambo'-Ku ? "
42002050	Iyakiya dé' napahangngi pappébalinna Yésus .
42002051	Nalisuna Yésus silaong mennang lao ri Nazarét , sibawa matinuluna lao ri mennang . Sininna gau'éro nataroi indo'-Na ri laleng atinna .
42002052	Napédé' battowana Yésus sibawa tattamba accana , enrengngé ripoji ri Allataala sibawa ri rupa tauwé .
42003001	Ri taung maseppulona lima apparéntanna Kaisar Tibérius , Pontius Pilatus mancaji gubernur ri Yudéa , sibawa Hérodés mapparénta ri Galiléa . Filipus , silessurenna Hérodés mapparéntai ri daérana Ituréa sibawa Trakhonitis , na Lisanias mapparéntai ri Abiléné .
42003002	Iya mancajiyé imang-ngimang lompo iyanaritu Hanas sibawa Kayafas . Ri taungngénnaro nabbicara Allataala ri padang kessi'é lao ri Yohanés , ana'na Zakharia .
42003003	Nalao tulilina Yohanés ri sininna daérana Salo Yordan sibawa palettu'i karéba polé ri Allataala . Nagora Yohanés , " Toba'no polé ri dosa-dosamu sibawa harusu'ko ricemmé , kuwammengngi naddampengekko Allataala . "
42003004	Iyaro siturui iya riyokié ri laleng kitta'na Nabi Yésaya : " Engka tau gora-gora ri padang kessi'é , ' Passadiyangengngi laleng Puwangngé , paratangengngi laleng untu' Aléna .
42003005	Tungke' lompo' sitinajai ritémpung , tungke' bulu sibawa bulu-bulué riparatai . Laleng malléko-lékoé sitinajai ripallempu , sibawa laleng makkalebbok-kalebbongngé riparatai .
42003006	Sining tauwé ri sininna linoé naitai matu Allataala passalama'i tolinoé ! ' "
42003007	Maéga tau lao ri Yohanés untu' ricemmé . Makkedai Yohanés lao ri mennang , " Tau majako iko ! Niga powadai makkedaé mullé leppe' polé ri pahukkungenna Allataala iya mangoloé ?
42003008	Appaitanni ri laleng pangkaukemmu makkedaé toba'no polé ri dosa-dosamu ! Aja' muwakkeda makkedaé Abraham iyanaritu néné-nénému . Engngerangngi ! Polé ri batu-batuéwé , naulléi Allataala pinru wija-wijanna untu' Abraham !
42003009	Sadiyani wasé untu' tubbangngi pong ajué lettu ri ure'-ure'na . Tungke' pong aju iya dé'é napowassélé' buwa makessing ritubbangngi matu naribuwang ri laleng apié . "
42003010	" Jaji , aga harusu' ripogau' ? " pakkutanana sining tauwé lao ri Yohanés .
42003011	Nappébali Yohanés , " Tau iya mappunnaiyé duwallampa waju , harusu'i nawéréng silampa iya dé'é nappunnai ; sibawa tau iya mappunnaiyé anré , harusu'i nabagé . "
42003012	Polé toni passinge'-singe' simaé ri Yohanés untu' ricemmé . Makkutanani mennang , " Bapa' Guru , aga harusu' ripogau' ? "
42003013	Nappébali Yohanés , " Aja' musinge'i lebbi maéga naiya pura ripattentué . "
42003014	Engkato parajuri' makkutana , " Pékkugitosi idi'é ? Aga harusu' ripogau' ? " Nappébali Yohanés , " Aja' mupanrasa-rasai muwi niga-niga , sibawa aja' murampasa' dowi nasaba pétenna'-pétenna' dé'é natongeng . Asennanno sibawa gajimmu ! "
42003015	Iyaro wettué mammulani sining tauwé makkutana , aga Yohanés Arung Pappassalama' natajengngé mennang .
42003016	Iyanaro saba'na nakkeda Yohanés lao ri sininna mennang , " Iyya ucemméko sibawa uwai , iyakiya poléi matu tau iya lebbi battowaé na iyya . Muwi lukkai tulu sapatun-Na dé'to usitinaja . Nacemméko matu sibawa Rohna Allataala sibawa api .
42003017	Ri liman-Na engka pattapi untu' tapiwi sininna gandonna gangka mapaccing . Napaddeppungengngi matu gandongngé ri laleng lappoé , iyakiya sininna awanna Natunui matu ri laleng api iya dé'é nawedding peddé ! "
42003018	Makkuwaniro Yohanés pangajariwi sining tauwé sibawa maddupa-rupang cara , ri wettu nappallebbangenna Karéba Madécéngngé .
42003019	Iyakiya Hérodés , iya makuwasaé ri Galiléa , riyamparengngi ri Yohanés passalenna akawingenna sibawa Hérodias , bainéna silessurenna , sibawa passalenna sininna ja laingngé iya puraé napogau' .
42003020	Iyakiya mala Hérodés natambaiwi sining jana ri laleng naputtama'na Yohanés ri laleng tarungkué .
42003021	Puranana ricemmé maneng iyaro tauwé , ricemmé toni Yésus . Na wettunna massempajang , tattimpa'ni langié ,
42003022	na Rohna Allataala nonnoni ri yasé'-Na sinrupa jangang-jangangngé . Nanaéngkalingai saddanna Allataala makkeda , " Ikona Ana'-Ku iya Uwamaséiyé . Mupésennangi atik-Ku . "
42003023	Wettunna Yésus napammulai jama-jaman-Na , umuru'-Na kira-kira telluppulo taung . Manuru' pallolongenna tauwé , Aléna ana'na Yusuf , ana' Eli ,
42003024	ana' Maat , ana' Léwi , ana' Malkhi , ana' Yanai , ana' Yusuf ,
42003025	ana' Matica , ana' Amos , ana' Nahum , ana' Hésli , ana' Nagai ,
42003026	ana' Matat , ana' Matica , ana' Siméi , ana' Yosékh , ana' Yoda ,
42003027	ana' Yohanan , ana' Résa , ana' Zérubabel , ana' Séaltiél , ana' Néri ,
42003028	ana' Malkhi , ana' Adi , ana' Kosam , ana' Elmadam , ana' Er ,
42003029	ana' Yésua , ana' Eliéser , ana' Yorim , ana' Matat , ana' Léwi ,
42003030	ana' Siméon , ana' Yéhuda , ana' Yusuf , ana' Yonam , ana' Elyakim ,
42003031	ana' Méléa , ana' Mina , ana' Matata , ana' Natan , ana' Daud ,
42003032	ana' Isai , ana' Obéd , ana' Boas , ana' Salmon , ana' Nahason ,
42003033	ana' Aminadab , ana' Admin , ana' Arni , ana' Hézron , ana' Pérés , ana' Yéhuda ,
42003034	ana' Yakub , ana' Ishak , ana' Abraham , ana' Térah , ana' Nahor ,
42003035	ana' Sérug , ana' Réhu , ana' Pélég , ana' Eber , ana' Salmon ,
42003036	ana' Kénan , ana' Arpakhsad , ana' Sém , ana' Nuh , ana' Lamékh ,
42003037	ana' Métusalah , ana' Hénokh , ana' Yaréd , ana' Mahalaléél , ana' Kénan ,
42003038	ana' Enos , ana' Sét , ana' Adam , ana' Allataala .
42004001	Rikuwasaini Yésus ri Rohna Allataala wettunna nasalai Salo Yordan . Ripimpinni ri Rohna Allataala lao ri padang kessi'é .
42004002	Nakkuwanaro ricobai ri Ibillisi' patappulo esso ittana . Ri lalenna wettuéro , dé' agaga nanré . Jaji paccappurenna malupuni .
42004003	Nakkeda Ibillisi' ri Aléna , " Ana'na-Koto Allataala ? Jaji suroni iyaé batué mancaji roti . "
42004004	Nappébali Yésus , " Ri laleng Kitta'é tarokii , ' Rupa tauwé dé' naulléi tuwo polé ri rotié bawang . ' "
42004005	Nainappa Ibillisi' natiwi Yésus ri onrong iya matanré , na ri laleng sikédé mata nappaitangngi Ibillisi' lao ri Yésus sininna akkarungengngé ri linoé .
42004006	Nakkeda Ibillisi' lao ri Yésus , " Iya manennaé akuwasangngé sibawa asugirengngé uwabbéréyangngi matu lao ri Iko , saba' iya manennaro purani riwérékka , naweddikka mabbéréyangngi lao ri nigi-nigi iya upojiyé mpéréngngi .
42004007	Iya manennaro mancajiwi appunnangem-Mu matu , rékko suju'-Ko sompaka . "
42004008	Nappébali Yésus , " Ri laleng Kitta'é tarokii , ' Sitinajako pakalebbii Puwang Allataalamu sibawa tumaningiwi Aléna bawang ! ' "
42004009	Nainappa Ibillisi' natiwi Yésus ri Yérusalém , nanataroi ri yasé'na coppo'na Bolana Puwangngé , nanakkeda lao ri Yésus , " Ana'na-Koto Allataala ? Jaji luppe'no polé kuwaé .
42004010	Saba' ri laleng Kitta'é tarokii , ' Nasuroi matu Allataala sining malaéka'-Na jagai-Ko madécéd-décéng . '
42004011	Sibawa topa , ' Natimak-Ko matu sining malaéka'é sibawa limanna mennang , kuwammengngi aja' nanatabbuttu ajé-Mu ri batué . ' "
42004012	Nappébali Yésus , " Ri laleng Kitta'é tarokii , ' Aja' mucobaiwi Puwang , Allataalamu . ' "
42004013	Puranana Ibillisi' nacobai Yésus sibawa maddupa-rupang cara , nasalaini Yésus namattajeng wettu makessingngé .
42004014	Nainappa lisuni Yésus ri Galiléa , narikuwasaina ri Rohna Allataala . Karéba passalenna Aléna tassiyani ri sininna daéraéro .
42004015	Mappagguruni risining bola assompangngé , na sininna tauwé pojiwi Aléna .
42004016	Laosi paimeng Yésus ri Nazarét , onron-Na ripawekke . Ri esso Saba'é , situru abiyasan-Na laoni ri bola assompangngé . Tettonni untu' bacai Kitta'é ,
42004017	nariwéréng kitta'na Nabi Yésaya . Natimpa'ni kitta iya rilulungngéro , na-Nalolongengngi aya'éwé ,
42004018	" Engkai Rohna Puwangngé ri Iyya , saba' pura-Ka nalanti' untu' mabbirittangngi Karéba Madécéngngé lao ri tau kasiyasié . Nasuro-Ka untu' mappallebbangengngi aleppekengngé lao ri tau ritawangngé sibawa ajjappang lao ri tau butaé ; untu' paleppe'i tau iya ripanrasa-rasaé
42004019	sibawa mabbirittangngi apolénna wettunna Puwangngé passalama'i umma'-Na . "
42004020	Nalulunni paimeng Yésus iyaro kitta'é , napalisui ri pajagaé , nainappa tudang . Sininna tauwé ri laleng bola assompangngéro mitai Aléna .
42004021	Nappammulana Yésus mabbicara lao ri mennang , makkuwaé , " Iyaé aya'-aya'na Kitta'é ripaddupani iyaé essoé ri wettu muwéngkalingana . "
42004022	Ada-ada iya Napowadaé makessing senna' , angkanna bengnga mennang sibawa nasokon-Na . Makkedani mennang , " Tenniyaga iyaé ana'na Yusuf ? "
42004023	Nakkeda Yésus lao ri mennang , " Pasti mupakéi iyaé warékkadaé lao ri Iyya , ' Eh dottoro' , pajjappai alé-Mu . Anu makalallaing riyéngkalingaé iya Mupogau'é ri Kapernaum , pogau' toni ri kampong assalem-Mu . ' "
42004024	Natambaiwi Yésus , " Engngerangngi dé' gaga nabi ripakalebbi ri kampong assalenna .
42004025	Iyakiya éngkalingai : ri wettunna Elia , wettunna dé' nateppa bosié tellut taung sitengnga ittana , poléi akkadérengngé iya masero senna'é ri sininna wanuwaé . Iyaro wettué engka maéga janda ri Israélié .
42004026	Namuni makkuwaro , Allataala dé' nasuroi Elia lao risala séddinna polé risining jandaéro sangadinna banna lao riséddié janda ri Sarfat ri daérana Sidon .
42004027	Makkuwatoro ri wettunna Nabi Elisa engka maéga tau ri Israélié malasa oli iya mappakatautaué , iyakiya dé' séddi polé ri mennang ripajjappa ; sangadinna Naaman tau Siriaéro . "
42004028	Sininna tauwé ri bola assompangngéro macai senna'ni wettunna naéngkalinga gau'éro .
42004029	Tettonni mennang nainappa narukka Yésus massu ri saliweng kota , sibawa natiwii ri émpenna bulué , naonroiyé napatettong kotana mennang . Akkattana mennang maéloi sorongngi ri laleng peppingngé .
42004030	Iyakiya nalullu'i Yésus iyaro tau maégaé nainappa lao .
42004031	Nainappa Yésus lao ri Kapernaum ri Galiléa . Kuwaniro napagguru sining tauwé ri esso Saba'é .
42004032	Bengngani mennang mitai carana mappagguru , saba' mabbicarai sibawa akuwasang .
42004033	Kuwaro ri bola assompangngé engka séddi tau iya nakuwasaiyé sétang . Iyaro tauwé kelli'-kelli'ni ,
42004034	" Eh Yésus , tau Nazarét , aga maélo Mugaukekki ? Polé-Koga maélo pabbinasaki ? Uwisseng nigako , iko suro polé ri Allataala iya mapaccingngé ! "
42004035	Naggera' Yésus lao ri sétangngéro , " Ammekkoko ! Assuko polé ri tauwéwé ! " Nainappa iyaro sétangngé naggeppuwangngi iyaro tauwé ri yolona maneng mennang , nainappa massu polé ri tauwéro dé'na napeddiriwi .
42004036	Hérang manenni tauwé , nakkeda séddié lao ri laingngé , " Tenniya culé-culé ada-adan-Na . Nasibawang akuwasang , nasuroi roh-roh majaé massu , namassu tona mennang ! "
42004037	Na karéba passalenna Yésus tassiyani ri sininna daéraéro .
42004038	Nasalaini Yésus iyaro bola assompangngé , nanalao ri bolana Simon . Matuwa makkunrainna Simon mattengngangngi masemmeng , nasining tauwé napaissengini Yésus gau'éro .
42004039	Nalaona Yésus ri onrong atinronna makkunraiéro , napaddésu'i iyaro semmengngé . Nasorona iyaro semmengngé , naoto'na matuwa makkunrainna Simon nanatumaningiwi mennang .
42004040	Wettunna labu essoé , natiwini sininna tauwé lao ri Yésus silessu-silessurenna iya nakennaé maddupa-rupang lasa . Napalénne'ni limanna Yésus ri yasé'na mennang tungke'-tungke' nanapajjappai .
42004041	Nassuna sining sétangngé polé ri tau maégaé , nagora-gorato , " Ikona Ana'na Allataala ! " Iyakiya rigera'i mennang ri Yésus sibawa dé'naripalalo mennang mabbicara , saba' naissengngi mennang makkedaé Aléna ritu Arung Pappassalama'é .
42004042	Wettunna mammula mompo matanna essoé , nasalaini Yésus iyaro kotaé nanalao riséuwaé onrong iya masino-sinoé . Nappammulana tauwé sappai Aléna , na wettunna mennang naruntu' , makkuragani kuwammengngi aja' narisalai mennang .
42004043	Iyakiya makkedai Yésus , " Karéba Madécéng passalenna Allataala sibawa Apparéntanna harusu' towi Uwabbirittang ri kota-kota laingngé , saba' untu' iyanaro narisuro-Ka muttama' ri linoé . "
42004044	Iyanaro saba'na nakkatobba Yésus ri laleng sining bola assompangngé ri sininna wanuwa Yudéa .
42005001	Riséuwaé wettu , tettongngi Yésus ri wirinna Tappareng Génésarét . Maéga tau siredde-redde untu' méngkalingai karéba polé ri Allataala .
42005002	Naitani Yésus engka duwa lopi ri wirinnaro ; sining pakkajana nonnoni polé ri lopiéro namattengngang bissaiwi jalana .
42005003	Naénré'na Yésus risala séddinna iyaro sining lopié , iyanaritu lopinna Simon , nainappa nasuro Simon sorongngi iyaro lopinna mabéla céddé polé ri wiring . Natudanna Yésus ri laleng lopiéro , nanapaggurui tau maégaé .
42005004	Puranana mappagguru , makkedani ri Simon , " Mpiséno lao ri onrong malamungngé , namupallebba'i jalamu untu' tikkeng balé . "
42005005	Nappébali Simon , " Bapa' Guru , puppu benniki majjama ladde' , nadé'gaga agaga ritikkeng ! Iyakiya nasaba Bapa' suroki , madécénni ; maélosika pallebba' jala . "
42005006	Puranana napogau' iyaro gau'é , lolongenni mennang makkumani égana balé angkanna mammulani sapé' jalana .
42005007	Rimakkuwannanaro méllau tulunni mennang ri sellao-sellaona ri lopi laingngé . Poléni sining sellaona mennang lisekiwi iya duwa lopiéro penno sibawa balé angkanna maéloni tallemme' iyaro sining lopié .
42005008	Wettunna naita Simon iyaro , suju'ni ri yolona Yésus , nainappa makkeda , " Salaika Puwang ! Saba' tau madosaka ! "
42005009	Héranni Simon sibawa sininna tau iya naéwaé silaong mitai égana balé natikkeng mennang .
42005010	Makkuwatoro sining sellaona Simon , iyanaritu Yakobus sibawa Yohanés , ana'-ana'na Zébédéus . Nakkeda Yésus lao ri Simon , " Aja' mumétau ! Mappammulai makkekkuwangngé mancajiko matu pajjala tau . "
42005011	Nagettenni Simon sibawa sellao-sellaona iyaro sining lopinna lao ri wiring , nainappa nasalai maneng , nanaccowériwi Yésus .
42005012	Riséuwaé esso engkai Yésus riséuwaé kota . Kuwaro engka séddi worowané iya pennoé watakkaléna sibawa lasa oli mappakatau-taué . Wettunna naita Yésus , suju'ni ri yolo-Na maréllau , " Pa' , rékko taéloriwi Bapa' , taullé pajjappaka' Bapa' ! "
42005013	Nakarawani Yésus iyaro tauwé nakkedato , " Upuwéloi , ajjappano ! " Iyatoro wettué najjappa lasana .
42005014	Nainappa nattéyang Yésus iyaro tauwé curitai gau'éro lao ri nigi-nigi , adan-Na , " Laono ri imangngé , namuwéllauwi untu' pattentui makkedaé majjappano . Nainappako lao makkasuwiyangeng akkarobangeng pada-pada iya napparéntangngé Musa , selaku butti lao risining tauwé makkedaé tonget-tongenno majjappa . "
42005015	Iyakiya karéba passalenna Yésus pédé' tassiyai lao tulili , namaégana tau polé untu' méngkalingai Aléna sibawa untu' ripajjappa polé ri lasana mennang .
42005016	Purairo laoni Yésus massempajang ri onrong masino-sinoé .
42005017	Riséuwaé esso wettunna Yésus mattengngang mappagguru , engka siyagangngaré tau Farisi sibawa guru-guru agama tudang kuwaro . Poléi mennang ri Yérusalém , sibawa ri kota-kotaé ri Galiléa enrengngé Yudéa . Akuwasanna Puwangngé engkai ri Yésus untu' pajjappai sining tau malasaé .
42005018	Iyaro wettué engka siyagangngaré tau polé tiwi séddi tau péso' iya léwué ri yasé'na onrong atinrongngé . Makkuragai mennang tiwii iyaro tauwé ri lalempola kuwammengngi naulléi palénne'i ri yolona Yésus .
42005019	Iyakiya nasaba maéga senna' tau kuwaro , dé' naulléi mennang tiwii muttama' . Rimakkuwannanaro napaénré'i mennang ri yasé'na pabbingenna bolaé . Nainappa nabongkara' genténna , nanapanonnoi silaong onrong atinronna ri yolona Yésus ri tengnga-tengngana tau maégaéro .
42005020	Wettunna naita Yésus pékkugi rajanna teppe'na mennang , makkedani Aléna lao ri tauwéro , " Eh silessureng , riyaddampengenni dosamu . "
42005021	Sining guru agamaé sibawa sining tau Farisié mammulani makkeda séddié lao ri laingngé , " Niga iyaé tauwé nabarani cellai Allataala ? Niga wedding maddampengengngi dosaé , rilainnaé Allataala ? "
42005022	Naissengngi Yésus pakkutanana mennang . Jaji makkedani , " Magi muwakkutana makkuwaro ri laleng atimmu ?
42005023	Kéga lebbi gampang makkeda , ' Riyaddampengenni dosamu' , iyaré'ga makkeda , ' Oto'no namujoppa ! '
42005024	Iyakiya maélo-Ka buttikangngi makkekkuwangngé lao ri iko makkedaé Ana'na Tolinoé makuwasai ri yasé'na linoéwé untu' maddampengengngi dosaé . " Nainappa makkeda Yésus lao ri tau péso'éro , " Oto'no , akkai onrong atinrommu , namulisu ! "
42005025	Masitta'ni iyaro tauwé moto' ri yolona maneng mennang , nainappa nakka onrong atinronna , nanalisu sibawa pojiwi Allataala .
42005026	Bengnga manenni mennang nanapojiwi Allataala . Nasibawang tau , makkedani mennang , " Makalallaing senna' kajajiyang iya riitaé iya essoé ! "
42005027	Purairo massuni Yésus nanaitai séddi passinge' sima iya riyasengngé Léwi , mattengngang tudang ri kantoro'na . Nakkeda Yésus ri Léwi , " Accowéko ri Iyya . "
42005028	Tettonni Léwi nanasalai manengngi , nainappa maccowériwi Yésus .
42005029	Purairo mappéstani Léwi ri bolana untu' Yésus . Maéga passinge' sima sibawa tau laing maccowé manré sisama mennang .
42005030	Engka siyagangngaré tau Farisi sibawa guru-guru agama dé' namasennang , nanakkeda ri ana'-ana' gurunna Yésus , " Magi mumanré ménung maneng sibawa passinge' simaé sibawa sining tau dé'é namakessing ? "
42005031	Nappébali Yésus , " Tau madisingngé dé' napparelluwang dottoro' , banna tau malasaé bawang .
42005032	Polé-Ka tenniya untu' mobbii sining tau tongengngé , sangadinna sining tau madosaé kuwammengngi natoba' mennang polé ri dosa-dosana . "
42005033	Nakkeda sining tauwé lao ri Yésus , " Ana'-ana' gurunna Yohanés sibawa ana' gurunna tau Farisié biyasai mappuwasa sibawa massempajang . Iyakiya ana'-ana' gurum-Mu manréi sibawa ménungngi . "
42005034	Nappébali Yésus , " Weddigga musuro mappuwasa sining undangammu ri pésta abottingengngé , ri wettu engkana mupa bottimpurané silaong mennang ? Tentu dé' !
42005035	Iyakiya engka matu narapii wettunna nariyala bottimpurané polé ri mennang . Ri wettuénnaro nappuwasa matu mennang . "
42005036	Nainappa nacuritani Yésus pakkalarapangengngéwé , " Dé' tau téppangngi waju launna sibawa sikenné kaing polé ri waju barué . Saba' nasapé'i waju baruéro . Kuwaéttopa iyaro pattéppang mabarué dé' nasicoco' waju malaungngé .
42005037	Makkuwatoro dé'gaga tau tiri' anggoro baru ri laleng popang koli malaungngé , nasaba iyaro anggoro barué nassabariwi matu mareppa iyaro popangngé . Natabbé anggoro'na sibawa masolang popanna .
42005038	Anggoro barué harusu'i ritiri' ri popang iya baruétto .
42005039	Makkuwatoro dé'gaga tau maélo ménung anggoro baru rékko purai ménung anggoro laung . Adanna , ' Lebbi kessingngi anggoro malaungngé . ' "
42006001	Riséuwaé esso Saba' , wettunna Yésus lalo riséuwaé dare' gandong , malai gandong ana'-ana' gurun-Na . Napessii iyaro gandongngé nainappa nanré .
42006002	Siyagangngaré tau Farisi makkeda , " Magi muwajjalékkaiwi hukkung-hukkunna agamata ri laleng mupogau'na iya riyattéyangngé ri esso Saba'é ? "
42006003	Nappébali Yésus , " Dé'paga naengka mubacai passalenna napogau'é Daud , wettunna Daud sibawa sining taunna malupu ?
42006004	Muttama'i ri laleng Bolana Puwangngé nanalai roti iya puraé riyakkasuwiyangeng ri Allataala , nainappa nanré . Nanawéréng towi iyaro rotié lao risining taunna . Padahal manuru' hukkung-hukkunna agamata , banna sining imangngé bawang wedding manréi iyaro rotié . "
42006005	Nanakkeda Yésus , " Ana'na Tolinoé makuwasai lao ri esso Saba'é ! "
42006006	Riséuwaé esso Saba' laingngé , laowi Yésus mappagguru ri bola assompangngé . Naengka kuwaro tau maté siwali limanna .
42006007	Engka siyagangngaré guru agama sibawa tau Farisi maélo sappai asalanna Yésus , kuwammengngi weddingngi napparapekeng . Jaji matterui napénessai maéloiga pajjappai tauwé ri esso Saba'é .
42006008	Iyakiya naissengngi Yésus pikkiranna mennang . Nakkedana lao ri tau iya maté siwalié limanna , " Laoko kuwaé tettong ri yolo ! " Tokkonni iyaro tauwé , natettong kuwaro .
42006009	Nainappa makkutana Yésus risining tau engkaé kuwaro , " Manuru' agamaé , aga harusu' ripogau' ri esso Saba'é ? Pogau'i makessingngé iyaré'ga majaé ? Passalama'i tauwé iyaré'ga cilakaiwi ? "
42006010	Nakkita Yésus mattulili lao ri iya maneng mennang , nainappa makkeda lao ri tauwéro , " Loro'i limammu . " Iyaro tauwé naloro'ni limanna , najjappana limanna .
42006011	Iyakiya macai senna'i iyaro guru-guru agamaé sibawa sining tau Farisié , nappammulana barunding , aga wedding napogau' mennang lao ri Yésus .
42006012	Iyaro wettué ménré'ni Yésus riséuwaé bulu-bulu untu' massempajang . Kuwaniro massempajang lao ri Allataala puppu benni .
42006013	Wettunna macakkani essoé , Naobbini ana'-ana' gurun-Na , nainappa napilé seppulo duwa tau polé ri mennang . Nasenni iyaro seppuloé duwa tau rasul . Iya mennang iyanaritu :
42006014	Simon ( iya riyasengngétto Pétrus ) , sibawa Andréas silessurenna Simon ; Yakobus sibawa Yohanés , Filipus sibawa Bartoloméus ,
42006015	Matius sibawa Tomas , Yakobus ana'na Alféus , sibawa Simon ( iya riyasengngé Patriot ) ,
42006016	Yudas ana'na Yakobus sibawa Yudas Iskariot iya bali'bellaé ri munri .
42006017	Nonnoni Yésus polé ri bulu-buluéro silaong rasul-rasul-éro , nainappa tettong mappésau riséuwaé onrong iya malappaé . Naengkato kuwaro maéga ana'-ana' gurun-Na laingngé sibawa maéga tau iya polé tulilié ri sininna Yudéa , Yérusalém enrengngé kota-kota Tirus sibawa Sidon ri wiring tasi'é .
42006018	Poléi mennang untu' méngkalingai Yésus sibawa ripajjappa polé risining lasana . Mennang iya nauttamakiyé roh maja polé towi sibawa ripajjappa .
42006019	Sininna tauwé makkuragani untu' karawai Yésus , nasaba engka akuwasang massu polé ri Aléna iya pajjappa manengngéngngi mennang .
42006020	Naitani Yésus ana'-ana' gurun-Na , nainappa makkeda , " Asennanno iko sining tau kasiyasié , nasaba anggotanako umma'na Allataala !
42006021	Asennanno iko iya malupué makkekkuwangngé ; ripawessoriko matu ! Asennanno iko iya teriyé makkekkuwangngé ; macawako matu !
42006022	Akkérennuko rékko ribenciko , risampéyang , ripakatuna sibawa ripétenna nasaba Ana'na Tolinoé !
42006023	Nabi-nabié riyolo rigaukeng towi makkuwaéro . Rékko kajajiyangngi gau'éro , sitinajako masennang ati sibawa séré nataro rennu , saba' battowai saromu iya tassadiyaé ri surugaé .
42006024	Iyakiya cilakano iko iya sugié makkekkuwangngéwé ; saba' purani mupéneddingi anyamengengngé !
42006025	Cilakano iko iya messoé makkekkuwangngéwé ; saba' malupuko matu ! Cilakano iko macawaé makkekkuwangngé ; saba' tassinnaui matu atimmu sibawa teri !
42006026	Cilakano rékko sininna tauwé pojiko ; saba' makkuwatoro néné-nénéna mennang pojiwi nabi-nabi palsué riyolo . "
42006027	" Iyakiya lao ri iko iya méngkalingaéngngi Iyya makkekkuwangngéwé , Uwappasengengngi : amaséiwi sining balimmu , sibawa pogau'i iya makessingngé lao ri tau iya benciyékko .
42006028	Barakkakiwi tau iya tanroiyékko , sibawa assempajangengngi tau iya péjariyéngngékko .
42006029	Rékko naleppa'i tauwé rupammu séddié , leppessangngi siya naleppa iya siwaliétto . Rékko narampasa'i jumbamu , wéréng towi wajummu .
42006030	Rékko engka naéllau tauwé ri iko , wéréngngi ; sibawa rékko narampasa'i appunnangemmu , aja'na muwéllauwi lisu .
42006031	Gaukenni tau laingngé pada-pada muwacinnaiyé rigaukekko ri mennang .
42006032	Rékko muwamaséiwi sining tau iya mamaséiyékko bawang , aga saromu ? Tau madosaé namaséi towi sining tau iya mamaséiyéngngi mennang !
42006033	Sibawa rékko pogau'ko makessingngé lao risining tau iya pogau'éngngi makessingngé lao ri iko bawang , aga saromu ? Sining tau madosaé pogau' towi makkuwaéro !
42006034	Sibawa rékko iyami bawang mupainrengi dowi tau iya mulléngngi palisui , aga saromu ? Tau madosaé mappainreng towi dowi lao ri tau madosaé , nainappa naéllau lisu !
42006035	Sitonget-tongenna dé' nakkuwaro ! Sibalé'na harusu'ko mamaséiwi balimmu sibawa pogau'i makessingngé lao ri mennang . Harusu'ko mappainreng , naaja' murennuwangngi lisu . Rékko makkuwairo , battowai saromu sibawa mancajiko matu ana'-ana'na Allataala Iya Pommatanré . Saba' makessing atiwi Allataala lao ri tau iya dé'é naissengngi mattarima kasi , sibawa lao ri iya majaétto .
42006036	Sitinajako mamasé pada-pada Ambo'mu mamaséto ! "
42006037	" Aja' muwadélékiwi tau laingngé , kuwammengngi nadé'to nadélékiko Allataala . Aja' muhukkungngi tau laingngé , kuwammengngi naaja'to nahukkukko Allataala . Addampengengngi tau laingngé , kuwammengngi naddampengeng tokko Allataala .
42006038	Wéréngngi tau laingngé , kuwammengngi nawéréng tokko Allataala ; mutarimai matu pabbéré iya tabbollompollongngé iya puraénna riolakekko malise' senna' . Saba' ola' iya mupaké untu' tau laingngé napakéngettokko matu Allataala . "
42006039	Nainappa nacurita Yésus lao ri mennang pakkalarapangeng makkuwaé , " Rékko tau butaé pimpingngi tau buta laingngé , pasti menrung duwai nonno ri sépe'é .
42006040	Dé'gaga tau lebbi battowa naiya gurunna . Iyakiya ana' guru iya temme'énna magguru , mancajiwi matu pada-pada gurunna .
42006041	Muwitai bulisa'é ri matanna silessuremmu , na balo'é ri matammu dé' mupénessaiwi ?
42006042	Pékkugi mulléi makkeda ri silessuremmu , ' Laono mai , silessureng , upassui iyaro bulisa'é polé ri matammu , ' na ri laleng matammu engka balo' dé' muwitai ? Eh munapé' ! Passuni riyolo' balo' iya engkaé ri matammu . Nainappa mullé mitai sibawa manessa kuwaéttopa passui bulisa'é polé ri matanna silessuremmu . "
42006043	" Pong ngaju macommo'é dé' napowassélé' buwa iya majaé . Makkuwatoro pong ngaju makojoé dé' napowassélé' buwa iya makessingngé .
42006044	Tungke' pong ngaju riissengngi polé ri buwana . Alekale' maddorié dé' napowassélé buwa ara , sibawa alekale' maddorié dé' napowassélé' buwa anggoro .
42006045	Tau iya makessingngé passui gau'-gau' makessingngé nasaba pennoi atinna sibawa akessingeng . Tau iya majaé passui gau'-gau' iya majaé nasaba pennoi atinna sibawa majaé . Saba' aga napowada témué tabbollongngi polé ri atié . "
42006046	" Magi muwobbi-Ka , ' Puwang , Puwang' , iyakiya dé' mupogau'i aga iya Upowadangngékko ?
42006047	Nigana wedding ripappadangngi tau iya laowé ri Iyya , sibawa méngkalingai ada-adak-Ku , enrengngé pogau'i ? -- Makessinni Upaitakko -- .
42006048	Pada-padai tau iya wettunnaé mappatettong bola iya kaliyéngngi maliyung , nainappa naébbu pandaménna ri batué . Wettunna polé lémpe'é sibawa uwai saloé mappo'i iyaro bolaé , dé' naulléi pakédoi iyaro bolaé , saba' purai ripatettong ri yasé'na pandaméng iya makessingngé .
42006049	Iyakiya tau iya méngkalingaéngngi ada-adak-Ku nadé' napajoppai , pada-padai tau iya patettongngé bola dé' napandaméngngi . Rékko nappo'i lémpe' iyaro bolaé , masitta'i maruttung ; namalanre' asolangenna ! "
42007001	Puranana napowada gau'-gau'éro lao ri tau maégaé , laoni Yésus ri Kapernaum .
42007002	Kuwaro engka parawira Roma iya mappunnaiyé ata iya namaséi senna'é . Iyaro ataé malasai nacéddé'pi namaté .
42007003	Wettunna naéngkalinga iyaro parawiraé passalenna Yésus , nasuroni siyagangngaré pamimpinna tau Yahudié lao ri Yésus untu' méllauwi kuwammengngi napolé sibawa pajjappai atanna .
42007004	Wettunna lettu ri Yésus , iyaro sining tauwé naéllauni sibawa masero kuwammengngi Natulungngi iyaro parawiraé . Nakkeda mennang lao ri Yésus , " Iyaé parawiraé sitinajai tatulung Bapa' ,
42007005	saba' namaséiwi bangsata sibawa purana napatettongekki bola assompang . "
42007006	Nalaona Yésus silaong mennang . Wettunna Yésus macawé'é lettu ri bolaéro , iyaro parawiraé nasuroni sellao-sellaona lao ri Yésus untu' makkeda , " Aja'na Bapa' tasussa-sussaiwi aléta lao ri bolaku . Dé' usitinaja tarimai Bapa' ri bolaku .
42007007	Iyanaro saba'na dé' ubarani mangolo ri Bapa' . Jaji wéréng bawanni parénta kuwammengngi najjappa pattumanikku .
42007008	Saba' iyya'é tunru' tokka ri paréntana tomariyasé'é , na ri yawaku engkato parajuri'-parajuri' iya harusu'é tunru' ri parénta-paréntaku . Rékko usuroi séddié parajuri' , ' Laoko ! ' laowi ; sibawa rékko makkedaka ri laingngé , ' Laoko mai ! ' poléi . Narékko uparéntangngi atakku , ' Ebbui iyaé ! ' naébbui . "
42007009	Héranni Yésus méngkalingai iyaro . Gilinni nakkeda ri tau maégaé iya maccowériyéngngi , " Tenniya culé-culé iyaé tauwé . Ri yelle'na tau Israélié dé'pa naengka Ulolongeng teppe' silloppoéwé . "
42007010	Wettunna iyaro sining tau risuroé lisu ri bolana parawiraéro , majjappani iyaro ataé .
42007011	Dé' namaitta ri munrinna , laoni Yésus ri kota Nain . Ana'-ana' gurun-Na sibawa tau maégaé laowi sibawangngi .
42007012	Wettunna Yésus lettu ri seddéna pintu gerbanna kotaé , sining tauwé mattengngangngi mangantara' uju massu ri kotaé . Iya maté iyanaritu ana' worowané , ana' tungke'na séddié janda . Maéga pabbanuwana iyaro kotaé silaongengngi iyaro makkunraié .
42007013	Wettunna Puwang Yésus naita iyaro makkunraié , messéni lao ri makkunraiéro nanakkeda , " Aja' muteri , Indo ! "
42007014	Nainappa Yésus maddeppériwi uléreng ujuéro nanakarawai . Naléppanna iyaro sining tau mabbuléé . Nakkeda Yésus , " Eh kallolo , Usuroko moto ! "
42007015	Moto'ni tudang kallolo iya matéro , sibawa mammula mabbicara . Nabbéréyanni Yésus lao ri indo'na .
42007016	Métau maneng tauwé sibawa mammulani pojiwi Allataala . Makkedai mennang , " Momponi ri tengnga-tengngata séddi nabi iya battowaé ! Poléni Allataala untu' passalama'i umma'-Na ! "
42007017	Tassiyani karébaé passalenna Yésus ri sininna Yudéa sibawa ri daéra seddéna .
42007018	Ana'-ana' gurunna Yohanés napowadanni Yohanés sininna kajajiyangngéro . Nanaobbini Yohanés duwa ana' gurunna ,
42007019	nanasuroi lao ri Puwang Yésus makkutana , " Bapa'ga tau iya maéloé polé situru jancinna Allataala , iyaré'ga harusu'ki mattajeng séddi tau laing ? "
42007020	Laoni ri Yésus iyaro duwaé ana' gurunna Yohanés nakkeda , " Nasuroki Yohanés Paccemmé makkutana ri Bapa' , Bapa'ga ritu tau maéloé polé situru jancinna Allataala , iyaré'ga harusu'ki tajeng tau laing ? "
42007021	Iyaro wettué Yésus pajjappai maéga tau , sibawa paddésu' maéga roh maja enrengngé mébbui maéga tau buta makkita .
42007022	Jaji mappébalini Yésus , " Lisuno lao ri Yohanés namupowadangngi aga muwéngkalinga sibawa muwita : makkita tau butaé , joppa tau péso'é , majjappa tau malasa oli mabbahayaé , maréngkalinga tau mataru-tarué , tuwo paimeng tau maté , sibawa Karéba Madécéng polé ri Allataala riyabbirittangngi lao risining tau kasiyasié .
42007023	Masennangngi tau iya dé'é gaga alasanna untu' sampéyak-Ka . "
42007024	Meddé'nana iyaro sining surona Yohanés , mappammulani Yésus mabbicara lao ri tau maégaéro passalenna Yohanés , adan-Na , " Laoko ri padang kessi'é untu' mita aga ? Sipong wellaga iya nairié anging ?
42007025	Laoko untu' mita aga ? Séddi tau iya mappaké makessingngéga ? Sining tau iya mappaké makkuwaéro sibawa tuwoé massennas-sennang monroi ri saorajaé !
42007026	Jaji massuko untu' mita aga ? Untu' mita séddi nabiga ? Tongeng , mala lebbi na séddié nabi .
42007027	Saba' Yohanés ritu naseng ri laleng aya'na Kitta'éwé , ' Iyanaé suro-Ku , ' adanna Allataala , ' Maélo-Ka suroi lebbi riyolo naiya Iko , kuwammengngi natimparek-Ko laleng ! ' "
42007028	Nakkedapa Yésus , " Engngerangngi , ri linoéwé dé'pa naengka tau lebbi battowaé naiya Yohanés Paccemmé . Iyakiya tau iya kaminang baiccu'é ri yelle'na umma'na Allataala , lebbi battowai naiya Yohanés Paccemmé . "
42007029	Sininna tauwé -- muttama' toni sining passinge' simaé -- naéngkalingai Yésus powadai gau'éro : mennang ritu sining tau iya puraé turusiwi sining tuntutanna Allataala sibawa maélona ricemmé ri Yohanés .
42007030	Iyakiya sining tau Farisié sibawa guru-guru agamaé dé' namaélo tarimai rencanana Allataala untu' aléna mennang . Dé' namaélo mennang ricemmé ri Yohanés .
42007031	Nainappa mabbicarasi Yésus , adan-Na , " Agana harusu' Upasibandingengngi sining tauwé makkekkuwangngéwé ? Pada-padai aga mennang ?
42007032	Pada-padai mennang ana'-ana' iya tudangngé ri pasaé ; sikonrong gora lao ri laingngé , ' Riyakkélongekko élong mariyo-riyo , iyakiya dé' mumaélo séré ! Riyélongekko élong mabbarata , na iko dé' mumaélo teri ! '
42007033	Poléi Yohanés Paccemmé -- mappuwasai sibawa dé' nainung anggoro -- namumakkeda , ' Nauttamakiwi sétang ! '
42007034	Poléi Ana'na Tolinoé -- manréi sibawa ménung -- mumakkeda , ' Itai iyaro tauwé ! Mabuwaja , pammabokeng , sellaona passinge' simaé sibawa sellaona tau madosaé . '
42007035	Namuni makkuwaro , amaccanna Allataala pabuttiwi polé ri sininna tau iya tarimaéngngi . "
42007036	Engka séddi tau Farisi riyaseng Simon , naundangngi Yésus manré . Laoni Yésus ri bolana sibawa tudang manré .
42007037	Engkato ri kotaéro séddi makkunrai iya tuwoé ri laleng dosaé . Wettunna naéngkalinga makkedaé Yésus manréi ri bolana tau Farisiéro , laoni sibawa tiwi séddi botolo' mallise' minnya' wangi .
42007038	Tettongngi ri munrinna Yésus ri seddéna ajé-Na sibawa teri nanarica'i ajéna Yésus sibawa uwai matanna . Nainappa narakkoi ajéna Yésus sibawa gemme'na nappa nabau sibawa natirikinna minnya' wangi .
42007039	Wettunna tau Farisié iya mundangngengngi Yésus naita iyaro gau'é , makkedani ri laleng atinna , " Akkalarapanna iyaé tauwé nabi , tentu Naisseng niga iyaro makkunrai géssaéngngi , sibawa iyaro makkunraié tuwoi ri laleng dosaé ! "
42007040	Nakkeda Yésus lao ri Simon , " Simon , engka maélo Upowadakko . " Nappébali Simon , " Iyyé , Pa' Guru , tapowadani . "
42007041	Nakkeda Yésus , " Engka duwa tau makkinreng lao ri séddié tau iya mappainreng dowié . Iya séddié makkinreng lima ratu dowi péra' , naiya séddié limappulo dowi péra' .
42007042	Iya duwaro dé' naulléi paleppe'i inrenna , narileddana iyaro inrenna . Nah , niga ri yelle'na iya duwa tauwéro kaminang mamaséiwi matu tau iya mappainrengngéro dowi ? "
42007043	Nappébali Simon , " Ukira-kirai tau iya kaminang maégaé inrenna riledda ! " Nappébali Yésus , " Tongeng pallolongemmu . "
42007044	Nainappa makkita Yésus lao ri makkunraiéro sibawa makkeda lao ri Simon , " Muwitaga iyaro makkunraié ? Lao-Ka ri bolamu , nadé' mupassadiya uwai untu' pépaccingiwi ajé-Ku , iyakiya iyaé makkunraié purani napépaccingi ajé-Ku sibawa uwai matanna , enrengngé rakkoiwi sibawa gemme'na .
42007045	Iko dé' muduppai-Ka sibawa pabbau , iyakiya iyaé makkunraié dé' nappésau bauwi ajé-Ku sipongek-Ku engka kuwaé .
42007046	Iko dé' mutirikiwi minnya' uluk-Ku , iyakiya iyaé makkunraié purani natiriki minnya' wangi ajé-Ku .
42007047	Tongeng : pammasé iya battowaéro mappaitangngi makkedaé dosana iya maégaéro riyaddampengenni ! Rékko céddé'mi tauwé riyaddampengeng , céddé' tommi mamasé matu . "
42007048	Nakkeda Yésus lao ri makkunraiéro , " Riyaddampengenni dosa-dosamu . "
42007049	Sining tau laingngé iya tudangngé manré sibawa Yésus mammulani makkeda séddié lao ri laingngé , " Niga iyaé tauwé naweddingngi maddampengengngi dosaé ? "
42007050	Iyakiya makkedai Yésus lao ri makkunraiéro , " Nasaba mateppe'ko lao ri Iyya , ripassalama'ko . Laono sibawa damé ! "
42008001	Dé' namaitta ri munrinna , laoni Yésus ri kota-kotaé sibawa ri kampong-kampongngé , untu' mabbirittangngi Karéba Madécéngngé makkedaé Allataala mappammulani mapparénta selaku Arung . Iya seppulo duwa ana' gurun-Na maccowé towi silaongengngi .
42008002	Makkuwatoro siyagangngaré makkunrai iya puraé ripajjappa polé ri roh majaé sibawa lasaé . Iyanaritu Maria iya riyasengngé Magdaléna ( pitu sétang pura ripassu polé ri aléna ) ;
42008003	makkuwatoro Yohana , bainéna Khuza , pegawé saorajana Hérodés ; Susana sibawa maéga mupa makkunrai laingngé . Nanabantui mennang Yésus sibawa ana'-ana' gurun-Na sibawa ongkoso' aléna .
42008004	Matteru-terui sining tauwé lao ri Yésus polé rimaddupa-rupang kota . Na wettunna maégani tau maddeppungeng , nacuritani Yésus lao ri mennang pakkalarapangeng makkuwaéwé :
42008005	" Engka séddi pangampo lao mampo biné . Wettunna mampo , engka biné teppa ri lalengngé . Sibagiyang naléjja tauwé na laingngé nanréi manu'-manu' .
42008006	Engkato teppa ri onrong mabbatu-batué . Wettunna massu cura'-cura'na iyaro biné , makelle'i nasaba marakkoi tanana .
42008007	Engkato biné teppa ri tengngana alekale' maddorié . Iyaro alekale' maddorié tuwoi silaong iyaro biné , sibawa nalimpenginna angkanna dé' naulléi mabbuwa .
42008008	Iyakiya engkato biné teppa ri tana macommo'é , natuwo sibawa powassélé' buwa leppe' wékkasératu . " Puranana nacurita pakkalarapangengngéro , makkedani Yésus , " Rékko mappunnaiko daucculing , éngkalingai ! "
42008009	Nakkutanana ana'-ana' gurunna Yésus lao ri Yésus aga bettuwanna pakkalarapangngéro .
42008010	Nappébali Yésus , " Purano riwéréng pammasé untu' missengngi rahasiyana pékkugi Allataala mapparénta selaku Arung . Iyakiya tau laingngé ripaggurui sibawa pakkalarapangeng , kuwammengngi napénessaiwi , iyakiya dé' naissengngi aga iya kajajiyangngé ; sibawa maréngkalingai , iyakiya dé' napahang . "
42008011	" Iyanaé bettuwanna iyaro pakkalarapangngé : Iyaro biné iyanaritu ada-adanna Allataala .
42008012	Biné iya teppaé ri lalengngé sinrupai sining tau iya méngkalingaéngngi ada-adaéro . Iyakiya poléi Ibillisi' nanarampasa'i iyaro karébaé polé ri atinna mennang , kuwammengngi naaja' namateppe' sibawa ripassalama' .
42008013	Biné iya teppaé ri onrong iya mabbatu-batué sinrupai tau iya ri wettu naéngkalingana iyaro karébaé , natarimai sibawa masennang atinna . Iyakiya iyaro karébaé dé' nakkure' ri laleng atinna . Cinampe'mi bawang mateppe' , ri wettu poléna paccobangngé massakkai mennang .
42008014	Biné iya teppaé ri tengngana alekale' maddorié sinrupai tau iya méngkalingaéngngi iyaro karébaé , iyakiya bata-batai passalenna atuwonna mennang enrengngé macinnana tuwo massennas-sennang sibawa napojinna ri laleng linoéwé . Iya manennaro sipii mennang angkanna dé' napowassélé' buwa iya matasa'é .
42008015	Biné iya teppaé ri tana macommo'é sinrupai tau iya méngkalingaéngngi iyaro karébaé , sibawa natarona ri laleng atinna iya makessingngé namalempu . Mattahangngi mennang narapi powassélé' buwa . "
42008016	" Dé'gaga tau palluwa pajjennangeng nainappa natongko baku , iyaré'ga nataroi ri yawana onrong atinrongngé . Iyakiya nataroi ri yasé'na ajé pajjennangengngé , kuwammengngi tau iya muttama'é naulléi mitai tajanna .
42008017	Dé'gaga tassubbu dé' napaita matu ; sibawa dé'gaga rirahasiyakang dé' naribongkara' sibawa riisseng matu .
42008018	Rimakkuwannanaro pénessaiwi madécéd-décéng aga muwéngkalinga . Saba' tau iya mappunnaiyénna riwéréngngi matu lebbi maégapa ; iyakiya tau iya dé'é nappunnai , céddé iya engkaé ri aléna riyalai matu . "
42008019	Laoni ri Yésus indo'na sibawa silessu-silessuren-Na , iyakiya dé' naulléi lettu ri Yésus nasaba maéga senna' tau .
42008020	Na engka séddi tau makkeda ri Yésus , " Pa' , indo'-Mu sibawa silessu-silessuremmu Pa' engkai ri saliweng . Macinnai sita Bapa' . "
42008021	Iyakiya makkedai Yésus lao ri mennang , " Sining tau iya méngkalingaéngngi ada-adanna Allataala sibawa napogau'na , iyanaritu indo' sibawa silessu-silessurek-Ku . "
42008022	Riséuwaé esso , Yésus sibawa ana'-ana' gurun-Na mallopiwi . Nakkeda Yésus lao ri mennang , " Laono mai talliweng ri tapparengngé . " Najoppana mennang .
42008023	Mattengngangngi mennang sompe , namatinro Yésus . Tappa natappo' muni anginraja iyaro tapparengngé . Mammulani muttama' uwai ri laleng lopié , angkanna bahaya manenni mennang .
42008024	Laoni ana'-ana' gurunna Yésus ri Yésus nateddui . Makkedani mennang , " Pa' Guru , Pa' Guru , nakennaki abala ! " Moto'ni Yésus nanagera'i angingngé sibawa bombangngé iya siyappo-appo'é . Napajana angingngé sibawa bombangngé , tennang senna'ni iyaro tapparengngé .
42008025	Nakkeda Yésus lao ri ana'-ana' gurun-Na , " Magi nadé' mumateppe lao ri Iyya ? " Héranni mennang sibawa métau . Nakkedana mennang séddié lao ri laingngé , " Niga sitongenna iyaé tauwé , nariturusi paréntana ri angingngé sibawa bombangngé ! "
42008026	Sompe'ni Yésus sibawa ana'-ana' gurunna matteru lettu ri daéra Gerasa ri liwenna Tappareng Galiléa .
42008027	Wettunna Yésus nonno ri pottanangngé , rilokkaini riséddié tau worowané iya nauttamakiyé roh maja . Iyaro tauwé poléi ri kotaé . Maittani dé' naengka nappakéyang sibawa dé' namaélo monro ri bolaé . Ri gowa-gowaé bawang onrong attampungengngé maélo monro .
42008028	Wettunna naita Yésus , gorani nainappa suju' ri yolona Yésus sibawa mangobbi , " Yésus Ana'na Allataala Iya Pommatanré ! Maélo-Ko magaka ? Uwéllauwi aja' mucallaka ! "
42008029	Iyaro tauwé makkeda makkuwairo nasaba Yésus suroi iyaro sétangngé massu polé ri aléna . Biyasani rikuwasai ri sétangngéro , angkanna muni risiyo limanna kuwaéttopa ajéna sibawa ranté nenniya rijagainna tonget-tongeng , naulléto pettuiwi iyaro ranté nainappa ritiwi ri sétangngéro ri padang kessi'é .
42008030	Nakkutana Yésus lao ri tauwéro , " Niga asemmu ? " Nappébali iyaro tauwé , " Asekku ' Legiun' , " -- saba' engka maéga sétang muttama' ri laleng aléna .
42008031	Iyaro sining sétangngé naéllauwi sibawa masero kuwammengngi dé' naripaddésu' ri Yésus lao ri laleng Balorang Amaténgngé .
42008032	Ri seddéna onrongngéro engka maéga senna' bawi iya mattengngangngé makkinanré ri émpenna bulu-bulué . Iyaro roh-roh majaé naéllauwi sibawa masero lao ri Yésus kuwammengngi na ripalalo muttama' ri laleng sining bawiéro . Nanasitujuini Yésus .
42008033	Nanassuna iyaro roh-roh majaé polé ri tauwéro nanauttama ri laleng sining bawiéro . Nainappa iyaro sining bawié larini nanaluppe polé ri wiring balorangngé muttama' ri tapparengngé , natallemme .
42008034	Naitanana iyaro sining panganrowang bawié aga kajajiyang , larini nanappallebbangengngi iyaro karébaé ri kotaé sibawa ri désa-désaé ri seddéna .
42008035	Nanassuna sining tauwé untu' mitai aga kajajiyang . Laoni mennang ri Yésus , nanapoléini mennang kuwaro tau iya puraé ripaleppe' polé risining sétangngé tudang ri seddé ajéna Yésus , mappakéyanni sibawa mainge'ni . Métauni mennang .
42008036	Nacuritani mennang iya mitaéngngi kajajiyangngéro lao risining tauwé pékkugi iyaro tauwé ripajjappa .
42008037	Nainappa iyaro sininna pabbanuwana Gerasa naéllauni sibawa masero kuwammengngi nasalaiwi Yésus iyaro onrongngé , saba' métau senna' manenni mennang . Jaji ménré'ni Yésus ri lopié maélo lisu .
42008038	Tau iya puraé ripaleppe' polé risining sétangngéro naéllauwi ri Yésus kuwammengngi naweddingngi maccowé . Iyakiya Yésus suroi lao , adanna ,
42008039	" Lisuno namuwabbirittangngi aga pura napogau' Allataala lao ri iko . " Nanalaona iyaro tauwé mappaissengengngi ri kotaé , aga pura napogau' Yésus lao ri aléna .
42008040	Wettunna Yésus lisu ri liweng tappareng , masennanni sining tauwé duppaiwi nasaba ritajengngi ri mennang .
42008041	Napoléna séddi tau , kapalana bola assompangngé ri onrongngéro . Asenna Yairus , suju'ni ri yolona Yésus naéllauwi sibawa masero kuwammengngi nalao Yésus ri bolana ,
42008042	nasaba séddi-séddinna ana' makkunrainna iya seppuloé duwa taung umuru'na céddé'pi namaté . Wettunna Yésus joppa lao ri bolana Yairus , sining tauwé redde'i Yésus polé tulili .
42008043	Na ri yelle'na engkato séddi makkunrai iya seppuloénna duwa taung malasa maddara . Purani napaccappu sininna appunnangenna untu' mabbura ri dottoro'é , iyakiya dé'gaga mulléi pajjappai .
42008044	Iyaro makkunraié naddeppérini Yésus polé monri , nanagéssai cappa jumbana . Iyatoro wettué nappésau massu darana iyaro makkunraié .
42008045	Nakkutana Yésus , " Niga géssaka ? " Nassakka maneng tauwé . Nanakkeda Pétrus , " Pa' , maéga senna' tau mattulilingiwi Bapa' ; naredde'i mennang Bapa' ! "
42008046	Nakkeda Yésus , " Iyakiya engka tau géssaka . Uwisseng saba' engka awatangeng massu polé ri Iyya . "
42008047	Naissenni iyaro makkunraié makkedaé riissenni pangkaukenna . Jaji laoni sibawa ténré nasuju' ri yolona Yésus . Nacuritani ri yolona sininna tauwé , magi nagéssai Yésus , sibawa majjappana lasana iyatoro wettué .
42008048	Nakkeda Yésus lao ri makkunraiéro , " Ana'-Ku , nasaba mateppe'ko ri Iyya , majjappako . Laono sibawa salama' . "
42008049	Ri wettu mabbicarana mupa Yésus , engkasi séddi tau risuropa polé ri bolana Yairus . Makkedai lao ri Yairus , " Maténi Puwang ana' makkunraitta . Aja'na tasussaiwi Bapa' Guru . "
42008050	Wettunna Yésus naéngkalingaro , makkedani lao ri Yairus , " Aja' mumétau . Ateppe'no bawang pasti majjappa matu ana'mu . "
42008051	Lettu'nana ri bolana Yairus , dé' napalaloi Yésus muwi séddi tau muttama' sibawa aléna sangadinna Pétrus , Yohanés , Yakobus sibawa indo' ambo'na iyaro ana'é bawang .
42008052	Teri maneng tauwé sibawa mpating nasaba maténana iyaro ana'é . Iyakiya makkedai Yésus , " Aja' muteri . Iyaro ana'é dé' namaté , matinromi bawang ! "
42008053	Nacawa-cawaini mennang Yésus , nasaba naissenni mennang maténi iyaro ana' makkunraié .
42008054	Nainappa nakkatenninni Yésus limanna iyaro ana'é sibawa makkeda , " Oto'na na' ! "
42008055	Lisuni nyawana iyaro ana'é , na iyatoro wettué naoto . Purairo nasuroni Yésus mennang mpéréngngi nanré iyaro ana'é .
42008056	Hérang senna'ni tomatowanna ana'éro . Iyakiya riyattéyangngi ri Yésus nappaissengengngi gau'éro lao ri nigi-nigi .
42009001	Naobbini Yésus iya seppulo duwa ana' gurun-Na , nainappa nawéréng mennang akuwasang untu' paddésu'i sétangngé sibawa pajjappai lasaé .
42009002	Nainappa nasuro mennang lao pajjappai tau malasaé sibawa mappallebbangengngi pékkugi Allataala mapparénta selaku Arung .
42009003	Nakkeda Yésus lao ri mennang , " Aja' mutiwi agi-agi untu' laommu . Aja' mutiwi tekkeng , iyaré'ga sépu-sépu passidekka , iyaré'ga nanré , iyaré'ga dowi , iyaré'ga pakéyang duwallampa .
42009004	Kégi-kégiko ritarima , onrono kuwaro narapi musalai iyaro kotaé .
42009005	Nakégi-kégi dé' naritarimako , wettunna musalai kotaéro , akkeppiyangngi awué ri palakajému , selaku papparéngngerang lao ri mennang . "
42009006	Najoppana ana'-ana' gurunna Yésus , nalao ri désa-desaé untu' mabbirittangngi Karéba Madécéngngé sibawa pajjappai tau malasaé kégi-kégi .
42009007	Wettunna Hérodés iya mapparéntaé ri Galiléa , naéngkalinga passalenna iya maneng gau'éro , bengngani . Saba' engka makkeda makkedaé tuwoi paimeng Yohanés Paccemmé .
42009008	Engkato powadai makkedaé momposi paimeng Elia . Tau laingngé powadai makkedaé séddi nabi polé ri nabi-nabié riyolo tuwoni paimeng .
42009009	Makkedai Hérodés , " Purani usuro tauwé rette'i ulunna Yohanés . Iyakiya iyaé tauwé , niga sitongen-Na ? Maégani pura uwéngkalinga passalenna Aléna . " Nanakkuragana Hérodés untu' mitai Yésus .
42009010	Lisunnana sining surona Yésus , nacuritani lao ri Yésus iya maneng puraé napogau' . Naérani Yésus mennang lao silaong massala ri kota Bétsaida .
42009011	Iyakiya wettunna sining tauwé naisseng passalenna gau'éro , naccowérini mennang Yésus . Natarimani mennang , nainappa mabbicara lao ri mennang passalenna pékkugi Allataala mapparénta selaku Arung . Enrengngé Napajjappa towi tau malasaé ri yelle'na mennang .
42009012	Wettunna labuni essoé , poléni iya seppulo duwa ana' gurunna Yésus ri Aléna sibawa makkeda , " Pa' iyaé onrongngé tassubbu . Lebbi kessing muwi Bapa' suroi sining tauwéro lao , kuwammengngi naweddingngi sappa anré sibawa onrong mappéruma ri kampong-kampongngé sibawa désa-désaé ri onrongngéwé . "
42009013	Iyakiya mappébaliwi Yésus , " Iko bawanna panréi mennang . " Nakkeda ana'-ana' gurunna Yésus , " Lima bawang roti riyappunnai sibawa duwa balé . Harusu'ki'ga lao melli anré untu' iya maneng tauwéwé ? "
42009014	( Engka kira-kira limassebbu tau worowané kuwaro . ) Nakkeda Yésus lao ri ana'-ana' gurun-Na , " Suroi iyaé tauwé tudang makkonro-konrongeng kira-kira limappulo tau sikonrong . "
42009015	Napogau'ni ana'-ana' gurunna Yésus iya napowadaé Yésus lao ri mennang .
42009016	Nainappa nalani Yésus iyaro limaé roti sibawa duwaé balé , nanaconga ri langié mattarima kasi ri Allataala . Purairo napuwé'-puwé'ni rotié nenniya baléro sibawa liman-Na nainappa nawéréng ana'-ana' gurun-Na untu' nabbagé-bagéyang lao ri tau maégaéro .
42009017	Manré manenni mennang gangka messo . Nainappa ana'-ana' gurunna Yésus paddeppungengngi lebbinna iyaro anré égana seppulo duwa baku .
42009018	Riséuwaé esso , wettunna Yésus massempajang alé-aléna , poléni ana'-ana' gurun-Na . Makkutanani Yésus lao ri mennang , " Manuru' adanna tauwé , niga Iyya'é ? "
42009019	Nappébali mennang , " Engka makkeda Yohanés Paccemmé . Engkato makkeda Elia , iya laingngé makkedai sala séddinna nabié riyolo iya tuwoénna paimeng . "
42009020	Nakkeda Yésus , " Iyakiya manuru' alému , niga Iyya'é ? " Nappébali Pétrus , " Bapa' iyanaritu Arung Pappassalama' iya najjanciyangngé Allataala . "
42009021	Nanakkeda Yésus lao ri ana'-ana' gurun-Na , " Aja' sises-siseng muwappaddissengengngi iyaro gau'é lao ri nigi-nigi . "
42009022	Makkeda towi Yésus , " Mémeng Ana'na Tolinoé harusu'i manrasa-rasa sibawa riyéwa risining pamimpingngé sibawa kapala-kapala imangngé , enrengngé guru-guru agamaé . Riyunoi matu , iyakiya ri esso matellué ripatuwoi matu paimeng . "
42009023	Nainappa makkeda Yésus lao ri iya maneng engkaé kuwaro , " Tau iya maéloé maccowéri-Ka harusu'i nallupai apentingeng aléna , naéssangngi sallina esso-esso sibawa matteruna maccowéri-Ka .
42009024	Saba' tau iya maéloé méwaiwi atuwonna , ateddéngengngi matu atuwong . Iyakiya tau iya makkarobangengngéngngi atuwonna untu' Iyya , napassalama'i matu .
42009025	Aga sarona lao riséddié tau rékko sininna linoéwé mancajiwi appunnangenna , iyakiya nasolangiwi sibawa ateddéngengngi atuwonna ?
42009026	Rékko masirii tauwé mangakui-Ka sibawa pappagguruk-Ku , Ana'na Tolinoé masiri towi matu mangakuiwi iyaro tauwé ri wettu poléna matti sibawa akuwasan-Na , kuwaéttopa akuwasanna Ambo'é , enrengngé akuwasanna sining malaéka' mapaccingngé !
42009027	Issenni : polé ri yelle'mu kuwaé engka matu dé' namaté riwettu dé'napa naitai matu Allataala mapparénta . "
42009028	Kira-kira siminggu purana nappagguruwang Yésus gau'-gau'éro , natiwini Pétrus , Yohanés sibawa Yakobus ri yasé'na séddié bulu untu' massempajang .
42009029	Ri wettu massempajanna Yésus kuwaro , tappinrani tappa-Na sibawa pakéyan-Na mancaji maputé millakkillang .
42009030	Tappa engka duwa tau , iyanaritu Musa sibawa Elia mappaitangngi aléna sibawa cahaya polé ri surugaé . Mabbicarani mennang sibawa Yésus passalenna amatén-Na iya dé'énna namaitta napéneddingiwi ri Yérusalém .
42009031	
42009032	Iyaro wettué Pétrus sibawa sellao-sellaona matinroni , iyakiya tennasenna-sennani moto , nanaitai Yésus maccahaya sibawa iya duwa tauwéro tettong silaong Yésus .
42009033	Wettunna iya duwa tauwéro maélo salaiwi Yésus , makkedani Pétrus ri Yésus , " Bapa' Guru , manyameng senna'ki kuwaé . Madécéngenni patettokki tellu kéma : séddi untu' Bapa' , séddi untu' Musa , sibawa séddito untu' Elia . " ( Makkeda makkuwairo Pétrus , dé' napahangngi aga napowada . )
42009034	Ri wettu mabbicarana mupa Pétrus , poléni séuwa ellung , nanasalipuriwi mennang .
42009035	Na polé ri ellungngéro , naéngkalingai saddaé makkeda , " Iyanaé Ana'-Ku iya Upilé . Engkalingai Aléna ! "
42009036	Pajanana saddaéro , naitani Yésus alé-aléna mani kuwaro . Mammekko bawammi ana'-ana' gurunna Yésus passalenna iya manennaro , sibawa dé' nappaissengengngi lao ri niga-niga aga pura naita mennang .
42009037	Pappa bajanana nonnoni Yésus sibawa iya tellu ana' gurun-Na polé ri buluéro , na poléna tau maégaé ri Yésus .
42009038	Engka kuwaro séddi tau worowané polé ri tengnga-tengngana tau maégaéro gora , " Pa' Guru , tulukka taitai ana'ku -- iyaro bawang alé-aléna ana'ku !
42009039	Rékko riluruiwi ri roh majaé , tappa gora sibawa matojo watakkaléna angkanna mabbusa bawanna . Iyaro roh-é matteru-terui napanrasa-rasa sibawa dé' namaélo massu polé ri aléna !
42009040	Purani uwéllau ana'-ana' gurunna Bapa' untu' paddésu'i iyaro roh-é , iyakiya dé' naulléi mennang . "
42009041	Nappébali Yésus , " Tenniya culé-culé ikoé ! Lao sala tongekko iko sibawa dé' mumateppe ! Gangka kégi harusu'ka monro sibawakko sibawa sabbara' lao ri iko ? Tiwii iyaro ana'mu kumaiyé ! "
42009042	Ri wettu joppana mupa iyaro ana'é lao ri Yésus , iyaro roh majaé naggeppuwangngi iyaro ana'é sibawa napatojoi watakkaléna . Iyakiya nagera'i Yésus iyaro roh-é sibawa napajjappai iyaro ana'é . Nainappa nabbéréyang paimeng lisu iyaro ana'é lao ri ambo'na .
42009043	Hérang maneng tauwé mitai akuwasanna Allataala iya maraja makkuwaéro .
42009044	" Pénessai madécéd-décéng sibawa aja' muwallupaiwi ada-adak-Kué : Ana'na Tolinoé riyabbéyangngi matu lao ri akuwasanna tolinoé . "
42009045	Iyakiya iyaro ana'-ana' gurunna Yésus dé' napahangngi iyaro adaé . Iyaro gau'é rirahasiyakangngi lao ri mennang kuwammengngi dé' napahangngi . Iyakiya métaui makkutanangngi iyaro gau'é ri Yésus .
42009046	Naompona appangéwangeng ri yelle'na ana'-ana' gurunna Yésus passalenna niga polé ri mennang iya kaminang battowaé .
42009047	Naissengngi Yésus pikkiranna mennang , rimakkuwannanaro malani séddi ana' baiccu nanasuroi tettong ri seddé-Na .
42009048	Nainappa makkeda lao ri ana'-ana' gurun-Na , " Tau iya tarimaéngngi iyaé ana'é nasaba Iyya , bettuwanna natarima-Ka . Sibawa tau iya tarimaék-Ka , natarima towi iya suroék-Ka . Saba' tau iya kaminang baiccu'é ri yelle'mu , iyanaritu kaminang battowa ! "
42009049	Nakkeda Yohanés , " Puwang , idi mitai tauwé paddésu'i sétangngé ri laleng asenna Puwang , nariyattéyangngi , saba' dé' napolé ri idi . "
42009050	Nakkeda Yésus lao ri Yohanés sibawa ana'-ana' gurun-Na laingngé , " Aja' muéwai , saba' tau iya dé'é naéwako , bettuwanna maccowéi ri iko . "
42009051	Wettunna macawé'é senna'ni Yésus riyakka ménré ri surugaé , malani apettung untu' lao ri Yérusalém .
42009052	Nasuroni tauwé poddiyoloiwi . Sining tau iya Nasuroé lao , muttama'ni riséuwaé kampong ri Samaria kuwaniro napassadiya sini-sininnaé untu' Yésus .
42009053	Iyakiya iyaro sining tauwé ri kampongngé dé' namaélo tarimai Yésus , saba' manessa senna'i mattengngangngi lao ri Yérusalém .
42009054	Ri wettunna ana'-ana' gurunna Yésus , iyanaritu Yakobus sibawa Yohanés naisseng passalenna gau'éro , makkedani mennang , " Puwang , maéloki'ga Puwang , riyéllauwi apié nonno polé ri langié untu' pabbinasai sining tauwéwé ? "
42009055	Gilinni Yésus , nanacairiwi mennang .
42009056	Purairo laoni mennang ri kampong laingngé .
42009057	Wettunna Yésus sibawa ana'-ana' gurun-Na patterui joppana , engka tau makkeda lao ri Yésus , " Pa' , maéloka maccowériwi Bapa' kégi-kégi ! "
42009058	Nappébali Yésus , " Asu ale'é mappunnai kalebbong , sibawa manu'-manu'é mappunnai sarang , iyakiya Ana'na Tolinoé dé' nappunnai onrong léwu . "
42009059	Nakkeda Yésus lao riséddié tau laing , " Accowéno ri Iyya . " Iyakiya makkedai iyaro tauwé , " Pa' , palalona riyolo' lisu untu' kuburu'i ambo'ku . "
42009060	Nappébali Yésus , " Leppessangngi siya tau maté kuburu'i taunna maté . Iyakiya iko laono namuwappallebbangengngi karébaé makkedaé mappammulani Allataala mapparénta . "
42009061	Engkato tau laing makkeda , " Pa' , maéloka maccowériwi Bapa' , iyakiya palaloka lisu riyolo' untu' massimang . "
42009062	Nakkeda Yésus lao ri tauwéro , " Tau iya mappammulaénna maddakkala , nagiling limonri , dé' nasitinaja mancaji anggotana umma'na Allataala . "
42010001	Purairo pilési Puwangngé pituppulo ana' guru , nainappa nasuro mennang tadduwa-duwa poddiyoloiwi lao ri tungke' kota sibawa onrong iya maéloé Nalokkai .
42010002	Adan-Na lao ri mennang , " Engngalang iya maéloé riyéngngala maéga , iyakiya paréngngala iya maéloé méngngalai céddé'mi . Rimakkuwannanaro , éllauno ri Punna dare'é kuwammengngi nakiring paréngngala untu' méngngalai wassélé' tanet-tanen-Na .
42010003	Nah , joppano ! Usuroko pada-pada bimbala'é ri tengnga-tengngana asu ale'é .
42010004	Aja' mutiwi tase'-tase' iyaré'ga sépu-sépu passidekka , iyaré'ga sapatu . Aja' muléppang ri tengnga laleng untu' mabbéré selleng muwi lao ri niga-niga .
42010005	Rékko muttama'ko riséddié bola , powadai lebbi riyolo , ' Tennapodo saléwangengngi ri lalempolaéwé . '
42010006	Rékko kuwaro engka tau napoji damé , iyaro béré selleng damému tette'i matu ri alému ; rékko dé' , gettengngi lisu iyaro béré sellemmu .
42010007	Onrono bawang riséddié bola . Tarimai aga napatalangekko kuwaro , saba' tau majjamaé mappunnaiwi ha' tarimai sarona . Aja' mukalélé-lélé polé riséddié bola lao ri bola laingngé .
42010008	Rékko laoko riséddié kota naritarimako kuwaro sibawa madécéng , anréi aga ripatalangekko kuwaro .
42010009	Pajjappai sining tau iya malasaé ri kotaéro , sibawa birittangngi sining tauwé kuwaro , ' Dé'na namaitta nappammula matu Allataala mapparénta selaku Arung ri tengnga-tengngamu . '
42010010	Iyakiya rékko laoko riséddié kota nadé' naritarimako kuwaro , assuko ri lalengngé namuwakkeda ,
42010011	' Muwi awu kotamu iya engkaé maddekké ri ajéta riyakkeppiketto selaku papparéngngerang lao ri iko . Iyakiya issengngi makkedaé macawé'ni wettunna Allataala mappummula mapparénta selaku Arung ri tengnga-tengngamu ! '
42010012	Engngerangngi , ri Esso Kiyame' lebbi gampangngi riyaddampengeng tau Sodongngé ri Allataala naiya taunna kotaéro ! "
42010013	" Cilakano iko Korazim ! Sibawa cilakano iko , Bétsaida ! Ebara'na sining anu makalallaingngé iya ripogau'é ri tengnga-tengngamuro purani ripogau' ri Tirus sibawa Sidon , pasti maittani sining tauwé kuwaro natoba' polé ri dosa-dosana mennang , sibawa paké pakéyang mabbarata enrengngé taroiwi awu ulunna mennang .
42010014	Ri Esso Kiyame' , sining tau Tirus-é sibawa Sidongngé lebbi gampangngi matu riyaddampengeng ri Allataala naiya iko .
42010015	Sibawa iko Kapernaum ! Muwasengngiga ripakatanréko lettu ri surugaé ? Dé' ! Mala riyabbéyakko matu ri ranakaé ! "
42010016	Nanakkeda Yésus lao ri ana'-ana' gurun-Na , " Tau iya méngkalingaékko , naéngkalinga-Ka . Tau iya sampéyangngékko , nasampéyang tok-Ka . Sibawa tau iya sampéyangngék-Ka , nasampéyang towi iya suroék-Ka . "
42010017	Lisuni sibawa marennu senna' iyaro pituppuloé ana' guru . Nakkeda mennang , " Puwang , sining sétangngé tunru' ri idi rékko riparéntai mennang ri laleng asenna Puwangngé ! "
42010018	Nappébali Yésus , " Uwitai Ibillisi'é sempé polé ri langié pada-pada billa'é .
42010019	Issenni ! Pura Uwérénno akuwasang kuwammengngi mulléi malléjja'i ulaé sibawa dokkéngngé enrengngé lemmaiwi awatangenna sininna balié , nadé' gaga séuwa mulléi cilakaiko .
42010020	Namuni makkuwaro aja' mumarennu nasaba sining roh majaé tunru' ri iko . Lebbi kessing muwi akkérennuko nasaba riyokii asemmu ri surugaé . "
42010021	Iyatoro wettué namarennu Yésus nasaba rikuwasaiwi ri Rohna Allataala . Makkedai Yésus , " Ambo' , Puwang iya makuwasaiyéngngi langié sibawa linoé ! Mattarima kasi'ka ri Iko nasaba iya manennaro Murahasiyakangngi polé ri tau iya maccaé sibawa mappangissengengngé , iyakiya Muwajjellokengngi lao risining tau iya dé'é namacca . Iyanaro pésennangiwi atinna Ambo' .
42010022	Sininna séuwa-séuwaé pura nabbéréyanni Ambo' lao ri Iyya . Dé' séddi tau missengngi Ana'é , rilainnaé Ambo'é . Dé'to gaga missengngi Ambo'é rilainnaé Ana'é , sibawa lao risining tau iya maéloé nappaddissengeng Ana'é lao ri Ambo'é . "
42010023	Nagiling Yésus lao ri ana'-ana' gurun-Na , nainappa lao ri mennang bawang makkedai , " Maupe'ko nasaba purani muwita iya muwitaé makkekkuwangngé .
42010024	Saba' éngngerangngi : Maéga nabi sibawa arung macinna mitai iya muwitaé makkekkuwangngé iyakiya dé' naitai mennang . Macinnai mennang méngkalingai iya muwéngkalingaé makkekkuwangngéwé , iyakiya dé' naéngkalingai mennang . "
42010025	Namalluruna séddi guru agama maélo palaiwi siyo Yésus . Makkutanai , " Bapa' Guru , aga harusu' upogau' kuwammengngi weddingngi ulolongeng atuwong tongengngé sibawa mannennungengngé ? "
42010026	Nappébali Yésus , " Aga taroki ri laleng Kitta'é ? Pékkugi pallolongemmu passalenna gau'éro ? "
42010027	Nappébali iyaro tauwé , " ' Amaséiwi Puwang Allataalamu sitonget-tongeng atimmu , sibawa sitonget-tongeng nyawamu , sibawa sininna awatangemmu enrengngé sininna akkalemmu , ' sibawa ' Amaséiwi pada-padammu pada-pada muwamaséinna alému . ' "
42010028	Nakkeda Yésus , " Tongeng pappébalimmu , pogau'ni iyaro , namutuwo matu . "
42010029	Iyakiya iyaro guru agamaé maéloi pattongengngi aléna . Makkutanani , " Niga iyaro pada-padakku rupa tau ? "
42010030	Nappébali Yésus , " Engka séddi tau worowané nonno polé ri Yérusalém lao ri Yérikho . Ri tengnga laleng riluruiwi ri parampo'é , rirampasa'i sininna nappunnangiyé , ribarasa'i sitengnga maté , nainappa risalai ri lalengngé sibawa maladde' lona .
42010031	Nasitujuwangngi séddi imang lalo towi ri lalengngé . Wettunna naita iyaro tauwé , lésséni nainappa joppa matteru .
42010032	Makkuwatoro séddié tau Léwi iya laloé kuwaro ; wettunna naita iyaro tauwé , maddeppéni untu' paréssai . Iyakiya léssé towi nainappa joppa matteru .
42010033	Iyakiya purairo , engka séddi tau Samaria lalo kuwaro . Wettunna naita iyaro tauwé , tassinnau senna'ni atinna nasaba messéi .
42010034	Naddeppérini iyaro tauwé nainappa napaccingi lona sibawa anggoro enrengngé naurai sibawa minnya' , purairo nabebbe'ni iyaro lona . Nainappa napaénré iyaro tauwé ri kaleddé'na , nanatiwii riséuwaé passanggarahang nanajampangiwi .
42010035	Pappa bajanana , malani duwa dowi péra' nanawéréngngi iyaro punna passanggarahangngé , nanakkeda , ' Jampangiwi , narékko engka ongkoso'-ongkoso' laing , uwajapi matu rékko lisuka kumaiyé . ' "
42010036	Nainappa natutu' Yésus curitaéro sibawa pakkutanaéwé , " Polé ri iya tellu tauwéro , kégana manuru' pallolongemmu mattinda' selaku pada-padanna polé ri tau iya rirampo'éro ? "
42010037	Nappébali iyaro guru agama iya ritanaiyé , " Tau iya puraé tulungngi iyaro tauwé . " Nakkeda Yésus , " Nah , laono namupogau' towi pada-padaéro ! "
42010038	Nainappa Yésus sibawa ana'-ana' gurun-Na patterui joppana , nalettu'na riséuwaé désa . Kuwaro engka séddi makkunrai riyaseng Marta mobbii Aléna lao ri bolana .
42010039	Marta mappunnai padakkunrai riyaseng Maria . Iyaé Maria tudangngi riseddéna Puwang Yésus méngkalingai sining pappagguruwan-Na .
42010040	Iyakiya Marta malippu senna'i sibawa jama-jamang ri bolaé . Laoni ri Yésus nakkeda , " Puwang , dé'ga Puwang tapaduliwi Maria naleppessakka majjama alé-aléku bawang ? Suroi duwakka ! "
42010041	Nappébali Puwangngé , " Marta , Marta ! Bata-batako sibawa malippuko pikkiri'i iyaé sibawa iyaro ;
42010042	padahal iya pentingngé séddi bawang . Na Maria pura napiléni iya makessingngé , iya dé'é nariyala matu polé ri aléna . "
42011001	Riséuwaé esso , massempajangngi Yésus riséuwaé onrong . Pajanana massempajang , sala séddinna polé ri ana'-ana' gurun-Na makkeda , " Puwang , pagguru tokki massempajang pada-pada Yohanés paggurui ana'-ana' gurun-Na massempajang . "
42011002	Nakkeda Yésus lao ri mennang , " Rékko massempajakko , powadai makkuwaéwé , ' Ambo' , Iko ritu Allataala iya Séuwaé . Tennapodo risompa-Ko sibawa ripakalebbi .
42011003	Wérékki esso-esso inanré iya tapparelluwangngé .
42011004	Addampengengngi dosa-dosata , saba' riyaddampengeng towi tungke' tau iya pasalaé ri idi . Sibawa aja' taleppessakki ateddéngeng ateppereng wettutta ricobai . ' "
42011005	Nakkeda Yésus lao ri ana'-ana' gurun-Na , " Ebara'na engka séddi polé ri yelle'mu lao ri bolana sellaona ri tengnga bennié , sibawa makkeda , ' Sellao , painrengika roti tellubbatu ,
42011006	saba' sellaoku iya engkaé ri laleng allalengenna léppangngi ri bolaé nadé' uwappunnai nanré untu' aléna ! '
42011007	Akkalarapanna sellao iya mulokkaiyéro makkeda makkuwaiyé polé ri lalempolana , ' Aja' musussaika ! Taccala'ni tange'é sibawa matinrona sibawa ana'-ana'ku . Dé' uwulléi moto' sibawa mpérékko agi-agi . ' "
42011008	Nakkeda Yésus patterui , " Napékkugini ? Makkeda-Ka , iyyé ! Namuni iko iyanaritu sellaona , dé'to namaélo moto' sibawa mpérékko agi-agi . Iyakiya nasaba dé' mumasiri untu' méllau ri aléna matteru-teru , nanaoto'na matu sibawa mpérékko aga iya muwapparelluwangngé .
42011009	Jaji , makkeda-Ka lao ri iko : Ellauni , nariwérékko matu ; sappai , namulolongengngi matu ; getto'ni , naritimpakekko matu .
42011010	Nasaba tau iya méllauwé natarimai matu ; tau iya massappaé nalolongengngi matu , sibawa tau iya maggettoé , ritimpakengngi matu tange .
42011011	Engkaga ri yelle'mu ambo' iya mpéréngngengngi ula ana'na rékko méllauwi balé ?
42011012	Iyaré'ga mpéréngngi dokkéng rékko méllauwi tello ?
42011013	Namuni majako , muwisseng towi mpéréngngi makessingngé lao ri ana'mu . Apalagi Ambo'é ri surugaé ! Nabbéréyangngi matu Roh-Na lao ri mennang iya méllauwéngngi ri Aléna ! "
42011014	Riséuwaé esso , Yésus paddésu'i sétangngé massu polé riséddié tau pépé . Massunana iyaro sétangngé , mammulani mabbicara iyaro tauwé . Maéga tau hérang ,
42011015	iyakiya engkato makkeda , " Naulléi paddésu'i sétangngé , nasaba akuwasanna Béélzébul , kapalana sining sétangngé . "
42011016	Engkato tau laing iya maéloé palaiwi siyo Yésus , méllauwi mennang séuwa anu makalallaing selaku tanrang makkedaé poléi ri Allataala .
42011017	Iyakiya naissengngi Yésus akkattana mennang . Nakkedana lao ri mennang , " Rékko séuwaé bangsa tabbagé-bagéi ri laleng golongang-golongangngé iya simusué , iyaro wanuwaé dé' natahang . Na séuwaé kaluwarga iya tabbagé-bagé sibawa simusui séddié sibawa laingngé , ancuru'i matu .
42011018	Makkuwatoro ri laleng akkarungenna sétangngé ; rékko séddié kalompo mallagai sibawa kalompo laingngé , maruttungngi matu iyaro akkarungengngé . Makkedako makkedaé Upaddésu'i sétangngé nasaba akuwasanna Béélzébul .
42011019	Rékko makkuwaitu , nasibawang akuwasanna niga ana'-ana' gurummu paddésu'i sining sétangngéro ? Aléna ana'-ana' gurummu pabuttiwi ritu makkedaé pasalako !
42011020	Iyakiya Iyya , Upaddésu'i sétangngé sibawa akuwasanna Allataala , na bettuwanna iyaro iyanaritu mappammulai Allataala mapparénta ri tengnga-tengngamu .
42011021	Rékko séddié tau mawatang , massenjata sakke'i jagaiwi bolana , salama' manengngi matu appunnangenna .
42011022	Iyakiya rékko séddié tau iya lebbi mawatangngé luruiwi sibawa caui , iyaro tau iya lebbi mawatangngé narampasa' manengngi matu senjata iya narennuwangngé punna bolaéro , nainappa nabagé-bagé sininna waramparanna .
42011023	Tau iya dé'é naccowé ri Iyya , sitonget-tongenna naéwa-Ka , na tau iya dé'é nabantu-Ka , sitonget-tongenna nasolangi jama-jamak-Ku ! "
42011024	" Rékko roh majaé nasalaiwi séddié tau , iyaro roh-é mattuliliwi ri onrong-ngonrong iya marakkoé untu' sappa onrong mappésau , iyakiya dé'gaga nalolongeng . Rimakkuwannanaro , makkedai , ' Maéloka lisu ri bola iya puraé usalai ! '
42011025	Wettunna lettu kuwaro , napoléini iyaro bolaé mapaccing sibawa taratoro' .
42011026	Nainappa lao sibawa tiwi pitu roh laing iya lebbi majaé polé ri aléna . Nainappa muttama' mennang ri laleng tauwéro naonro kuwaro . Angkanna atuwo-tuwonna iyaro tauwé lebbi majapi naiya pammulanna . "
42011027	Puranana Yésus makkeda makkuwaro , engka séddi makkunrai polé ri yelle'na tau maégaéro makkeda lao ri Yésus , " Masennang tongeng makkunrai iya jajiyangngék-Ko sibawa pasusuék-Ko ! "
42011028	Iyakiya mappébaliwi Yésus , " Lebbi masennappi tau iya méngkalingaéngngi ada-adanna Allataala sibawa pajoppaéngngi ! "
42011029	Wettunna sining tauwé mattulilingiwi Yésus , napatteruni bicaran-Na , adan-Na , " Temmaka jana sining tauwé wettuéwé . Méllauwi mennang anu makalallaingngé , iyakiya dé' nariwéréng matu mennang muwi séddi anu makalallaing , sangadinna anu makalallainna Nabi Yunus .
42011030	Pékkugi Nabi Yunus sinrupai anu makalallaingngé lao risining tauwé ri kota Niniwé , makkuwatoro Ana'na Tolinoé mancajiwi matu séuwa anu makalallaingngé untu' sining tauwé wettuéwé .
42011031	Ri Esso Kiyame' , Arung makkunrainna wanuwa ri Yattang moto'i matu silaong sining tauwé wettuéwé , nanateppui mennang . Saba' untu' méngkalingai pappagguruwanna Salomo iya maccaé , iyaro Arung makkunraié mallalengngi mabéla senna' polé ri cappa'na linoé . Iyakiya kuwaé makkekkuwangngé engka iya lebbi battowaé naiya Salomo !
42011032	Ri Esso Kiyame' , tuwoi matu pabbanuwana Niniwé silaong sining tauwé makkekkuwangngé , sibawa teppui mennang , saba' iyaro tau Niniwé toba'ni polé ri dosa-dosana wettunna Yunus makkatobba lao ri mennang . Iyakiya makkekkuwangngé kuwaé engka iya lebbi battowaé naiya Yunus ! "
42011033	" Dé'gaga tau tunuwi pajjennangeng nappa nasubbu iyaré'ga natongko sibawa baku . Nataroi matu iyaro pajjennangengngé ri ajé pajjennangengngé , kuwammengngi tau iya muttama'é naitai tajanna .
42011034	Mataé iyanaritu lampunna watakkalé . Rékko macakkai matammu , sininna watakkalému matajangngi . Iyakiya rékko massalawui matammu , sininna watakkalému mancajiwi mapettakkape' .
42011035	Rimakkuwannanaro , atutuko , aja' nacakka iya engkaé ri alémuro nancaji mapettang .
42011036	Rékko sininna watakkalému macakkai , sibawa dé' namapettang muwi saisa' , tentu sininna watakkalémuro matajangngi pada-pada natappaé cahaya lampu . "
42011037	Pajanana Yésus mabbicara , engka séddi tau Farisi mobbii Aléna manré ri bolana . Nalaona Yésus manré kuwaro .
42011038	Héranni iyaro tau Farisié mitai Yésus manré saba' dé' nabissaiwi liman-Na riyolo' situru peraturanna agamaé .
42011039	Rimakkuwannanaro makkedani Puwang Yésus ri tau Farisiéro , " Mémeng iko sining tau Farisié biyasana mupaccingiwi mangko'é sibawa penné ri saliwenna bawang , iyakiya ri laleng alému penno sibawa apéddarang enrengngé ja .
42011040	Madonggoko ! Tenniyaga Allataala mébbui iyaro saliwengngé , pura mébbu towi ri lalengngé ?
42011041	Iya engkaé ri laleng mangko'mu sibawa pennémuro , iyanaro harusu' muwabbéréyang lao risining tau kasiyasié . Caraénnaro nallalengi namapaccing maneng matu untu' iko .
42011042	Cilakano iko sining tau Farisié ! Wassélé tanet-tanemmu padaénna ébara'na talasi sibawa inggu enrengngé rampa-rampa laingngé , muwéréngngi tawa seppulona lao ri Allataala , iyakiya adélékengngé sibawa pammasé lao ri Allataala dé' mujampangiwi . Padahal iyaro sitongenna harusu' mupogau' , temmallupaiwi laing-laingngétto .
42011043	Cilakano iko , sining tau Farisié ! Mupoji sining onrong malebbié ri laleng bola assompangngé , sibawa mupoji ripakalebbi ri pasaé .
42011044	Cilakano iko ! Pada-padako tampung iya dé'é mésana , iya naléjja'-léjja'é tauwé dé' naissengngi . "
42011045	Sala séddinna guru agama makkeda ri Yésus , " Pa' Guru , Mupakatuna tokki sibawa ada-adaéro ! "
42011046	Nappébali Yésus , " Cilaka tono iko guru-guru agamaé ! Mutuntu'i gau'-gau' mawatangngé ri laleng mabbérému peraturang-peraturang matane'é , iyakiya dé' mumaélo tulungngi muwi céddé lao ri tau iya pajoppaéngngi .
42011047	Cilakano iko ! Muwébburengngi tampung nabi-nabié , iya riyunoé ri néné-nénému .
42011048	Jaji iko muto mangakuiwi makkedaé musitujuiwi aga iya puraé napogau' néné-nénému saba' mémeng mennang mpunoi iyaro nabi-nabié sibawa iko ritu mébbui tampunna .
42011049	Iyanaro saba'na nakkeda Apanrénna Allataala , ' Maélo-Ka kiring lao ri mennang nabi-nabi sibawa sining suro-Ku ; sibagiyang nauno matu sibawa sibagiyang nacalla ! '
42011050	Napogau'i Allataala iyaro kuwammengngi narihukkung sining tauwé wettuéwé nasaba abbunowang iya napogau'é lao ri sininna nabié sipongenna ripancaji linoé ,
42011051	mappammulai riyunona Habél lettu riyunona Zakharia , iya kajajiyangngé ri pallawangenna mézbaé sibawa Bolana Puwangngé . Ateppe'no : Sining tauwé wettuéwé pasti rihukkungngi nasaba iya manennaro .
42011052	Cilakano iko , guru-guru agamaé ! Goncinna untu' timpa'i tange'na pangissengengngé ritaroi ri iko , iyakiya dé' mumaélo muttama' ri laleng untu' sappai iyaro pangissengengngé . Sibalé'na mulawa-lawaiwi sining tau iya makkuragaé muttama' ri lalemmu ! "
42011053	Wettunna Yésus nasalai iyaro onrongngé , guru-guru agamaé sibawa sining tau Farisié nacella senna'i Yésus . Mammulani mennang makkuragaiwi Yésus kuwammengngi namaélo mabbicara maéga passaleng .
42011054	Nanapénessai towi mennang madécéd-décéng untu' tikkengngi iya tappasalaé Napowada .
42012001	Massebbu-sebbu tau siredde-redde angkanna engka riléjja-léjja ajéna . Ri wettu makkapulunna mupa iyaro tauwé , makkedani Yésus lao ri ana'-ana' gurun-Na , " Atutuko lao ri raginna tau Farisié , akkatta-Ku , amunapékenna mennang .
42012002	Dé'gaga tassubbu dé' napaita matu , sibawa dé'gaga rirahasiyakang iya dé'é naribongkara' matu .
42012003	Iya mupowadaé ri wennié , riyéngkalingai matu ri essoé ; sibawa iya Muwabbicikengngé ri daucculinna tauwé ri laleng bili' tattutu'é , riyappallebbangengngi matu silowang-lowanna . "
42012004	" Engngerangngi , sellao-sellao-Ku ! Aja' mumétau lao ri mennang iya mpunoéngngi watakkalé iyakiya dé' naulléi mappogau' lebbi naiyaro .
42012005	Madécéngengngi Upaitakko niga harusu' muwétauri . Etauko ri Allataala ! Saba' purana mabbuno , makuwasa towi buwangngi ri laleng ranakaé ! Ateppe'no , Aléna ritu harusu' muwétauri .
42012006	Limakkaju dongi ribalu' duwa dowi iya kaminang baiccu'é . Namuni makkuwaro dé' séddi nallupai Allataala .
42012007	Gemme' ri ulummu pura ribilang manetto , rimakkuwannanaro aja' mumétau ; lebbi mangke'ko naiya sining dongiéro ! "
42012008	" Engngerangngi madécéd-décéng : Tau iya mangakué ri yolona tau maégaé makkedaé ana' guruk-Kui , riyangakui towi matu ri Ana'na Tolinoé ri yolona sining malaéka'na Allataala .
42012009	Iyakiya tau iya massakkaé ri yolona tau maégaé makkedaé ana' guruk-Kui , riyassakkareng towi matu ri Ana'na Tolinoé ri yolona sining malaéka'na Allataala .
42012010	Rékko engka napowada tauwé iya méwaéngngi Ana'na Tolinoé , weddingngi riyaddampengeng ; iyakiya rékko napakatunai Rohna Allataala , dé' nawedding riyaddampengeng .
42012011	Rékko ritiwiko risining bola assompangngé untu' riadéléki ri yolona pamaréntaé iyaré'ga tomakuwasaé , aja' mubata-bata passalenna pékkugiko harusu' méwaiwi alému iyaré'ga passalenna aga harusu' mupowada .
42012012	Saba' aga iya harusu'é mupowadaro nappagguruwangngi matu Rohna Allataala ri iko ri wettunna . "
42012013	Engka séddi tau polé ri yelle'na tau maégaéro makkeda ri Yésus , " Bapa' Guru , cobasai Bapa' suroi silessurekku mpérékka sibagiyang polé ri waramparang nasalaiyé ambo'ta . "
42012014	Nappébali Yésus , " Eh saudara , niga makka-Ka mancaji haking iyaré'ga pabbagé mana ri yelle'ta sipadduwa ? "
42012015	Nainappa lao ri sininna tauwé iya engkaé kuwaro makkedai Yésus , " Atutuko sibawa atike'ko , aja' namumangowa . Saba' atuwonna rupa tauwé dé' nataggattung polé ri asugirenna , namuni tabbollompollongngi waramparanna . "
42012016	Nainappa nacuritani Yésus iyaé pakkalarapangngé , " Engka séddi tau sugi . Iya mappunnaiyé tana iya mappapolé maéga wassélé' .
42012017	Iyaro tau sugié mamulani mappikkiri' ri laleng atinna , ' Dé'na gaga onronna wassélé tanaku . Agana akkalekku makkekkuwangngé ? '
42012018	Nainappa mappikkiri'si sibawa makkeda lao ri aléna , ' Nah , engka akkalekku ; maéloka massuro ruttungngi sining gudakku nainappa upatettong iya lebbi battowaé . Kuwaniro matu utaro sininna gandokku sibawa barab-barakku laingngé .
42012019	Nainappaka makkeda lao ri aléku : Maupe'ko ! Sininna iya makessingngé , uwappunnangini dé'na matu nacappu mattaut-taung ittana . Appésauno makkekkuwangngé ! Manré ménunno sibawa péneddingini atuwommu ! '
42012020	Iyakiya makkedai Allataala lao ri tauwéro , ' Eh donggo ! Iyato wennié mumaté matu , na nigana matu lolongengngi sininna asugireng iya puraé mupaddeppungengngi alému ? '
42012021	Makkuwaniro jajinna tungke' tau iya makkuragaé mancaji sugi untu' aléna , iyakiya dé' nakkuraga mancaji sugi ri matanna Allataala . "
42012022	Nakkeda Yésus lao ri ana'-ana' gurun-Na , " Iyanaro saba'na Uwakkeda , ' Aja' mubata-bata passalenna atuwommu , iyanaritu aga iya maéloé muwanré , iyaré'ga iya maéloé mupaké . '
42012023	Atuwongngé iyanaritu lebbiwi naiya anré , sibawa watakkalé lebbiwi naiya pakéyangngé .
42012024	Pénessaiwi kao-kaoé ! Dé' nattaneng mennang , dé' naéngngala , dé'to nappunnai gudang iyaré'ga lappo . Iyakiya ripiyarai mennang ri Allataala ! Iko lebbi mangke'ko naiya manu'-manu'éro !
42012025	Nigana ri yelle'mu iya ri laleng abata-batanna mullé palampériwi umuru'na namuni céddé ?
42012026	Rékko iyaro gau' baiccu'é bawang dé'na mulléi pogau'i , magi mubata-bata passalenna gau'-gau' laingngé ?
42012027	Pénessaiwi pékkugi bunga-bunga bakungngé tuwo ; iyaro bunga-bungaé dé' najjama , dé'to natennung . Iyakiya namuni Arung Salomo iya sugi makkuwaéro dé'to napaké pakéyang iya siggelloé bunga-bungaéro !
42012028	Wellaé ri padangngé tuwoi essoéwé napappa bajana cappui ritunu . Iyakiya Allataala bélo-béloiwi iyaro wellaé magello makkuwaro ! Apalagi iko ! Iyakiya iko makurang teppe'ko !
42012029	Jaji , aja' mubata-bata iyaré'ga bengnga passalenna aga maélo muwanré sibawa muwénung .
42012030	Gau'-gau' pada-padaéro nalellungngi tau iya dé'é naissengngi Allataala . Padahal naisseng Ambo'mu makkedaé muwapparelluwang manengngi iyaro .
42012031	Iyakiya harusu'ko makkuraga kuwammengngi naparéntai Allataala atuwommu , naiyaro laingngé nawéréng tokko matu Allataala . "
42012032	" Iko iya céddé'mi jumellamu , aja' mumétau ! Saba' masennang Ambo'mu mpérékko barakka polé ri Apparéntan-Na .
42012033	Balu'ni appunnangemmu , namuwéréngngi ellinna tau kasiyasié . Ebburengngi alému tase'-tase' iya dé'é nawedding malaung , iyanaritu waramparang ritaroé ri surugaé . Iyaro waramparangngé dé' naulléi teddéng nasaba dé' naulléi pangaé malai sibawa dé' naulléi solangi karat .
42012034	Saba' kégi waramparammu , kuwa towitu atimmu ! "
42012035	" Jaga-jagako moloiwi tungke' gau' . Harusu'ko tuli sadiya mappakéyang sibawa pura ripalluwa pajjennangemmu ,
42012036	pada-pada sining pattumani iya sadiyaé tajengngi puwanna lisu polé ri abottingengngé . Rékko lisui iyaro puwangngé sibawa getto'i tange'é , masitta'i matu mennang timpa'i tange'é .
42012037	Temmaka upe'na sining pattumani iya ripoléiyé mattajeng ri wettu poléna puwanna . Ateppe'no : iyaro puwanna sadiya-sadiyani matu nanasuroi sining pattumaninnaro tudang , nanatumaningiwi mennang .
42012038	Temmaka upe'na sining pattumaniéro rékko ripoléiwi mennang ri puwanna sadiya-sadiya mattajeng , namuni poléi ri tengnga bennié iyaré'ga lebbi tengnge'pi naiyaro !
42012039	Engngerangngi iyaé ! Akkalarapanna naissengngi punna bolaé tetté siyaga napolé pangaé , jagai matu kuwammengngi dé' nauttama pangaé ri lalempolaé .
42012040	Rimakkuwannanaro harusu' tokko sadiya-sadiya , nasaba poléi matu Ana'na Tolinoé ri wettu dé'é musenna-sennai . "
42012041	Nakkutana Pétrus , " Puwang , Mupattujugi ri idi Puwang iyaro pappagguruwangngé iyaré'ga lao ri sininna tauwé ? "
42012042	Nappébali Puwangngé , " Niga pattumani iya matinulué sibawa maccaé angkanna riyakka ri puwanna mancaji kapala lao risining pattumani laingngé kuwammengngi nawéréngngi nanré ri wettunna ?
42012043	Temmaka senna'na pattumaniéro rékko lisui puwanna , naripoléiwi pogau'i jama-jamanna !
42012044	Ateppe'no : Iyaro puwanna nappaddettangengngi matu sininna waramparanna lao ri pattumaniéro .
42012045	Iyakiya rékko makkedai iyaro pattumanié ri laleng atinna , ' Maitta mupa nappa lisu puwakku , ' nabarasa'i sininna pattumanié enrengngé manré ménungngi gangka mabo' ,
42012046	nanalisu matu puwanna ri esso sibawa wettu iya dé'é nasenna-sennai . Nariajara' tongeng matu iyaro pattumanié masero senna' ri puwanna enrengngé ripappada-padai totona sining tau iya dé'é namatinulu ri Allataala .
42012047	Pattumani iya missengngéngngi élona puwanna , iyakiya dé' nasadiya-sadiya sibawa dé' napogau'i élona puwannaro , ribarasa'i matu sibawa maladde' .
42012048	Iyakiya pattumani iya dé'é naissengngi élona puwanna , nanapogau'i iya salaé angkanna harusu'i ribarasa' , ribarasa'i matu sibawa maladde' . Saba' tau iya maégaé pura riwéréngngi , maéga towi rituntukengngi matu polé ri aléna . Sibawa tau puraé ripaddettangi maéga , maéga towi rituntu' matu polé ri aléna . "
42012049	" Polé-Ka untu' paompo anré api ri linoé . Temmaka kessinna rékko malluwa'ni apinna !
42012050	Engka mupa anrasa-rasang masero iya harusu'é Ujoppai . Namasussa senna' atik-Ku riwettu dé'napa nakajajiyang .
42012051	Muwaseggi polé-Ka untu' tiwi adaméngeng ri linoéwé ? Dé' , tenniya adaméngeng sangadinna appangéwangeng .
42012052	Mappammulai makkekkuwangngéwé , kaluwarga iya engkaé lima tau siéwai matu , tellu siéwa duwa , iyaré'ga duwa siéwa tellu .
42012053	Ambo'é méwai matu ana' worowané sibawa ana' worowané méwai matu ambo'na . Indo'é méwai ana'na makkunraié sibawa ana' makkunraié méwai indo'na . Matuwa makkunraié méwai ménéttu makkunrainna , sibawa ménéttu makkunraié méwai matu matuwa makkunrainna . "
42012054	Makkeda towi Yésus lao ri tau maégaé , " Rékko muwitai ménré ellungngé ri yajang , matteruko makkeda , ' Maéloi bosi . ' Na bosi tongengngi .
42012055	Rékko mupéneddingiwi angingngé polé ri yattangngi , makkedako , ' Maéloi mapella . ' Na mapella tongengngi .
42012056	Mupoji mabbonga-bonga ! Mullé pattujuiwi wettu bosié iyaré'ga pellaé ri laleng makkitamu ri langié sibawa ri linoé . Magi tanra-tanranna esso kiyame' dé' mulléi péttujuiwi ? "
42012057	" Magi natenniya alému pettuiwi aga tongengngé ?
42012058	Rékko engka tau mapparapekekko ri pangadilangngé , makkuragako siullé-ullému untu' puraiwi iyaro parakaraé sibawa tauwéro ri wettummu mattengnga laleng mupa . Rékko dé' , nassarénréngekko matu lao ri yolona hakingngé , na hakingngé mabbéréyakko matu lao ri polisié , na polisié puttama'ko ri laleng tarungkué .
42012059	Ateppe'no ! Dé' mumassu matu polé ri tarungkué riwettu dé'napa muwajai iya ridendangengngékko . "
42013001	Iyaro wettué engka tau curitangngi Yésus passalenna siyagangngaré tau Galiléa riyuno ri Pilatus , wettunna mennang makkasuwiyangeng akkarobangeng lao ri Allataala .
42013002	Naéngkalingana curitaéro , makkedani Yésus , " Nasaba iyaro sining tau Galiléaé riyuno makkuwairo , muwasengngiga iyanaro buttinna mennang lebbi madosai naiya maneng tau Galiléa laingngé ?
42013003	Dé' sises-siseng ! Iyakiya éngngerangngi : Rékko dé' mutoba' polé ri dosa-dosamu , maté maneng tokko matu pada-pada mennang .
42013004	Pékkugi towi seppulo aruwa tau iya maté ri Siloam , wettunna nageppa manara mennang ? Muwasengngiga iyaro mappaitangngi lebbi madosai mennang naiya sininna tau laingngé iya monroé ri Yérusalém ?
42013005	Dé' sises-siseng ! Siseppi Upowada : Rékko dé' mutoba' polé ri dosa-dosamu , maté maneng tokko matu pada-pada mennang . "
42013006	Purairo nacurita towi Yésus pakkalarapangngéwé , " Engka séddi tau mappunnai pong ara ri dare anggoro'na . Riséuwaé esso laoni sappa buwa ara ri pong ngajuéro , iyakiya dé'gaga nalolongeng muwi sibatu .
42013007	Jaji , makkedai lao ri paddare'na , ' Itai , telluttaunni poléka sappa buwa ara ri pong araéwé , iyakiya dé'gaga ulolongeng muwi sibatu . Tubbang bawanni pong araéro ! Paccappu bawammi anré polé ri tanaé ! '
42013008	Iyakiya mappébaliwi iyaro paddare'é , ' Leppessanni tuwo taungngéppaé , Puwang . Maéloka béngkungngi tanaé mattulilingiyéngngi sibawa pupu'i .
42013009	Ajakké mabbuwai matu taung mangoloé . Iyakiya rékko dé' , weddinni Puwang tassuro tubbang . ' "
42013010	Riséuwaé esso Saba' , mappaggurui Yésus riséuwaé bola assompang .
42013011	Kuwaro engka makkunrai iya seppuloénna aruwa taunna malasa , nasaba engka roh maja ri laleng aléna . Iyaro makkunraié bukku'ni sibawa dé' sisenna naulléi tettong lempu .
42013012	Wettunna Yésus mitai , gorani lao ri makkunraiéro , " Indo' , leppe'no polé ri lasamu ! "
42013013	Nainappa napalénne limanna Yésus ri yasé'na makkunraiéro , na iyatoro wettué natettong lempu nanapojiwi Allataala .
42013014	Macaini iyaro kapalana bola assompangngé , nasaba mappajjappai Yésus ri esso Saba'é , rimakkuwannanaro makkedai lao risining tauwé , " Engka enneng essona untu' majjama ; poléno ri esso-essoéro untu' mappajjappa , aja' na ri esso Saba'é ! "
42013015	Nappébali Puwangngé , " Munapé'ko iko ! Ri esso Saba'é sininna tauwé paleppe'i sapinna iyaré'ga kaleddé'na polé ri wakkéna sibawa natiwii massu untu' paénungngi .
42013016	Makkekkuwangngé engka kuwaé séddi makkunrai wija-wijanna Abraham , iya seppuloénna aruwa taung ittana risiyo ri Ibillisi' . Dé'ga nawedding ripaleppe' polé ri passiyonaro ri esso Saba'é ? "
42013017	Iyaro pappébalinna Yésus pakasiri senna'i sining balinna Yésus ; iyakiya sininna tau laingngé masennangngi mitai anu makalallaingngé iya napogau'é Yésus .
42013018	Nakkutana Yésus , " Rékko mapparéntai Allataala , pékkugi keadaanna ? Aga wedding Upappadaiyangngi ?
42013019	Keadaanna pada-pada pakkalarapang mangoloéwé . Séddi batu sawi nalai séddié tau nainappa nataneng ri dare'na . Iyaro batu sawi-sawié tuwoi namancaji pong ngaju , naébbuna sarang manu'-manu'é ri takké-takkéna pong ngajuéro . "
42013020	Siseppi Yésus makkutana , " Rékko mapparéntai Allataala , agana wedding Upappadaiyangngi keadaana ?
42013021	Keadaanna pada-padai ragié iya nalaé séddié makkunrai nainappa napasilama patappulo liter labbu , angkanna sawé maneng . "
42013022	Ri laleng allalengenna Yésus lao ri Yérusalém laloi ri kota-kotaé sibawa ri kampong-kampongngé nanappagguruto .
42013023	Naengkana tau makkutana ri Aléna , " Pa' , céddé'miga bawang tau ripassalama' matu ? " Nappébali Yésus ,
42013024	" Akkuragako muttama' lalo ri tange' macipié . Saba' éngngerangngi ! Maéga tau makkuraga muttama' iyakiya dé' naulléi .
42013025	Wettunna moto punna bolaé sibawa nasului tange'na , tettokko ri saliweng namumammula maggetto-getto sibawa makkeda , ' Puwang , timpakekki tange ! ' Nappébali matu iyaro Puwangngé , ' Dé' uwissekko , polé kégao ! '
42013026	Namumappébali matu , ' Puraki manré ménung sibawa Puwang , sibawa pura towi Puwang mappagguru risining lalenna kotata ! '
42013027	Iyakiya makkedai matu iyaro Puwangngé , ' Dé' uwissekko polé kégao . Addésu'no , iko pogau'éngngi majaé ! '
42013028	Ri wettu muwitana Abraham , Ishak sibawa Yakub enrengngé iya maneng nabi-nabié mariyo-riyo ri laleng Lino Barunna Allataala , teriko matu sibawa manrasa-rasa nasaba rirukkako massu .
42013029	Pada poléi matu sining tauwé ri alau sibawa ri yajang , manorang sibawa yattang , enrengngé mariyo-riyo matu ri laleng Lino Barunna Allataala .
42013030	Sitongenna , engka tau poddimonri mancaji matu pammulang , na engka tau pammulang mancajiwi matu poddimonri . "
42013031	Iyatoro wettué , engka siyagangngaré tau Farisi lao ri Yésus sibawa makkeda , " Aja' muwonro kuwaé ! Laoko ri onrong laingngé , saba' maéloi Hérodés mpuno-Ko . "
42013032	Nappébali Yésus , " Laono namupowadangngi tau iya dé'é nakkégunaro , ' Iyaé essoé sibawa baja upaddésu'i sétangngé sibawa pajjappai tau malasaé , iyakiya ri esso matellué maélo-Ka pattépui jama-jamak-Ku . '
42013033	Namuni makkuwaro harusu'-Ka patterui joppa-Ku iyaé essoé , baja sibawa sangadi , saba' maja séddié nabi riyuno ri saliwenna Yérusalém .
42013034	Yérusalém ! Yérusalém ! Muwunoi nabi-nabié ! Mugenrungiwi batu sining surona Allataala gangka maté ! Wékkasiyagani macinna-Ka paddeppungengngi sininna pabbanuwamu pada-pada indo' manu'é karokongiwi ana'-ana'na ri yawana pannina , iyakiya dé' mumaélo !
42013035	Rimakkuwannanaro dé'na namaélo Allataala sibawakko . Issenni , mappammulai makkekkuwangngé dé'na muwita-Ka matu , narapiko matu makkeda , ' Ribarakkakiwi Aléna iya polé ri laleng asenna Puwangngé . ' "
42014001	Riséuwaé esso Saba' laowi Yésus manré ri bolana séddié tomariyolona tau Farisié . Naripénessaina tonget-tongeng Yésus kuwaro risining tauwé .
42014002	Napoléna ri Yésus séddi tau iya malasa boro-boroé ajéna sibawa limanna .
42014003	Nakkutanana Yésus lao ri guru-guru agamaé sibawa sining tau Farisié iya engkaé kuwaro , " Manuru' hukkunna agamata , weddikki'ga pajjappai tauwé ri esso Saba'é iyaré'ga dé' ? "
42014004	Mammekko bawammi guru-guru agamaé sibawa sining tau Farisié . Nainappa naobbi Yésus iyaro tauwé nanapajjappai , nainappa nasuro lao .
42014005	Purairo makkedani Yésus lao risining tauwé , " Akkalarapanna engka séddi tau polé ri yelle'mu mappunnai séddi ana' iyaré'ga sikaju saping iya sempé'é ri bujungngé ri esso Saba'é , dé'ga mumasitta gettengngi massu iyaro ana'é iyaré'ga sapingngé ri iyatoro essoé ? "
42014006	Iyakiya dé' séddi tau mulléi baliwi Yésus passalenna gau'éro .
42014007	Naitai Yésus engka sining topolé iya pilééngngi sining onrong iya kaminang makessingngé . Rimakkuwannanaro nawérénni iyaé pappagguruwangngé lao ri iya maneng mennang .
42014008	" Rékko riundakko ri pésta abottingengngé , aja' mulao tudang ri kadéra malebbié . Saba' ajakké engka tau laing iya lebbi pentingngé naiya iko iya riundangngétto ,
42014009	angkanna punna bola iya puraé mundang duwakoro , tarapassai lao ri iko nakkeda , ' Taddampengekka , iyaé onrongngé pura ripassadiyangengngi iyaro topolé . ' Na tarapassano sibawa masiri senna' tudang ri onrong kaminang mariyawaé .
42014010	Rimakkuwannanaro , rékko riundakko , piléi onrong iya kaminang marimonrié , kuwammengngi napolé punna bolaé sibawa makkeda ri iko , ' Sellao , kumaiyé tatudang ri onrong iya lebbi makessingngé . ' Narimakkuwannanaro ripakalebbiko matu ri yolona sininna topolé iya laingngé .
42014011	Saba' tungke' tau iya pakatanréngngi aléna ripakariyawai matu , iyakiya iya pakariyawaéngngi aléna ripakatanréi matu . "
42014012	Nakkeda Yésus lao ri punna bolaé , " Rékko muwobbii tauwé manré esso iyaré'ga manré wenni , aja' muwobbii sellaomu iyaré'ga silessuremmu , iyaré'ga sumpulolomu , iyaré'ga bali bolamu iya sugié . Saba' naobbi tokko matu , narimakkuwannanaro lolongekko pamale' polé ri pangkaukemmuro .
42014013	Jaji rékko mappéstako , undangngi tau kasiyasié , tau sala-salangngé , tau péso'é sibawa tau butaé .
42014014	Ribarakkakiko matu , saba' iyaro sining tauwé dé' naulléi mpale'i akessingemmu . Allataala matu mpale'i akessingemmu ri wettu ripatuwona paimeng polé ri amaténgngé sining tau makessingngé . "
42014015	Wettunna sala séddinna iya sisamaé manré kuwaro naéngkalinga adanna Yésus , makkedani , " Maupe' senna'i tau iya manré matu sisama Allataala rékko poléi selaku Arung ! "
42014016	Iyakiya makkedai Yésus lao ri tauwéro , " Séuwa wettu engka séddi tau mappésta marowa sibawa naundanna maéga tau .
42014017	Narapinana wettunna ripammulai pestaéro , iyaro tauwé nasuroni pattumaninna lao risining naundangngé sibawa makkeda , ' Laoni' , saba' sadiya manenni ! '
42014018	Iyakiya sininna mennang , tassédi-séddi méllau addampeng . Iya pammulangngé makkedai lao ri pattumaniéro , ' Silalona mellika tana , naparelluka lao paréssai . Taddampengekka . '
42014019	Iya laingngé makkedai , ' Silaloku melli limangngajuwa saping , namaéloka cobai iyaro sining sapingngé . Taddampengekka . '
42014020	Iya laingngéssi makkedai , ' Silaloku botting , rimakkuwannanaro dé' udapii lao . '
42014021	Nalisuna iyaro pattumanié nanapowadangngi punna péstaéro . Namacai senna'na Puwannaro , nanakkeda lao ri pattumaninna , ' Apperi-perino namulao risining lalengngé sibawa loro-loronna kotaé . Tiwii lao mai tau kasiyasié , tau sala-salangngé , tau butaé sibawa tau péso'é . '
42014022	Nainappa makkeda iyaro pattumanié , ' Puwang , purani ripogau' parénta Puwang , iyakiya maéga mupa onrong . '
42014023	Nakkeda Puwannaro , ' Laono ri watattana-watattanaé sibawa lorong-lorongngé ri saliweng kota , namudessa'i sining tauwé napolé , kuwammengngi napenno bolaku .
42014024	Engngerangngi ! Dé' séddi tau polé ri yelle'na sining undangeng puraé riundang péneddingiwi matu nanréna péstakué ! ' "
42014025	Maéga tau maccowé joppa silaong Yésus . Nagiling Yésus sibawa makkeda lao ri mennang ,
42014026	" Rékko poléi tauwé ri Iyya , iyakiya lebbi namaséiwi indo'na , ambo'na , bainéna , ana'-ana'na , silessu-silessurenna , mala alénato , dé' nawedding mancaji ana' guruk-Ku .
42014027	Tau iya dé'é namaélo méssangngi sallina sibawa maccowéri-Ka , dé' naulléi mancaji ana' guruk-Ku .
42014028	Rékko engka séddi polé ri iko maélo patettong séddi manara , tentu tudangngi matu riyolo' bilangngi ongkoso'na kuwammengngi naissengngi genne' muga dowina untu' pattepui iyaro manaraé iyaré'ga dé' .
42014029	Saba' rékko dé' naulléi pattépui , padahal purani riyébbu pandamenna , sininna tau mitaéngngi jama-jamanna cawa-cawaiwi matu .
42014030	Makkedai matu mennang , ' Eh , mappatettongngi tauwé iyakiya dé' naulléi pattépui ! '
42014031	Rékko séddié arung iya mappunnaiyé seppulo sebbu tentara maélo mammusu sibawa arung laingngé iya mappunnaiyé duwappulo lima sebbu tentara , tentu iyaro arungngé tudangngi pasitimbangngi riyolo' , genne' muwaga awatangenna untu' méwai iyaro balinna .
42014032	Rékko naissengngi makkedaé dé' nacuku' awatangenna , tentu ri wettu mabélana mupa iyaro balinna , kiringngi matu suro untu' méllauwi sidamé . "
42014033	Paccappurenna Yésus makkedai , " Makkuwatoro iko . Dé' séddi polé ri iko mulléi mancaji ana' guruk-Ku , rékko dé' nappésonangngi sini-sininnaé . "
42014034	" Iyaro pejjé' makessing , iyakiya rékko makawai , weddigga ripejjéi paimeng ?
42014035	Dé'na gaga gunana , muwi untu' dare'é iyaré'ga untu' pappakacommo . Jaji riyabbéyang bawang . Rékko mappunnaiko daucculing , éngkalingai ! "
42015001	Riséuwaé esso , maéga passinge' sima sibawa sining tau iya riyangga' dé'é namakessing ri masaraka'é , polé méngkalingai Yésus .
42015002	Sining tau Farisié sibawa guru-guru agamaé mammulani mannoko'-noko' . Makkedai mennang , " Cih , iyaé tauwé natarimai sining tauwé iya dé'é namakessing sibawa mala manréi sisama mennang ! "
42015003	Rimakkuwannanaro nacuritai Yésus pakkalarapangngéwé lao ri mennang ,
42015004	" Akkalarapanna engka séddi ri yelle'mu mappunnai sératu bimbala' , nateddéng sikaju -- aga napogau' matu ? Pasti nasalaiwi matu iyaro aséraé pulona aséra kajunna ri padangngé , nalao sappai iyaro teddéngngé gangkanna nalolongeng .
42015005	Narékko nalolongenni paimeng iyaro bimbala'é , makkumani senna'na angkanna naéssanni iyaro bimbala'é ri salangkanna ,
42015006	nanatiwii lisu . Nainappa naobbi sining sellaona sibawa bali-bali bolana , nanakkeda , ' Laono mai tamariyo-riyo . Bimbala'ku iya teddéngngé , ulolongenni paimeng ! '
42015007	Nah , makkuwaniro ri surugaé , engka ariyo-riyong iya lebbi battowaé nasaba toba'na séddié tau madosa , naiya lao ri aséraé pulona aséra tau iya makessingngé dé'é naparellu toba' . "
42015008	" Iyaré'ga ébara'na engka séddi makkunrai mappunnai seppulo dowi péra' , nateddéng séddi -- aga napogau' ? Napalluwa'i pajjennangengngé sibawa naseringngi bolana enrengngé massappai kégi-kégi narapi nalolongeng iyaro dowié .
42015009	Ri wettu nalolongenna iyaro dowié , naobbini sellao-sellaona enrengngé bali-bali bolana , nanakkeda , ' Marennu senna'ka ulolongenni paimeng dowiku iya teddéngngé . Laono mai tamariyo-riyo ! '
42015010	Makkuwatoniro malaéka'na Allataala marennui rékko engka séddi tau maja toba' polé ri dosa-dosana . Ateppe'no ! "
42015011	Nanakkedasi Yésus , " Engka séddi ambo' mappunnai duwa ana' worowané .
42015012	Makkedai maloloé lao ri ambo'na , ' Ambo' , wérékka makkekkuwangngéwé attawangekku polé ri asugiretta ! ' Nanabagéni ambo'na iyaro asugirenna ri iya duwa ana'na .
42015013	Siyagangngaré esso ri munrinna iyaro ana' maloloé nabalu'ni mana attawangenna nanalao ri wanuwa iya mabélaé . Nakkuwanaro nallabo-labowang dowina sibawa massennas-sennang .
42015014	Cappu manennana dowina , poléni akkadéreng maseroé ri wanuwaéro , angkanna mammulani mappeddi-peddi .
42015015	Nalaona majjama riséddié pabbanuwa kuwaro , iya suroéngngi lao ri dare'é monrowangngi bawinna .
42015016	Namakkuwa mani lupuna angkanna macinnani lisekiwi babuwana sibawa nanréna sining bawiéro . Namuni makkuwaro dé' séddi tau mpéréngngi inanré .
42015017	Angkanna mainge'ni nakkeda , ' Sining tau iya majjamaé ri ambo'ku tabbollompollong inanréna , na iyya kuwaé mawéka maté temmanré !
42015018	Maéloka joppa lao ri ambo'ku sibawa makkeda ri aléna : Ambo' , madosaka lao ri Allataala sibawa ri Ambo' .
42015019	Dé'na nasitinajaka riteppu ana'na Ambo' . Angga'ni séddi pajjamana Ambo' . '
42015020	Najoppana lisu ri ambo'na . Mabéla mupi polé ri bolaé , riitani ri ambo'na . Nalarina ambo'na lao méwai sita , nanakaddaowi sibawa nabauwi .
42015021	Nanakkeda iyaro ana'é , ' Ambo' , madosaka lao ri Allataala sibawa ri Ambo' . Dé'na nasitinajana riyobbika ana'na Ambo' . '
42015022	Iyakiya ambo'na naobbii sining pattumaninna namakkeda , ' Asitta'ko ! Alai pakéyang kaminang magelloé namupappakéngengngi . Pasangiwi ciccing ri jarinna , sibawa sapatu ri ajéna .
42015023	Purairo alako ana' saping macommo'é namugéréi . Maéloki manréi sibawa mariyo-riyo .
42015024	Saba' iyaé ana'ku maténi , namakkekkuwangngé tuwosi ; teddénni , namakkekkuwangngé rilolongenni paimeng . ' Nappammulana mennang mappésta .
42015025	Na iyaro wettué , ana' macowana engkai ri dare'é . Wettunna lisu sibawa lettu ri seddé bolaé , naéngkalingani oni-onié sibawa séré-séré .
42015026	Naobbini sala séddinna polé risining pattumaninna , nanakkutana , ' Engka aga ri bolaé ? '
42015027	Nappébali iyaro pattumanié , ' Anritta Puwang lisu ! Na ambo'ta Puwang pura massurowang géré ana' saping macommo'é , saba' nalolongenni ana'na paimeng ri laleng keadaang salama' ! '
42015028	Macai senna'ni iyaro ana' macowaé , angkanna dé' namaélo muttama' ri bolaé . Namassuna ambo'na palécéi muttama' .
42015029	Iyakiya makkedai , ' Mattaut-taunna ittana majjama gangka ulléku untu' Ambo' . Dé' naengka uwéwai paréntana Ambo' . Na aga tawérékka Ambo' ? Muwi sikaju bémbé dé'to naengka tawérékka Ambo' untu' mappésta sibawa sellao-sellaoku !
42015030	Iyaro ana'na ambo' purani napaccappu asugirenna Ambo' sibawa makkunrai cakkuribangngé , iyakiya lisunna muwa , Ambo' gérékengngi ana' saping iya macommo'é ! '
42015031	Nappébali ambo'na , ' Ana'ku , iko tuli engkako kuwaé sibawakka . Sininna uwappunnangiyé iyanaritu appunnangemmuto .
42015032	Iyakiya harusu'ka mappésta sibawa mariyo-riyo , saba' iyaro anrimmu maténi , iyakiya makkekkuwangngé tuwoi paimeng , teddénni , iyakiya makkekkuwangngé rilolongenni paimeng . ' "
42016001	Nakkeda Yésus lao ri ana'-ana' gurun-Na , " Engka séddi tau sugi . Mappunnaiwi séddi pakkatenning dowi iya marusu'éngngi asugirenna . Iyaro tau sugié lolongengngi laporang makkedaé iyaro pakkatenning dowina nallabowangngi dowina .
42016002	Jaji naobbini iyaro pakkatenning dowié , nakkeda , ' Aga iyaé uwéngkalingaé passalemmu ? Makkekkuwangngé , wérékka laporanna passalenna jama-jamammu murusu'i asugirekku . Dé'na naweddikko mancaji pakkatenning dowiku . '
42016003	Nappikkiri'na iyaro pakkatenning dowié , ' Aga harusu' upogau' makkekkuwangngé ? Maéloi Puwakku paléssoka . Nadé' uwulléi mabbéngkung , sibawa masirika maréllau-éllau .
42016004	Engka akkalekku ; rékko ripaléssoka , harusu'ka mappunnai maéga sellao iya maéloé pappérumaka ri bolana ! '
42016005	Jaji iyaro pakkatenning dowié naobbini tungke' tau iya makkinrengngé ri puwanna . Nakkeda lao ri mammulangngé , ' Siyaga inremmu ri puwakku ? '
42016006	Nappébali iyaro tauwé , ' Sératu bémpa minnya' zaitun . ' Nakkeda iyaro pegawaié lao ri tauwéro , ' Iyaé sure' inremmu . Tudanno namumapperi-peri mokii : limappulo . '
42016007	Nainappa makkeda ri tau maduwaé , ' Na iko saudara , siyaga inremmu ? ' Nappébali iyaro tauwé , ' Sisebbu karung gandong . ' Nakkeda iyaro pakkatenning dowié , ' Iyaé sure' inremmu . Okini : aruwa ratuna . '
42016008	Na iyaro ponggawana pegawé pakkatenning dowi dé'é namalempu napojini iyaro pegawéna nasaba pangkaukenna iya maccaéro ; saba' sining tolinoéwé lebbi accai matoro'i urusanna mennang naiya sining tau iya tuwoé ri laleng tajangngé . "
42016009	Nabbicarasi Yésus , adan-Na , " Engkalingai ! Pakéi asugirenna linoéwé untu' lolongeng sellao , kuwammengngi riwettu dé'na gaga angke'na asugirenna linoé , ritarimako matu ri onrong appérumang mannennungengngé .
42016010	Tau iya weddingngé riyatepperi ri laleng gau'-gau' iya baiccu'é , wedding towi riyatepperi ri laleng gau'-gau' iya battowaé . Iyakiya tau iya dé'é nawedding riyatepperi ri laleng gau'-gau' iya baiccu'é , dé'to nawedding riyatepperi ri laleng gau'-gau' battowaé .
42016011	Jaji rékko passalenna asugirenna linoé dé'na naweddikko riyatepperi , niga maélo paddettangiko asugireng baténgngé ?
42016012	Sibawa rékko passalenna barang nappunnangiyé tau laingngé , pabuttiwi dé' naweddikko riyatepperi , niga maélo mpérékko aga iya mancajiyé appunnangemmu ?
42016013	Dé' séddi tau mulléi majjama untu' duwa ponggawa ; saba' lebbi namaséiwi matu séddié naiya laingngé ; iyaré'ga lebbi matinului matu lao ri ponggawa séddié naiya laingngé . Makkuwatoniro iko . Dé' mulléi majjama untu' Allataala sibawa untu' waramparangngétto . "
42016014	Naéngkalingani sining tau Farisié iya napowadaé Yésus . Nainappa mennang cawa-cawaiwi , saba' napoji mennang dowié .
42016015	Iyakiya makkedai Yésus lao ri mennang , " Ikona ritu tau iya tongengngé rita ri yolona tau laingngé , iyakiya naissengngi Allataala lise' atimmu . Saba' aga naseng matanré rupa tauwé , naita mariyawai Allataala .
42016016	Hukkunna Musa sibawa pappagguruwanna nabi-nabié , iya manenna tette'i ripajoppa narapi wettunna Yohanés Paccemmé . Mappammulai wettuéro Karéba Madécéng passalenna pékkugi Allataala mapparénta selaku Arung riyabbirittangngi matteru . Nakkuraga tauwé passai aléna untu' mancaji anggotana umma'na Allataala .
42016017	Iyakiya lebbi gampangngi lennye' langié sibawa linoé , naiya séddié hurupu' ri laleng Hukkunna Allataala riledda .
42016018	Niga massarang bainéna nainappa kawing sibawa makkunrai laingngé , malawengngi iyaro tauwé . Sibawa tau iya kawingiyéngngi makkunrai iya massarangngé , malaweng towi . "
42016019	" Engka séddi tau sugi . Pakéyanna masuli , sibawa masennang atuwo-tuwonna esso-esso .
42016020	Ri yolona tange'na bolana ripalénne'i séddi tau kasiyasi riyasengngé Lazarus . Watakkaléna pennoi sibawa lettang .
42016021	Macinnai lisekiwi babuwana sibawa barubbu-barubbu roti iya sempé'é polé ri méjanna tau sugiéro . Iyakiya mala asué poléi lépekiwi iyaro lettanna .
42016022	Namaténa iyaro tau kasiyasié naritiwi ri malaéka'é ri onrong malebbié ri surugaé ri seddéna Abraham . Namaté tona iyaro tau sugié sibawa ritampung .
42016023	Namanrasa-rasa senna'na ri linona tau maté . Na wettunna makkita polé kuwaro lao ri yasé' , naitani Abraham ri onrong iya mabélaé sibawa Lazarus engka ri seddéna Abraham .
42016024	Nagorana iyaro tau sugié , ' Bapa' Abraham ! Amaséika . Suroi Lazarus remméi jarinna ri laleng uwai nainappa lao bésa'i lilaku . Manrasa-rasa senna'ka ri lalenna apiéwé ! '
42016025	Iyakiya mappébaliwi Abraham , ' Engngerangngi ana'ku : sillampé umuru'mu purani mulolongeng maneng iya makessik-kessingngé , na Lazarus lolongengngi iya majaé . Makkekkuwangngé masennangngi kuwaé na iko manrasa-rasa .
42016026	Ri lainnaé ritu , ri pallawangemmu sibawa idi purani riyébbu séddi balorang battowa , kuwammengngi tau engkaé kuwaé dé' naulléi lao kuwatu sibawa tau engkaé kuwatu dé' naulléi lao kumaiyé . '
42016027	Nakkeda iyaro tau sugié , ' Rékko makkuwaitu Pa' , uwéllauwi sibawa masero tasuroi Bapa' Lazarus lao ri bolana ambo'ku .
42016028	Engka lima silessurekku kuwaro . Suroi Lazarus paréngngerangiwi mennang , kuwammengngi aja' mennang nasempé ri onrong paccallangngéwé . '
42016029	Nappébali Abraham , ' Naengka mennang nappunnai kitta'-kitta'na Musa sibawa sining nabié ! Leppessanni siya naturusi aga taroki ri laleng sining kitta'éro ! '
42016030	Iyakiya mappébaliwi iyaro tau sugié , ' Dé' nagenne iyaro , Bapa' Abraham . Iyakiya rékko engka tau maté tuwo paimeng sibawa lao ri mennang , toba'i matu mennang polé ri dosa-dosana . '
42016031	Iyakiya makkedai Abraham , ' Rékko mennang dé' nabati-batiwi paréntana Musa sibawa nabi-nabié , tentuni mennang dé'to namateppe' matu , namuni engka tau maté tuwo paimeng . ' "
42017001	Nakkeda Yésus lao ri ana'-ana' gurun-Na , " Gau'-gau' iya nassabariyé namadosa pasti engka . Iyakiya cilakai tau iya nassabariyé !
42017002	Lebbi kessing muwi rékko batu allélurengngé riyassiyoreng ri ellonna nainappa ribuwang ri tasi'é naiya nassabariyé sala séddinna tau polé risining tau baiccu'éwé pogau' dosa .
42017003	Rimakkuwannanaro atike'ko ! Rékko madosai silessuremmu , amparengngi . Rékko massesse kaléi , addampengengngi .
42017004	Rékko madosai lao ri iko wékkapitu siesso , natungke napogau' poléi ri iko sibawa makkeda , ' Méllau addampekka , ' addampengengngi . "
42017005	Nakkeda sining rasul-é ri Puwangngé , " Puwang , péwatangekki teppe'ta . "
42017006	Nappébali Puwangngé , " Rékko mappunnaiko teppe' silloppo batu sawi-sawié , weddikko makkeda lao ri pong murbéiéwé , ' Mareddu'ko namutattaneng ri tasi'é , ' pasti iyaro pong ngajué naturusi matu paréntamu . "
42017007	" Akkalarapanna engka séddi tau polé ri yelle'mu mappunnai pattumani iya maddakkalaé , iyaré'ga mampi bimbala' . Rékko lisui iyaro pattumanié polé ri dare'é , makkedakoga ri aléna , ' Laono mai masitta manré' ? '
42017008	Tentu dé' ! Sibalé'na makkedako matu ri aléna , ' Passadiyangekka nanréku . Pakéni pakéyang mapaccingngé namutumaningika ri wettu manré ménukku ; purapiro nappako wedding manré . '
42017009	Iyaro pattumanié dé' naparellu ripoji nasaba mapatoi riparéntana puwanna ?
42017010	Makkuwatoro iko . Rékko purani mupogau' maneng iya riparéntangngékko , akkedako , ' Pattumani biyasaki bawang ; ripogau'mi bawang kewajibatta . ' "
42017011	Ri laleng allalengenna lao ri Yérusalém , laloi Yésus ri daéra pakkasésénna Samaria sibawa Galiléa .
42017012	Wettunna nauttamaki séddié kampong , rilokkaini riseppulo tau iya malasa oli mappakatau-taué . Mabélai mennang tettong
42017013	sibawa gora , " Yésus ! Puwang ! Amaséiki ! "
42017014	Wettunna Yésus naita mennang , makkedani , " Laono risining imangngé , éllauwi mennang paréssai watakkalému . " Ri wettu joppana mennang , teddénni lasana mennang .
42017015	Wettunna engka séddi tau polé ri mennang majeppuiwi makkedaé majjappani , lisuni sibawa gora-gora pojiwi Allataala .
42017016	Nasuju'na sibawa mattarima kasi ri yolona Yésus . Iyaro tauwé séddiwi tau Samaria .
42017017	Nainappa makkeda Yésus , " Dé'ga naseppulo tau ripajjappa ? Kégani iya aséraé ?
42017018	Magi na tau polé-poléwé bawang lisu mattarima kasi ri Allataala ? "
42017019	Nanakkeda Yésus lao ri tauwéro , " Oto'no , namulao . Nasaba mateppe'ko ri Iyya , namumajjappa . "
42017020	Siyagangngaré tau Farisi makkutana ri Yésus uppanna Allataala polé untu' mapparénta . Nappébali Yésus , " Apparéntanna Allataala dé' napammulaiwi sibawa tanra-tanrang iya naullé mitai tauwé ,
42017021	angkanna tauwé naulléi makkeda , ' Laono mai mitai , engkanié ! ' iyaré'ga , ' Engkairo ! ' Saba' mappammulai Allataala mapparénta ri tengnga-tengngamu . "
42017022	Purairo makkedani Yésus lao ri ana'-ana' gurun-Na , " Engka matu narapii wettunna namacinnako mita siesso polé ri esso-esso Ana'na Tolinoé , iyakiya dé' mulléi mitai .
42017023	Makkedai matu tauwé ri iko , ' Itai , kuwaro ! ' iyaré'ga , ' Itai , kuwaé ! ' Iyakiya aja' mumassu sappai .
42017024	Pékkugi billa'é mattappa ri langié sibawa maccahaya polé ri cappa'na lao ri cappa'na , makkuwatoniro matu keadaanna Ana'na Tolinoé ri esso apolénna .
42017025	Iyakiya mula-mulanna harusu'i manrasa-rasa maéga sibawa dé' naritarima ri tauwé ri wettuéwé .
42017026	Ri esso riyappaitanna matu Ana'na Tolinoé , keadaanna pada-padai ri wettunna Nuh riyolo .
42017027	Manré ménung tauwé sibawa botting ; makkuwaro matteru-teru narapi muttama' Nuh ri laleng kappala'é sibawa poléi lémpe' rajaé enrengngé mpuno manengngi tauwé .
42017028	Pada-pada towi ri wettunna Lot . Manré ménungngi tauwé , mabbalu' sibawa mangelli , mappatani sibawa mappatettong bola .
42017029	Iyakiya wettunna Lot massu polé ri Sodom , iyaro essoé nanonno apié sibawa balérangngé polé ri langié paccappu manengngi mennang .
42017030	Makkuwaniro matu keadaanna wettunna riyappaitang Ana'na Tolinoé .
42017031	Iyaro essoé , tau iya engkaé ri coppo bolaé , aja'na nanonno untu' malai waramparanna iya engkaé ri lalempolaé . Makkuwatoro tau iya engkaé ri dare'é aja'na nalisu ri bolana .
42017032	Engngerangngi aga kajajiyang sibawa bainéna Lot !
42017033	Tau iya makkuragaé passalama'i atuwonna , teddéngngi matu atuwonna . Iyakiya tau iya teddéngngé atuwonna napassalama'i matu .
42017034	Ateppe'no : Iyaro wennié , duwa tau matinro riséddié ranjang , séddi tau riyala na séddié risalaiwi .
42017035	Duwa tau maddése' gandong , séddi tau riyala , na séddié risalaiwi .
42017036	[ Duwa tau majjama ri dare'é , séddi tau riyala , na séddié tau risalaiwi . ] "
42017037	Nakkutana ana'-ana' gurunna Yésus , " Kégai iyaro kajajiyang matu Puwang ? " Nappébali Yésus , " Kégi engka bakké , kuwa towitu engka manu'-manu' pakkanré bakké . "
42018001	Purairo nacuritani Yésus séddi pakkalarapangeng untu' paggurui ana'-ana' gurun-Na kuwammengngi natuli massempajang sibawa dé' napettu paddennuwang .
42018002	Nakkeda Yésus , " Ri séddié kota engka séddi haking iya dé'é namétau ri Allataala , sibawa dé'na napaduliwi niga-niga .
42018003	Na ri kotaéro engkato séddi janda iya makkolik-kolingngé mangolo ri hakingngéro méllauwi nariyéwaiwi parakarana . Makkedai iyaro jandaé , ' Tulukka moloiwi balikku . '
42018004	Siyagangngaré ittana iyaro hakingngé dé' namaélo tulungngi iyaro jandaé . Iyakiya angkanna mappikkiri' iyaro hakingngé , ' Muwi dé' umétau lao ri Allataala sibawa dé'na upaduliwi muwi lao ri niga ,
42018005	iyakiya nasaba iyaé jandaé matteru-terui gangguka , lebbi kessing muwi uwéwaiwi parakarana . Rékko dé' , matteru-terui matu polé gangkanna matu nasussaika . ' "
42018006	Nanakkeda Puwangngé , " Pénessaini aga napowada iyaro haking iya dé'é naadélé' !
42018007	Dé'ga Allataala naéwaiwi matu parakarana umma'-Na iya mangobbié ri Aléna esso wenni ? Aga matengnge'gika matu Aléna untu' tulungngi mennang ?
42018008	Ateppe'no : Masitta'i matu méwaiwi parakarana mennang ! Iyakiya rékko poléi Ana'na Tolinoé , engka mupaga rilolongeng tau mateppe' ri Aléna ri linoéwé ? "
42018009	Nacurita towi Yésus pakkalarapangngéwé iya Napattujué lao ri tau iya pakariyawaéngngi tau laingngé , iyakiya mateppe'i makkedaé makessingngi aléna .
42018010	Nakkeda Yésus , " Engka duwa tau lao ri Bolana Puwangngé untu' massempajang . Iya séddié tau Farisi , naiya laingngé séddiwi passinge' sima .
42018011	Iyaro tau Farisié natampuiwi arona namassempajang ri laleng ati , ' Oh Allataala , mattarima kasi'ka ri Idi , saba' dé' upada-pada tau laingngé , iya mangowaé , macéko-céko iyaré'ga malaweng . Sukkuru'ka saba' dé' upada iyaro passinge' simaé .
42018012	Mappuwasaka wékkaduwa siminggu , sibawa makkasuwiyakka ri Idi tawa seppulona polé ri sininna pallolongekku . '
42018013	Iyakiya iyaro passinge' simaé tettongngi mabéla-béla sibawa mala dé' nabarani conga ri langié . Nasappurui arona nanakkedato , ' Oh Allataala , amaséika , tau madosaéwé ! ' "
42018014	Nakkeda Yésus , " Ateppe'no , wettunna lisu ri bolaé , iyaro passinge' simaé ritarimai ri Allataala na tenniya iyaro tau Farisié . Saba' tungke' tau iya pakatanréngngi aléna ripakariyawai matu ; natungke tau iya pakariyawaéngngi aléna ripakatanréi matu . "
42018015	Engka sining tau tiwi ana'-ana'na lao ri Yésus kuwammengngi narikarawa sibawa ribarakkakiwi mennang . Wettunna ana'-ana' gurunna Yésus mitai iyaro , nacairini mennang iyaro sining tauwé .
42018016	Iyakiya naobbii Yésus iyaro ana'-ana'é nainappa makkeda lao ri ana'-ana' gurun-Na , " Leppessangngi ana'-ana'é lao ri Iyya ! Aja' muwattéyangngi mennang . Saba' tau pada-padaénnaé mancaji anggotana umma'na Allataala .
42018017	Engngerangngi ! Tau dé'é namangolo ri Allataala pada-pada ana'-ana'é , dé' namancaji matu anggotana umma'na Allataala . "
42018018	Engka séddi pamimping Yahudi makkutana lao ri Yésus , " Pa' Guru iya makessingngé , aga harusu' upogau' kuwammengngi weddingngi utarima atuwong tongengngé sibawa mannennungengngé ? "
42018019	Nakkutana Yésus lao ri pamimpinna Yahudiéro , " Magi muwasek-Ka makessing ? Dé'gaga makessing saliwenna Allataala bawang .
42018020	Muwissenniga parénta-paréntana Allataala : ' Aja' mumalaweng , aja' muwabbuno , aja' muwénnau , aja' musabbi bellé-bellé , sibawa pakalebbii ambo' indo'mu . ' "
42018021	Nakkeda iyaro tauwé , " Iya manenna paréntaéro purani uturusi ri wettu maloloku . "
42018022	Naéngkalingana iyaro , makkedani Yésus , " Engka mupa séddi passaleng harusu' mupogau' : Balu'ni sininna appunnangemmu , namuwéréngngi ellinna tau kasiyasié , namulolongeng matu waramparang ri surugaé . Purairo laono maccowéri-Ka . "
42018023	Iyakiya wettunna naéngkalinga iyaro tauwé , tassinnauni nasaba sugi senna'i .
42018024	Naissengngi Yésus makkedaé tassinnaui atinna iyaro tauwé , rimakkuwannanaro makkedai Yésus , " Mawatang senna' tau sugié untu' mancaji anggotana umma'na Allataala !
42018025	Lebbi gampang muwi sikajué unta muttama' ri sebbo jarungngé , naiya séddié tau sugi muttama' ri Lino Barunna Allataala . "
42018026	Makkutanani sining tau iya méngkalingaéngngi Yésus makkeda makkuwaro , " Rékko makkuwaitu , nigana wedding salama' ? "
42018027	Nappébali Yésus , " Iya dé'é nakkullé ri rupa tauwé , makkulléi ri Allataala ! "
42018028	Nakkeda Pétrus , " Itai ! Idi'é pura risalaini bolata untu' maccowériwi Bapa' . "
42018029	Nakkeda Yésus , " Ateppe'no , tau iya puraé salaiwi bolana , iyaré'ga bainéna , iyaré'ga silessurenna , iyaré'ga indo' ambo'na , iyaré'ga ana'na nasaba natumaningiwi Allataala ,
42018030	iyaro tauwé riwale'i malleppi-leppi ri wettuéwé , sibawa ri wettu mangoloé riwéréngngi matu atuwong mannennungengngé . "
42018031	Napaddeppungenni Yésus iya seppulo duwa ana' gurun-Na mallaiseng , nainappa makkeda , " Engkalingai ! Makkekkuwangngé mattujuki ri Yérusalém . Kuwaro , sininna iya naokié nabi-nabié passalenna Ana'na Tolinoé , kajajiyangngi matu .
42018032	Riyabbéréyangngi matu lao risining tau tenniyaé Yahudi , iya méllékéllé'éngngi matu , pakatunai sibawa mamméccuiwi .
42018033	Napanrasa-rasai matu sibawa naunoi , iyakiya ri esso matellué , moto'i matu . "
42018034	Iya manennaro dé' napahangngi muwi céddé ana'-ana' gurunna Yésus . Bettuwanna , iyaro ada-adaé rirahasiyakangngi polé ri mennang . Dé' naissengngi passaleng aga Nabicara .
42018035	Wettunna Yésus macawé'ni lettu ri Yérikho , engka séddi tau buta tudang méllau sidekka ri wiring lalengngé .
42018036	Wettunna naéngkalinga iyaro tau maégaé lalo , makkutanani , " Engka aga ? "
42018037	Nakkeda mennang lao ri tau butaéro , " Yésus , tau Nazarét-é lalo . "
42018038	Nagorana iyaro tau butaé , " Yésus , Ana' Daud ! Amaséika ! "
42018039	Riyacairini sibawa risuro mammekko risining tau iya monroyoloé . Iyakiya pédé' gorai lebbi cenno , " Ana' Daud ! Amaséika ! "
42018040	Naléppanna Yésus nanasuroi tauwé tiwii iyaro tau butaé ri Aléna . Lettu'nana , makkutanani Yésus ,
42018041	" Aga muwélori Upogau' ri iko ? " Nappébali iyaro tau butaé , " Puwang , macinnaka makkita . "
42018042	Nakkeda Yésus , " Rékko makkuwaitu , itani ! Nasaba mateppe'ko lao ri Iyya , majjappako . "
42018043	Iyatoro wettué naulléi makkita , nanaccowériwi Yésus nanattarima kasi'to lao ri Allataala . Wettunna naita iyaro tau maégaé gau'é , napoji-poji manenni mennang Allataala .
42019001	Wettunna Yésus lettu ri Yérikho , joppani matteru molai iyaro kotaé .
42019002	Ri kotaéro engka séddi kapala passinge' sima iya sugié . Asenna Zakhéus .
42019003	Macinnai mitai niga Yésus , iyakiya nasaba maéga senna' tau , namapancé'i aléna , jaji dé' naulléi mitai Yésus .
42019004	Jaji , larini poddiyoloiwi sining tauwé , nainappa mémpé séddi pong ngaju , kuwammengngi naulléi mitai Yésus iya dé'é namaitta nalalo kuwaro .
42019005	Wettunna Yésus lettu ri pong ngajuéro , makkitani liyasé' nainappa makkeda , " Zakhéus , nonnono masitta ! Saba' harusu'-Ka lao ri bolamu essoéwé . "
42019006	Mapperi-perini Zakhéus nonno nanaduppaiwi Yésus sibawa marennu .
42019007	Sininna tauwé iya mitaéngngi gau'éro mammulani mannoko'-noko' . Makkedani mennang , " Cih ! Laowi massurolellang ri bolana tau iya dé'é namakessing ! "
42019008	Natettonna Zakhéus ri bolana makkeda lao ri Yésus , " Puwang , sitengngana waramparakku maélo uwassidekkang lao ri tau kasiyasié ; sibawa nigi-nigi pura ubellé' , maéloka mpajai paimeng leppe' wékkaeppa ! "
42019009	Nakkeda Yésus , " Iya essoéwé iko sibawa kaluwargamu pura ripassalama'ni ri Allataala sibawa riwéréng atuwong iya barué , saba' wijanna tokko Abraham .
42019010	Ana'na Tolinoé poléi untu' sappai sibawa passalama'i tau iya pusaé . "
42019011	Ri wettu naéngkalingana mupa tauwé Yésus mabbicara , nacuritani séuwa pakkalarapangeng . Saba' iyaro wettué engkai ri seddéna Yérusalém , nanasengngi tauwé makkedaé dé'na namaittana napparénta Allataala selaku Arung ri linoé .
42019012	Nakkeda Yésus , " Engka séddi arung iya laowé ri wanuwa mabélaé untu' rilanti' mancaji arung , nainappa lisu .
42019013	Riwettu dé'napa najoppa , naobbini seppulo pattumaninna , nainappa nawéréng tungke'-tungke' séuwa dowi ulaweng . Nakkeda lao ri mennang , ' Dangkanno sibawa iyaé dowié ri wettu laoku . '
42019014	Iyakiya iyaro pabbanuwana wanuwaé nabenciwi . Jaji labe'nana , kirinni mennang suro untu' powadai , ' Dé' tamaélo iyaé tauwé mancaji arutta . '
42019015	Iyakiya iyaro arungngé rilanti'ni mancaji arung , nainappa lisu ri wanuwanna . Naobbini masitta sining pattumaninna mangolo , untu' missengngi siyaga saro nalolongeng mennang .
42019016	Poléni pattumani pammulangngé sibawa makkeda , ' Puwang , séddi dowi ulaweng iya tawéréngngekka , purani upancaji seppulo . '
42019017	Nakkeda iyaro puwangngé , ' Makessinni , iko pattumani makessingngé . Nasaba ri laleng gau'-gau' baiccu'é weddikko riyatepperi , maéloka pancajiko tomakuwasana seppulo kota . '
42019018	Pattumani maduwaé polé toni sibawa makkeda , ' Puwang , iyaro séddié dowi ulaweng tabbéréyangngé Puwang , purani upancaji lima . '
42019019	Nakkeda iyaro arungngé lao ri pattumaniéro , ' Mancajiko matu tomakuwasana lima kota . '
42019020	Polé toni pattumani laingngé sibawa makkeda , ' Puwang , engkanié dowita Puwang ; utaroi ri laleng lénso-lénsoé .
42019021	Métauka ri idi Puwang , saba' mabecco'ki Puwang . Talai Puwang tenniyaé appunnangetta , sibawa malléléki ri onrong iya tenniyaé Puwang tanengiwi . '
42019022	Nakkeda iyaro arungngé lao ri pattumaniéro , ' Pattumani majako iko ! Maéloka hukkukko situru ada-adammu muto . Muwisseng iyya tau mabecco'ka : Uwalai aga iya tenniyaé appunnangekku sibawa mallélé ri onrong tenniyaé iyya tanengiwi .
42019023	Rékko makkuwaitu magi nadé' muputtama'i iyaro dowié ri bangngé kuwammengngi rékko lisuka weddingngi utarima iyaro dowié sibawa bungana ? '
42019024	Nainappa makkeda iyaro arungngé lao risining tau tettongngé kuwaro , ' Alai iyaro dowié polé ri alénaro namuwéréngngi pattumani iya mappunnaiyé seppulo dowi ulaweng . '
42019025	Iyakiya makkedai iyaro sining tauwé , ' Puwang , engkana seppulo nappunnangi . '
42019026	Nappébali iyaro arungngé , ' Engngerangngi : tau iya mappunnaiyénna , riwéréngngi matu lebbi maégapa . Iyakiya tau iya dé'é nappunnai , aga iya engkaé ri aléna riyalai matu polé ri aléna .
42019027	Namakkekkuwangngé tiwii lao mai sining balikku iya dé'é naéloriwi iyya mancaji arunna . Uno manengngi mennang ri yoloku ! ' "
42019028	Purana napowada maneng Yésus iyaro , joppani ri yolona mennang mattuju ri Yérusalém .
42019029	Wettunna lettu ri seddéna Bétfagé sibawa Bétania ri Bulu-bulu Zaitun , nasuroni duwa ana' gurun-Na lao lebbi riyolo .
42019030	Nakkeda Yésus lao ri mennang , " Laono ri kampong iya engkaé ri yolomuro . Rékko muttama'ko kuwaro , muwitai matu sikaju ana' kaleddé tassiyo . Iyaro kaleddé'é dé'pa naengka natonangiwi tauwé . Leppessangngi iyaro kaleddé'é namutiwii kumaiyé .
42019031	Rékko makkutanai tauwé ri iko , ' Magi muleppessangngi iyaro kaleddé'é ? ' powadangngi , ' Napparelluwangngi Puwangngé . ' "
42019032	Laoni iya duwaro ana' gurunna Yésus , nanapoléini iya manennaro pada-pada iya napowadaé Yésus .
42019033	Ri wettu naleppessanna mennang iyaro ana' kaleddé'é , makkedani punnana lao ri mennang , " Magi muleppessangngi iyaro kaleddé'é ? "
42019034	Nappébali mennang , " Napparelluwangngi Puwangngé . "
42019035	Natiwini mennang iyaro kaleddé'é lao ri Yésus . Nainappa nataro jumbana mennang ri yasé'na iyaro kaleddé'é sibawa natulunna Yésus ménrékiwi .
42019036	Wettunna Yésus lalo tonangiwi iyaro kaleddé'é , napallebba'ni jumbana sining tauwé ri lalengngé .
42019037	Wettunna Yésus macawé'ni lettu ri Yérusalém , ri laleng turungngé ri Bulu-bulu Zaitun , sininna tomaccowériyéngngi iya maégaéro mammulani gora-gora pojiwi Allataala sibawa mattarima kasi ri Allataala , saba' iya manenna anu makalallaingngé iya puraé naita mennang .
42019038	Gorani mennang , " Ribarakkakiwi Arung iya polé sibawa asenna Puwangngé ! Saléwangengngi ri surugaé sibawa ripojiwi ri Allataala ! "
42019039	Siyagangngaré tau Farisi polé ri yelle'na tau maégaéro makkeda lao ri Yésus , " Bapa' Guru , suroi ana'-ana' gurunna Bapa' mammekko . "
42019040	Nappébali Yésus , " Ateppe'no ! Rékko mammekkoi mennang , gorai matu iyaé batu-batuéwé . "
42019041	Wettunna Yésus pédé' macawé'é ri Yérusalém sibawa naita iyaro kotaé , Nateringini .
42019042	Adan-Na , " Kasiyang , lebbi kessingngi rékko iya essoéwé muwissengngi aga iya weddingngé mappapolé assidaméngeng ! Iyakiya makkekkuwangngé dé' mulléi mitai .
42019043	Mupéneddingiwi matu séuwa wettu , na balimmu mébburekko pallawa-lawa mattulilingiko ; nakeppukko matu sibawa naredde'mu polé tulili .
42019044	Nancuru'ko matu mennang silaong sininna pabbanuwamu ; nadé' séddi batu naleppessang matu mennang tassusung ri onronna , saba' dé' mupénessaiwi wettunna Allataala polé untu' passalama'ko ! "
42019045	Muttama'ni Yésus ri Bolana Puwangngé sibawa mappammulani paddésu'i sining padangkangngé kuwaro .
42019046	Nakkeda lao ri mennang , " Ri laleng Kitta'é tarokii makkuwaé : Makkedai Allataala , ' Mancajiwi matu Bola-Ku onrong massempajang . ' Iyakiya iko mupancajiwi saranna parampo'é ! "
42019047	Esso-esso Yésus mappagguru ri Bolana Puwangngé . Kapala-kapala imangngé , sibawa guru-guru agamaé enrengngé sining pamimpinna Yahudié macinnani mpunoi ,
42019048	iyakiya dé' nalolongeng laleng untu' pogau'i gau'éro , nasaba sininna tauwé matteru-terui méngkalingai , sibawa tattaré'i ri ada-adan-Na .
42020001	Riséuwaé esso , Yésus mappagguru sibawa mabbirittangngi Karéba Madécéng polé ri Allataala lao risining tauwé ri laleng Bolana Puwangngé . Napoléna kapala-kapala imangngé , guru-guru agamaé silaong sining pamimpinna Yahudié
42020002	namakkeda lao ri Yésus , " Coba powadakki aga nallalengi na-Mupogau'i iya manennaro ? Niga mpérék-Ko iyaro ha'é ? "
42020003	Nappébali Yésus , " Macinnaka makkutana . Coba powadak-Ka ,
42020004	nasibawang ha' niga Yohanés maccemmé ? Allataala iyaré'ga tolinoé ? "
42020005	Nappammulana mennang barunding , " Rékko makkedaki , ' Sibawa ha'na Allataala , ' makkedai matu , ' Rékko makkuwaitu , magi nadé' mumateppe ri aléna ? '
42020006	Iyakiya rékko makkedaki , ' Sibawa ha'na tolinoé , ' nagenrukki matu batu sininna tauwé saba' mateppe'i mennang makkedaé Yohanés séddiwi nabi . "
42020007	Jaji mappébaliwi mennang , " Dé' taissengngi . "
42020008	Nakkeda Yésus lao ri mennang , " Rékko makkuwaitu , Iyya dé'to Umaélo powadakko nasibawang ha' niga Upogau'i iya manennaé . "
42020009	Nacuritani Yésus lao risining tauwéro , pakkalarapangengngéwé , " Engka séddi tau iya tanengiyéngngi séuwa dare'é anggoro . Iyaro dare'é nappasséwangngi lao ri siyagangngaré paddare , nainappa lao ri wanuwa laingngé namaitta monro kuwaro .
42020010	Narapinana wettunna maccéppu buwa anggoro , nakirinni pattumaninna iyaro punna dare'é lao risining pajjamana iyaro dare' anggoro'é untu' tarimai bagiyanna . Iyakiya iyaro sining pajjama dare' anggoro'é naunrui iyaro pattumanié sibawa nasuroi lisu sibawa kosong limanna .
42020011	Naiyaro punna dare'é kirissi séddi pattumani laingngé ; iyakiya ribarasa' towi sibawa rituna-tunai risining pajjamana dare' anggoro'éro , nainappa nasuro lisu sibawa kosong limanna .
42020012	Nainappa iyaro punna dare'é kirissi pattumani mabbékkatellué . Iyakiya iyaro pattumanié ribarasa' towi risining pajjamana dare' anggoro'éro sibawa riyabbéyang massu ri saliweng dare'éro .
42020013	Angkanna iyaro punna dare'é makkeda , ' Agana harusu' upogau' ? Maéloka kiringngi ana' riyaléku iya uwamaséiyé . Pasti napakalebbii matu mennang ! '
42020014	Iyakiya wettunna iyaro sining pajjama dare' anggoro'é naita iyaro ana'na punna dare'é , makkedani mennang séddié lao ri laingngé , ' Iyanaé ahli warisi'na . Laono mai taunoi , kuwammengngi talolongengngi manana . '
42020015	Nanassarénréngenni massu ri saliweng dare'éro nainappa nauno . " Nainappa makkutana Yésus , " Nah , rékko lisui iyaro punna dare'é , agana nagaukengngi matu iyaro sining pajjama dare'é ?
42020016	Pasti poléi matu sibawa naunoi pajjama-pajjama dare'éro , nainappa iyaro dare'é nabbéréyangngi lao risining pajjama-pajjama dare' laingngé . " Naéngkalingana iyaro , makkedani sining tauwé lao ri Yésus , " Sitonget-tongenna dé' ! "
42020017	Nakkitana Yésus lao ri mennang , nainappa makkeda , " Rékko makkuwaitu , aga bettuwanna aya'na Kitta'éwé ? ' Batu iya dé'é napakéi tukang bangunangngé , mancajiwi batu iya poko'é . '
42020018	Sininna tauwé iya sempé'é ri batuéro ancuru'i matu ; sibawa nigi-nigi nageppa iyaro batué nalélui matu mancaji awu . "
42020019	Naissenni guru-guru agamaé sibawa kapala-kapala imangngé makkedaé iyaro pakkalarapangengngé napattujui Yésus lao ri mennang . Rimakkuwannanaro macinnani mennang tikkengngi Yésus iyaro wettué , iyakiya métaui lao ri tau maégaé .
42020020	Jaji sappani kasempatang iya makessingngé . Nanasogo'ni mennang tauwé untu' majjaiwi selaku tau lempu , nanasuroi sining tauwéro untu' palaiwi siyo-siyo Yésus sibawa pakkutana-pakkutanana , kuwammengngi naulléi mabbéréyangngi lao ri akuwasanna gubernur-é .
42020021	Nasining tau iya puraé risogo'ro makkedani lao ri Yésus , " Pa' Guru , irissenni makkedaé sininna napowadaé sibawa nappagguruwangngé Bapa' tongengngi . Irisseng towi Bapa' mappaggurui sibawa terus terang passalenna napuwéloé Allataala lao ri tolinoé , saba' dé' nappilé bulu Bapa' .
42020022	Rimakkuwannanaro coba Bapa' powadakki , manuru' peraturanna agamata , weddikki'ga makkamaja sima lao ri Kaisar Roma iyaré'ga dé' ? "
42020023	Iyakiya naissengngi Yésus akkattana mennang . Rimakkuwannanaro makkedai ,
42020024	" Coba paitak-Ka séddi dowi péra' . Gambara sibawa asenna niga iyaé ? " Nappébali mennang , " Kaisar . "
42020025	Nakkeda Yésus lao ri mennang , " Rékko makkuwaitu , wéréngngi Kaisar , aga nappunnangi Kaisar sibawa lao ri Allataala , aga nappunnangi Allataala . "
42020026	Angkanna ri yolona tau maégaéro dé' naulléi mennang lolongeng muwi séddi asalang ri Yésus . Mammekko bawammi mennang sibawa bengnga lao ri pappébalin-Naro .
42020027	Engka siyagangngaré tau polé ri golongang Sadukié lao ri Yésus . ( Mennang iyanaritu golongang iya mappunnaiyé pallolongeng makkedaé tau maté dé' naoto paimeng . ) Makkutanai mennang ri Yésus ,
42020028	" Bapa' Guru , naokirekki Musa hukkungngéwé : Rékko séddié worowané matéi nadé' nappunnai ana' , iyaro padaorowanéna harusu'i kawingiwi jandana kuwammengngi nawéréngngi wija-wijanna tau iya matéénnaro .
42020029	Engka naengka pitu tau mappadaorowané . Bottingngi iya macowaé , namaté temmappunnai ana' .
42020030	Nainappa jandana rikawingiwi ri maduwaé , iyakiya maté towi temmappunnai ana' .
42020031	Gau' padaé kajajiyang towi sibawa padaorowanéna matellué narapi mapitué .
42020032	Angkanna matéto iyaro makkunraié .
42020033	Ri esso ripatuwona matu paimeng tau maté , nigana punna bainé iyaro makkunraié ? Saba' iya pitu pura kawingiwi ? "
42020034	Nappébali Yésus , " Sining tau iya tuwoé makkekkuwangngéwé bottingngi ,
42020035	iyakiya sining tau maté iya sitinajaé ripaoto' , sibawa tuwo ri wettu mangoloé , dé'na mennang nabotting .
42020036	Keadaanna mennang pada-padai malaéka'é , sibawa dé'na naulléi maté . Ana'-ana'na Allataala mennang ritu . Saba' purani mennang ripaoto' paimeng polé ri amaténgngé .
42020037	Aléna Musa pakatajangngi sibawa manessa makkedaé ripaoto'i paimeng tau maté . Ri laleng sure'na passalenna iyaro alekale' malluwa'é nateppui Puwangngé selaku ' Allataalana Abraham , Allataalana Ishak sibawa Allataala Yakub . '
42020038	Naiyaro Allataalaé , tenniya Allataalana tau maté ! Allataalanai sining tau tuwoé ! Saba' untu' Allataala , sininna tauwé tuwoi . "
42020039	Engka siyagangngaré guru agama makkeda , " Makessing senna' pappébalinna Bapa' Guru . "
42020040	Rimakkuwannanaro dé'na nabaranina makkutanangngi agi-agi lao ri Yésus .
42020041	Nakkutana Yésus lao ri mennang , " Pékkugi wedding ripowada makkedaé Arung Pappassalama'é wijannai Daud ?
42020042	Padahal aléna Daud makkeda ri laleng kitta Mazmur , ' Puwangngé makkeda ri Puwakku : Tudanno ri seddé atauk-Ku ,
42020043	narapi Uwébbu sining balim-Mu tunru' ri Iko . '
42020044	Jaji rékko Daud teppui iyaro Arung Pappassalama'é ' Puwang' , pékkugi wedding wijannai Daud ? "
42020045	Wettunna sining tauwé naéngkalinga Yésus mabbicara , makkedani Yésus lao ri ana'-ana' gurun-Na ,
42020046	" Atutuko lao ri guru-guru agamaé . Napoji joppa sibawa jumba iya malabbué , sibawa napoji ripakalebbi ri pasaé . Napoji onrong malebbié ri laleng bola assompangngé sibawa ri pésta-péstaé .
42020047	Nabelléi mennang sining jandaé sibawa narampasa' i bolana . Na untu' tongkoi jana mennanro , massempajangngi mennang sibawa malampé' ! Matane' matu pahukkungenna mennang ! "
42021001	Ri Bolana Puwangngé , naitai Yésus sining tau sugié puttama dowi ri laleng petti-petti pakkasuwiyangngé .
42021002	Naitai séddié janda iya kasiyasi senna'é puttama duwa dowi tembaga .
42021003	Nakkeda Yésus , " Engkalingai : iyaé jandaé puttama'i lebbi maéga naiya maneng laingngé .
42021004	Saba' iya manennaro mennang mabbéréi polé ri alebbinna waramparanna . Iyakiya iyaé jandaé , namuni kasiyasi senna'i , nabbéréyang manengngi iya engkaé ri aléna iya napparelluwangngé untu' atuwonna . "
42021005	Sining tau iya mabbicaraé passalenna pékkugi kessinna Bolana Puwangngé ribélo-béloi sibawa batu magello enrengngé barab-barang iya riyakkasuwiyangengngé lao ri Allataala . Nakkeda Yésus lao ri mennang ,
42021006	" Engka matu wettunna , sininna iya muwitaéwé riruttungngi matu ; dé' matu séddi batu monro tassusung ri onronna ! "
42021007	Nakkutana mennang ri Yésus , " Bapa' Guru , uppanna kajajiyang matu iyaro gau'é ? Sibawa aga tanranna makkedaé narapini wettunna iyaro gau'é maéloni kajajiyang ? "
42021008	Nakkeda Yésus , " Atike'ko , aja' narapiko ribellé . Maéga tau matu polé pakéi asek-Ku , sibawa makkeda , ' Iyya'naé ! ' sibawa ' Narapini wettunna . ' Iyakiya aja' muwaccowériwi mennang .
42021009	Aja'to mumétau rékko méngkalingako karéba passalenna musué sibawa ronta'é . Iya manennaro harusu'i kajajiyang riyolo' . Iyakiya iyaro tenniya bettuwanna makkedaé narapini wettunna kiyame' . "
42021010	Nanapatteruni Yésus bicaran-Na , adan-Na , " Bangsa séddié mammusui matu méwai bangsa laingngé , sibawa wanuwa séddié nagasai matu wanuwa laingngé .
42021011	Kajajiyangngi matu kégi-kégi mpéwangngi tanaé sibawa masero , bahaya akkadérengngé sibawa saiyé . Kajajiyangngi matu gau'-gau' iya mappakatau-taué sibawa maseroé ri langié .
42021012	Iyakiya riwettu dé'napa nakajajiyang manenro , ritikkekko matu sibawa ricalla . Riadélékiko matu risining bola assompangngé sibawa riputtama' ri laleng tarungkué , enrengngé riyassarénréngekko matu lao ri yolona sining arungngé sibawa sining tomakuwasaé nasaba muwaccowéri-Ka .
42021013	Iyanaro kasempatammu untu' mabbirittangngi Karéba Madécéng polé ri Allataala .
42021014	Esserini makkedaé dé' matu mubata-bata passalenna aga harusu' mupowada untu' méwaiwi alému .
42021015	Aléku matu mpérékko iyaro ada-adaé sibawa pangissengengngé , angkanna dé' séddi tau polé risining balimmu mulléi méwa iyaré'ga massakkarengngi aga mupowada .
42021016	Nabali'bellariko matu indo' ambo'mu , silessu-silessuremmu , sumpulolomu sibawa sellao-sellaomu . Sibagiyang polé ri iko riyunoi matu ri mennang .
42021017	Ribenciko matu risininna tauwé nasaba muwaccowéri-Ka .
42021018	Iyakiya muwi silampa gemme' polé ri ulummu dé'to nateddéng .
42021019	Rékko mattahakko sibawa sabbara' , salama'ko matu . "
42021020	" Rékko muwitani Yérusalém rikeppung ri tentaraé , muwissennitu matu makkedaé iyaro kotaé dé'na namaitta nariyancuru .
42021021	Iyaro wettué , tau iya engkaé ri Yudéa harusu'i lari lao ri bulué . Iya engkaé ri laleng kotaé harusu'i mennang nasalai kotaé . Iya engkaé risaliweng kota aja' mennang nauttama ri kotaé .
42021022	Saba' iyaro esso-essoé iyanaritu ' Esso-esso Ripatakkennana Pahukkungengngé' , kuwammengngi nakajajiyang aga pura tarokié ri laleng Kitta'é .
42021023	Temmaka mappakatau-tauna iyaro essoé lao ri makkunrai iya mattampu'é , sibawa indo' iya pasusué mupi ana'lolona ! Iyaé wanuwaé péneddingiwi matu asussang battowa , sibawa Puwangngé matu hukkungngi iyaé bangsaé .
42021024	Engka matu riyuno sibawa peddang , engkato matu ritiwi selaku tawangeng ri wanuwa-wanuwanna tauwé ; nasining tau iya dé'é naissengngi Allataala naléjja'-léjja'i matu Yérusalém narapi cappu wettu iya pura napattentué Puwangngé untu' mennang . "
42021025	" Paitai matu tanra-tanrangngé ri mata essoé , kétengngé sibawa sining wéttowingngé . Ri linoé , métaui matu bangsa-bangsaé sibawa malippunna moloiwi oni-onié nenniya bombanna tasi'é .
42021026	Namétau senna'na matu rupa tauwé moloiwi aga maélo kajajiyang ri sininna linoéwé , saba' sining makuwasaé ri bétaraé sipalu-palui matu .
42021027	Ri wettuénnaro napolé matu Ana'na Tolinoé ri ellungngé sibawa akuwasan-Na nenniya alebbiren-Na battowaé .
42021028	Rékko mammulani kajajiyang iyaro sining gau'é , oto'no namuwakkai ulummu , saba' dé'na namaitta naripassalama'ko . "
42021029	Nanacuritani Yésus lao ri mennang pakkalarapangengngéwé , adan-Na , " Pénessaiwi pong araé sibawa sininna pong laingngé .
42021030	Rékko paitani colli-colli'na , muwissenni makkedaé macawé'ni wettu tikkaé .
42021031	Makkuwatoro rékko muwitai gau'-gau'é kajajiyang , muwissenni matu makkedaé dé'na namaitta napparénta Allataala selaku Arung .
42021032	Issenni ! Iyaro gau'-gau'é kajajiyangngi matu riwettu dé'napa namaté maneng tauwé iya tuwoé makkekkuwangngé .
42021033	Lennye'i matu langié sibawa linoé , iyakiya ada-adak-Ku tette'i mannennungeng . "
42021034	" Jagaiwi alému , aja' lalo mutuli mappésta-pésta sibawa ménung énungeng maserié , iyaré'ga tuli pikkiri'i passalenna atuwommu , angkanna dé' musadiya wettunna polé iyaro Essoé temmusenna-sennai .
42021035	Saba' iyaro Essoé poléi matu pada-pada sappangngé lao ri sininna tauwé ri yasé'na linoéwé .
42021036	Jaga-jagako , sibawa tuli massempajakko kuwammengngi mulléi niniriwi sininna gau' maéloé kajajiyang sibawa mulléi mangolo ri Ana'na Tolinoé . "
42021037	Yésus mappagguru ri Bolana Puwangngé ri lakessoé , na ri wennié laowi ri Bulu-bulu Zaitun sibawa monro kuwaro .
42021038	Tungke' élé sininna tauwé laowi ri Bolana Puwangngé untu' méngkalingai Yésus mappagguru .
42022001	Ramé-ramé Roti Dé'é Raginna iya riyasengngé Paska macawé'ni .
42022002	Kapala-kapalana imangngé sibawa guru-guru agamaé sappani laleng untu' mpunoi Yésus secara mammekko-mekko nasaba métaui mennang ri tau maégaé .
42022003	Namuttama'na Ibillisi'é ri Yudas iya riyasengngétto Iskariot , iyanaritu séddiwi polé riseppuloé duwa ana' gurunna Yésus .
42022004	Rimakkuwannanaro laoni Yudas barunding sibawa kapala-kapala imangngé sibawa sining kapala pengawalna Bolana Puwangngé passalenna pékkugi naulléi mabbéréyangngi Yésus lao ri mennang .
42022005	Masennang senna'ni mennang sibawa majjanci maélo mpéréngngi dowi .
42022006	Nasitujuini Yudas , nammulana sappa kasempatang untu' mabbéréyangngi Yésus lao ri mennang , sibawa dé' naissengngi tauwé .
42022007	Narapini essona Ramé-ramé Roti Dé'é Raginna makkedaé bimbala' untu' nanré Paskaé rigéré .
42022008	Nasuroni Yésus Pétrus sibawa Yohanés , " Laono mupassaniyasangekki nanré Paska . "
42022009	Nakkutana mennang , " Kégai taélori Bapa' ripassaniyasa ? "
42022010	Nappébali Yésus , " Ri wettu muttama'mu ri kotaé , siruntu'ko matu séddi worowané iya tiwié séuwa kendi mallise' uwai . Accowériwi lao ri bola nauttamakiyé ,
42022011	sibawa powadangngi iyaro punna bolaé : Makkedai Gurué , ' Kégai onronna ana'-ana' guruk-Ku sibawa Iyya manré nanré Paska ? '
42022012	Nanajellokekko matu iyaro punna bolaé séuwa bili' battowa ri loténgngé , sakke' sibawa paréwanna . Passaniyasa manenni kuwaro . "
42022013	Nalaona Pétrus sibawa Yohanés , nanapoléi manenni pada-pada iya napowadaé Yésus . Napassaniyasani mennang nanré Paskaéro .
42022014	Narapinana wettunna manré nanré Paska , tudanni Yésus silaong sining ana' gurun-Na ri onrong perjamuwangngé .
42022015	Nakkeda lao ri mennang , " Macinna senna'-Ka sisamako manré nanré Paskaéwé riwettu dé'napa Uwanrasa-rasa .
42022016	Saba' ateppe'no : Dé'na uwanréi matu iyaé narapi bettuwanna perjamuwangngéwé ripannessa ri Lino Barunna Allataala . "
42022017	Purairo nakkani Yésus énungeng anggoro'é , nainappa massempajang sukkuru' lao ri Allataala , nanakkeda , " Alani iyaé , sibawa abbagé-bagéyangngi ;
42022018	nasaba issenni : mappammulai makkekkuwangngé dé'na Uwénungngi matu iyaé anggoro'é narapi Allataala makuwasai manengngi . "
42022019	Purairo nalani Yésus rotié . Napuranana massempajang sukkuru' , Napuwé'-puwé'ni iyaro rotié sibawa liman-Na , nainappa nawéréng mennang , sibawa makkeda , " Iyanaé tubuk-Ku [ iya riyabbéréyangngé untu' iko . Pogau'ni iyaé untu' sénge'-Ka . "
42022020	Makkuwatoro purana manré , Nabbéréyanni énungeng anggoro'é lao ri mennang sibawa makkeda , " Iyaé énungengngé iyanaritu assijancingenna Allataala iya mabarué , iya risahkangngé sibawa dara-Ku -- dara iya ripatabbollongngé untu' iko . ] "
42022021	" Iyakiya itai ! Tau iya bali'bellariyék-Ka engkai kuwaé sibawak-Ka !
42022022	Mémeng matéi matu Ana'na Tolinoé pada-pada pura napattentué Allataala ; iyakiya cilakai tau iya bali'bellariyéngngi ! "
42022023	Nappammulana mennang makkutana séddié lao ri laingngé , niga polé ri yelle'na mennang iya pogau'éngngi matu gau'éro .
42022024	Naompona appangéwangeng ri yelle'na ana'-ana' gurunna Yésus , passalenna niga polé ri yelle'na mennang harusu' riyangga' kaminang battowa .
42022025	Nakkeda Yésus lao ri mennang , " Sining arunna bangsaé iya dé'é naissengngi Allataala napanrasa-rasai ra'ya'na , sibawa sining tomakuwasaé riyasengngi ' Pallinrunna Ra'ya'é . '
42022026	Iyakiya iko dé' naweddikko makkuwaro . Sibalé'na , tau iya kaminang battowaé ri yelle'mu harusu'i mancaji pada-pada iya kaminang baiccu'é , sibawa pamimpingngé harusu'i mancaji pada-pada pattumanié .
42022027	Niga lebbi battowa : tau iya tudangngé manré ri méjangngé , iyaré'ga tau iya tumaningiyéngngi ? Tentu tau iya tudangngé . Iyakiya Iyya engkaka ri yelle'mu selaku pattumani .
42022028	Ri laleng sininna asussak-Ku , tuli musibawak-Ka .
42022029	Pada-pada Ambo'é pura mpérék-Ka ha' untu' mapparénta , makkuwatoniro Uwérékko matu iyaro ha'é .
42022030	Narimakkuwannanaro weddikko maccowé massennas-sennang sibawa Iyya ri wettuk-Ku mancaji Arung . Natudakko matu ri yasé'na seppuloé duwa kadéra akkarungengngé untu' paréntai seppuloé duwa suku bangsana Israélié . "
42022031	" Simon , Simon , éngkalingai ! Purani ripalalo Ibillisi'é untu' mojiko ; pada-pada gandongngé ripallaing polé ri olina , makkuwatoniro iya madécéngngé ripallaing matu polé ri majaé .
42022032	Iyakiya purana massempajangekko , Simon , kuwammengngi aja' nalollo teppe'mu . Sibawa narékko lisuno ri Iyya , harusu'ko péwatangiwi silessu-silessuremmu . "
42022033	Nappébali Pétrus , " Puwang , sadiyaka muttama' tarungkué sibawa maté silaong Idi Puwang ! "
42022034	Nakkeda Yésus , " Ateppe'no Pétrus , riwettu dé'napa naoni manu'é iyaé essoéwé , wékkatelluni muwassakkarek-Ka . "
42022035	Purairo makkedani Yésus lao ri mennang , " Riyolo wettunna Usuroko sibawa dé' Upalaloko tiwi tase'-tase' , sépu iyaré'ga sapatu , engkaga akurangemmu ? " Nappébali mennang , " Dé' ! "
42022036	Nakkeda Yésus , " Iyakiya makkekkuwangngé niga mappunnai tase'-tase' iyaré'ga sépu , harusu'i natiwi ; sibawa niga dé' nappunnai peddang , harusu'i nabalu' jumbana untu' melli peddang .
42022037	Saba' , ateppe'no , aya'na Kitta'é iya makkedaé , ' Riyangga'i matu selaku séddi tau maja , ' harusu'i kajajiyang ri alé-Ku . Saba' aga taroki ri lalenna Kitta'é passalenna Iyya , kajajiyanni makkekkuwangngéwé . "
42022038	Nakkeda ana'-ana' gurunna Yésus , " Puwang , itai , engka duwa peddang kuwaé . " Nappébali Yésus , " Sikuna ! "
42022039	Nasalaini Yésus kotaé nalao pada-pada biyasaé ri Bulu-bulu Zaitun , nalaoto ana'-ana' gurun-Na silaongengngi .
42022040	Lettu'nana kuwaro , makkedani lao ri mennang , " Assempajakko kuwammengngi aja' mupéneddingiwi paccobangngé . "
42022041	Nalaona Yésus mabéla-béla céddé polé ri mennang , kira-kira sipaggenrungeng , nainappa makkaluttu massempajang ,
42022042	adan-Na , " Ambo' , rékko weddingngi , pabélaiwi polé ri Iyya anrasa-rasang iya harusu'é Upéneddingi . Iyakiya aja' nasituru élo-Ku , sangadinna situru élona Ambo' bawang . "
42022043	[ Engka séddi malaéka' lao ri Aléna péwatangiwi .
42022044	Manrasa-rasa senna'ni Yésus secara baténg , angkanna pédé' matonget-tongenni massempajang . Puse'-Na pada-padai daraé tetti ri tanaé . ]
42022045	Puranana massempajang , lisuni Yésus ri ana'-ana' gurun-Na . Napoléini mennang matinro nasaba messé senna'i .
42022046	Nakkeda lao ri mennang , " Magi mumatinro ? Oto'no namuwassempajang , kuwammengngi dé' nakennako paccobang . "
42022047	Ri wettu mabbicarana mupa Yésus , poléni sirombongang tau . Ripimpingngi mennang ri Yudas , sala séddinna ana' gurunna Yésus . Nalaona Yudas ri Yésus nanabauwi .
42022048	Iyakiya makkedai Yésus lao ri Yudas , " Yudas , maélokoga bali'bellariwi Ana'na Tolinoé sibawa pabbau ? "
42022049	Wettunna ana'-ana' gurunna Yésus iya engkaé kuwaro naita aga iya maéloé kajajiyang , makkedani mennang , " Puwang , rilurui bawanni sibawa peddang ! "
42022050	Na sala séddinna polé ri mennang munrui atanna imang lompoé sibawa peddang angkanna pettu daucculing ataunna .
42022051	Iyakiya makkedai Yésus , " Sikuna ! " Nainappa nakarawa daucculinna iyaro tauwé sibawa napajjappai .
42022052	Nanakkeda Yésus lao ri kapala-kapala imangngé sibawa sining parawira pangawalna Bolana Puwangngé , enrengngé sining pamimpinna Yahudié iya engkaé kuwaro untu' tikkengngi , " Tau maja-Ka'ga , namupolé sibawa peddang nenniya tarasulu untu' tikkek-Ka ?
42022053	Esso-essoka sibawa ri Bolana Allataala , magi nadé' mutikkek-Ka ? Iyakiya iyanaé wettunna tinda'ko , sibawa wettunna pettangngé makkatenning akuwasang . "
42022054	Natikkenni mennang Yésus nanatiwii ri bolana imang lompoé . Maccoweni Pétrus polé mabéla .
42022055	Ri tengnga-tengngana seddé bolaéro ripalluwa'ni api appulué , nalaona Pétrus tudang silaong sining tau iya tudangngé mattulilingiwi .
42022056	Sala séddinna pattumani makkunrai mitai Pétrus tudang ri seddéna apiéro ; naiyaro pattumani makkunraié napénessaini Pétrus , nainappa makkeda , " Iyaé tauwé silaong towi onna' Yésus ! "
42022057	Iyakiya massakkai Pétrus . Nanakkeda , " Dé' sises-siseng uwissengngi iyaro tauwé ! "
42022058	Dé' namaitta ri munrinna , engka séddi tau laing mitai Pétrus sibawa makkeda , " Ikoto sala séddinna polé ri mennang ! " Iyakiya mappébaliwi Pétrus , " Dé' , tenniyaka ! "
42022059	Kira-kira sijang ri munrinna , engka séddi tau laissi makkeda sibawa sadda battowa , " Mémeng iyaé tauwé ana' gurunnai Yésus , saba' tau Galiléa towi ! "
42022060	Iyakiya mappébaliwi Pétrus , " Aga akkattamu , dé' uwissengngi ! " Iyatoro wettué , ri wettu mabbicarana mupa Pétrus , naonina manu'é .
42022061	Nagilinna Yésus nanaitai Pétrus . Nanaéngngeranni Pétrus , pura makkedai Puwangngé ri aléna , " Riwettu dé'napa naoni manu'é iya essoéwé , wékkatelluni muwassakkarek-Ka . "
42022062	Nassuna Pétrus polé kuwaro nateri tassénge'-sénge' .
42022063	Sining tau iya jagaiyéngngi Yésus , nacculé-culéini sibawa nababbai .
42022064	Natongkoi mennang matan-Na sibawa makkutana ri Aléna , " Coba teppui niga barasa'-Ko ! "
42022065	Maéga mupa ada-ada paccella iya napowadaé lao ri aléna .
42022066	Elénana , sining pamimpinna Yahudié , kapala-kapala imangngé , sibawa guru-guru agamaé maddeppungeng , nainappa Yésus ritiwi ri yolona Mahkama Agamana mennang .
42022067	Nakkeda mennang ri Aléna , " Paissengiki , Arung Pappassalama'-Koga ? " Nappébali Yésus , " Muwi Upowadakko , dé'to mumateppe matu .
42022068	Narékko makkutana-Ka ri iko , dé'to mumappébali matu .
42022069	Iyakiya mappammulai makkekkuwangngé , Ana'na Tolinoé tudangngi matu ri seddé ataunna Allataala Iya Pommakuwasaé . "
42022070	Makkeda manenni mennang , " Rékko makkuwaitu , Ana'na-Ko Allataala ? " Nappébali Yésus , " Makkuwaitu adammu . "
42022071	Nakkeda mennang , " Dé'na naparelluki sabbi ! Riyéngkalingani polé ri témun-Na ! "
42023001	Tettong manenni iyaro tau maddeppungengngé , nanatiwii Yésus ri yolona Pilatus .
42023002	Nakkuwanaro mennang mappammula tenre'i . Makkedani mennang , " Rilolongengngi iyaé tauwé papusai ra'ya'é . Napangarai tauwé kuwammengngi aja' nakkamaja sima lao ri Kaisar , saba' adanna Aléna iyanaritu Kristus , séddiwi arung . "
42023003	Nakkutana Pilatus lao ri Yésus , " Tongek-Koga Arunna tau Yahudié ? " Nappébali Yésus , " Makkuwaitu adatta puwang . "
42023004	Nakkeda Pilatus lao ri kapala-kapala imangngé sibawa tau maégaéro , " Dé' ulolongeng muwi séddi asalang ri tauwéwé untu' hukkungngi . "
42023005	Iyakiya pédé' maddessa'i mennang , " Pappagguruwan-Na pangarai tauwé ri sininna Yudéa ; mula-mulanna ri Galiléa , namakkekkuwangngé lettu toni kuwaé . "
42023006	Wettunna naéngkalinga Pilatus iyaro , makkutanani , " Aga iyaé tauwé tau Galiléa ? "
42023007	Ripowadannana makkedaé assalenna Yésus poléi ri daéra iya ri yawa paréntanaé Hérodés , nakirinni Pilatus Yésus lao ri Hérodés , iya wettuéro engka towi ri Yérusalém .
42023008	Masennang senna'ni Hérodés wettunna naita Yésus , saba' maittana naéngkalingai passalenna Yésus sibawa macinnana mitai Yésus pogau' anu makalallaingngé .
42023009	Rimakkuwannanaro maéga nakkutang ri Yésus , iyakiya dé' sises-siseng nappébali Yésus .
42023010	Kapala-kapala imangngé sibawa guru-guru agamaé mangolo towi kuwaro sibawa tenre'i Yésus .
42023011	Hérodés sibawa anggota-anggota tentarana nacculé-culéiwi sibawa napakatunai Yésus , nainappa napappakéi pakéyang maraja , nanakiringngi lisu ri Pilatus .
42023012	Iyatoro essoé Hérodés sibawa Pilatus , iya simusué riyolo , massellaoni paimeng .
42023013	Napaddeppungenni Pilatus kapala-kapala imangngé , sining pamimpingngé sibawa ra'ya'é ,
42023014	nainappa makkeda lao ri mennang , " Mutiwii iyaé Tauwé lao ri iyya sibawa makkeda makkedaé Napapusai sining tauwé . Makkekkuwangngé purani uparéssa ri yolomu , iyakiya dé' sises-siseng ulolongengngi séddi ja iya muteppuwangngéngngi .
42023015	Makkuwatoro pallolongenna Hérodés , saba' nasuro towi Yésus lisu paimeng ri idi . Iyaé tauwé dé'gaga napogau' iya nasitinajaiyé rihukkung sibawa pahukkungeng maté .
42023016	Rimakkuwannanaro maéloka barasa'i nainappa uleppessang . "
42023017	[ Tungke' ramé-ramé Paska , harusu'i Pilatus leppessang séddi tau tarungku untu' ra'ya'é . ]
42023018	Gorani sininna tauwé iya maddeppungengngé kuwaro , " Unoi ! Leppessangengngi Barabas ! "
42023019	( Ritarungkui Barabas nasaba ronta kajajiyangngé ri kotaésibawa nasaba abbunowang . )
42023020	Maéloi Pilatus leppessangngi Yésus , rimakkuwannanaro mabbicarapi siseng lao ri tau maégaéro .
42023021	Iyakiya gorai mennang , " Sallii ! Sallii ! "
42023022	Na untu' mabbékkatellunna Pilatus gora lao ri mennang , " Iyakiya aga asalan-Na ? Dé' asalang ulolongeng ri Aléna muwi séddi iya nasitinajaiyé rihukkung sibawa pahukkungeng maté ! Maéloka barasa'i , nainappa leppessangngi . "
42023023	Iyakiya matteru-terui mennang gora siullé-ulléna makkedaé harusu'i Yésus risalli . Na angkanna makkéwassélé gorana mennang .
42023024	Napateppaini Pilatus pahukkungeng maté Yésus situru élona sining tauwéro ,
42023025	sibawa leppessangngi tau iya naéllauwé mennang , iyanaritu tau iya ritarungkué nasaba maronta'na sibawa abbunowanna . Nainappa nabbéréyang Yésus lao ri mennang untu' rigaukeng siélo-élona mennang .
42023026	Naritiwina Yésus ri mennang . Siruntu'ni mennang ri tengnga laleng séddi tau iya riyasengngé Simon , iya assalennaé poléi ri Kiréné , iya muttama'é ri kotaé . Natikkenni mennang , nainappa napassa méssangngi aju salliéro ri monrinna Yésus .
42023027	Maégato tau maccowé joppa ri munrinna Yésus -- ri yelle'na engkato sining makkunrai . Iyaro sining makkunraié nateringini sibawa nawatingi Yésus .
42023028	Iyakiya gilingngi Yésus ri mennang sibawa makkeda , " Eh sining makkunrai Yérusalém ! Aja' muteringi-Ka . Teringiwi alému sibawa ana'-ana'mu .
42023029	Saba' engka matu napolé wettunna nakkeda tauwé , ' Temmaka upe'na sining makkunrai iya dé'é naengka nappunnai ana' , iya dé'é naengka naémmana' sibawa dé' naengka napasusu ana'lolo ! '
42023030	Ri wettuénnaro nakkeda matu tauwé lao ri bulué , ' Geppaki ! ' Sibawa lao ri bulu-bulué , ' Timpukki ! '
42023031	Saba' rékko lao ri pong ngaju iya tuwoé mupa , napogau'i tauwé pada-padaéwé , agaré' tosi nagaukengngi matu mennang lao ri aju iya marakkoénna ! "
42023032	Engkato duwa tau laing -- tau maja duwa -- iya natiwié mennang untu' rihukkung maté silaong Yésus .
42023033	Wettunna lettu ri onrong iya riyasengngé " Tengkora " , nasallini mennang Yésus sibawa iya duwa tau majaéro -- séddi ri seddé ataunna sibawa séddi ri seddé abéyona Yésus .
42023034	Nassempajanna Yésus , " Ambo' , addampengengngi mennang ! Dé' naissengngi mennang aga napogau' . " Nabagé-bagéni kuwaro pakéyanna Yésus ri yelle'na mennang sibawa naloteréi .
42023035	Pada tettonni tauwé kuwaro makkita-ita , nasining pamimpinna Yahudié méllékéllé'i Yésus sibawa makkeda , " Purani napassalama' tau laingngé ; cobani makkekkuwangngé passalama'i alé-Mu , rékko tonget-tongengngi Arung Pappassalama' iya napilé Allataala ! "
42023036	Prajuri'-prajuri'é méllékéllé towi . Poléi mennang nanawéréngngi anggoro kecci
42023037	sibawa makkeda , " Rékko arunna-Ko tau Yahudié , passalama'ni alé-Mu ! "
42023038	Ri coppo'na aju sallina Yésus , tarokii ada-adaéwé : " Iyanaé Arunna Tau Yahudié . "
42023039	Sala séddinna tau maja iya risallié kuwaro cella-cellai Yésus . Makkedai , " Arung Pappassalama'-Koto ? Nah , passalama'ni alé-Mu sibawa idi ! "
42023040	Iyakiya tau maja séddié mamparengngi , adanna , " Dé'ga mumétau ri Allataala ? Pada-padako rihukkung maté .
42023041	Iyakiya pahukkungetta idi duwa mémeng siwale' pangkauketta . Iyakiya Alénaro dé' napasala ! "
42023042	Nainappa makkeda lao ri Yésus , " Yésus , éngngerakka , rékko polé-Ko selaku Arung ! "
42023043	Nakkeda Yésus lao ri tauwéro , " Ateppe'no , iyaé essoé sibawakko matu Iyya ri Firdaus . "
42023044	Kira-kira tetté seppulo duwa tangassoé , dé'na nattappa essoé , namapettang siseng sininna wanuwaé narapi tetté tellu arawéngngé .
42023045	Kaing paddenring iya taggattungngé ri laleng Bolana Puwangngé , sapé' mancaji duwa .
42023046	Nagora Yésus sibawa sadda battowa , " Ambo' ! Ri laleng limam-Mu Uwabbéréyang alé-Ku ! " Purana makkeda makkuwaro , maténi .
42023047	Wettunna naita parawira tentaraé aga pura kajajiyang , napojini Allataala . Nakkeda , " Dé' tongeng Napasala iyaro tauwé ! "
42023048	Tau maégaé iya laowé kuwaro makkita-ita , naitani aga kajajiyang . Lisu manenni mennang sibawa massesse kalé .
42023049	Nasininna sissenna Yésus , muttama' toni sining makkunrai iya maccowériyéngngi polé ri Galiléa , mabélai tettong mita manengngi iyaro .
42023050	Engka séddi tau riyaseng Yusuf , iya assalennaé poléi ri kota Arimatéa ri wanuwa Yudéa . Séddiwi tau makessing iya napakalebbié tauwé sibawa iya tajengngéngngi wettunna Allataala mappammula mapparénta selaku Arung . Namuni anggotanai Mahkamana Agamaé , dé' nasitujuiwi apettunna sibawa tindakanna iyaro mahkamaé .
42023051	
42023052	Iyaé Yusuf , laoni mangolo ri Pilatus sibawa naéllaunna kuwammengngi nariwéréng ujuna Yésus .
42023053	Nainappa napanonno ujuna Yésus polé ri aju sallié , nainappa nadoko sibawa kaing walu polé ri kaing lénangngé . Purairo napalénne'ni ri laleng tampung iya riyébbué ri laleng bulu-bulu batué -- iyaro tampungngé dé'pa naengka naripaké .
42023054	Iyaro essoé , esso Jumai ; namawé'ni esso Saba'é .
42023055	Sining makkunrai iya silaongngé Yésus polé ri Galiléa naccowérini Yusuf sibawa mitai iyaro tampungngé . Naita towi mennang pékkugi ujuna Yésus ripalénne ri laleng tampungngé .
42023056	Nainappa lisu mennang passadiya rampa-rampa sibawa minnya' wangi untu' minnyakiwi ujuna Yésus . Ri esso Saba'é , mappésauni mennang majjama untu' turusiwi parénta-paréntana agamaé .
42024001	Ri esso Aha'é , maélé senna'ni iyaro sining makkunraié lao ri tampungngé tiwi rampa-rampa iya puraé napassadiya mennang .
42024002	Lettu'nana ri tampungngé , napoléini mennang batu pattongkona pura rigalétté .
42024003	Namuttama'na ri laleng tampungngéro , iyakiya dé' naruntu'i ujuna Yésus kuwaro .
42024004	Ri wettu tettonna mupa mennang kuwaro sibawa pusana pikkiri'i iyaro gau'é tappa engka duwa tau tettong ri seddéna sibawa millakkillang pakéyanna .
42024005	Métau senna'ni mennang , nainappa suju' lettu ri tanaé , nakkeda iya duwa tauwéro lao ri mennang , " Magi musappai tau tuwoé ri yelle'na tau maté ?
42024006	Dé'ni kuwaé ; moto'ni ! Engngerangngi aga pura Napowada lao ri iko wettunna mupa ri Galiléa ,
42024007	makkedaé , ' Ana'na Tolinoé harusu'i riyabbéréyang lao ri tau madosaé ; nainappa risalli , na ri esso matellué tuwoi matu paimeng . ' "
42024008	Naéngngeranni sining makkunraiéro ada-adanna Yésus .
42024009	Lisunnana polé ri tampungngéro , nacuritani mennang sininna iyaro kajajiyangngé lao ri seppuloé séddi rasul sibawa sininna tau maccowé laingngé .
42024010	Sining makkunrai iya powadangngéngngi iya manennaro lao ri ana'-ana' gurunna Yésus , iyanaritu : Maria Magdaléna , Yohana sibawa Maria indo'na Yakobus , enrengngé sining makkunrai laingngé iya silaongngé mennang .
42024011	Iyakiya iyaro rasul-rasul-é nasemmi iyaro sining makkunraié maccurita bawammi . Dé' natepperiwi mennang curitana iyaro sining makkunraié .
42024012	Iyakiya tokkongngi Pétrus nalari lao ri tampungngé . Nabbukku makkita lilaleng , nanaitani bannami kaing pawwalunna bawang kuwaro . Hérang senna'ni Pétrus , nainappa lisu sibawa penno pakkutana ri laleng atinna passalenna aga pura kajajiyang .
42024013	Iyatoro essoé , engka duwa tau maccowé ri Yésus iya joppaé lao riséddié désa iya riyasengngé Emaus , kira-kira seppulo séddi kilo bélana polé ri Yérusalém .
42024014	Ri laleng joppana mennang nabicarai passalenna sininna gau'é iyaro puraé kajajiyang .
42024015	Ri wettu mabbicara-bicarana mennang pada passui pallolongenna , alénana Yésus polé joppa silaong mennang .
42024016	Naitani mennang Yésus , iyakiya engka mébbui mennang nadé' narupai Aléna .
42024017	Nakkeda Yésus , " Passaleng aga mubicara ri tengnga laleng onna' ? " Mappésauni mennang sibawa masussa tappana .
42024018	Na séddi polé ri mennang , iya riyasengngé Kléopas , makkutana ri Yésus , " Bapa'ga bawang alé-aléna topolé-polé ri Yérusalém dé' naissengngi gau' iya kajajiyangngé kuwaro céddé-céddé'éwé ? "
42024019	Nakkutana Yésus , " Gau' agaro ? " Nappébali mennang , " Gau' kajajiyangngé lao ri Yésus , tau polé ri Nazarét . Nabiwi ; ada-adan-Na sibawa pangkauken-Na makuwasa senna'i -- muwi situru pakkitanna Allataala muwi situru pakkitanna sininna tauwé .
42024020	Kapala-kapala imangngé sibawa sining pamimpinna bangsata mabbéréyangngi untu' rihukkung maté , na-Nasallii mennang !
42024021	Padahal riyamménasaiwi makkedaé Aléna ritu paleppe'i matu Israélié ! Na iyaé essoé , esso matellunnani sipongenna kajajiyang gau'éro .
42024022	Na engka topa siyagangngaré makkunrai polé ri yelle'ta mébbuki tasséleng . Maélé senna' mupa nalao mennang ri tampungngé ,
42024023	iyakiya dé' naruntu'i uju-Na kuwaro . Nalisu mennang powadai makkedaé mitai mennang malaéka' , na iyaro malaéka'é powadai makkedaé tuwoni Yésus .
42024024	Siyagangngaré tau polé ri idi lao ri tampungngé nanapoléini makkedaé aga napowada sining makkunraiéro makkuwa mémengngi , iyakiya dé' naitai Yésus . "
42024025	Nakkeda Yésus lao ri mennang , " Mémeng madonggoko ! Matengnge senna'ko matepperiwi sininna iya puraé napowada nabi-nabié !
42024026	Dé'ga na Arung Pappassalama'é harusu'i napéneddingi riyolo' anrasa-rasangngé , nainappa nalolongeng alebbiren-Na ? "
42024027	Nainappa napakatajang Yésus lao ri mennang aga tarokié ri laleng sininna Kitta'é passalenna Aléna , mappammulai ri Kitta'-kitta'na Musa enrengngé Kitta'na sining Nabié .
42024028	Namacawé'na mennang ri désa iya nakkattaiyé . Najjaini Yésus maélo joppa matteru ,
42024029	iyakiya ritahangngi ri mennang . Nakkeda mennang , " Onrono ri onrotta , mammulani wenni sibawa mammula toni mapettang . " Nauttama'na Yésus untu' mabbenni ri onronna mennang .
42024030	Ri wettu tudanna mennang manré , malani Yésus roti , Nasukkuru' ri Allataala , nainappa Napuwé-puwé iyaro rotié , na-Nawéréngngi lao ri mennang .
42024031	Namainge'na mennang makkedaé Yésus iyaro . Iyakiya lennye'i polé ri pakkitanna .
42024032	Nakkeda mennang séddié lao ri laingngé , " Dé'ga nasamanna luwang atitta wettunna mabbicara ri idi ri tengnga laleng , wettunna napakatajang lise'na Kitta'é lao ri idi ? "
42024033	Iyatoro wettué natettong nalisu lao ri Yérusalém . Napoléini mennang kuwaro iya seppuloé séddi ana' gurunna Yésus maddeppungeng sibawa laingngé .
42024034	Nakkedana mennanro , " Mémeng tongeng , tuwoni paimeng Puwangngé ! Purani nappaitang Aléna lao ri Simon ! "
42024035	Iya duwa tau maccowériyéngngi Yésus iya nappa poléro nacuritani pangalamanna mennang ri tengnga allalengenna , sibawa pékkugi mennang rupai Puwangngé ri wettu Napuwé'-puwé'na rotié .
42024036	Ri wettu maccuritana mupa mennang , tappa engka muni Yésus tettong ri tengnga-tengngana sibawa makkeda , " Saléwangekko ! "
42024037	Tassélenni mennang sibawa métau , nasaba nasengngi mennang mita sétang .
42024038	Iyakiya makkedai Yésus , " Magi mumétau ? Magi naompo abata-batangngé ri laleng atimmu ?
42024039	Itai limak-Ku sibawa ajé-Ku . Issenni , makkedaé Iyya'naé ! Karawani sibawa pénessaini , nasaba sétangngé dé' nappunnai juku iyaré'ga buku , pada-pada iya muwitaé ri Iyya . "
42024040	Makkeda makkuwairo Yésus nanappaitang towi lao ri mennang limanna sibawa ajé-Na .
42024041	Na riwettu dé'na mupa namateppe' mennang , nasaba marennu senna'na sibawa héranna , makkutanani Yésus ri mennang , " Engkaga nanré muwappunnai kuwaé ? "
42024042	Riwérénni ri mennang sipolo balé pura nasu .
42024043	Nalani Yésus iyaro balé , nananréi ri yolona mennang .
42024044	Purairo makkedani lao ri mennang , " Iyanaé gau'-gau' iya puraé Upowadakko wettuk-Ku sibawa mupo : makkedaé tungke' gau' iya tarokié passalenna Iyya ri laleng Kitta'na Musa , sining Nabié , sibawa Mazmur-é , harusu'i kajajiyang . "
42024045	Nanatimpa'ni Yésus akkalenna mennang untu' pahangngi akkattana Kitta'é .
42024046	Nakkeda Yésus lao ri mennang , " Ri laleng Kitta'é tarokii makkedaé Arung Pappassalama'é harusu'i manrasa-rasa , sibawa harusu'i moto' paimeng polé ri amaténna ri esso matellué .
42024047	Makkuwatoro ri laleng asenna iyaro Arung Pappassalama'é harusu'i riyabbirittang lao ri sininna bangsaé makkedaé harusu'i toba' rupa tauwé , sibawa Allataala maddampengengngi dosaé . Na iyaro karébaé harusu'i riyabbirittang mappammulai ri Yérusalém .
42024048	Ikona ritu sabbi'-sabbinna iya manenro .
42024049	Na alé-Ku maélo kiringngi lao ri iko aga pura najjanciyang Ambo'é . Iyakiya harusu'ko tette mattajeng ri kotaéwé narapi akuwasang polé ri Allataala pennoiko . "
42024050	Purairo natiwini Yésus mennang massu ri saliweng kota lettu ri Bétania . Kuwaniro nakka liman-Na , na-Nabarakkakiwi mennang .
42024051	Ri wettu Napogau'naro , tarakkani ménré ri surugaé , nassaran-Na sibawa mennang .
42024052	Suju'ni mennang sompai , nainappa lisu ri Yérusalém sibawa marennu senna'na atinna ,
42024053	sibawa matteru-terui pojiwi Allataala ri Bolana Puwangngé .
43001001	Ri pammulanna , dé'napa naripancaji linoé , engka mémenni Saddaé . Engkai Saddaé silaong Allataala sibawa Saddaé pada-padai Allataala .
43001002	Pammulanna mupa nasibawa Allataala .
43001003	Iya manenna ripancajiwi naolai Aléna , sibawa polé ri sininna iya engkaé , dé'gaga séddi dé' naripancaji polé ri Aléna .
43001004	Iyaro Saddaé assalennai atuwongngé , na iyaro atuwongngé mabbéréi tajang lao ri rupa tauwé .
43001005	Iyaro tajangngé mattappai ri laleng pettangngé , na iyaro pettangngé dé' naulléi peddéiwi .
43001006	Poléni tau iya nasuroé Allataala , asenna Yohanés .
43001007	Poléi mabbirittangngi passalenna iyaro tajangngé , kuwammengngi nasininna tauwé mateppe'i .
43001008	Aléna paimeng tenniya iyaro tajangngé , nabbirittangngi bawang .
43001009	Tajang tonget-tongengngé iya tappaéngngi sininna rupa tauwé , poléi ri linoé .
43001010	Saddaé engkai ri linoé , ripancajiwi linoé polé ri Aléna , iyakiya dé' naissengngi linoé .
43001011	Laowi ri wanuwan-Na muto iyakiya dé' naritarima ri bangsa-Na .
43001012	Namuni engkato tau tarimai sibawa mateppe' ri Aléna , nawéréngngi ha' mancaji ana' Allataala ,
43001013	iya riyajjanciyangngé tenniya polé ri rupa tauwé , saba' iyaro atuwong mabarué poléi ri Allataala assalenna .
43001014	Mancaji rupa tauni Saddaé , monroi ri yelle'ta , napurani riita arajan-Na . Iyaro arajangngé natarimai selaku Ana' Tungke'na Ambo'é . Naolai Aléna nariita Allataala sibawa pammasé-Na lao ri idi .
43001015	Poléi Yohanés selaku sabbin-Na mabbirittangngi : " Iyanaé Aléna iya upowadaé : Poléi matu lebbi ri monri naiya iyya , saba' dé'napa uwengka , engka mémenni . "
43001016	Pennoi pammasé ; dé' appésaunna , barakkakiki .
43001017	Hukkunna Puwangngé ritarimai naolai Musa . Iyakiya pammasé sibawa atinulurenna Allataala ripannessai naolai Yésus Kristus .
43001018	Dé' gaga pura mitai Allataala , ri lainnaé Ana' Tungke'na Ambo'é , iya padaé sibawa Ambo'é , sibawa mareppé senna'ki ri Aléna , Aléna ritu pannessai Ambo'é lao ri idi .
43001019	Sining panguwasa Yahudié ri Yérusalém nasuroi imang-ngimangngé sibawa sining tau Léwié lao ri Yohanés sibawa makkutanangngi ri aléna , " Niga ikoé ? "
43001020	Namangakuna Yohanés terus terang , " Tenniyaka Arung Pappassalama'é . "
43001021	Nakkutana mennang , " Rékko makkuwaitu , niga iko ? Ikoga Elia ? " Nappébali Yohanés , " Tenniya . " Nakkutanasi mennang , " Ikoga Nabié ? " Nappébali , " Tenniya . "
43001022	Nakkeda mennang , " Rékko makkuwaitu , powadanni niga iko , kuwammengngi weddikki mpéréngngi pappébali lao risining tau iya suroékki . Aga adammu passalenna alému ? "
43001023	Nappébali Yohanés , " Iyya'naé iya napowadaé Nabi Yésaya : ' Tau iya goraé ri padang kessi'é : Paratai lalengngé untu' Puwangngé . ' "
43001024	Sining tau iya risuroé ri tau Farisiéro
43001025	makkutanasi , " Rékko tenniyako Arung Pappassalama'é , tenniya Elia , tenniya Nabié , magi palé mumaccemmé ? "
43001026	Nappébali Yohanés , " Iyya maccemméka sibawa uwai . Iyakiya ri tengnga-tengngamu engka tau iya dé'é muwissengngi .
43001027	Poléi lebbi ri monri naiya iyya , iyakiya muwi untu' lukkai tulu sapatun-Na dé'to usitinaja . "
43001028	Iya manennaro kajajiyangngi ri Bétania , seddé alauna Salo Yordan onronna Yohanés maccemmé .
43001029	Pappa bajanana , naitani Yohanés , Yésus lao ri aléna . Nakkeda Yohanés , " Itai , iyanaro Ana' Bimbala'na Allataala iya leddaéngngi dosana linoé .
43001030	Aléna ritu iya uwasengngé poléi matu lebbi ri monri naiya iyya , iyakiya lebbi battowai naiya iyya , saba' ri wettu dé'napa ujaji , engka mémenni .
43001031	Ri yolonaro dé' uwissengngi niga Alénaro . Padahal poléka maccemmé sibawa uwai kuwammengngi naissengngi bangsa Israélié . "
43001032	Nappésabbing towi Yohanés iyaé , " Uwitai Rohna Allataala nonno pada-pada jangang-jangangngé polé ri langié naonro ri yasé'-Na .
43001033	Iyaro wettué dé'pa uwissengngi niga Aléna ? Iyakiya Allataala iya suroékka maccemmé sibawa uwai pura makkeda ri iyya ' Rékko muwitai Rohna Allataala nonno , naonro ri yasé'na séddié tau , iyanaritu maccemmé matu sibawa Rohna Allataala . '
43001034	Alékuna pura mitai , " adanna Yohanés , " nausabbingngi makkedaé Aléna ritu Ana' Allataala . "
43001035	Pappa bajanana , engkasi Yohanés ri onrongngéro sibawa duwa ana' gurunna .
43001036	Wettunna naita Yésus lalo , makkedani , " Itai ! Iyanaro Ana' Bimbala'na Allataala . "
43001037	Iyaro duwaé ana' gurunna Yohanés naéngkalingani ada-adaéro , nanalao maccowériwi Yésus .
43001038	Nagilinna Yésus limonri , nanaitai mennang maccowériwi . Nakkutana-Na , " Aga musappa ? " Nappébali mennang , " Rabi , kégai Rabi monro ? " -- ( ' Rabi' bettuwanna guru . )
43001039	Nakkeda Yésus , " Laono mai , na alému mitai . " Laoni mennang sibawa Aléna nenniya mitai kégai monro . Iyaro wettué tetté eppani arawéngngé . Iyaro essoé monroni mennang silaong Aléna .
43001040	Sala séddinna polé ri Iya duwa tau iya puraé méngkalingai aga napowada Yohanés nainappa lao maccowériwi Yésus , iyanaritu Andréas , silessurenna Simon Pétrus .
43001041	Mapperi-perini Andréas sappai Simon , silessurenna , nakkeda ri aléna , " Purani siruntu Mesias ! " ( Mesias padai Kristus , iyanaritu : Arung Pappassalama'é . )
43001042	Risilaongenni Simon ri Andréas lao ri Yésus . Ritangngani Simon ri Yésus , nainappa makkeda , " Iko Simon , ana' Yona . Riyasekko matu Kéfas . " ( Kéfas pada-padai Pétrus , bettuwanna : bulu batu . )
43001043	Pappa bajanana , napettuini Yésus untu' lao ri Galiléa . Siruntu'ni Filipus , nakkeda ri aléna , " Laono mai muwaccowéri-Ka ! "
43001044	Assalenna Filipus iyanaritu Bétsaida , iyanaritu onrong naonroiyé Andréas sibawa Pétrus .
43001045	Siruntu'ni Filipus sibawa Natanaél nakkeda ri aléna , " Siruntu'ni tau iya nasengngé Musa ri laleng Kitta Hukkunna Allataala , sibawa iya nabbirittangngé nabi-nabié . Iyanaritu Yésus polé ri Nazarét , ana'na Yusuf . "
43001046	Iyakiya mappébaliwi Natanaél , " Weddigga séuwa iya makessingngé polé ri Nazarét ? " Nappébali Filipus , " Laono mai na alému mitai . "
43001047	Naitani Yésus Natanaél polé , nakkeda passalenna aléna , " Itai , iyanaro tau Israél tonget-tongeng . Dé'gaga apalessuwang ri aléna . "
43001048	Nakkutana Natanaél ri Yésus , " Pékkugi taissekka Pa' ? " Nappébali Yésus , " Riwettu dé'napa naobbiko Filipus , Uwita mémenno ri yawana pong araé . "
43001049	Nakkeda Natanaél , " Pa' Guru , Bapa' iyanaritu Ana' Allataala ! Bapa' ritu Arunna bangsa Israélié ! "
43001050	Nakkeda Yésus , " Mateppe'ko nasaba Upowadai makkedaé Uwitako ri yawana pong araé ? Gau'-gau' iya lebbi battowaé na iyaro muwita matu ! "
43001051	Nakkedapa Yésus , " Tongeng , ateppe'no , muwitai matu langié tattimpa' , na malaéka'-malaéka'na Allataala noté ri Ana'na Tolinoé . "
43002001	Duwangngesso ri munrinna engka pésta abottingeng ri kota Kana ri Galiléa , na engkai kuwaro indo'na Yésus .
43002002	Yésus sibawa ana'-ana' gurun-Na riyobbi towi lao ri péstaéro .
43002003	Wettunna cappu anggoro'é , makkedani indo'na Yésus lao ri Yésus , " Acappurengngi mennang anggoro . "
43002004	Nappébali Yésus , " Indo' , aja' musuro-Ka . Dé'pa narapii wettunna Uwappaddissengeng alé-Ku . "
43002005	Iyakiya makkedai indo'na Yésus lao risining pattumanié , " Pogau' bawanni aga napowadakko . "
43002006	Engka enneng bémpa napassadiya kuwaro untu' apparelluwang abbissang situru ade' Yahudié . Tungke' bémpa lise'na kira-kira sératu liter .
43002007	Nakkeda Yésus lao risining pattumaniéro , " Lisekiwi iyaro sining bémpaé sibawa uwai . " Nalisekini mennang gangka penno .
43002008	Nainappa makkeda Yésus lao ri mennang , " Alani céddé' iyaro uwaié makkekkuwangngé namutiwii lao ri pamimping péstaé . " Natiwini mennang iyaro uwaié lao ri pamimpinna péstaé ,
43002009	nanakanyaméi uwai iya tappinraénna mancaji anggoro . ( Dé' naissengngi polé kégi iyaro anggoro'é , banna sining pattumani iya tiri'éngngi iyaro uwaié bawang missengngi . ) Na iyaro pamimping péstaé naobbini bottimpurané ,
43002010	nainappa makkeda ri aléna , " Biyasana tauwé anggoro makessingngé riyolo' napatala , cau maneppi sining undangengngé ménung , nainappa anggoro biyasaé . Iyakiya idi Saudara nataroi anggoro kaminang makessingngé lettu makkekkuwangngé ! "
43002011	Iyanaro anu makalallaing mammulang napogau' Yésus . Iyaro napogau'i ri Kana ri Galiléa . Nasibawang tanrangngéro nappaitangngi arajan-Na . Namateppe'na ana'-ana' gurun-Na .
43002012	Purairo laoni Yésus ri Kapernaum silaong indo'-Na , sining silessuren-Na sibawa sining ana' gurun-Na . Monroni mennang kuwaro siyagangngaré esso ittana .
43002013	Macawé'nana Esso Maraja Paskana Yahudié , laoni Yésus ri Yérusalém .
43002014	Napoléini Yésus ri Bolana Allataala sining pabbalu' sapingngé , bimbala'é , sibawa jangang-jangangngé ; makkuwatoro sining passélé dowié tudang kuwaro .
43002015	Mébbuni Yésus séuwa cambu polé ri tulué nainappa narukka sininna olokolo'éro , muwi bimbala' iyaré'ga saping polé ri laleng Bolana Allataala . Nabalé'ni sining méjanna passélé-sélé dowié angkanna tassiya-siya dowina lao tulili .
43002016	Nakkeda lao ri pabbalu' jangang-jangangngé , " Akka manengngi polé kuwaé ! Aja' mupancajiwi Bolana Ambo'-Ku onrong dangkang ! "
43002017	Nanaéngngeranni sining ana' gurun-Na aya'na Kitta'éwé , " Pappojik-Ku lao ri Bola-Mu oh Allataala , natunui atik-Ku . "
43002018	Nasining panguwasana Yahudié naéwani Yésus , adanna mennang , " Cobasai mébbu anu makalallaingngé selaku tanrang lao ri idi makkedaé engka ha'-Mu tinda' pada-padaéwé . "
43002019	Nappébali Yésus , " Ruttunni Bolaéwé , na ri laleng tellungngesso Upatettongngi matu paimeng . "
43002020	Nakkeda mennang , " Patappulo enneng taunna riyapparelluwang untu' patettongngi iyaé Bolana Allataala . Na iko maéloko patettongngi paimeng ri laleng tellungngesso ? "
43002021	Iyakiya Bolana Allataala iya nasengngé Yésus iyanaritu watakkalé-Na .
43002022	Jaji rimunri , puranana ripaoto' Yésus polé ri amaténgngé , naéngngeranni ana'-ana' gurun-Na makkedaé iyaro gau'é purai napowada . Namateppe'na mennang lao ri iya tarokié ri laleng Kitta'é sibawa lao ri iya napowadaé Yésus .
43002023	Ri wettu engkana mupa Yésus ri Yérusalém ri wettu Ramé-Ramé Paskaé , maéga tau mateppe' ri Aléna nasaba sining anu makalallaing iya napogau'é .
43002024	Iyakiya aléna Yésus dé' natepperiwi mennang , saba' naisseng manengngi sininna tauwé .
43002025	Dé' naparellu tauwé mabbéré pappakatajang lao ri Aléna passalenna nigi-nigi , saba' aléna missengngi aga iya engkaé ri laleng atinna rupa tauwé .
43003001	Engka séddi pamimping agama polé ri yelle'na tau Farisié iya riyasengngé Nikodémus .
43003002	Riséuwaé wenni laowi ri Yésus sibawa makkeda , " Bapa' Guru , irissengngi Bapa' risuroi ri Allataala . Saba' dé' muwi séddi tau mulléi mébbu anu makalallaing pada-pada naébbué Bapa' , rékko dé' narisibawang ri Allataala . "
43003003	Nappébali Yésus , " Ateppe'no , dé' séddi tau mulléi mancaji anggotana umma'na Allataala , rékko dé' narijajiyang paimeng . "
43003004	Nakkeda Nikodémus lao ri Yésus , " Masa' tau battowaé wedding jaji paimeng ? Weddigga muttama' paimeng ri laleng parémmananna indo'na nappa rijajiyang paimeng ? "
43003005	Nappébali Yésus , " Tongeng senna' adak-Ku : rékko tauwé dé narijajiyang polé ri uwai sibawa polé ri Rohna Allataala , iyaro tauwé dé' nawedding mancaji anggotana umma'na Allataala .
43003006	Secara mallahéreng rijajiyangngi rupa tauwé ri tomatowaé , iyakiya secara baténg rijajiyangngi ri Rohna Allataala .
43003007	Aja' muhérang rékko makkeda-Ka : iko maneng harusu'ko rijajiyang paimeng .
43003008	Mangirii angingngé kégi naélori ; riyéngkalingai oninna , iyakiya dé' narisseng polé kégai apolénna sibawa kégai laona . Makkuwatoro tau iya rijajiyangngé ri Rohna Allataala . "
43003009	Nakkutana Nikodémus , " Pékkugi iyaro wedding kajajiyang ? "
43003010	Nappébali Yésus , " Na guruko ri Israél ; masa' dé' muwissengngi ?
43003011	Ateppe'no : mabbicaraki banna passalenna aga iya riissengngé , namabbéréki asabbiyang banna passalenna aga iya puraé riita ; iyakiya dé' mumaélo tarimai asabbiyattaro .
43003012	Dé' mumateppe rékko ucuritakko passalenna gau'-gau' polé ri linoéwé ; pékkugi weddikko mateppe' , rékko ucuritakko gau'-gau' passalenna surugaé ?
43003013	Dé' séddi tau pura ménré ri surugaé , ri lainnaé iya nonnoé ri linoé , iyanaritu Ana'na Tolinoé .
43003014	Pada-pada Musa paénré ula tembaga ri sibatangngé aju ri padang kessi'é , makkuwatoro Ana'na Tolinoé harusu' ripaénré ,
43003015	kuwammengngi nasininna tau iya matepperiyéngngi lolongengngi atuwong tongengngé sibawa mannennungengngé . "
43003016	Nasaba makkumani Allataala namaseinna rupa tauwé ri linoéwé , angkanna Nabbéréyangngi Ana' Tungke'na , kuwammengngi na tungke' tau iya matepperiyéngngi dé' nabinasa sangadinna lolongengngi atuwong tongengngé sibawa mannennungengngé .
43003017	Saba' nakiringngi Allataala Ana'-Na tenniya untu' madélékiwi linoéwé , iyakiya untu' passalama'i .
43003018	Tau iya mateppe'é ri Aléna dé' narihukkung . Iyakiya tau iya dé'é namateppe' ri Ana'na Allataala purani rihukkung ri Allataala , nasaba dé' namateppe' ri Ana'na Allataala iya séddi-séddié .
43003019	Rituntu'i nallalengiwi gau'éwé : Iyaro tajangngé engkani polé ri linoé , iyakiya rupa tauwé lebbi napojiwi pettangngé naiya tajangngé , saba' majai pangkaukenna mennang .
43003020	Tungke' tau iya pogau'é ja , nabenciwi tajangngé ; dé' namaélo lao ri tajangngé , kuwammengngi pangkaukenna majaé dé' napaita .
43003021	Iyakiya tau iya pogau'éngngi élona Allataala , laowi ri tajangngé kuwammengngi namanessa makkedaé aga napogau' iyanaritu siturui élona Allataala .
43003022	Purairo laoni Yésus sibawa ana'-ana' gurun-Na ri Yudéa . Monroni kuwaro siyagangngaré esso ittana silaong mennang sibawa maccemmé .
43003023	Iyaro wettué dé'pa nauttama tarungkué Yohanés . Maccemméi ri Ainon , dé' namabéla polé ri Salim , saba' maéga uwai kuwaro . Poléni sining tauwé ri aléna , nanacemméi mennang .
43003024	
43003025	Siyagangngaré ana' gurunna Yohanés mammulani mappangéwang sibawa tau Yahudié passalenna peraturang apaccingengngé .
43003026	Laoni mennang ri Yohanés , sibawa makkeda , " Pa' Guru , naéngngerang mupaga Bapa' tau sibawangngéngngi Bapa' ri liwenna Salo Yordanro , iya najellorengngékki Bapa' riyolo ? Maccemmé towi makkekkuwangngé , nasininna tauwé laowi ri Aléna ! "
43003027	Nappébali Yohanés , " Dé' naulléi mappunnai agi-agi tolinoé rékko dé' nariwéréng ri Allataala .
43003028	Alému pura méngkalingaka makkeda , ' Tenniyaka Arung Pappassalama'é . Risuroka poddiyoloiwi Aléna . '
43003029	Botting makkunraié iyanaritu appunnangennai bottimpurané . Sellaona bottimpuranéro banna tettongngi ranrengngi sibawa méngkalingai , sibawa masennangngi rékko naéngkalingai saddanna bottimpurané . Makkuwatoniro iyya . Makkekkuwangngé masennang senna'ka .
43003030	Aléna ritu harusu' pédé' penting , na iyya pédé' makurang penting . "
43003031	Iya polé ri yasé'é napakacauri manengngi . Iya polé ri linoé rigolongkangngi tolino , sibawa mabbicara passalenna gau'-gau' linoé . Iya polé ri yasé napakacauri manengngi .
43003032	Mabbicarai passalenna iya puraé naita sibawa naéngkalinga , iyakiya dé' séddi tau mateppe' ri pappésabbiyan-Na .
43003033	Tau iya mateppe'é ri pappésabbiyan-Naro , nangakuiwi makkedaé tongengngi Allataala .
43003034	Saba' tau iya nasuroé Allataala untu' palettu'i ada-adanna Allataala , nasaba pura riwérénni Rohna Allataala sukku lao ri Aléna .
43003035	Ambo'é namaséiwi Ana'-Na , sibawa pura nabbéréyang manengngi akuwasangngé ri Aléna .
43003036	Tau iya mateppe'é ri Ana'éro lolongengngi matu atuwong mannennungeng . Iyakiya tau iya dé'é namatinulu ri Ana'éro dé' nalolongeng atuwong . Rihukkungngi ri Allataala lettu mannennungeng .
43004001	Naéngkalingani sining tau Farisié makkedaé Yésus lolongengngi sibawa cemméi lebbi maéga ana' guru naiya Yohanés .
43004002	( Sitongenna Yésus dé' naccemmé , sangadinna ana'-ana'gurun-Na bawang . )
43004003	Wettunna naisseng Yésus makkedaé naéngkalingani sining tau Farisié passalenna gau'éro , lisuni ri Galiléa polé ri Yudéa .
43004004	Ri laleng allalengennaro harusu'i nalaloi Samaria .
43004005	Nalettu'na Yésus riséuwaé kota ri Samaria iya riyasengngé Sikhar , dé' namabéla polé ri tana iya nabbéréyangngé Yakub riyolo lao ri Yusuf , ana'na .
43004006	Kuwaniro monro bujunna Yakub . Matekko senna'i Yésus nasaba allalengengngéro , rimakkuwannanaro tudanni ri wirinna bujungngé . Iyaro wettué kira-kira tetté seppulo duwa tangassoé .
43004007	Na ana'-ana' gurunna Yésus laoni ri kotaé untu' melli nanré . Napoléna séddi makkunrai Samaria mabbanrong uwai . Nakkeda Yésus ri makkunraiéro , " Bu' , tawérék-Ka uwai rinutta ! "
43004008	
43004009	Nappébali iyaro makkunrai Samariaé , " Puwang tau Yahudi , na iyya tau Samaria ; magi Puwang taéllau uwai rinung ri iyya ? " ( Saba' dé' gaga assisumpungenna sining tau Yahudié sibawa tau Samariaé . )
43004010	Nappébali Yésus , " Akkalarapanna muwissengngi pabbéréna Allataala sibawa niga iya méllauwé uwai rinung ri iko , tentu méllau tokko uwai rinung ri Aléna , na-Nawérékko matu uwai tuwo . "
43004011	Nakkeda iyaro makkunraié , " Dé' tappunnai banrong Puwang , na iyaé bujungngé malamung senna' . Polé kégaki Puwang lolongeng uwai tuwo ?
43004012	Yakub , ambo'na toriyolota , mpérékki iyaé bujungngé . Aléna malato uwai rinung polé kuwaé ; makkuwatoro ana'-ana'na enrengngé olokolo'na . Tasengngiga Puwang lebbi battowaki na iya Yakub ? "
43004013	Nakkeda Yésus , " Tau iya ménungngéngngi iyaé uwaiéwé madekka mupi paimeng .
43004014	Iyakiya tau iya ménungngéngngi uwai maéloé Uwabbéréyang , dé'na namadekkana lettu mannennungeng . Saba' uwai maéloé Uwabbéréyang mancajiwi matu mata uwai ri laleng aléna iya jompié massu sibawa mabbéré atuwong mannennungeng . "
43004015	Nakkeda iyaro makkunraié , " Puwang tawérénna iyaro uwaiéro , kuwammengngi dé'na umadekkana ; sibawa dé'na naparelluka lisuna kuwaé untu' mala uwai . "
43004016	Nakkeda Yésus , " Laono muwobbii lakkaimmu , nainappa lisu kuwaé . "
43004017	Nappébali iyaro makkunraié , " Dé' uwappunnai lakkai . " Nakkeda Yésus , " Tongeng adammu .
43004018	Saba' wékkalimano kawing , na worowané iya muéwaé siyonrong makkekkuwangngé tenniya lakkaimmu . "
43004019	Nakkeda iyaro makkunraié , " Uwissenni makkekkuwangngé , Puwang séddiwi nabi .
43004020	Néné-nénéta nasompai Allataala ri buluéwé , iyakiya bangsana Puwang makkedai banna ri Yérusalém bawang onronna tauwé sompai Allataala . "
43004021	Nakkeda Yésus lao ri makkunraiéro , " Ateppe'no , séuwa wettu matu nasompai tauwé Ambo'é , tenniyana ri buluéwé , sibawa tenniyato ri Yérusalém .
43004022	Iko tau Samariako sompai iya dé'é muwissengngi , na idi tau Yahudié sompaki iya riissengngé , saba' asalamakengngé poléi ri tau Yahudié .
43004023	Iyakiya poléi matu wettunna , mala poléni , makkedaé nasibawang akuwasanna Rohna Allataala , nasompai matu tauwé Ambo'é selaku Allataala tongengngé pada-pada naéloriyé Ambo'é .
43004024	Saba' iyaro Allataala Roh-i , na banna iya nasibawangngé akuwasanna Rohna Allataala naulléi tauwé sompai Ambo'é selaku Allataala iya tongengngé . "
43004025	Nakkeda iyaro makkunraié lao ri Yésus , " Uwisseng Arung Pappassalama'é ( iya riyasengngé Kristus ) maéloi polé . Rékko poléi , nappaddissengengngi matu sininna séuwa-séuwaé lao ri idi . "
43004026	Nakkeda Yésus , " Iyya'naé . Iyya , iya makkekkuwangngé mabbicara sibawa iko . "
43004027	Iyaro wettué lisuni ana'-ana' gurunna Yésus . Héranni mennang mitai Yésus mabbicara sibawa séddi makkunrai . Iyakiya dé'gaga séddi polé ri mennang makkutana ri makkunraiéro , " Aga parellutta Bu ? " Iyaré'ga makkutana lao ri Yésus , " Magi Bapa' nabbicara sibawa makkunraiéro ? "
43004028	Na iyaro makkunraié nasalaini busunna kuwaro nalari lao ri kotaé nanakkeda lao risining tauwé kuwaro ,
43004029	" Laono mai muwitai tau iya powadangngékka sininna puraé upogau' . Naulléga iyanaro Arung Pappassalama'é ? "
43004030	Nasalaini iyaro sining tauwé kotaé nalao ri Yésus .
43004031	Iyaro wettué ana'-ana' gurunna Yésus naérani Yésus manré . Nakkeda mennang , " Bapa' Guru , anréni . "
43004032	Iyakiya mappébaliwi Yésus , " Engka nanré ri alé-Ku , iya dé'é muwissengngi . "
43004033	Nammulana ana'-ana' gurunna Yésus sisullé-sullé makkutana , " Engkaga tau tiwirengngi nanré ? "
43004034	Nakkeda Yésus , " Nanré-Ku iyanaritu maccowériwi élo-Na iya suroék-Ka , sibawa pappurai jamang iya nawéréngngék-Ka .
43004035	Makkedako , ' Patampuleppi na wettu éngngalang . ' Iyakiya makkeda-Ka lao ri iko : Itani sining dare iya maridiénna , sadiyani untu' riyéngngala !
43004036	Tau iya méngngalaé mammulani nanatarima sarona sibawa paddeppungeng wassélé' untu' atuwong mannennungengngé . Na tau iya mampoé sibawa tau iya méngngalaé weddingngi massennas-sennang massibawa .
43004037	Iyaé warékkadaé tongeng towi , ' Iya séddié mattaneng laingngé méngngalai . '
43004038	Usuroko lao méngngala ri dare iya dé'é mujamai , tau laingngé pura majjama kuwaro , na iko tarimako saro polé ri jama-jamanna mennang . "
43004039	Maéga tau Samaria pabbanuwana kotaéro mateppe' lao ri Yésus , nasaba makkedai iyaro makkunraié , " Napowadai lao ri iyya sininna puraé upogau' . "
43004040	Na wettunna iyaro sining tau Samariaé siruntu Yésus , naéllauni mennang sibawa masero kuwammengngi naonro silaong mennang . Jaji monroni Yésus kuwaro duwangngesso ittana .
43004041	Napédé' maégana tau mateppe' ri Yésus nasaba aga pura nappagguruwang lao ri mennang .
43004042	Nakkeda mennang lao ri makkunraiéro , " Mateppe'ni makkekkuwangngé , tenniya nasaba aga pura mupowadaé lao ri idi , iyakiya nasaba alétana pura méngkalingai , sibawa missengngi makkedaé mémengngi Pappassalama'nai linoé . "
43004043	Labe'nana duwangngesso monro ri Sikar , laoni Yésus ri Galiléa .
43004044	Yésus muto pura makkeda , " Séddié nabi dé' naripakalebbi ri wanuwanna . "
43004045	Iyakiya wettun-Na lettu ri Galiléa , sining tauwé kuwaro duppaiwi sibawa masennang atinna , saba' engkai mennang ri Yérusalém wettunna Esso Maraja Paskaé , napurani naita maneng iya napogau'é Yésus .
43004046	Nainappa Yésus lisu ri Kana ri Galiléa , iya naonroiyé pinrai uwai mancaji anggoro . Ri kotaéro engka séddi pegawé saoraja iya malasaé ana'na ri Kapernaum .
43004047	Wettunna naéngkalinga makkedaé engkani Yésus ri Galiléa polé ri Yudéa , laoni ri Yésus nanaéllauwi Yésus lao ri Kapernaum untu' pajjappai ana'na iya mawé'énna maté .
43004048	Nakkeda Yésus lao ri pegawé saorajaéro , " Rékko dé' muwitai anu makalallaingngé , dé' mumateppe . "
43004049	Nappébali pegawé saorajaéro , " Puwang , apperi-perini lao riwettu dé'napa namaté ana'ku . "
43004050	Nakkeda Yésus lao ri pegawéro , " Laono , majjappani ana'mu . " Mateppe'ni iyaro tauwé ri ada-adanna Yésus , nainappa lao .
43004051	Ri tengnga laleng , poléni sining pattumaninna nanabbirittangngi , " Majjappani ana'ta Puwang . "
43004052	Nakkutana lao ri mennang , tetté siyaga iyaro ana'é najjappa . Nappébali mennang , " Kira-kira tetté séddi iwenni' tangassoé nasoro semmenna . "
43004053	Naéngngeranni ambo'na iyaro ana'é makkedaé iyaro wettué nakkeda Yésus lao ri aléna , " Majjappani ana'mu . " Namateppe'na ri Yésus sibawa sininna kaluwargana .
43004054	Iyanaro anu makalallaing maduwaé iya napogau'é Yésus ri Galiléa polénana ri Yudéa .
43005001	Purairo engka ramé-ramé Yahudi , nalaona Yésus ri Yérusalém .
43005002	Ri Yérusalém ri seddéna " Sumpang Bimbala' " engka séuwa kolang ri laleng basa Ibrani . Kuwaro engka lima légo-légona .
43005003	Ri légo-légoéro maéga tau malasa léwu ; engka buta , engka képpang , na engkato péso' . [ Mattajeng manengngi mennang taggoccang iyaro uwaina kolangngé .
43005004	Saba' biyasai malaéka'na Puwangngé nonno ri lalenna kolangngéro nanagoccangngi uwaina . Na tau malasa iya bunge' muttama'é ri laleng kolangngéro ri wettu taggoccanna uwaina majjappai matu polé ri lasa aga iya kennaéngngi . ]
43005005	Ri onrongngénnaro engka séddi tau worowané iya telluppuloé aruwa taung ittana malasa .
43005006	Naitai Yésus léwu kuwaro , sibawa naissenna makkedaé maitta senna'ni malasa ; nakkutanana Yésus ri tauwéro , " Maélokoga majjappa ? "
43005007	Nappébali iyaro tauwé , " Bapa' , dé' gaga tau kuwaé puttama'ka ri laleng kolangngé wettunna taggoccang uwaina . Nappaka mattuju lao ri kolangngé , napoddiyoloina tau laingngé muttama' . "
43005008	Nakkeda Yésus lao ri tauwéro , " Oto'no , akkai tappérému namujoppa . "
43005009	Iyatoro wettué najjappa iyaro tauwé . Nakkani tappéréna nanajoppa . Iyaro gau'é kajajiyangngi ri esso Saba'é .
43005010	Rimakkuwannanaro sining tau makuwasana Yahudié makkedai lao ri tau iya nappa majjappaéro , " Iyaé essoé , esso Saba'i . Dé' naweddikko makkai tappérému . "
43005011	Iyakiya mappébaliwi iyaro tauwé , " Tau iya pajjappaékka onna suroka makkai tappéréku sibawa joppa . "
43005012	Nakkutana mennang , " Niga suroko makkai tappérému sibawa joppa ? "
43005013	Iyakiya tau iya majjappaénnaro dé' naissengngi taunna , saba' lennye'ni Yésus ri yelle'na tau maégaéro .
43005014	Nainappa Yésus siruntu iyaro tauwé ri laleng Bolana Puwangngé , nakkeda lao ri tauwéro , " Makkekkuwangngé majjappano . Aja'na mumadosasi , kuwammengngi aja' mupéneddingiwi iya lebbi majaé . "
43005015	Nanalaona iyaro tauwé nanapowadangngi sining panguwasana Yahudié makkedaé Yésus ritu pajjappai .
43005016	Narimakkuwannanaro makkuragani mennang callai Yésus , saba' purai napajjappa tauwé ri esso Saba'é .
43005017	Iyakiya makkedai Yésus lao ri mennang , " Ambo'-Ku majjamai matteru-teru lettu makkekkuwangngé , na Iyya majjamato . "
43005018	Iyaro ada-adaé nassabari sining panguwasana Yahudié napédé' makkuraga untu' mpunoi . Napogau'i mennang iyaro , tenniya banna nasaba najjalékkai peraturanna agamaé passalenna esso Saba'é , iyakiya nasaba makkeda towi iyaro Allataala Ambo'-Na ; bettuwanna napappadai Aléna Allataala .
43005019	Nabalini Yésus sining tauwéro makkuwaé , " Ateppe'no , dé'gaga naullé pogau' Ana'é sibawa akuwasang aléna . Banna iya napogau' aga iya naitaé napogau' Ambo'-Na . Saba' aga napogau' Ambo'é , iyatoro napogau' Ana'é .
43005020	Saba' Ambo'é namaséiwi Ana'é sibawa nappaitangngi sininna iya napogau'é Aléna . Mala Ambo'é maéloi mappaitangngi ri aléna sining pangkaukeng iya lebbi battowaéppasi , angkanna hérakko .
43005021	Iyaro Ambo'é napaoto'i tau maté , sibawa nawéréngngi mennang atuwong tongengngé sibawa mannennungengngé ; makkuwatoro Ana'é Nabbéréyangngi atuwong mannennungengngé lao ri tau iya maéloé nawéréng atuwong .
43005022	Aléna Ambo'é dé' nadélékiwi niga-niga . Sininna akuwasangngé untu' madéléki pura nabbéréyanni lao ri Ana'-Na .
43005023	Napogau'i Ambo'é iyaro kuwammengngi nasininna tauwé pakalebbii Ana'é pada-pada mennang pakalebbii Ambo'é . Tau iya dé'é napakalebbii Ana'é dé'to napakalebbii Ambo'é iya suroéngngi Ana'é .
43005024	Tongeng senna' ada-adak-Kué : Tau iya pénessaiyéngngi ada-adak-Kué , sibawa mateppe' lao ri iya suroék-Ka , mappunnangiwi atuwong mannennungengngé . Dé' matu narihukkung : leppe'ni polé ri amaténgngé nalolongengngi atuwongngé .
43005025	Ateppe'no : Poléi matu wettunna -- mala narapini wettunna -- naéngkalingai matu tau maté saddanna Ana'na Allataala . Na tau iya méngkalingaéngngi tuwoi matu .
43005026	Pada-pada aléna Ambo'é assalennai atuwongngé , napancaji towi Ana'-Na assalenna atuwongngé .
43005027	Purani nawéréng Ana'-Na ha' untu' madéléki , saba' Ana'na Tolinoé .
43005028	Aja' muhérang méngkalingai iyaé gau'é , saba' poléi matu wettunna makkedaé sininna tau iya matéénna naéngkalingai saddan-Na ,
43005029	nappa massu polé ri tampungngé . Tau iya pogau'éngngi madécéngngé moto'i matu untu' tuwo . Iyakiya tau iya pogau'é ja moto'i matu untu' rihukkung . "
43005030	" Dé'gaga uwullé pogau' polé ri élo alé-Ku . Banna uwadélékiwi situru napparéntangngé Allataala . Na apettuk-Ku adélé'i , saba' dé' Uwaccowériwi élo alé-Ku , sangadinna élona Ambo' iya suroék-Ka .
43005031	Akkalarapanna mabbéré-Ka asabbiyang passalenna alé-Ku , iyaro asabbiyangngé dé' nawedding riyatepperi .
43005032	Iyakiya engka tau laing iya mabbéré asabbiyang passalek-Ku , na-Uwisseng makkedaé iyaro asabbiyanna tongengngi .
43005033	Kirikko suro lao ri Yohanés , namabbéréni asabbiyang iya tongengngé passalek-Ku .
43005034	Upowadai gau'éwé , tenniya nasaba Uwapparelluwangngi asabbiyang polé ri tolinoé , iyakiya kuwammengngi naripassalama'ko .
43005035	Iyaro Yohanés pada-padai lampu malluwa'é sibawa iya mattaparengngé cahaya . Untu' wettu iya dé'é namaitta masenna'ko tarimai cahayanaro .
43005036	Iyakiya asabbiyak-Ku lebbi battowai naiya asabbiyanna Yohanés . Aga iya makkekkuwangngéwé Upogau' , iyanaritu jama-jamang iya nassurowangngé Ambo'é lao ri Iyya , pabuttiwi makkedaé Ambo'é pura suro-Ka .
43005037	Na Ambo'é iya suroék-Ka mabbéré towi asabbiyang passalek-Ku . Iko dé'pa naengka muwéngkalingai saddan-Na iyaré'ga muwitai tappa-Na .
43005038	Ada-adan-Na dé' naonro ri laleng atimmu saba' dé' mumateppe lao ri Iyya iya Nasuroé .
43005039	Muwagguruiwi Kitta'é saba' muwasengngi makkedaé nasibawang caraéro mappunnaiko atuwong mannennungengngé . Na aléna iyaro Kitta'é mabbéré asabbiyang passalek-Ku .
43005040	Iyakiya dé' mumaélo lao ri Iyya untu' lolongengngi atuwong mannennungengngé .
43005041	Dé' usappa pappoji polé ri tolinoé .
43005042	Uwissekko . Uwissekko dé' muwamaséiwi Allataala ri laleng atimmu .
43005043	Poléka ri laleng akuwasanna Ambo'-Ku , iyakiya dé' mutarima-Ka . Iyakiya rékko tau laingngé poléi ri laleng akuwasang ri aléna , maéloko tarimai .
43005044	Pékkugiko wedding mateppe' , rékko sappako pappojiyang polé ri pada-padammu , nadé' muwakkuraga sappa pappojiyang Allataala iya Séuwaé ?
43005045	Aja' muwasengngi Upassalako matu ri yolona Ambo'é . Mala iya passalaékko matu iyanaritu Musa , tau iya muwaddennuwangiyé .
43005046	Akkalarapanna mateppe'ko lao ri Musa , mateppe' tokko matu lao ri Iyya , saba' naokii ritu passalek-Ku .
43005047	Iyakiya rékko dé' mumateppe lao ri aga iya naokié Musa , pékkugiko wedding mateppe' lao ri aga iya Upowadaé ? "
43006001	Siyagangngaré wettu ri munrinna , laoni Yésus ri liwenna Tappareng Galiléa , iya riyasengngétto Tappareng Tibérias .
43006002	Lettu'nana kuwaro , maéga tau maccowériwi saba' purani mennang naita sining anu makalallaingngé iya napogau'é ri laleng napajjappana sining tau malasaé .
43006003	Ménré'ni Yésus ri yasé'na bulué , natudang kuwaro sibawa ana'-ana' gurun-Na .
43006004	Iyaro wettué macawé'ni Esso Maraja Paska Yahudié .
43006005	Wettunna Yésus makkita mattulili , Naitani tauwé mattinro-tinroseng lao ri Aléna . Nakkeda lao ri Filipus , " Kégaki wedding melli nanré , kuwammengngi nasininna tauwéwé weddingngi manré ? "
43006006	( Naisseng Yésus aga Napogau' matu , iyakiya makkedamakkuwairo saba' maéloi mojiwi Filipus . )
43006007	Nappébali Filipus , " Roti elli duwa ratué dowi péra' dé' nagenne untu' sining tauwéwé , namuni tungke' tau céddé bawang nalolongeng . "
43006008	Séddi ana' gurunna Yésus laingngé , iyanaritu Andréas , silessurenna Simon Pétrus , makkedai ,
43006009	" Kuwaé engka ana' worowané mappunnai lima roti sibawa duwa balé . Iyakiya aga bettuwanna iyaro untu' tau makkuwaéwé égana ? "
43006010	Nakkeda Yésus , " Suroi sining tauwéro tudang . " Ri onrongngéro engka maéga wella , jaji iyaro sining tauwé tudanni ri wellaé -- iya manenna engka kira-kira limassebbu tau worowané .
43006011	Nainappa nala Yésus iyaro rotié , nanasukkuru ri Allataala . Purairo nabagé-bagéni iyaro sining rotié lao ri tau maégaéro . Nainappa sukkuru'to nanabagé-bagéi iyaro sining balé , nanréna mennang gangka messo .
43006012	Puranana manré maneng gangka messo , makkedani Yésus lao ri ana'-ana' gurun-Na , " Paddeppungengngi lebbinna iyaro nanré ; aja' naengka tabbé . "
43006013	Napaddeppungengngi mennang seppulo duwa baku penno lebbinna iyaro nanré polé ri limaé roti iya nanré tau maégaéro .
43006014	Wettunna naita tau maégaé anu makalallaing iya napogau'é Yésus , makkedani mennang , " Iya tongennaé nabi riyamménasaiyé lao ri linoé ! "
43006015	Naissengngi Yésus mennang maéloi polé untu' passai mancaji arunna mennang . Rimakkuwannanaro laoni massala ri daéra mabbulu-bulué .
43006016	Mammulanana mawenni essoé , nonnoni ana'-ana' gurunna Yésus ri tapparengngé .
43006017	Nainappa ménré mennang ri lopié malléttoiwi tapparengngéro mattuju ri Kapernaum . Mapettanni essoé nadé'pi Yésus polé ri mennang .
43006018	Nammulana mabbombang tapparengngé nasaba anginraja .
43006019	Sompe'nana kira-kira lima iyaré'ga enneng kilo , naitani Yésus polé joppa ri tompo'na uwai . Métau senna'ni mennang .
43006020	Iyakiya makkedai Yésus lao ri mennang , " Aja' mumétau , Iyya'é ! "
43006021	Namasennanna atinna mennang tarimai ri lalen-Na lopié , na iyatoro wettué nalettu' lopinna mennang ri onrong nakkattaiyé .
43006022	Pappa bajanana tau maégaé iya monroé mupa ri liweng tappareng , naéngngeranni makkedaé séddimi bawang lopi engka kuwaro . Naisseng mennang makkedaé joppani ana'-ana' gurunna Yésus sibawa iyaro lopié , na Yésus dé' naccowé .
43006023	Nasiyagangngaré lopi polé ri Tibérias lettu sibawa mallabu ri seddéna onronna tau maégaéro manré roti puranana Puwangngé méllau sukkuru' .
43006024	Wettunna naita tau maégaéro muwi Yésus iyaré'ga ana'-ana' gurun-Na dé'i kuwaro , ménré toni mennang ri lopié nalao ri Kapernaum sappai Yésus .
43006025	Wettunna iyaro sining tauwé siruntu Yésus ri liweng tappareng , makkutanani mennang ri Aléna , " Pa' Guru , siyaganna taengka Pa' kuwaé ? "
43006026	Nappébali Yésus , " Tongeng , musappa-Ka tenniya mupahangngi akkattana iyaro sining anu makalallaingngé iya Upogau'é , iyakiya nasaba purano manré gangka messo .
43006027	Aja' muwajjama untu' lolongeng nanré iya weddingngé cappu sibawa makebbong . Ajjamako untu' lolongeng nanré iya dé'é nawedding makebbong sibawa mabbéréwé atuwong mannennungeng . Iyaro nanré nabbéréyangngi matu Ana'na Tolinoé lao ri iko , saba' purani rilanti ri Allataala Ambo'é . "
43006028	Namakkutanana mennang ri Yésus , " Aga harusu' ripogau' untu' turusiwi élona Allataala ? "
43006029	Nappébali Yésus , " Iyanaé naélori Allataala polé ri iko : Ateppe'ko lao ri iya nasuroé Allataala . "
43006030	Nakkeda mennang , " Rékko makkuwaitu butti aga wedding nabbéréyang Bapa' kuwammengngi nariita sibawa mateppe'ki lao ri Bapa' ? Aga maélo napogau' Bapa' ?
43006031	Néné-nénéta manréi manna ri padang kessi'é . Pada-pada tarokié ri laleng Kitta'é , ' Nawéréngngi mennang manré roti polé ri surugaé . ' "
43006032	Nakkeda Yésus lao ri mennang , " Tongeng ateppe'no : Tenniya Musa , sangadinna Ambo'-Ku ritu iya mpéréngngékko roti iya tongengngé polé ri surugaé .
43006033	Saba' roti iya nabbéréyangngé Allataala iyanaritu iya nonnoé polé ri surugaé sibawa mabbéré atuwong lao ri rupa tauwé ri linoé . "
43006034	Nakkeda mennang , " Bapa' , tuli wérénni iyaro rotié . "
43006035	Nakkeda Yésus lao ri mennang , " Iyya'na roti iya mabbéré atuwong . Tau iya laowé ri Iyya dé'na namalupu lettu mannennungeng . Sibawa tau iya mateppe'é ri Iyya dé'na namadekkana lettu mannennungeng .
43006036	Iyakiya pada-pada pura Upowadangngékko , namuni pura muwita-Ka , dé'to mumateppe .
43006037	Sininna tauwé iya nabbéréyangngé Ambo'é lao ri Iyya laowi matu ri Iyya . Dé' Umaélo sampéyangngi nigi-nigi lao ri Iyya .
43006038	Saba' nonno-Ka polé ri surugaé , tenniya untu' pogau'i élo ri aléku , sangadinna élo-Na iya suroék-Ka .
43006039	Na iyanaé élo-Na iya suroék-Ka : kuwammengngi nasininna tauwé iya nawéréngngék-Ka , dé' nateddéng muwi séddi ; iyakiya kuwammengngi Upaoto'i mennang ri Esso Kiyame' .
43006040	Mémeng iyanaé élona Ambo'-Ku : Kuwammengngi sininna iya mitaéngngi Ana'é sibawa mateppe' ri Aléna mappunnai atuwong mannennungeng , sibawa Upatuwoi paimeng ri Esso Kiyame' . "
43006041	Nammulana mannoko'-noko' sining tau Yahudié lao ri Yésus , saba' makkedai , " Iyya'na roti iya nonno'é polé ri surugaé . "
43006042	Nakkeda mennang , " Tenniyaga iyaé Yésus , ana'na Yusuf ? Riisseng ambo' indo'-Na ! Pékkugi weddingngi makkeda makkedaé nonnoi polé ri surugaé ? "
43006043	Nakkeda Yésus lao ri mennang , " Aja' muwannoko'-noko' .
43006044	Dé' séddi tau wedding polé ri Iyya , rékko Ambo' iya suroék-Ka , dé' natiwii lao ri Iyya ; na nigi-nigi polé , Upaoto'i matu ri Esso Kiyame' .
43006045	Ri laleng Kitta'na Nabi-nabié tarokii makkuwaé , ' Sininna tauwé ripaggurui matu ri Allataala . ' Jaji sininna tau méngkalingaéngngi Ambo'é sibawa magguru polé ri Aléna , laowi ri Iyya .
43006046	Iyakiya tenniya bettuwanna makkedaé engka tau purani naita Ambo'é . Banna iya polé ri Allataala , pura mitai Ambo'é .
43006047	Issengngi : Tau iya mateppe'é , mappunnaiwi atuwong mannennungeng .
43006048	Iyya'na roti iya mabbéré atuwong .
43006049	Nénému manré manna ri padang kessi'é sibawa maté towi mennang .
43006050	Iyakiya dé' nakkuwaro roti nonnoé polé ri surugaé ; tau iya manrééngngi iyaro rotié dé' namaté .
43006051	Iyya'na roti nonnoé polé ri surugaé -- roti iya mabbéré atuwong . Tau iya manrééngngi iyaé rotié tuwoi matu mannennungeng . Roti iya maéloé Uwabbéréyang untu' atuwonna rupa tauwé ri linoé iyanaritu juku-Ku . "
43006052	Naéngkalinganaro , mappangéwanni sining tau Yahudié pada iya muto . Nakkeda mennang , " Pékkugi iyaé tauwé wedding nabbéréyang juku-Na lao ri idi untu' riyanré ? "
43006053	Nakkeda Yésus lao ri mennang , " Ateppe'no : Rékko dé' muwanréi jukuna Ana'na Tolinoé sibawa muwénungngi dara-Na , dé' tongeng muwappunnai matu atuwong ri laleng alému .
43006054	Tau iya manrééngngi juku-Ku sibawa ménungngi dara-Ku mappunnai atuwong mannennungeng sibawa Upaoto'i matu ri Esso Kiyame' .
43006055	Nasaba tongengngi juku-Ku nanré sibawa tongengngi dara-Ku énungeng .
43006056	Tau iya manrééngngi juku-Ku sibawa ménungngéngngi dara-Ku , tette'i masséddi sibawa Iyya , enrengngé Iyya sibawa aléna .
43006057	Ambo' iya tuwoéro , nasuro-Ka na Iyya tuwo tokka polé ri Ambo'é . Nakkuwatoro tau iya manrééngngi juku-Ku , tuwoi polé ri Iyya .
43006058	Iyya'naé roti iya nonnoé polé ri surugaé : tenniya roti nanré néné-nénému . Nasaba purana nanré iyaro rotié , maté muwi mennang . Iyakiya tau manrééngngi iyaé rotié tuwoi matu mannennungeng . "
43006059	Iya manennaro napowadai Yésus wettunna mappaggurui ri bola assompangngé ri Kapernaum .
43006060	Purana naéngkalinga iyaro ada-adanna Yésus , maéga ri yelle'na ana'-ana' gurun-Na makkeda , " Matane senna' iyaé pappagguruwangngé . Niga mulléi tarimai ? "
43006061	Naissengngi Yésus makkedaé mannoko'-noko'i ana'-ana' gurun-Na passalenna gau'éro . Nakkedana , " Tassinggukkoga nasaba ada-adaéro ?
43006062	Pékkugi jajinna matu rékko muwitai Ana'na Tolinoé ménré paimeng ri onronna mammulangngé ?
43006063	Iya patuwoéngngi rupatauwé iyanaritu Rohna Allataala . Awatangenna rupa tauwé dé'gaga gunana . Ada-ada iya Upalettukengngékkoé iyanaritu ada-adanna Rohna Allataala iyanaritu ada-ada iya mabbéré atuwong .
43006064	Iyakiya engka mupa ri yelle'mu dé' namateppe' . " ( Naissengngi Yésus ri pammulanna mupa nigi-nigi iya dé'é namaélo mateppe' , sibawa niga bali'bellariwi matu . )
43006065	Nakkedasi Yésus , " Iyanaro saba'na Upowadakko makkedaé dé' séddi tau mulléi polé ri Iyya , rékko tenniya Ambo'é palaloi . "
43006066	Mappammulai wettuéro maégani ana' gurun-Na salaiwi , sibawa dé'na namaélo maccowérini .
43006067	Nanakkutana Yésus lao ri iya seppulo duwa ana' gurun-Na , " Maélo tokkoga salai-Ka ? "
43006068	Nakkeda Simon Pétrus ri Yésus , " Puwang , niga maélo rilaowi ? Ada-adatta Puwang mabbéré atuwong mannennungeng .
43006069	Mateppe'ni sibawa riyesserinna makkedaé Puwangngé ritu suro mapaccing polé ri Allataala . "
43006070	Nappébali Yésus , " Tenniyaga Iyya piléko iya seppulo duwa tauwéwé ? Namuni séddi ri yelle'mu iyanaritu Sétang ! "
43006071	Iya nasengngé Yésus iyanaritu Yudas ana'na Simon Iskariot . Saba' muni Yudas séddiwi polé ri iya seppulo duwa ana' gurunna Yésus , nabali'bellariwi matu Yésus .
43007001	Purairo , lao tulilini Yésus ri Galiléa . Dé' namaélo lao ri daéra Yudéa saba' sining panguwasana Yahudié kuwaro maéloi mpunoi .
43007002	Iyaro wettué macawé'ni Esso Maraja Kalampang Daud-daungngé .
43007003	Nakkeda silessu-silessurenna Yésus lao ri Aléna , " Salaini iyaé onrongngé namulao ri Yudéa , kuwammengngi na ana'-ana' gurum-Mu weddingngi naitato jama-jamam-Mu .
43007004	Dé'gaga tau subbui matu aga iya napogau'é , rékko maéloi tarompo . Rékko Mupogau'i gau'-gau' pada-padaéro , naissengngi sininna linoé ! "
43007005	( Saba' silessu-silessuren-Na dé'to namateppe' ri Aléna . )
43007006	Nakkeda Yésus lao ri mennang , " Dé'pa narapii wettuk-Ku , iyakiya untu' iko , tungke' wettu wedding .
43007007	Iyaé linoé dé' namungking nabenciko . Iyakiya Iyya mémeng ribencika ri linoé saba' tuli makkeda-Ka lao ri linoé makkedaé maja pangkaukenna .
43007008	Laono alé-alému ri ramé-raméro . Iyya dé' ulao saba' dé'pa narapii wettunna untu' alé-Ku . "
43007009	Makkuwaniro ada-adanna Yésus lao risining silessuren-Na , nanaonrona ri Galiléa .
43007010	Laonana sining silessurenna Yésus ri ramé-raméro , lao toni Yésus alé-aléna mammekko-mekko dé' naissengngi tauwé .
43007011	Sillampé ramé-raméro , sining panguwasana Yahudié sappai sibawa makkutana-kutana , " Kégani ? "
43007012	Maéga tau mammula mabbici'-bici' passalenna Aléna . Engka makkeda , " Tau décéngngi . " Engkato makkeda , " Dé' ! Napapusai tau maégaé . "
43007013	Iyakiya dé' séddi tau barani mabbicara terus-terang passalenna Aléna saba' métaui risining tomakuwasana Yahudié .
43007014	Mattengngangngi ramé-ramé , nauttama Yésus ri laleng Bolana Puwangngé , nappammula mappagguru .
43007015	Hérang senna'ni tomakuwasana Yahudié , nakkeda , " Pékkugi iyaé tauwé weddingngi naisseng maéga makkuwa , padahal dé' naengka nassikola ? "
43007016	Nappébali Yésus , " Iya Uwappagguruwangngéwé tenniya pappagguruwak-Ku , iyakiya pappagguruwan-Na iya suroék-Ka .
43007017	Tau iya maéloé turusiwi élona Allataala , naisseng matu polégi iyaro Uwappagguruwangngé ri Allataala iyaré'ga ri alé-Ku muto .
43007018	Tau iya mabbéréyangngéngngi pappagguruwanna sappai alebbireng untu' aléna . Iyakiya tau iya sappaé alebbireng untu' iya suroéngngi , malempu iyaro tauwé , dé' bellé ri aléna .
43007019	Dé'ga napura Musa mpérékko parénta-paréntana Allataala ? Iyakiya ri yelle'mu dé'gaga turusiwi parénta-paréntaéro . Magi mumaélo mpuno-Ka ? "
43007020	Nappébali tau maégaéro , " Jangek-Ko ! Niga maélo mpuno-Ko ? "
43007021	Nappébali Yésus , " Séddi bawang jamang Upogau' ri esso Saba'é , namuhérang .
43007022	Nawérékko Musa peraturang untu' massunna -- namuni iyaro sunna'é dé' napolé ri Musa assalenna , iyakiya poléi ri ambo'na toriyolota ri yolona Musa . Rimakkuwannanaro muwi ri esso Saba'é maélo tokko sunna'i tauwé .
43007023	Mupogau'i iyaro kuwammengngi aja' muwajjalékkai peraturanna Musa passalenna sunna'é , magi mumacai lao ri Iyya nasaba Upajjappai sininna watakkaléna tauwé ri esso Saba'é ?
43007024	Aja' muadélékiwi tauwé situru iya paitaé , iyakiya situru iya adélé'é . "
43007025	Nainappa engka siyagangngaré tau Yérusalém makkeda , " Tenniyaga iyanaé taunna iya mattengngangngé risappa untu' riyuno ?
43007026	Itani mabbicarai siélo-élona ri yolona tau maégaé , nadé'gaga makkeda agaga lao ri Aléna ! Napahanniga sining panguwasata makkedaé iyanaé Arung Pappassalama'é ?
43007027	Iyakiya rékko poléi Arung Pappassalama'é , dé' séddi tau missengngi polé kégi assalen-Na ! Padahal riisseng idi polé kégi assalen-Na iyaé tauwé . "
43007028	Wettu mappaggurunna Yésus ri laleng Bolana Allataala , gorani sibawa sadda battowa , " Jaji muwissenniga niga Iyya'é , sibawa polé kégi assalek-Ku ? Dé' Upolé nasaba élo alé-Ku . Risuroka ri iya engkaé ha'na suro-Ka , sibawa weddingngi riyatepperi . Iyakiya iko dé' muwissengngi Aléna .
43007029	Uwisseng Aléna , nasaba assalek-Ku poléi ri Aléna , na Aléna ritu suro-Ka . "
43007030	Iyatoro wettué namacinna tikkengngi Yésus , iyakiya dé'gaga barani makkatenningngi , nasaba dé'pa narapii wettunna .
43007031	Maéga ri yelle'na sining tauwéro mammulani mateppe' ri Aléna , sibawa makkeda , " Rékko poléi Arung Pappassalama'é , naulléga pogau'i lebbi maéga anu makalallaing naiya iyaé tauwé ? "
43007032	Naéngkalingani sining tau Farisié pékkugi tau maégaéro mabbici'-bici' passalenna Yésus . Rimakkuwannanaro , sibawani kapala-kapala imangngé nasuroi siyagangngaré pengawalna Bolana Puwangngé lao tikkengngi Yésus .
43007033	Nakkeda Yésus lao ri tau maégaé ri laleng Bolana Puwangngé , " Cinampe' bawang Usibawakko . Purairo lisu-Ka matu lao ri iya suroék-Ka .
43007034	Musappa-Ka matu , iyakiya dé' mulléi lolongek-Ka ; saba' dé' mulléi lao ri onrong Uwonroiyé . "
43007035	Nakkeda sining tomakuwasana Yahudié séddié lao ri laingngé , " Kégai maélo lao iyaé tauwé nadé' nirullé runtu'i ? Maéloiga lao risining tau Yahudié iya monroé ri saliwempanuwa ri yelle'na tau Yunanié , sibawa paggurui tau Yunanié ?
43007036	Aga akkatta-Na nakkeda makkedaé maéloki sappai , iyakiya dé' nirullé runtu'i sibawa dé' nirullé lao ri onrong Naonroiyé ? "
43007037	Ri esso paccappurenna ramé-raméro , iyanaritu esso kaminang pentingngé . Tettonni Yésus ri laleng Bolana Allataala nainappa gora , " Tau iya madekkaé sitinajai lao ri Iyya untu' ménung .
43007038	Passalenna tau iya mateppe'é ri Iyya , tarokii ri laleng Kitta'é : ' Polé ri atinna massolo'i solo'-solo' uwai iya mabbéré atuwong . ' "
43007039	( Mabbicarai Yésus passalenna Rohna Allataala , iyanatarimaé matu sining tau iya mateppe'é ri Aléna . Saba' iyaro wettué dé'pa nariyabbéréyang Rohna Allataala ; saba' dé'pa naripakalebbi Yésus sibawa amatén-Na . )
43007040	Maéga tau méngkalingai aga napowada Yésus , na ri yelle'na mennang engka makkeda , " Iyaé tauwé pasti iyanaro Nabié ! "
43007041	Iya laingngé makkedai , " Iyanaé Arung Pappassalama'é ! " Iyakiya engkato makkeda , " Ah ? masa' Arung Pappassalama'é polé ri Galiléa ?
43007042	Ri laleng Kitta'é tarokii makkedaé Arung Pappassalama'é iyanaritu wija-wijanna Daud sibawa poléi matu ri Bétléhém , iyanaritu kampong assalenna Daud . "
43007043	Angkanna mappammulani mappangéwang sining tauwé passalenna Yésus .
43007044	Engka maélo tikkengngi , iyakiya dé' séddi tau makkatenningngi .
43007045	Wettunnana lisu sining pengawalna Bolana Allataala iya risuroé tikkengngi Yésus , makkutanani kapala-kapala imangngé sibawa sining tau Farisié lao ri mennang , " Magi nadé' mutiwii Aléna lao kumaiyé ? "
43007046	Nappébali sining pengawal-éro , " Wah , dé'pa naengka tau mabbicara pada-padan-Na ! "
43007047	Nakkeda sining tau Farisiéro , " Napapusatonoga ? "
43007048	" Engkaga sining panguwasata iyaré'ga tau Farisié mateppe' ri aléna ?
43007049	Iyakiya tau maégaéwé dé' naissengngi hukkunna Musa , sibawa muwi maga ritanroi toni mennang . "
43007050	Sala séddinna ri yelle'na sining tau Farisiéro iyanaritu Nikodémus iya puraé lao ri Yésus . Nakkeda Nikodémus lao risining tau Farisi laingngé ,
43007051	" Manuru Hukkungngé , séddié tau dé' nawedding rihukkung riwettu dé'napa nariyéngkalinga parakarana sibawa riparéssa pangkaukenna . "
43007052	Nappébali mennang , " Polé ri Galiléa tokkoga ? Paréssa bawanni Kitta'é ! Muwitai matu makkedaé dé'gaga nabi iya assalenna polé ri Galiléa ! "
43007053	[ Purairo , lisu manenni tauwé ri bolaé .
43008001	Iyakiya laowi Yésus ri Bulu-bulu Zaitun .
43008002	Pappa bajanana maélé senna'ni laosi ri Bolana Allataala , namaéga tau lao ri Aléna . Tudanni Yésus , nappammula paggurui mennang .
43008003	Na iyaro wettué , guru-guru agamaé sibawa sining tau Farisié natiwini ri Yésus séddi makkunrai iya napoléiyé malaweng . Nasuroni mennang iyaro makkunraié tettong ri tengnga-tengnga ,
43008004	nainappa makkeda ri Yésus , " Bapa' Guru , iyaé makkunraié ripoléiwi malaweng .
43008005	Ri laleng Hukkunna Musa engka peraturang makkedaé , makkunrai makkuwaéwé harusu'i rigenrung batu gangka maté . Pékkugi pallolongenna Bapa' ? "
43008006	Makkutana makkuwairo mennang untu' palaiwi siyo-siyo Yésus , kuwammengngi weddingngi mennang passalai . Iyakiya cuku' bawammi Yésus , nanaroki sibawa liman-Na ri tanaé .
43008007	Wettunna mennang maddessa matteru , congani nakkeda lao ri mennang , " Tau iya dé'é nappunnai dosa ri yelle'mu , iyanaritu bunge' genrungngi batu iyaro makkunraié . "
43008008	Purairo cuku'ni Yésus paimeng marokisi ri tanaé .
43008009	Naéngkalingana Yésus makkeda makkuwaro , laoni mennang tasséddi-séddi nasalaiwi onrongngéro , mammulai ri iya macowaé . Angkanna Yésus mani alé-aléna monro kuwaro sibawa iyaro makkunraié tettong mupi ri onronna .
43008010	Nanacongana Yésus sibawa nakkeda lao ri makkunraiéro , " Kéga manenni mennang ? Dé'ga gaga hukkukko ? "
43008011	Nappébali , " Dé'gaga Pa' . " Nakkeda Yésus , " Madécénni , Iyya dé'to uhukkukko . Laono makkekkuwangngé , aja' mumadosa paimeng . " ]
43008012	Nabbicarasi Yésus lao ri tau maégaé , adan-Na , " Iyya'naé tajanna linoé . Tau iya maccowériyék-Ka dé' matu najoppa ri laleng pettangngé , iyakiya nappunnangiwi tajanna atuwongngé . "
43008013	Nakkeda sining tau Farisiéro lao ri Yésus , " Makkekkuwangngé mabbéréko asabbiyang passalenna alému . Iyaro asabbiyam-Mu dé' natongeng . "
43008014	Nappébali Yésus , " Namuni mabbéré-Ka asabbiyang passalenna alé-Ku , iyaro asabbiyak-Ku tongengngi ; saba' Uwisseng kéga-Ka polé sibawa kéga-Ka maélo lao . Dé' muwissengngi kéga-Ka polé sibawa kéga-Ka lao .
43008015	Iko muwadélékiwi tauwé sibawa cara tolino ; na Iyya dé' Uwadélékiwi muwi séddi tau .
43008016	Iyakiya ébara'na Uwadélékiwi tauwé , apettuk-Ku adélé'i saba' tenniya-Ka alé-alé-Ku ; Ambo' iya suroék-Ka engkai sibawak-Ka .
43008017	Ri laleng Hukkunna Musa tarokii makkuwaé : Asabbiyang tongengngé iyanaritu asabbiyang iya polé ri duwa tau .
43008018	Iya mabbéré asabbiyang passalenna alé-Ku engka duwa -- Iyya sibawa Ambo' iya suroék-Ka . "
43008019	Nakkeda mennang , " Kégani Ambo'-Muro ? " Nappébali Yésus , " Iko dé' muwissek-Ka sibawa Ambo'-Ku . Akkalarapanna muwissek-Ka , pasti muwisseng towi Ambo'-Ku . "
43008020	Iya manennaro napowadai Yésus wettunna mappagguru ri Bolana Allataala ri seddéna petti-petti dowi pakkasuwiyangengngé . Iyakiya dé' muwi séddi tau tikkengngi , saba' dé'pa narapii wettunna .
43008021	Makkedasi Yésus lao ri mennang , " Maélo-Ka lao , namusappa-Ka matu , iyakiya matéko matu ri laleng dosa-dosamu . Ri onrong Ulaoiyé , dé' mulléi lao . "
43008022	Nakkeda sining panguwasana Yahudié , " Naullé kapang maéloi mpunoi Aléna , saba' makkedai , ' Ri onrong Ulaoiyé dé' mulléi lao . ' "
43008023	Nakkeda Yésus lao ri mennang , " Iko polé ri yawako ; iyakiya Iyya polé ri yasé'ka . Iko polé ri linoé ; Iyya dé' upolé ri linoé .
43008024	Iyanaro saba'na Uwakkeda lao ri iko , makkedaé matéko matu ri laleng dosa-dosamu . Namémeng matéko matu ri laleng dosa-dosamu , rékko dé' mumateppe makkedaé ' Iyya'na iya riteppué IYYA ENGKA . ' "
43008025	Nakkutana mennang , " Niga sitonget-tongenna iko ? " Nappébali Yésus , " Untu' aga mabbicarasi sibawa iko !
43008026	Maéga mupa passaleng iya maéloé Upowada sibawa madéléki . Iyakiya iya suroék-Ka wedding riyatepperi . Na Iyya paissengiwi linoé aga Uwéngkalinga polé ri Aléna . "
43008027	Dé' napahangngi mennang makkedaé mabbicarai lao ri mennang passalenna Ambo'é .
43008028	Rimakkuwannanaro makkedai Yésus lao ri mennang , " Matu rékko purani mupakalebbi Ana'na Tolinoé , muwissenni matu makkedaé ' Iyya'naé iya riteppué IYYA ENGKA' , sibawa muwisseng toni matu makkedaé dé' séddi iya Upogau'é polé ri alé-Ku . Iya bawang Upowada iya napagguruwangngékka Ambo'é .
43008029	Naiya suroék-Ka engkai sibawak-Ka . Dé' naengka naleppessakka alé-aléku , saba' tuli upogau'i iya pésennangiyéngngi atinna . "
43008030	Purana napowada Yésus iya manennaro , maégani tau mateppe' ri aléna .
43008031	Nainappa Yésus mabbicara lao risining tau Yahudié iya mateppe'énna ri Aléna , " Rékko tuwoko situru pappagguruwakku , tonget-tongennotu maccowé ri Iyya ,
43008032	namuwissennitu Allataala iya tongengngé , narimakkuwannanaro ripamaradékako matu . "
43008033	Nakkeda mennang , " Idi'é wijannaki Abraham . Dé'pa taengka tancaji atanna niga-niga ! Aga akkatta-Mu namuwakkeda , ' Ripamaradékako matu' ? "
43008034	Nakkeda Yésus lao ri mennang , " Tongeng senna' adak-Kué . Tau pogau'é dosa iyanaritu atannai dosaé .
43008035	Na séddié ata dé' nappunnai onrong iya mattette'é ri laleng kaluwargaé , na ana'é mappunnaiwi onrong lettu mannennungeng ri laleng kaluwargaé .
43008036	Rimakkuwannanaro , rékko Ana'é pamaradékako , maradéka' tongennotu .
43008037	Mémeng Uwissekko wija-wijanna Abraham . Iyakiya maéloko mpuno-Ka , nasaba dé' mumaélo tarimai pappagguruwak-Ku .
43008038	Aga iya Uwitaé ri Ambo'-Ku , iyanaritu Upowada . Na iko mupogau'i aga iya nappagguruwangngé ambo'mu ri iko . "
43008039	Nappébali mennang , " Ambo'ta iyanaritu Abraham . " Nakkeda Yésus , " Ebara'na tonget-tongekko ana'na Abraham , pastini mupogau'i iya napogau'é Abraham .
43008040	Upalettukekko atongengeng iya Uwéngkalingaé polé ri Allataala , iyakiya iko maéloko mpuno-Ka . Abraham dé' napogau'i makkuwaéro !
43008041	Iko mupogau'i aga iya napogau'é ambo'mu . " Nappébali mennang , " Tenniyaki ana'-ana' harang . Séddimi bawang Ambo'ta , iyanaritu Allataala . "
43008042	Nakkeda Yésus lao ri mennang , " Akkalarapanna iyaro Allataala Ambo'mu , muwamaséi-Ka matu , saba' polé-Ka ri Allataala . Dé' Upolé sibawa élo ri aléku , iyakiya Aléna ritu iya suroék-Ka .
43008043	Aga saba'na dé' mupahangngi aga iya Upowadaé ? Saba' dé' mutahang méngkalingai pappagguruwak-Ku .
43008044	Ibillisi' ritu ambo'mu . Pammulanna mupa na iyaro Ibillisi' pabbuno . Dé' naengka naccowé ri atongengengngé , saba' dé' atongengeng ri aléna . Rékko mabbelléi , mémeng sitinaja , saba' makkuwa mémenro sipa'na . Pabbelléngngi sibawa assalenna sininna bellé .
43008045	Iyakiya Upowadai atongengengngé , narimakkuwannanaro dé' mumateppe ri Iyya .
43008046	Niga ri yelle'mu mulléi pabuttiwi makkedaé engka dosa-Ku ? Rékko Upowadai atongengengngé , magi nadé' mumateppe ri Iyya ?
43008047	Tau iya assalennaé poléi ri Allataala , naéngkalingai ada-adanna Allataala . Iyakiya iko dé' mupolé ri Allataala , iyanaro saba'na dé' mumaélo maréngkalinga . "
43008048	Iyaro sining tau Yahudié nabalini Yésus , " Dé'ga natongeng adatta makkedaé tau Samaria-Ko iya nauttamakiyé sétang ? "
43008049	Nappébali Yésus , " Dé'nauttamai-Ka sétang . Upakalebbii Ambo'-Ku , iyakiya iko mupakatuna-Ka .
43008050	Dé' Usappa alebbireng untu' alé-Ku . Engka séddi makkuragangek-Ka alebbireng , na Aléna ritu madélékiki .
43008051	Tongeng senna' adak-Kué , tau iya turusiyéngngi adak-Ku , lettu mannennungeng dé' namaté matu . "
43008052	Nanakkeda sining tau Yahudiéro lao ri Yésus , " Riissenni makkekkuwangngé nauttamaki tongek-Ko sétang ! Maténi Abraham , makkuwatoro sininna nabi-nabié . Iyakiya makkeda-Ko , ' Tau iya turusiyéngngi adak-Ku , lettu mannennungeng dé' namaté matu . '
43008053	Rékko aléna Abraham maténi , sibawa maté toni sininna nabi-nabié , nigako Iko ? Masa Iko lebbi battowa naiya ambo'ta Abraham ! "
43008054	Nappébali Yésus , " Akkalarapanna sappa-Ka alebbireng untu' alé-Ku , iyaro alebbirengngé dé'gaga bettuwanna . Iya pakalebbiék-Ka iyanaritu Ambo'-Ku iya muwangga'é Allataalamu ,
43008055	padahal dé' muwissengngi . Iyakiya Iyya uwissengngi . Akkalarapanna makkeda-Ka makkedaé dé' Uwissengngi , tentu séddika tau pabbelléng pada-pada iko . Uwissengngi sibawa mapatoiwi adan-Na .
43008056	Ambo'mu Abraham masennang senna' makkedaé naitai matu esso-Ku . Purani naita sibawa masennanna ! "
43008057	Nanakkeda sining tau Yahudié lao ri Yésus , " Dé'pa gaga limappulo taung umuru'-Mu , na purani Muwita Abraham ? "
43008058	Nappébali Yésus , " Makkeda tongek-Ka lao ri iko : riwettu dé'napa najaji Abraham , eng-Ka mémenna . "
43008059	Napada malana batu sining tau Yahudiéro untu' genrungngi Yésus ; iyakiya mallekke'i Yésus , nappa lao nasalaiwi Bolana Allataala .
43009001	Wettunna Yésus joppa , mitani tau iya butaé sipongenna jaji .
43009002	Nakkutanana ana'-ana' gurunna Yésus lao ri Yésus , " Bapa' Guru , magi iyaé tauwé narijajiyang buta ? Nasaba alénaga madosa iyaré'ga nasaba indo' ambo'na madosa ? "
43009003	Nappébali Yésus , " Butai tenniya nasaba dosa aléna iyaré'ga dosa tomatowanna , iyakiya kuwammengngi naweddingngi naita tauwé akuwasanna Allataala iya majjamaé ri laleng aléna .
43009004	Ri wettu essona mupa , harusu'ki pogau'i jama-jaman-Na iya suroék-Ka . Poléi matu wennié , namuwi séddi tau dé'to naulléi majjama matu .
43009005	Ri wettu engka-Ku mupa ri linoéwé , Iyya'na tajanna linoé . "
43009006	Puranana makkeda makkuwaro mamméccuni Yésus ri tanaé , nainappa napasigaru iyaro méccun-Na tanaé . Nainappa nasapungengngi matanna tauwéro ,
43009007	nakkeda lao ri tauwéro , " Laono mupaccingiwi rupammu ri Kolang Siloam . " ( Siloam bettuwanna ' Risuro' . ) Nalaona iyaro tauwé paccingiwi rupanna . Wettunna lisu , naulléni makkita .
43009008	Sining balibolana enrengngé sining tau iya puraé mitai maréllau-réllau , makkeda manenni , " Tenniyaga iyaé tauwé biyasa tudang maréllau-réllau ? "
43009009	Engka makkeda , " Mémeng aléna . " Iyakiya engkato makkeda , " Tenniya , maélomi bawang pada iyaro tauwé . " Iyakiya aléna iyaro tauwé makkeda , " Iyya'na . "
43009010	Nakkeda mennang lao ri tauwéro , " Pékkugi ammulanna naweddikko makkita ? "
43009011	Nappébali , " Iyaro tau riyasengngé Yésus mébbui céddé bungka , nappa nasapuingeng matakku sibawa makkeda , ' Laono mupaccingiwi rupammu ri Kolang Siloam . ' Nalaona . Na wettunna upaccingi rupakku , weddinna makkita . "
43009012	Nakkutana mennang , " Kégani iyaro tauwé ? " Nappébali , " Dé' uwissengngi . "
43009013	Iyaro essoé , esso Saba'i wettunna Yésus pasigarui tanaé sibawa méccun-Na untu' mébbui tau butaéro naweddingngi makkita . Na iyaro tauwé , ritiwini ri tau Farisié .
43009014	
43009015	Makkutana towi mennang lao ri tauwéro pékkugi naulléi makkita . Nappébali , " Nataroiwi bungka matakku , nainappa upaccingi naweddinna makkita . "
43009016	Engka siyagangngaré ri yelle'na sining tau Farisiéro makkeda , " Dé' nakkullé tau iya pogau'éngngi iyaé assalenna poléi ri Allataala , saba' dé' najampangiwi esso Saba'é . " Iyakiya makkedai tau laingngé , " Masa' naullé tau madosaé pogau'i anu makalallaing pada-padaéwé ? " Namompona assisalang pallolongeng ri yelle'na mennang .
43009017	Nakkutanasi sining tau Farisiéro lao ri tauwéro , " Aga pallolongemmu passalenna tau iya mébbuékko makkita ? " Nappébali iyaro tauwé , " Nabiwi . "
43009018	Iyakiya sining panguwasana Yahudié dé' namaélo mateppe' makkedaé iyaro tauwé mémeng butai riyolo namakkekkuwangngé weddinni makkita . Rimakkuwannanaro naobbii mennang tomatowanna ,
43009019	nanakkutana , " Tongegga iyaé ana'mu iya muwasengngé buta simula jaji ? Pékkugi naulléi makkita makkekkuwangngé ? "
43009020	Nappébali indo' ambo'na iyaro tauwé , " Mémeng iyaé ana'ta , sibawa mémeng butai simula jaji .
43009021	Iyakiya pékkugi naulléi makkita makkekkuwangngé , dé' nirisseng . Sibawa niga mébbui naulléi makkita , iyaro dé'to nirisseng . Tanai bawanni aléna , battowani sibawa naullé muto aléna mappébali . "
43009022	Makkeda makkuwairo indo' ambo'na iyaro tauwé saba' métaui risining panguwasana Yahudié ; saba' masséddini mennang , makkedaé tau iya mangakuiyéngngi Yésus selaku Arung Pappassalama'é , dé'na nawedding muttama' ri bola assompangngé .
43009023	Iyanaro saba'na nakkeda indo' ambo'na iyaro tauwé , " Battowani , tanai bawanni aléna . "
43009024	Nainappa naobbisi tau iya butaé onna'ro , nakkeda ri tauwéro , " Attanroko makkedaé makkedako matu iya tongengngé . Riisseng iyaro tauwé tau madosa . "
43009025	Nappébali iyaro tauwé , " Madosa iyaré'ga dé' , dé' uwissengngi . Séddi gau' bawang uwisseng ; riyolo butaka , makkekkuwangngé makkitana . "
43009026	Makkedani mennang ri tauwéro , " Aga napogau' lao ri iko ? Pékkugi nagaurekko namuwakkita ? "
43009027	Nappébali iyaro tauwé , " Purani ucuritakko , iyakiya dé' mumaélo méngkalingai . Magi mumaélo méngkalingai ? Naullé kapang maélo tokko mancaji ana'-ana' gurun-Na ? "
43009028	Nainappa nakkeda-kedaini sibawa makkeda , " Iko ana' gurun-Nako ; idi tenniya ! Idi ana' gurunnaki Musa .
43009029	Riissengngi makkedaé Allataala pura mabbicara lao ri Musa . Iyakiya passalenna tauwéro , dé' riissengngi polé kégi assalen-Na . "
43009030	Nappébali iyaro tauwé , " Mappahérang senna' makkedaé dé' muwissengngi polé kégi assalen-Na , padahal puraka naébbu wedding makkita .
43009031	Riissengngi makkedaé Allataala dé' naéngkalingai tau madosaé , sangadinna tau iya pakalebbiéngngi Allataala , sibawa pogau'éngngi élo-Na .
43009032	Sipongenna linoé dé'pa naengka nariyéngkalinga engka tau mébbui tauwé makkita iya butaé simula jaji .
43009033	Rékko iyaro tauwé dé' napolé ri Allataala , dé' nakkullé pogau'i agi-agi . "
43009034	Nappébali mennang , " Aga ? Iko pennoé dosa simula jaji , maéloko pagguruki ? " Mappammulai iyaro wettué riyattéyanni muttama' ri bola assompangngé .
43009035	Naéngkalingani Yésus makkedaé purai mennang nattéyang iyaro tauwé muttama' ri bola assompangngé . Nasappani iyaro tauwé nainappa makkeda lao ri aléna , " Mateppe'koga ri Ana'na Tolinoé ? "
43009036	Nappébali iyaro tauwé , " Niga iyaro Puwang ? Tulukka tapaissengika kuwammengngi mateppe'ka ri Aléna . "
43009037	Nappébali Yésus , " Purani muwita , Aléna ritu mabbicara ri iko makkekkuwangngé . "
43009038	Nakkeda iyaro tauwé , " Mateppe'ka , Puwang . " Nasuju'na ri yolona Yésus .
43009039	Nakkeda Yésus , " Polé-Ka ri linoéwé untu' madélékiwi ; kuwammengngi naulléi makkita tau butaé , na tau iya mulléngngi makkita mancaji butai . "
43009040	Engka siyagangngaré tau Farisi iya engkaé kuwaro naéngkalingai Yésus makkeda makkuwaro , nanakkutana mennang lao ri Yésus , " Akkatta-Mu idi'é buta tokki ? "
43009041	Nappébali Yésus , " Akkalarapanna butako , dé' mumadosa . Iyakiya saba' makkedako ' Makkitaki' , bettuwanna iyaro madosa mupo . "
43010001	" Tongeng senna' adak-Kué : Tau iya muttama'é ri laleng wakké bimbala'é lalo ri sappoé , dé' nalalo ri sumpangngé , iyakiya makkémpéi lalo ri laleng laingngé , iyaro tauwé panga sibawa parampo .
43010002	Iyakiya tau iya muttama'é lalo ri sumpangngé , iyanaritu pakkampi bimbala' .
43010003	Panganrowang wakké'é timpakengngi tange' , na bimbala'-bimbala'é maccowériwi saddanna ri wettu mangobbina mennang sibawa asenna tungke'-tungke' enrengngé natinrosinna massu .
43010004	Natiwinana massu iyaro sining bimbala'é , iyaro pakkampié joppani monriyolo , nasining bimbala'é maccowériwi saba' naissengngi mennang saddan-Na .
43010005	Dé' namaélo mennang maccowériwi tau laingngé , mala lariwi polé ri tauwéro , saba' dé' naissengngi saddanna . "
43010006	Nacuritai Yésus iyaro pakkalarapangngé , iyakiya dé' naissengngi mennang aga akkatta-Na .
43010007	Nainappa makkeda Yésus siseppa , " Tongeng senna' adak-Kué : Iyya'na tange' untu' bimbala'é .
43010008	Sininna iya polé ri yolo-Ku , iyanaritu panga sibawa parampo' , iyakiya sining bimbala'é dé' naéngkalingai saddanna mennang .
43010009	Iyya'na tange' . Niga muttama' lalo ri Iyya salama'i matu ; massu muttama'i sibawa lolongeng anré .
43010010	Poléi pangaé banna untu' ménnau , untu' mabbuno , sibawa untu' makkasolang . Iyakiya Iyya polé kuwammengngi nalolongeng tolinoé atuwong -- atuwong maonaé .
43010011	Iyya'na pakkampi makessingngé . Pakkampi iya makessingngé nabbéréyangngi nyawana untu' sining bimbala'na .
43010012	Tau ripéssaroiyé iya tenniyaé pakkampi sibawa tenniyaétto punna iyaro sining bimbala'é lariwi salaiwi sining bimbala'éro rékko naitai polé asu ale'é . Na iyaro sining bimbala'é natikkenni matu sibawa ripassara-saranna ri asu ale'é .
43010013	Iyaro tau ripéssaroiyé lariwi , saba' majjamai untu' saro . Dé' napaduliwi sining bimbala'éro .
43010014	Iyya'na pakkampi iya makessingngé . Pada-pada Ambo'é missek-Ka sibawa Iyya missengngi Ambo'é , makkuwatoro Uwissengngi sining bimbala'-Ku , sibawa naissek-Ku mennang . Uwabbéréyangngi nyawa-Ku untu' mennang .
43010015	
43010016	Engka mupa bimbala'-bimbala' laing iya Uwappunnangiyétto , iya dé'é nauttama ri laleng konrong bimbala'éwé . Harusu' towi Uputtama mennang sibawa naéngkalingana matu saddak-Ku . Nancaji manengngi matu mennang sikonrong sibawa séddi pakkampi .
43010017	Namaséi-Ka Ambo'é saba' Uwabbéréyangngi nyawa-Ku , untu' tarimai paimeng .
43010018	Dé' séddi tau mulléi malai polé ri Iyya . Uwabbéréyangngi saba' élo-Ku muto . Makuwasa-Ka untu' mabbéréyangngi , sibawa makuwasa untu' malai paimeng . Iyanaro jamang iya Utarimaé polé ri Ambo'-Ku . "
43010019	Nasaba makkeda makkuwairo Yésus , mappammulani mappangéwang sining tau Yahudié .
43010020	Maéga makkeda , " Nauttamakiwi sétang ! Jangengngi ! Untu' aga muwéngkalingai ? "
43010021	Iyakiya engkato makkeda , " Tau nauttamakiyé sétang dé' nabbicara makkuwatu ! Naulléga sétangngé mébbui tau butaé makkita ? "
43010022	Ri Yérusalém sining tauwé mattengngang ramé-raméiwi Esso Maraja Rirésmikanna Bolana Puwangngé . Iyaro wettué wettu keccé .
43010023	Joppai Yésus ri Légo-légona Salomo ri lalenna Bolana Puwangngé ,
43010024	wettunna sining tau Yahudié polé maddeppungeng mattulilingiwi Yésus . Makkedani mennang , " Gangka kégi-Ko maélo leppessakki bata-bata ? Powadanni terus terang , rékko tonget-tongek-Ko Arung Pappassalama'é . "
43010025	Nappébali Yésus , " Purano Upowadang , iyakiya dé' mumateppe . Jama-jamang iya Upogau'é ri laleng asenna Ambo'-Ku , mabbéré butti passalek-Ku .
43010026	Dé' mumateppe saba' dé' mumattama bimbala'-bimbala'-Ku .
43010027	Sining bimbala'-Ku naéngkalingai saddak-Ku . Uwisseng mennang , nanaccowéri-Ka mennang .
43010028	Uwéréngngi mennang atuwong mannennungeng , na untu' mannennungeng dé' nabinasa matu mennang . Dé' séddi tau mulléi rampasa'i mennang polé ri limak-Ku .
43010029	Ambo'-Ku , iya puraé mabbéréyangngi mennang lao ri Iyya , napakacauri sini-sininnaé . Nadé' séddi tau mulléi rampasa'i mennang polé ri limanna Ambo'é .
43010030	Iyya sibawa Ambo'é iyanaritu séddimi . "
43010031	Nanalasi batu sining tau Yahudié untu' genrungngi Yésus .
43010032	Iyakiya makkedai Yésus lao ri mennang , " Purana muwita pogau' maéga jama-jamang makessingngé , iya nawéréngngék-Ka Ambo'é . Polé ri iya manenna jama-jamangngéro , kégana nassabari mumaélo genruk-Ka ? "
43010033	Nappébali sining tau Yahudié , " Tenniya nasaba jama-jamammu iya makessingngéro namaéloki genruk-Ko batu , iyakiya nasaba Mupakatunai Allataala . Iko séddiko tolino , namumaélo pancajiwi alé-Mu Allataala . "
43010034	Nappébali Yésus , " Dé'ga nataroki ri laleng Kitta Hukkummu : Makkedai Allataala , ' Ikona iyanaritu allataala' ?
43010035	Riissenni makkedaé aga taroki ri laleng Kitta'é kajajiyangngi lettu mannennungeng . Jaji , rékko Allataala nateppui ' allataala ' lao risining tau iya tarimaéngngi ada-adan-Na ,
43010036	magi muwakkeda Ucella-cellai Allataala nasaba makkedak-Ku Ana'naka Allataala ? Padahal napilé-Ka Ambo'é sibawa nasuro lao ri linoé .
43010037	Rékko dé' Upogau'i jama-jamang iya nasuroéngngékka Ambo'é , aja' mumateppe lao ri Iyya .
43010038	Iyakiya nasaba Upogau'i , ateppe'no aga iya Upogau'éro , namuni dé' mumaélo mateppe' ri Iyya . Narimakkuwannanaro muwissengngi sibawa mupahangngi makkedaé Ambo'é tette'i masséddi sibawa Iyya , sibawa Iyya tette masséddi sibawa Ambo'é . "
43010039	Makkuragasi mennang maélo tikkengngi Yésus , iyakiya leppe'i polé ri mennang .
43010040	Lisuni Yésus ri liwenna Salo Yordan , ri onronna Yohanés riyolo maccemmé , naonrona kuwaro .
43010041	Maéga tau lao ri Aléna . Makkedani mennang , " Yohanés dé' napogau'i sining anu makalallaingngé , iyakiya iya manenna iya napowadaé passalenna iyaé tauwé tongengngi . "
43010042	Namaégana tau kuwaro mateppe' lao ri Yésus .
43011001	Engka séddi tau riyaseng Lazarus monro ri Bétania silaong silessurenna Maria sibawa Marta .
43011002	Maria iyanaritu makkunrai iya tirikiyéngngi minnya' wangi ri ajéna Puwangngé , nanalullu'i sibawa gemme'na . Séuwa wettu namalasa Lazarus .
43011003	Iya duwa silessurennaro nabirittanni Yésus , " Puwang , silessuretta iya tamaséiyé Puwang malasai . "
43011004	Wettunna naéngkalinga Yésus iyaro karébaé , makkedani , " Iyaé lasaé dé' nassabari namaté . Kajajiyangngi iyaé kuwammengngi naripakaraja Allataala , nanassabari towi Ana'na Allataala ripakarajato . "
43011005	Yésus mamaséiwi Marta , Maria sibawa Lazarus .
43011006	Iyakiya wettunna Yésus natarima karébaé makkedaé malasai Lazarus , nattungkai monro ri onron-Na duwangngessopa .
43011007	Purairo nappa makkeda ri ana'-ana' gurun-Na , " Laono mai talisu ri Yudéa . "
43011008	Nappébali mennang , " Bapa' Guru , silalona sining tau Yahudié maélo genrungngi batu Bapa' , namakkekkuwangngé maélosi Bapa' lisu kuwaro ? "
43011009	Nakkeda Yésus , " Dé'ga naseppulo duwa jang siessoé ? Tau iya joppaé ri essoé , dé' natabbuttu saba' naitai tajanna linoéwé .
43011010	Iyakiya tau iya joppaé ri wennié tabbuttui , saba' dé'gaga tajang ri aléna . "
43011011	Makkuwaniro adanna Yésus . Nappa makkedasi , " Sellaota Lazarus matinroni , iyakiya maélo-Ka lao teddui . "
43011012	Nakkeda ana'-ana' gurunna Yésus , " Puwang , rékko matinroi Lazarus , majjappai matu matti . "
43011013	Akkattana Yésus iyanaritu makkedaé maténi Lazarus . Iyakiya nasengngi mennang akkattana Yésus iyanaritu makkedai matinro biyasai Lazarus .
43011014	Rimakkuwannanaro makkedai Yésus lao ri mennang sibawa terus-terang , " Maténi Lazarus .
43011015	Iyakiya masennang tok-Ka dé'-Ka gaga kuwaro , saba' lebbi kessing muwi untu' iko , kuwammengngi naweddikko riyatepperi . Laono mai talao ri Lazarus . "
43011016	Tomas iya riteppué " Si Dénru " makkedai lao ri sellao-sellaona ana'-ana' gurunna Yésus , " Laono mai taccowé , leppessakki maté silaong Aléna ! "
43011017	Wettunna Yésus lettu ri onrongngéro , patangngessoni ittana Lazarus rikuburu'na .
43011018	Bétania macawé'é ri Yérusalém , kira-kira tellu kilo bélana .
43011019	Maégani tau Yahudi polé célléngiwi Marta sibawa Maria untu' saléworiwi mennang nasaba amaténna silessurenna .
43011020	Wettunna naéngkalinga Marta engkai Yésus , massuni duppaiwi Yésus , na Maria monroi ri bolaé .
43011021	Nakkeda Marta lao ri Yésus , " Puwang , ébara'na engkaki kuwaé Puwang wettuéro , tentu dé' namaté ana' buranéku .
43011022	Iyakiya muni makkuwaro uwisseng makkedaé makkekkuwangngétto nabbéréyangngi matu Allataala aga taéllau Puwang ri Aléna . "
43011023	Nakkeda Yésus lao ri Marta , " Tuwoi matu paimeng ana' buranému . "
43011024	Nappébali Marta , " Uwisseng tuwoi matu paimeng Lazarus rékko ripaoto'i tau maté ri Esso Kiyame' . "
43011025	Nakkeda Yésus lao ri Marta , " Iyya ritu mabbéré atuwong sibawa paoto'i tau maté . Tau iya mateppe'é ri Iyya , tuwoi matu namuni maténa .
43011026	Na tau tuwoé iya mateppe'é lao ri Iyya , dé'na namaté mannennungeng . Mateppe'koga ri gau'éro ? "
43011027	Nappébali Marta , " Puwang , mateppe'ka , Puwang Ana'na Allataala , Arung Pappassalama'é iya maéloé polé ri linoéwé . "
43011028	Purana Marta makkeda makkuwaro , laoni mobbii Maria padakkunrainna nanabici'i , " Engkai kuwaé Bapa' Guru ; nakkutanakko . "
43011029	Naéngkalinganaro , mapperi-perini Maria moto , nalao sita Yésus .
43011030	Iyaro wettué , dé'pa nauttama Yésus ri désaé . Ri onronna mupi Marta duppaiwi .
43011031	Sining tau Yahudié iya saléworiyéngngi Maria ri bolaé , naitai Maria moto sibawa mapperi-peri massu ; jaji laoni maccowériwi , saba' nasengngi lao ri tampungngé untu' teri .
43011032	Wettunna Maria lettu ri onronna Yésus sibawa naitani , makkaluttuni Maria ri yolo-Na sibawa makkeda , " Puwang , akkalarapanna engkaki Puwang kuwaé wettuéro , tentu dé' namaté ana' buranéku . "
43011033	Wettunna naita Yésus Maria teri , sibawa sining tau Yahudié iya duwangngéngngi Maria terito , messéni atin-Na , sibawa messé senna' rita .
43011034	Namakkutanana Yésus lao ri mennang , " Kégai mukuburu' ? " Nappébali mennang , " Laoni mai taitai Puwang . "
43011035	Naterina Yésus .
43011036	Nakkedana sining tau Yahudiéro , " Itai , anengka makkuwa namaséin-Na Lazarus ! "
43011037	Iyakiya engka ri yelle'na mennang makkeda , " Naébbui tau butaé makkita , magi nadé' naulléi pésangkai kuwammengngi aja' namaté Lazarus ? "
43011038	Masé' senna'si Yésus , nanalao ri kuburu'é . Iyaro kuburu'é iyanaritu séddiwi gowa iya ritongkoé sibawa batu loppo .
43011039	Nakkeda Yésus , " Paddésu'i iyaro batué ! " Nappébali Marta , silessurenna tau iya matéro . " Puwang , patang-ngessoni rikuburu'na . Tentu makebbonni ! "
43011040	Nakkeda Yésus lao ri Marta , " Dé'ga napurano Upowadang : Rékko mateppe'ko , muwitai matu pékkugi battowana akuwasanna Allataala ! "
43011041	Nanapaddésu'ni iyaro batué . Nainappa conga Yésus ri langié sibawa makkeda , " Tarima kasi , Ambo' , saba' Muwéngkalinga-Ka .
43011042	Uwisseng tuli Muwéngkalinga-Ka , iyakiya Upowadai iyaé , untu' sining tau iya engkaé kuwaé ; kuwammengngi namateppe' mennang makkedaé Iko suro-Ka . "
43011043	Purana makkeda makkuwaro , gorani Yésus sibawa sadda battowa , " Lazarus , assuko ! "
43011044	Nassuna tau iya maténnaro . Limanna sibawa ajéna ridoko mupa kaing pawwalu , sibawa rupanna tattongko sibawa kaing pattongko rupa . Nakkeda Yésus lao risining tauwé kuwaro , " Leppessangngi kaing pawwalunna kuwammengngi nalaluwasa joppa . "
43011045	Maéga polé risining tau Yahudié iya laowé célléngiwi Maria , mateppe' lao ri Yésus wettunna mennang naita iyaro kajajiyangngé .
43011046	Iyakiya engka siyagangngaré ri yelle'na mennang lao ri tau Farisié nanalaporo'i aga pura napogau' Yésus .
43011047	Rimakkuwannanaro sining tau Farisié sibawa kapala-kapala imangngé pakangkani rapa' sibawa Mahkamana Agamaé . Makkedai mennang , " Aga harusu' ripogau' ? Iyaé tauwé maéga anu makalallaing napogau' !
43011048	Rékko rileppessangngi matteru-teru makkuwaé , mateppe' manengngi matu sininna tauwé lao ri Aléna . Na angkanna poléi matu panguwasana Roma nanaancuru'i Bolana Puwangngé sibawa sininna bangsata ! "
43011049	Engka séddi polé ri mennang riyaseng Kayafas , imang lompo ri taungngéro , makkeda , " Dé' agaga muwisseng iko .
43011050	Dé'ga mupahangngi makkedaé nasaba untu' ra'ya'é , lebbi kessing muwi séddi tau maté naiya sininna bangsata ancuru ? "
43011051	Sitongenna napowadai Kayafas iyaro , dé' napolé ripikkirang aléna . Iyakiya selaku imang lompo ri taungngéro nabotoi makkedaé matéi matu Yésus untu' bangsa Yahudié .
43011052	Natenniya untu' bangsa Yahudié bawang , iyakiya untu' paddeppungeng towi sibawa passéddiwi ana'-ana'na Allataala iya massara-sarangngé .
43011053	Mappammulai iyaro essoé sikongkolo'ni sining panguwasana Yahudié untu' mpunoi Yésus .
43011054	Rimakkuwannanaro dé'na nappaitangngi aléna Yésus ri yolona tau maégaé ri yelle'na tau Yahudié . Nasalaini Yudéa , nalao ri kota riyasengngé Efraim seddéna padang kessi'é . Kuwaniro monro silaong ana'-ana' gurun-Na .
43011055	Iyaro wettué macawé'ni Esso Maraja Paska Yahudié . Maéga tau polé ri désa-désaé labe'ni lao ri Yérusalém untu' pogau'i upacara pappépaccing alé ri wettu dé'napa naramé-raméro .
43011056	Nasappani mennang Yésus , na wettunna maddeppungeng ri Bolana Allataala , makkedani séddié lao ri laingngé , " Pékkugi pallolongemmu ? Naullé dé' nalao ri ramé-raméwé . "
43011057	Napowadai mennanro saba' kapala-kapala imangngé sibawa sining tau Farisié pura passu parénta makkedaé tau missengngéngngi kégi Yésus monro , harusu'i nalaporo' kuwammengngi weddingngi ritikkeng .
43012001	Enneng esso riwettu dé'napa na Esso Maraja Paskaé , laoni Yésus ri Bétania . Ri onrongngénnaro Lazarus monro iya puraé ripaoto' ri Yésus polé ri amaténna .
43012002	Kuwaniro ritumaningi ri mennang , sibawa rilayani ri Marta . Lazarus sibawa sining topolé tudanni manré silaong Yésus .
43012003	Napoléna Maria sibawa tiwi kira-kira sitengnga liter minnya' wangi narwastu iya masuli senna'é . Iyaro minnya'é natirii ri ajéna Yésus , nainappa nalullu'i sibawa gemme'na . Namabauna sininna bolaéro nasaba minnya' wangiéro .
43012004	Iyakiya Yudas Iskariot , sala séddinna ana' gurunna Yésus -- iya accappurennaé bali'bellariwi Yésus -- makkeda ,
43012005	" Magi nadé' naribalu minnya' wangiéro tellu ratu dowi péra' ellinna , nainappa ellinna riwéréngngi tau kasiyasié ? "
43012006	Makkeda makkuwairo Yudas tenniya nasaba najampangiwi tau kasiyasié , iyakiya nasaba pangai . Biyasai mala dowi polé ri kas-é iya ritaroé ri aléna .
43012007	Iyakiya makkedai Yésus , " Leppessangngi iyaro makkunraié ! Napogau'i iyaé untu' esso attampungek-Ku .
43012008	Tau kasiyasié tuli engkai ri yelle'mu , iyakiya Iyya dé' . "
43012009	Maéga tau Yahudi méngkalingai makkedaé engkai Yésus ri Bétania . Jaji laoni mennang kuwaro . Laowi mennang tenniya bawang nasaba Yésus , iyakiya nasaba maélo towi mitai Lazarus , iya puraé ripaoto' polé ri amaténgngé ri Yésus .
43012010	Iyanaro saba'na na kapala-kapala imangngé maélo towi mpunoi Lazarus ;
43012011	nasaba aléna nassabari namaéga tau Yahudi salaiwi mennang sibawa mateppe' lao ri Yésus .
43012012	Pappa bajanana , naéngkalingani tau maégaé iya polé untu' ramé-raméiwi Paskaé makkedaé mattengnganni Yésus ri laleng allalengengngé mattuju ri Yérusalém .
43012013	Nanalana mennang daud-daung pattuku nalao duppaiwi , nagora-gorato , " Pojiwi Allataala ! Ribarakkakiwi iya polé ri laleng asenna Puwangngé . Ribarakkakiwi Arunna Israélié ! "
43012014	Lolongenni Yésus séddi kaleddé malolo mupa , nanatonangiwi . Nakajajiyanna iya tarokié ri laleng Kitta'é :
43012015	" Aja' mumétau , ana' makkunrainna Sion ! Itai Arummu polé , tonangi si kaju ana' kaleddé ! "
43012016	Iyaro wettué dé'pa napahangngi ana'-ana' gurunna Yésus iya manennaro . Iyakiya puranana Yésus ripakaraja sibawa amatén-Na , nappai naéngngerang mennang makkedaé iya rigaukengngéngngi risining tauwé pura tarokii ri laleng Kitta'é passalenna Aléna .
43012017	Sining tau iya engkaé wettunna Yésus mobbii Lazarus massu polé ri kuburu'é sibawa paoto'i polé ri amaténgngé , matteru mabbéré asabbiyang passalenna gau'éro .
43012018	Iyanaro saba'na nalao iyaro tau maégaé ri Yésus saba' naéngkalingai mennang makkedaé Aléna ritu pura pogau'i anu makalallaingngéro .
43012019	Makkedani sining tau Farisié séddié lao ri laingngé , " Dé'gaga riyullé pogau' ! Ita bawanni , sininna linoé lari maccowériwi ! "
43012020	Ri yelle'na sining tau iya laowé ri Yérusalém untu' massompa ri ramé-raméro engkato siyagangngaré tau Yunani .
43012021	Laowi mennang ri Filipus sibawa makkeda , " Saudara , rékko weddingngi , macinnaki sita Yésus . " ( Assalenna Filipus poléi ri Bétsaida ri Galiléa . )
43012022	Nalaona Filipus powadangngi Andréas gau'éro , nainappa sipadduwani mennang palettu'i ri Yésus .
43012023	Nakkeda Yésus lao ri mennang , " Narapini wettunna Ana'na Tolinoé ripakaraja .
43012024	Tongeng senna' adak-Kué : Rékko sibatué gandong dé' naritaneng ri laleng tanaé sibawa maté , tette'i matu sibatu . Iyakiya rékko iyaro gandong sibatué matéi , nappai mappapolé matu maéga gandong .
43012025	Tau iya mamaséiyéngngi atuwonna , ateddéngengngi matu atuwonna . Iyakiya tau iya benciyéngngi atuwonna ri linoéwé , napiyarai matu untu' atuwong mannennungengngé .
43012026	Tau iya maéloé tumaningi-Ka harusu'i maccowéri-Ka ; kuwammengngi nasibawa-Ka matu pattumanik-Ku kégi-kégi-Ka engka . Tau iya tumaningiyék-Ka ripakalebbii matu ri Ambo'-Ku . "
43012027	" Takkini-kini atik-Ku ; aga harusu' Upowada makkekkuwangngé ? Harusu'-Ka'ga makkeda , ' Ambo' , paleppe'-Ka polé ri wettuéwé' ' ? Iyakiya mala untu' péneddingiwi iyaé anrasa-rasangngé na Upoléna .
43012028	Ambo' , pakarajai asem-Mu ! " Na paéngkalingana sadda polé ri langié makkeda , " Purani Upakaraja , namaélosi-Ka pakarajai . "
43012029	Tau maégaé iya engkaé kuwaro , naéngkalingani iyaro saddaé . Makkedani mennang , " Letté iyaro ! " Iyakiya engkato makkeda , " Tenniya ! Malaéka' mabbicara ri Aléna ! "
43012030	Nakkeda Yésus lao ri mennang , " Iyaro saddaé paéngkalingai , tenniya untu' apentingek-Ku , iyakiya untu' apentingemmu .
43012031	Narapini wettunna makkekkuwangngé riyadéléki linoé ; risulléini panguwasana linoé makkekkuwangngé .
43012032	Iyakiya Iyya'é , rékko purana ripakatanré ri yasé'na linoé , maélo-Ka getteng manengngi tauwé lao ri Iyya . "
43012033	Makkeda makkuwairo untu' mappaitangngi pékkugi carana matu maté .
43012034	Nakkeda tau maégaéro lao ri Aléna , " Manuru' Kitta Hukkutta , Arung Pappassalama'é tuwoi matu mannennungeng . Pékkugi-Ko wedding makkeda makkedaé Ana'na Tolinoé harusu'i ripakatanré ri yasé'na linoé ? Niga iyaro Ana'na Tolinoé ? "
43012035	Nappébali Yésus , " Cinampe' bawang iyaro tajangngé engka ri yelle'mu . Jaji joppako ri wettu engkana mupa iyaro tajangngé , kuwammengngi aja' nakennako pettang . Tau iya joppaé ri laleng pettangngé dé' naissengngi kégai lao .
43012036	Ateppe'no lao ri tajangngéro , ri wettu engkana mupa iyaro tajangngé ri iko , kuwammengngi namumancaji ana'-ana'na tajangngé . " Puranana Yésus makkeda makkuwaro , nasalaini onrongngéro sibawa dé' namaélo mappaitangngi aléna lao ri mennang .
43012037	Namuni maégani anu makalallaing napogau' Yésus ri yolona mennang , dé'to namateppe' ri Aléna .
43012038	Nakajajiyanna aga napowadaé Nabi Yésaya , " Puwang , nigana mateppe' ri karébatta ? Lao ri niga riyappaitang akuwasanna Puwangngé ? "
43012039	Iyanaro saba'na dé' naulléi mennang mateppe' , saba' pura towi makkeda Yésaya , " Makkedai Allataala ,
43012040	' Upabutai matanna mennang , mébbui mennang matedde ati ; kuwammengngi dé' nakkita matanna mennang , aja' nappéjeppu pikkiranna mennang . Kuwammengngi aja' mennang nalisu ri Iyya , na-Upajjappai mennang . ' "
43012041	Makkeda makkuwaro Yésaya saba' purai naita arajanna Yésus , sibawa mabbicara passalen-Na .
43012042	Namuni makkuwaro , maéga tau , mala ri yelle'na panguwasa Yahudié mateppe' lao ri Yésus . Iyakiya dé' nabarani mangakuiwi terus terang , saba' métaui ajakké dé' nariyelloreng mennang ri tau Farisié muttama' ri bola assompangngé .
43012043	Lebbi napojiwi mennang lolongeng pappoji tolino naiya pappakalebbi polé ri Allataala .
43012044	Nanagora Yésus , " Tau iya mateppe'é ri Iyya , dé' na ri Iyya mateppe' , iyakiya lao ri iya suroék-Ka .
43012045	Na tau iya mitaék-Ka , naitai iya suroék-Ka .
43012046	Engkaka ri linoéwé selaku tajang , kuwammengngi sininna tau iya mateppe'é ri Iyya dé' naonro ri laleng pettangngé .
43012047	Tau iya méngkalingaéngngi pappagguruwak-Ku , iyakiya dé' naturusiwi -- tenniya Iyya hukkungngi . Saba' polé-Ka tenniya untu' madélékiwi linoéwé , iyakiya untu' passalama'i .
43012048	Tau iya sampéyangngék-Ka sibawa dé' naéngkalingai ada-adak-Ku , engkana madélékiwi . Ada-ada iya Upalettu'é , iyanaro matu madélékiwi ri Esso Kiyame' .
43012049	Saba' dé' Uwabbicara polé ri élo alé-Ku ; Ambo'é suro-Ka , Aléna ritu parénta-Ka aga harusu' Upowada sibawa Upalettu' .
43012050	Na-Uwisseng makkedaé iyaro parénta-Na mabbéréi atuwong mannennungeng . Na-Upalettu'i pada-pada iya nappagguruwangngé Ambo'é lao ri Iyya . "
43013001	Siesso riwettu dé'napa na Esso Maraja Paskaé , naissenni Yésus makkedaé narapini wettunna Yésus salaiwi linoéwé untu' lisu ri Ambo'-Na . Namaséiwi sining tau iya mancajiyé appunnangen-Na ri linoé , natette'i namaséi mennang lettu paccappureng .
43013002	Yésus sibawa ana'-ana' gurun-Na mattengngang manré wenni . Purani naputtama' Ibillisi'é ri laleng atinna Yudas ana'na Simon Iskariot niya' untu' bali'bellariwi Yésus .
43013003	Naissenni Yésus makkedaé pura nabbéréyanni Ambo'é sininna akuwasangngé lao ri Aléna . Naisseng towi makkedaé poléi ri Allataala sibawa maéloi lisu ri Allataala .
43013004	Rimakkuwannanaro tettonni ludungngi jumba-Na , nanasiyoi handu babuwa-Na .
43013005	Purairo tiwini uwai ri laleng séddié katowang , nappammula bissaiwi ajéna ana'-ana' gurun-Na enrengngé rakkoiwi sibawa handu iya tassiyoé ri babuwa-Na .
43013006	Narapinana Simon Pétrus , makkedani , " Puwang , masakang idi Puwang bissaiwi ajéku ? "
43013007	Nappébali Yésus , " Dé' mupahangngi . Makkekkuwangngé aga iya Upogau'é , iyakiya mupahang muwatu matu . "
43013008	Nakkeda Pétrus lao ri Yésus , " Aja' Puwang . Aja' sises-siseng Puwang tabissaiwi ajéku ! " Iyakiya mappébaliwi Yésus , " Rékko dé' Ubissaiko , dé'gaga assisumpungek-Ku sibawa iko . "
43013009	Nakkeda Simon Pétrus , " Rékko makkuwaitu Puwang , aja' na ajéku bawang iyakiya lima sibawa ulukkuto ! "
43013010	Nakkeda Yésus lao ri Pétrus , " Tau puraé cemmé , mapaccing manenni watakkaléna . Dé'na naparellu ripaccingina ; sangadinna ajéna . Mapaccinno iko , iyakiya dé' naiya maneng . "
43013011	( Naissengngi Yésus niga bali'bellariwi matu . Iyanarosaba'na nakkeda , " Mapaccinno iko , iyakiya dé' naiya maneng . " )
43013012	Puranana Yésus nabissai ajéna mennang , napakéni paimeng jumba-Na nanatudassi . Nappa makkeda lao ri mennang , " Mupahagga iya nappaé Upogau' lao ri iko ?
43013013	Muwobbi-Ka Guru sibawa Puwang . Na mémeng makkuwaro .
43013014	Rékko Iyya selaku Puwang sibawa Gurummu bissaiwi ajému , sitinaja tokko sibissai ajé .
43013015	Uwérékko iyaé contoé , kuwammengngi mupogau' towi aga iya puraé Upogau' lao ri iko .
43013016	Tongeng senna' adak-Kué : Séddié ata dé' nalebbi battowa polé ri puwanna , sibawa séddié suro dé' nalebbi battowa polé ri iya suroéngngi .
43013017	Rékko muwissengngi iya manennaé , masennanno rékko mupogau'i .
43013018	Aga iya Upowadaéwé tenniya iko maneng nakenna . Uwisseng niga-niga iya puraé Upilé . Iyakiya aga iya tarokié ri laleng Kitta'é , harusu'i kajajiyang , iyanaritu ' Tau iya sisamaék-Ka manré , naéwa-Ka matu . '
43013019	Iyaro gau'é Upalettukekko makkekkuwangngé , riwettu dé'napa nakajajiyang , kuwammengngi rékko kajajiyangngi matu iyaro gau'é , mateppe'ko matu makkedaé Iyya'naé iya riteppué IYYA ENGKA .
43013020	Tongeng senna' adak-Kué : Niga tarimai tau iya Usuroé , natarima-Ka . Na niga tarima-Ka , natarimai iya suroék-Ka . "
43013021	Puranana Yésus makkeda makkuwaro , masé' senna'ni . Nappa makkeda , " Tongeng senna' adak-Kué : Sala séddinna polé ri yelle'mu bali'bellari-Ka matu . "
43013022	Hérang senna'ni ana'-ana' gurun-Na sisullé sitangnga nasaba dé' naissengngi niga naseng .
43013023	Ana' guru iya mamaséiyéngngi Yésus tudangngi ri seddéna Yésus .
43013024	Nabbéréna tanrang Simon Pétrus lao ri aléna , kuwammengngi nakkutana ri Yésus niga nakkattai .
43013025	Naddeppéna iyaro ana' gurué ri Yésus , nanakkutana , " Niga Puwang ? "
43013026	Nappébali Yésus , " Tau iya Uwéréngngé roti iya Upajajje'é ri laleng mangko'é , iyanaritu taunna . " Nalana Yésus sipolo roti , napajajje'i ri laleng mangko'é ; nappa nawéréng Yudas ana'na Simon Iskariot .
43013027	Natarimana Yudas iyaro rotié , muttama'ni Ibillisi' ri laleng atinna . Nainappa makkeda Yésus lao ri aléna , " Pogau'ni masitta aga maélo mupogau' . "
43013028	Dé' séddi polé ri mennang iya tudangngé manré kuwaro pahangngi magi Yésus nakkeda makkuwaro lao ri Yudas .
43013029	Engka masengngi Yésus suroi Yudas melli anu iya riyapparelluwangngé untu' ramé-raméro , iyaré'ga mpéréngngi céddé dowi tau kasiyasié -- saba' Yudas iyanaritu pakkatenning dowina mennang .
43013030	Natarimana Yudas iyaro rotié , matteruni massu . Mawenni toni .
43013031	Labe'nana Yudas , makkedani Yésus , " Ripakarajani Ana'na Tolinoé makkekkuwangngé , naripakarajato Allataala naolai Aléna .
43013032	Rékko ripakarajai Allataala naolai Aléna , ripakaraja towi matu ri Allataala naolai Aléna muto . Na Allataala pakarajai matu sibawa masitta .
43013033	Ana'-ana'-Ku , dé'na namaitta Uwonro sibawakko . Musapak-Ka matu , iyakiya pada-pada iya puraé Upowada lao risining panguwasana Yahudié , makkuwatoro Upowadakko matu ; ri onrong Ulaoiyé , dé' mulléi lao .
43013034	Parénta baru Uwérékko : Amaséi séddié lao ri laingngé . Pada-pada Iyya mamaséiko , makkuwatoniro iko harusu' siyamaséi .
43013035	Rékko siyamaséiko , naissengngi matu sininna tauwé makkedaé iko ana'-ana' guruk-Ku . "
43013036	Nakkutana Simon Pétrus lao ri Yésus , " Puwang , kégaki maélo lao Puwang ? " Nappébali Yésus , " Kéga-Ka lao , dé' mulléi maccowé makkekkuwangngé . Muwaccowéri-Ka matu , ri munripi . "
43013037	Nakkutanasi Pétrus , " Magi nadé' nawedding maccowéki Puwang makkekkuwangngé ? Macenning atikku maté untu' Puwang ! "
43013038	Nappébali Yésus , " Tongegga macenning atimmu maté untu' Iyya ? Issenni , riwettu dé'napa naoni matu manu'é , wékkatelluno makkeda makkedaé dé' muwissek-Ka ! "
43014001	Nakkeda Yésus lao ri mennang , " Aja' namasara atim-Mu . Ateppe'no ri Allataala sibawa ateppe' tono lao ri Iyya .
43014002	Ri Bolana Ambo'-Ku engka maéga onrong maddibola . Lao-ka kuwaro untu' passadiyangekko onrong . Dé' Uwakkeda makkuwaro matu lao ri iko , akkalarapanna dé' nakkuwaro .
43014003	Purakuna passadiyangekko onrong , lisu-Ka matu duppaiko , kuwammengngi kéga-Ka engka , engka tokko matu kuwaro .
43014004	Ri onrong Ulaoiyé muwissenni lalenna . "
43014005	Nakkeda Tomas lao ri Yésus , " Puwang , dé' nariisseng kégaki Puwang lao , pékkugiki missengngi lalenna ? "
43014006	Nappébali Yésus , " Iyya'na laleng untu' missengngi Allataala sibawa lolongengngi atuwongngé . Dé' séddi tau mulléi lao ri Ambo'é , rékko dé' naola-Ka .
43014007	Akkalarapanna muwissek-Ka , tentu muwisseng towi matu Ambo'-Ku . Makkekkuwangngé muwissenni sibawa purana-Na muwita . "
43014008	Nakkeda Filipus lao ri Yésus , " Puwang , paitaki Ambo'é ; kuwammengngi tamasennang . "
43014009	Iyakiya mappébaliwi Yésus , " Makkuwamani ittana Usibawakko , nadé'paha muwissek-Ka , Filipus ? Tau iya puraé mita-Ka , purani naita Ambo'é . Pékkugiko wedding makkeda , ' Jellokekki Ambo'é ? '
43014010	Filipus ! Dé'ga mumateppe , makkedaé masséddi-Ka sibawa Ambo'é , na Ambo'é masséddiwi sibawa Iyya ? Aga Upowadakko , dé' Upowadai polé ri alé-Ku . Ambo' iya tette'é masséddi sibawa Iyya , Aléna ritu jama manengngi .
43014011	Ateppe'ko ri Iyya , makkedaé masséddi-Ka sibawa Ambo'é na Ambo'é masséddiwi sibawa Iyya . Iyaré'ga kaminang dé'na , ateppe'no nasaba aga puraé Upogau' ?
43014012	Tongeng senna' adak-Kué : Tau iya mateppe'é ri Iyya , napogau'i matu aga iya puraé Upogau' -- mala napogau'i matu iya lebbi battowaéppasi -- saba' lao-Ka ri Ambo'é .
43014013	Na agi-agi muwéllau ri laleng asek-Ku , Upogau'i iyaro untu' alému , kuwammengngi naripakaraja Ambo'é naolai Ana'é .
43014014	Agi-agi muwéllau ri laleng asek-Ku , Upogau'i matu . "
43014015	" Rékko muwamaséi-Ka , mupajoppai parénta-parénta-Ku .
43014016	Uwéllauwi matu ri Ambo'é , nanawérékko matu Pattulung laing , iya monroé matu sibawakko lettu mannennungeng .
43014017	Aléna Rohna Allataala iya pannessaéngngi matu atongengengngé passalenna Allataala . Dé' naulléi linoé tarimai , saba' dé' naitai iyaré'ga naissengngi . Iyakiya iko muwissengngi , nasaba monroi sibawakko enrengngé maélona masséddi sibawa iko .
43014018	Dé' Usalaiko alé-alému pada-pada ana' biué . Maélo-Ka lisu ri iko .
43014019	Dé'na namaitta nadé' naita-Ka matu linoé . Iyakiya iko muwita-Ka . Sibawa nasaba tuwo-Ka , tuwo tokko matu .
43014020	Rékko narapini essoéro , muwissengngi matu makkedaé masséddi-Ka sibawa Ambo'é , masséddiko sibawa Iyya , na Iyya masséddi sibawa iko .
43014021	Tau iya tarimaéngngi parénta-parénta-Ku sibawa napogau'na , iyanaritu mamaséiyék-Ka . Namaséiwi matu Ambo'-Ku tau iya mamaséiyékko . Uwamaséi towi iyaro tauwé sibawa Uwappaitanna alé-Ku lao ri aléna . "
43014022	Yudas ( tenniya Yudas Iskariot ) makkutana ri Yésus , " Puwang , magi Puwang tamaélo mappaitangngi aléta lao ri idi tenniya lao ri linoé ? "
43014023	Nappébali Yésus , " Tau iya mamaséiyékka , naturusiwi pappagguruwak-Ku . Ambo'-Ku mamaséiwi . Ambo'é sibawa Iyya laowi matu ri aléna sibawa monroi sibawangngi .
43014024	Tau iya dé'é namaséi-Ka , dé' naturusiwi pappagguruwak-Ku . Pappagguruwang iya Uwéngkalingaéro , dé' napolé ri Iyya , sangadinna poléi ri Ambo iya suroék-Ka .
43014025	Iya manennaro Upowadakko ri wettu Usibawammu mupa .
43014026	Iyakiya Rohna Allataala , Pattulung iya nasuroé matu Ambo'é ri laleng asek-Ku , Aléna matu pagguruko sini-sininnaé sibawa paréngngerangiko lao ri sininna iya puraé Upaissengiko .
43014027	Asaléwangeng Utarongekko . Asaléwangek-Ku Uwérékko . Iya Uwabbéréyangngéro dé' napada-pada nabbéréyangngé linoé lao ri iko . Aja' mumausé , aja' mumétau .
43014028	Pura-Ka muwéngkalinga makkeda , ' Maélo-Ka lao , iyakiya maélo-Ka lisu paimeng ri iko . ' Rékko muwamaséi-Ka , masenna'ko matu rékko lao-Ka ri Ambo'é , saba' lebbi battowai Ambo'é naiya Iyya .
43014029	Upaissengiko iyaro makkekkuwangngé , riwettu dé'napa nakajajiyang maneng , kuwammengngi rékko kajajiyangngi matu , mateppe'ko matu .
43014030	Dé' namaéga Upowada matu lao ri iko , saba' narapini wettunna panguwasana linoéwé polé . Iyakiya dé' nakuwasaiwi alé-Ku .
43014031	Iyakiya harusu' manengngi kajajiyang kuwammengngi namainge' linoé makkedaé Uwamaséiwi Ambo'é sibawa Upogau'na sininna iya napparéntangngé Ambo'é lao ri Iyya . Nah , laono mai talao polé kuwaé . "
43015001	Makkedasi Yésus , " Iyya'na pong anggoro tongengngé , na Ambo'-Ku iyanaritu paddare'na .
43015002	Tungke' takké-Ku iya dé'é nakkébuwa , narette'i , sibawa tungke' takké mabbuwaé , nakurangiwi daunna sibawa Napaccingiwi kuwammengngi nalebbi maégapasi buwana .
43015003	Mapaccinno iko nasaba pappagguruwang iya Uwéréngngékko .
43015004	Tette'no masséddi sibawa Iyya , na Iyya tette tokka matu masséddi sibawa iko . Iyaro takké dé' naulléi makkébuwa , sangadinna rékko tette'i ri ponna . Makkuwatoniro iko , iya bawang mulléi mabbuwa rékko tette'ko masséddi sibawa Iyya .
43015005	Iyya'na pong anggoro , na iko takké-takkéna . Tau iya tette'é masséddi sibawa Iyya , na Iyya sibawa aléna , mabbuwai matu maéga ; saba' rékko dé' nasibawa Iyya , dé' agaga mullé pogau' .
43015006	Tau iya dé'é natette' masséddi sibawa Iyya , riyabbéyangngi matu pada-pada takké , namancaji marakko . Takké-takké iya pada-padaéro ripaddeppungengngi matu , nariyabbéyang ri apié , nainappa ritunu .
43015007	Rékko tette'ko masséddi sibawa Iyya enrengngé pappagguruwak-Ku monroi ri laleng atimmu , éllauni ri Ambo'é ; agi-agi muwacinnai ; iyaro paréllaummu ripaddupai matu .
43015008	Rékko mabbuwako maéga , Ambo'-Ku ripakaraja ; narimakkuwannanaro tonget-tongekko mancaji ana' guruk-Ku .
43015009	Pada-pada Ambo'é mamaséiko , makkuwatoniro Iyya mamaséiko . Sitinajako tette tuwo selaku tau iya Uwamaséiyé .
43015010	Rékko mupajoppai parénta-parénta-Ku , tette'ko matinulu ri pammasé-Ku , pada-pada Iyya tette matinulu ri pammaséna Ambo'é nasaba pajoppai parénta-parénta-Na .
43015011	Iya manennaé Upaissengiko , kuwammengngi arennuk-Ku engkai ri laleng atimmu , sibawa mancaji sukku arennummu .
43015012	Iyanaé paréntaku : Amaséiwi séddié lao ri laingngé , pada-pada Iyya mamaséiko .
43015013	Tau iya kaminang mamaséiyéngngi sellao-sellaona iyanaritu tau iya mabbéréyangngi atuwonna untu' mennang .
43015014	Iko iyanaritu sellao-sellao-Ku , rékko mupogau'i aga iya Uparéntangengngékko .
43015015	Dé'na Uwobbiko ata , saba' ataé dé' naissengngi aga napogau' puwanna . Uwobbiko sellao , saba' sininna Uwéngkalingaé poléi ri Ambo'é , pura manenni Upaissengiko .
43015016	Tenniya iko pilé-Ka . Iyya ritu piléko , sibawa suroko lao untu' mabbuwa maéga -- buwa-buwa iya dé'é nawedding binasa . Nawérékko Ambo'é agi-agi muwéllau ri Aléna ri laleng asek-Ku .
43015017	Iyanaé parénta-Ku lao ri iko : Amaséiwi séddié lao ri laingngé . "
43015018	" Rékko nabenciko linoé , éngngerangngi makkedaé Iyya , lebbi riyolo mémenna nabenci linoé .
43015019	Akkalarapanna nappunnangiko linoé , namaséiko matu linoé selaku appunnangenna . Iyakiya purano Upilé polé ri linoéwé , jaji tenniyano appunnangenna linoé . Iyanaro saba'na nabenciko linoé .
43015020	Engngerangngi aga pura Upowadakko , ' Ataé dé' nalebbi battowa naiya puwanna . ' Rékko purai mennang napanrasa-rasa-Ka , napanrasa-rasa tokko matu . Rékko naturusiwi pappagguruwak-Ku , naturusi towi matu pappagguruwammu .
43015021	Iya manennaro napogau'i matu mennang lao ri iko , nasaba ana' guruk-Kuko , saba' dé' naissengngi iya suroék-Ka .
43015022	Akkalarapanna dé' Upolé sibawa dé'na Upowadai iya manennaro lao ri mennang , dé' mennang namadosa . Iyakiya makkekkuwangngé dé'na mennang nappunnai alasang untu' dosana mennang .
43015023	Tau iya benciyék-Ka , nabencito Ambo'-Ku .
43015024	Akkalarapanna ri tengnga-tengngana mennang dé' Upogau'i gau'-gau' iya dé'éppa naengka napogau'i tau laingngé , dé'na namadosa mennang . Iyakiya makkekkuwangngé purani naita aga iya Upogau'é , nanabenci-Ka mennang sibawa Ambo'-Ku .
43015025	Iyakiya mémeng harusu'i makkuwaro , kuwammengngi kajajiyangngi aga taroki ri laleng Kitta Hukkunna mennang , iyanaritu : ' Nabenci-Ka mennang temmakkéalasang . '
43015026	Usuroi matu lao ri iko Pattulung iya polé ri Ambo'é . Iyanaritu Roh iya pannessaéngngi matu atongengeng passalenna Allataala . Rékko poléi , mabbéréi matu asabbiyang passalek-Ku .
43015027	Na iko harusu' tokko mabbéré asabbiyang passalek-Ku , saba' sibawa Iyya mémenni mappammulai ri pammulanna .
43016001	Iya manennaro Upaissengiko kuwammengngi nadé' muwassuriwi atepperemmu .
43016002	Ripassuko matu polé risining bola assompangngé . Napoléi matu wettunna makkedaé tau iya mpunoékko nasekko matu mattumani lao ri Allataala .
43016003	Napogau'i mennang lao ri iko saba' dé' naissengngi Ambo'é sibawa Iyya .
43016004	Iyakiya makkekkuwangngé Upowadakko iyaro , kuwammengngi rékko kajajiyangngi matu , muwéngngeranni makkedaé purano Upowadang . " " Iyaé gau'é dé' Upaissengiko polé ri pammulanna , saba' Usibawang mupo .
43016005	Iyakiya makkekkuwangngé maélo-Ka lao ri iya suroék-Ka ; nadé' séddi tau polé ri iko makkutana kéga-Ka lao .
43016006	Makkekkuwangngé mala tassinnau atimmu , saba' Upowadai gau'éro lao ri iko .
43016007	Iyakiya Upowadai iya tongengngé lao ri iko : Lebbi kessing muwi untu' iko , rékko lao-Ka ; saba' rékko dé' Ulao , iyaro Pattulungngé dé' matu napolé ri iko . Iyakiya rékko lao-Ka , Usoroi matu Aléna lao ri iko .
43016008	Rékko poléi , napannessai matu lao ri linoé bettuwang tonget-tongenna dosaé , polé ri aga iya tongengngé , sibawa polé ri pahukkungenna Allataala .
43016009	Napannessai matu makkedaé dé' namateppe' ri Iyya iyanaritu dosa ;
43016010	makkedaé tongek-Ka , nasaba laoka ri Ambo'é nadé'na muwitaka matu paimeng ;
43016011	sibawa makkedaé mappammulani Allataala pahukkung , saba' purani rihukkung panguwasana linoé .
43016012	Maéga mupa maélo upowada lao ri iko , iyakiya dé'pa mulléi tarimai makkekkuwangngé .
43016013	Iyakiya rékko poléni iyaro Roh-é , iyanaritu iya pannessaéngngi atongengengngé passalenna Allataala , Napimpikko matu untu' missengngi sininna atongengengngé . Dé'na nabbicara matu polé ri Aléna iyakiya napowadai aga pura naéngkalinga , sibawa napaissengiko matu aga maéloé kajajiyang ri esso ri munri .
43016014	Napakaraja-Ka matu , saba' aga Napalettu ri iko , Natarimai polé ri Iyya .
43016015	Sininna engkaé ri Ambo'é iyanaritu appunnangekku . Iyanaro saba'na Uwakkeda makkedaé aga napalettu Roh-é lao ri iko , Natarimai polé ri Iyya . "
43016016	" Dé'na namaitta nadé'na muwitaka matu , sibawa céddé' mani wettunna muwita-Ka . "
43016017	Siyagangngaré ana'-ana' gurunna Yésus mappammula makkutana séddié lao ri laingngé , " Aga akkattana nakkeda makkuwaro lao ri Idi : ' Céddé' mani wettunna nadé' muwita-Ka matu , sibawa céddé' tommani wettunna muwita-Ka matu ? ' Aga topa akkattana : ' Lao-Ka ri Ambo'é ? ' "
43016018	Makkutanai mennang matteru , " Aga bettuwanna , ' Céddé' mani wettunna' ? Dé' naripahang passaleng aga nabicara ! "
43016019	Naissengngi Yésus maéloi mennang makkutana ri Aléna . Jaji makkedani , " Makkeda-Ka onna , ' Céddé' mani bawang wettunna , dé' namaitta-Ka matu , sibawa céddé' tommani wettunna muwita-Ka matu . ' Iyagaro mupersoalkang ri yelle'mu ?
43016020	Ateppe'no , teriko matu sibawa mpating , iyakiya marennui matu linoé . Masussai atimmu matu , iyakiya iyaro asussammu tappinrai matu mancaji arennung .
43016021	Rékko séddié makkunrai mawé'ni mémmana' , masussai , saba' wettunnana manrasa-rasa . Iyakiya jajinnana ana'na , iyaro makkunraié nallupaiwi anrasa-rasanna matu nasaba marennui makkedaé séddi ana'lolo jaji ri linoé .
43016022	Makkuwatoro sibawa iko : makkekkuwangngé masussai atimmu , iyakiya maélo-Ka sita paimeng sibawa iko , namarennu atimmu ; nadé' séddi tau mulléi malai arennummuro polé ri atimmu .
43016023	Iyaro essoé dé' agagana muwakkutanang matu lao ri Iyya . Ateppe'no : Agi-agi muwéllau lao ri Ambo'é ri laleng asek-Ku , nabéréyangngi matu iyaro Ambo'é lao ri iko .
43016024	Narapi makkekkuwangngé dé'pa agaga muwéllau ri laleng asek-Ku . Ellauni , namutarimai matu , kuwammengngi nasukku arennummu . "
43016025	" Iya manennaé Upowadakko sibawa rapang-rapang . Iyakiya engka matu napolé wettunna , nadé' Upaké rapang-rapang , iyakiya mabbicara terus terang lao ri iko passalenna Ambo'é .
43016026	Iyaro wettué muwéllauwi matu ri Ambo'é ri laleng asek-Ku ; issenni , dé' Umaélo matu méllaungekko polé ri Ambo'é ,
43016027	nasaba aléna Ambo'é mamaséiko . Namaséiko nasaba mumaséi-Ka , sibawa mateppe' makkedaé polé-Ka ri Allataala .
43016028	Mémeng assalek-Ku poléi ri Ambo'é , naulao ri linoé . Iyakiya makkekkuwangngé Usalaini linoé untu' lisu ri Ambo'é . "
43016029	Nanakkeda ana'-ana' gurunna Yésus lao ri Yésus , " Makkekkuwangngé mabbicaraki Puwang terus terang sibawa dé' tapaké rapang-rapang ,
43016030	nariissenni makkedaé taisseng manenni Puwang . Dé' naparellu séddié tau makkutangngi agi-agi lao ri Puwang . Rimakkuwannanaro mateppe'ki poléki Puwang ri Allataala . "
43016031	Nappébalina Yésus lao ri mennang , " Jaji mateppe'ko makkekkuwangngé ?
43016032	Engngerangngi ! Poléi matu wettunna , mala engkani , ripassara-sarakko matu . Lisuko matu tungke'-tungke' ri bolamu namusalai-Ka alé-alé-Ku . Iyakiya dé' Uriyalé-alé saba' Ambo'é engkai sibawak-Ka .
43016033	Iya manennaé Upowadai kuwammengngi mulolongeng asaléwangeng nasaba masséddiko sibawa Iyya . Ri linoé manrasa-rasako matu . Iyakiya pakkasse'i atimmu ! Purani Ucau linoé ! "
43017001	Purana makkeda makkuwaro , congani Yésus ri langié makkeda , " Ambo' , narapini wettunna makkekkuwangngé . Pakarajani Ana'-Mu , kuwammengngi na Ana'-Mu napakaraja towi Ambo'é .
43017002	Ambo'é pura mabbéréyangngi akuwasangngé ri sininna rupa tauwé lao ri Ana'é , kuwammengngi nabbéréyangngi atuwong mannennungengngé lao ri sininna tau iya nabbéréyangngé Ambo'é .
43017003	Iyanaé atuwong mannennungengngé ; kuwammengngi tauwé naissengngi Ambo'é , séddi-séddinna Allataala iya tongengngé , sibawa missengngi Yésus Kristus iya nasuroé Ambo'é .
43017004	Purani Upakaraja Ambo'é ri yasé'na linoéwé ri laleng pappurai jama-jamang iya nasurowangngék-Ka Ambo'é .
43017005	Ambo' ! Pakarajana makkekkuwangngé ri Ambo' , sibawa arajang iya Uwappunnaiyé silaong Ambo'é riwettu dé'napa naripancaji linoé .
43017006	Purani Uwappaddissengeng Ambo' lao risining tau iya polé ri linoéwé iya puraé nabbéréyang Ambo' lao ri Iyya . Mennang iyanaritu appunnangennai Ambo' , na Ambo' pura mabbéréyangngi mennang lao ri Iyya . Purani mennang naturusi ada-adanna Ambo' .
43017007	Naissenni mennang makkekkuwangngé makkedaé sininna iya nawéréngngékka Ambo' assalenna poléi ri Ambo' .
43017008	Purani Upalettu' ri mennang ada-ada iya nawéréngngék-Ka Ambo' ; napurani natarima mennang . Naisseng mennang makkedaé Ambo' ritu suro-Ka .
43017009	Massempajakka untu' mennang . Dé' Uwassempajang untu' linoé , sangadinna untu' sining tau iya puraé nabbéréyang Ambo'é lao ri Iyya , saba' appunnangennai Ambo' mennang .
43017010	Sininna appunnangek-Ku iyanaritu appunnangenna towi Ambo' ; sibawa sininna appunnangenna Ambo' , appunnangek-Kuto . Ripakaraja-Ka ri yelle'na mennang .
43017011	Makkekkuwangngé lao-Ka ri Ambo' . Dé'na Uwonrona ri linoé . Ambo' iya mapaccingngé ! Jagaiwi mennang sibawa akuwasang asenna Ambo' , iyanaritu aseng puraé nawérék-Ka Ambo' -- kuwammengngi namancaji seddi mennang , pada-pada Ambo' sibawa Iyya séddito .
43017012	Ri wettuk-Ku sibawa mupa mennang , Iyya purana jagai mennang sibawa akuwasang asenna Ambo'é -- aseng mabbéréyangngi Ambo' lao ri Iyya . Purani ujagai mennang , nadé' séddi polé ri mennang teddéng , sangadinna iya harusu'é mennang teddéng , kuwammengngi nakajajiyang aga tarokié ri laleng Kitta'é .
43017013	Makkekkuwangngé lao-Ka ri Ambo' . Iya manennaé Upowadai ri wettukku ri linoé mupa ; kuwammengngi napéneddingiwi mennang sibawa sukku arennuk-Ku .
43017014	Purani Upalettukengngi mennang ada-adanna Ambo'é , na linoé benciwi mennang , saba' tenniya mennang appunnangenna linoé , pada-pada Iyya tenniya tokka appunnangenna linoé .
43017015	Dé' Uwéllauwi kuwammengngi Ambo'é malai mennang polé ri linoéwé , iyakiya Uwéllauwi kuwammengngi Ambo'é jagaiwi mennang polé ri majaé .
43017016	Pada-pada mutowi Iyya tenniya-Ka appunnangenna linoé , tenniya towi mennang appunnangenna linoé .
43017017	Pancajiwi mennang appunnangeng ripallainna Ambo' naolai atongengengngé ; ada-adanna Ambo' iyanaritu atongengeng .
43017018	Pada-pada Ambo' pura suro-Ka lao ri linoé , makkuwatoniro Iyya suroi mennang lao ri linoé .
43017019	Untu' apentingenna mennang , Uwabbéréyangngi alé-Ku selaku appunnangeng ripallainna Ambo'é , kuwammengngi namancaji mennang appunnangeng ripallainna Ambo'é naolai atongengengngé .
43017020	Tenniya untu' mennang bawang massempajak-Ka . Massempajang tok-Ka untu' sining tau iya mateppe'é matu lao ri Iyya polé ri asabbiyanna mennangngé .
43017021	Uwéllauwi Ambo' , kuwammengngi iya maneng mennang mancajiwi séddi , pada-pada Ambo'é masséddiwi sibawa Iyya , na Iyya sibawa Ambo' . Tennapodo mancaji séddiwi mennang sibawa Idi kuwammengngi namateppe' linoé makkedaé Ambo' suro-Ka .
43017022	Purani Uwéréng mennang arajang iya nawéréngngék-Ka Ambo' , kuwammengngi nancaji séddi mennang , pada-pada Idi séddi tokki ;
43017023	Iyya sibawa mennang , na Ambo' sibawa Iyya ; kuwammengngi natonget-tongengngi séddiwi . Nanaissengngi matu linoé makkedaé Ambo' ritu suro-Ka , sibawa makkedaé Ambo' mamaséiwi mennang pada-pada Ambo' mamaséi-Ka .
43017024	Ambo' , macinna-Ka kuwammengngi mennang iya tabbéréyangngé lao ri Iyya , engkai sibawak-Ka ri onrong Uwonroiyé , kuwammengngi naitai mennang arajak-Ku ; iyanaritu arajang iya nawéréngngék-Ka Ambo'é , nasaba namaséi-Ka Ambo'é riwettu dé'napa naripancaji linoé .
43017025	Ambo' iya adélé'é ! Dé' naissek-Ka linoé Ambo' , iyakiya Iyya uwisseng Ambo' ; sibawa iyaé sining tauwé naisseng makkedaé Ambo' suro-Ka .
43017026	Purani Uwappaissengeng asenna Ambo' lao ri mennang ; namatteru-Ka pogau'i matu makkuwaro , kuwammengngi napammaséna Ambo'é lao ri Iyya tette'i ri laleng atinna mennang sibawa masséddi-Ka sibawa mennang . "
43018001	Puranana Yésus massempajang makkuwaro , laoni sibawa ana'-ana' gurun-Na ri liwenna Salo Kidron . Engka séuwa tammeng kuwaro , nanauttama'na Yésus sibawa ana'-ana' gurun-Na ri tammengngéro .
43018002	Iyaro Yudas , tau bali'bellaé , naisseng iyaro onrongngé ; saba' biyasai Yésus maddeppungeng kuwaro sibawa ana'-ana' gurun-Na .
43018003	Nalaona Yudas ri onrongngéro sibawa tiwi sipasukang tentara Romawi sibawa siyagangngaré pengawalna Bolana Puwangngé iya risuroé ri kapala-kapala imangngé sibawa sining tau Farisié . Tiwii mennang senjata , pajjennangeng sibawa sulo .
43018004	Naisseng maneng Yésus iya maéloé kajajiyang lao ri Aléna . Jaji naddeppérini sining tauwéro nanakkuta-Na , " Niga musappa ? "
43018005	Nappébali mennang , " Yésus , tau Nazarét-é . " Nakkeda Yésus , " Iyya'naé . " Iyaro Yudas tau bali'bellaé tettonni kuwaro silaong mennang .
43018006	Wettunna Yésus makkeda lao ri mennang , " Iyya'naé , " soro manenni mennang namabuwang ri tanaé .
43018007	Siseppi Yésus makkutana lao ri mennang , " Niga musappa ? " Nappébali mennang , " Yésus tau Nazarét-é . "
43018008	Nakkeda Yésus , " Purani Upowada , Iyya'naé . Rékko mémeng musappa-Ka , leppessangngi mennangngé laingngé lao . "
43018009	( Ri laleng makkeda makkuwannaro , kajajiyangngi aga puranapowada Yésus riyolona : " Ambo' , polé risining tau tawéréngngékka Ambo' , muwi séddi tau dé'to gaga teddéng . " )
43018010	Simon Pétrus iya tiwié sipeppa peddang , narampuni nanawettai atanna imang lompoé angkanna massarang daucculing ataunna . Asenna iyaro ataé Malkus .
43018011	Nakkeda Yésus lao ri Pétrus , " Puttama'i paimeng peddammu ri laleng wanuwanna ! Muwasengngiga dé' Uwénungngi matu énungeng anrasa-rasang iya nawéréngngék-Ka Ambo'é ? "
43018012	Nainappa prajuri'-prajuri' Romawi sibawa komandanna enrengngé sining pengawalna Yahudié tikkengngi sibawa siyoi Yésus .
43018013	Bunge'-bunge'na natiwii mennang Yésus mangolo ri Hanas , matuwa worowanéna Kayafas . Kayafas iyanaritu imang lompo ri taungngéro .
43018014	Na aléna ritu pura pangajariwi sining panguwasana Yahudié makkedaé lebbi kessing muwi séddié tau maté untu' sininna bangsaé .
43018015	Simon Pétrus sibawa séddi ana' gurun-Na laingngé maccowériwi Yésus . Ana' gurun-Na iya laingngéwé riissengngi ri imang lompoé ; jaji maccowé toni muttama' sibawa Yésus ri seddé bolana imang lompoé ,
43018016	na Pétrus mattajeng ri saliweng , ri sumpangngé . Nainappa iyaro ana' gurun-Na iya laingngé laoni ri saliweng namabbicara sibawa pattumani makkunraié iya jagaiyéngngi sumpangngé , nappa natiwi Pétrus muttama' ri laleng .
43018017	Nakkeda iyaro pattumani makkunraié lao ri Pétrus , " Héi , dé'ga na ikoto sala séddinna ana' gurunna tauwéro ? " Nappébali Pétrus , " Tenniya . "
43018018	Iyaro wettué makeccé hawaé , jaji sining pattumanié sibawa sining pengawal-é purani palluwa api osing naddellang mennang kuwaro . Laoni Pétrus kuwaro natettong maddellang silaong mennang .
43018019	Makkutanani imang lompoé lao ri Yésus passalenna ana'-ana' gurun-Na sibawa passalenna pappagguruwan-Na .
43018020	Nappébali Yésus , " Tuli mabbicara-Ka terus terang ri yolona tau maégaé . Tuli mappagguru-Ka risining bola assompangngé sibawa ri Bolana Allataala , onronna biyasa maddeppungeng tau Yahudié . Dé' naengka Uwakkedada sibawa usubbu-subbu .
43018021	Jaji magi Puwang tatanai-Ka ? Tanaiwi mennang iya puraé méngkalinga-Ka mappagguru . Tentu naisseng mennang aga Upowada . "
43018022	Wettunna Yésus makkeda makkuwaro , sala séddinna pengawal-é kuwaro leppa'i sibawa makkeda , " Barani senna'-Ko mabbicara makkuwaro lao ri imang lompoé ! "
43018023	Nappébali Yésus , " Rékko engka séuwa Upowada sala , powadani kuwaé aga salana ! Iyakiya rékko iyaro Upowadaé mémeng tongengngi , magi muleppa'-Ka ? "
43018024	Nainappa Hanas suroi tauwé tiwii Yésus sibawa ribalenggu lao ri Imang Lompoé Kayafas .
43018025	Tettong mupi Simon Pétrus maddellang kuwaro . Nakkeda sining tauwé lao ri aléna , " Tenniyaga ikoto ana' gurunna tauwéro ? " Iyakiya massakkai Pétrus , adanna , " Tenniya ! "
43018026	Engka séddi atanna imang lompoé , iyanaritu kaluwargana polé ri tau iya narette'é Pétrus daucculinna , makkeda , " Dé'ga nauwita tokko ri tammengngéro silaong Yésus ? "
43018027	Nassakkasi Pétrus , " Dé' , " -- na iyatoro wettué naoni manu'é .
43018028	Maélé senna'ni mennang tiwii Yésus polé ri bolana Kayafas lao ri saorajana gubernur-é . Sining tau Yahudié dé' nauttama ri laleng saorajaé , kuwammengngi dé' nanajisi' secara agama , nasaba maéloi maccowé manré nanré Paska .
43018029	Rimakkuwannanaro laoni Pilatus ri saliweng ri mennang nanakkutana , " Aga pappotane'mu lao ri tauwéwé ? "
43018030	Nappébali mennang , " Akkalarapanna dé' napasala , dé' tatiwii lao ri Bapa' Gubernur . "
43018031	Nakkeda Pilatus lao ri mennang , " Alani namuwadélékiwi situru hukkummu ! " Iyakiya mappébaliwi iyaro sining tau Yahudié , " Dé' naweddikki hukkung matéi tauwé . "
43018032	( Kajajiyangngi iyaé kuwammengngi nakajajiyang aga napowadaYésus passalen-Na pékkugi cara-Na maté matti . )
43018033	Muttama'ni paimeng Pilatus ri saorajaé , nanaobbii Yésus , nainappa makkutana , " Ikoga arunna tau Yahudié ? "
43018034	Nappébali Yésus , " Polé ri alénaga puwang iyaé pakkutanaé iyaré'ga engka tau laing pura paissengiwi puwang passalenna alé-Ku ? "
43018035	Nappébali Pilatus , " Tau Yahudika'ga iyya'é ? Iya mabbéréyangngék-Ko lao ri iyya iyanaritu bangsa-Mu muto sibawa kapala-kapala imangngé . Aga pura Mupogau' ? "
43018036	Nakkeda Yésus , " Akkarungek-Ku dé' napolé ri linoéwé . Ebara'na akkarungek-Ku poléi ri linoéwé , sining tauk-Ku méwai matu kuwammengngi na aja' nariyabbéréyak-Ka lao risining panguwasana Yahudié . Iyakiya mémeng akkarungek-Ku dé' napolé ri linoéwé ! "
43018037	Nakkutana Pilatus ri Aléna , " Rékko makkuwaitu , aruk-Kotu ? " Nappébali Yésus , " Tapowadai puwang makkedaé Iyya'é arung . Jaji-Ka sibawa lao-Ka ri linoé untu' séddi akkatta , iyanaritu mabbéré asabbiyang passalenna atongengengngé . Tau iya polé ri atongengengngéro naéngkalinga-Ka . "
43018038	Nakkutana Pilatus ri Aléna , " Aga bettuwanna atongengengngé ? "
43018039	Iyakiya manuru' abiyasammu , tuli malleppessakka séddi tau tarungku ri Esso Maraja Paskaé . Maélokoga kuwammengngi uleppessangekko arunna tau Yahudié ? "
43018040	Nappébalina mennang sibawa gora-gora , " Dé' na iyaro , iyakiya Barabas ! " ( Barabas iyanaritu séddiwi parampo . )
43019001	Nainappa muttama' Pilatus nanasuroi tauwé barasa'i Yésus .
43019002	Mébbuni sining prajuri'é séuwa passigera' polé ri takké-takké maddorié , nainappa napasang ri ulunna Yésus . Purairo napappakéini mennang jumba lango-lango ,
43019003	nainappa makkolik-koling lao ri Aléna sibawa makkeda , " Tuwoni arunna tau Yahudié ! " Nainappa naleppa .
43019004	Purairo massusi Pilatus siseppa nanakkeda lao ri tau maégaéro , " Itai ! Utiwii massu lao ri iko , kuwammengngi muwissengngi makkedaé dé' ulolongeng muwi séddi asalang ri Aléna . "
43019005	Nassuna Yésus sibawa paké passigera' dori enrengngé jumba lango-lango . Nakkeda Pilatus lao ri mennang , " Itani tauwéro . "
43019006	Wettunna kapala-kapala imangngé sibawa sining pengawal-é mitai Yésus , gorani mennang , " Sallii ! Sallii ! " Nakkeda Pilatus lao ri mennang , " Alani na alému sallii , dé' ulolongeng muwi séddi asalang ri Aléna . "
43019007	Nappébali sining tau Yahudiéro , " Manuru' hukkutta , harusu'i rihukkung maté nasaba nangakui Aléna Ana'na Allataala . "
43019008	Wettunna Pilatus naéngkalinga mennang makkeda makkuwaro , pédé' métauni .
43019009	Nauttama'na paimeng ri laleng saorajaé , ritiwinana Yésus muttama' , makkutanani Pilatus ri Aléna , " Polé kégai assalemmu ? " Iyakiya dé' nappébali Yésus .
43019010	Jaji makkedasi Pilatus , " Dé'ga Mumaélo mabbicara sibawa iyya ? Issenni , mappunnaika akuwasang paleppe'-Ko , sibawa akuwasang salli-Ko ! "
43019011	Nappébali Yésus , " Rékko Allataala dé' nabbéréyangngi iyaro akuwasangngé lao ri puwang , dé' sises-siseng puwang tappunnai akuwasang lao ri Iyya . Rimakkuwannanaro tau iya mabbéréyangngék-Ka lao ri puwang , lebbi battowai dosana naiya puwang . "
43019012	Wettunna naéngkalinga Pilatus iyaro , makkuragani untu' leppessangngi Yésus . Iyakiya gora-gorai sining tau Yahudié , " Rékko tapaleppe'i Puwang , tenniyana Puwang sellaona Kaisar ! Tau iya mangakué aléna arung , iyanaritu balinna Kaisar ! "
43019013	Wettunna naéngkalinga Pilatus ada-adaéro , natiwini Yésus massu nainappa tudang ri kadéra pengadilangngé ri onrong riyasengngé Témbo' Batu . ( Ri laleng basa Ibrani asenna Gabata . )
43019014	Iyaro wettué mawé'ni tetté seppulo duwa essoé , esso riyolona Esso Maraja Paskaé . Nakkeda Pilatus lao risining tauwéro , " Iyanaé arummu ! "
43019015	Gora-gorani mennang , " Unoi ! Unoi ! Sallii ! " Nakkutana Pilatus , " Harusu'ka'ga sallii arummu ? " Nappébali kapala-kapala imangngé , " Banna Kaisar alé-aléna arutta ! "
43019016	Nanabbéréyanni Pilatus Yésus lao ri mennang untu' risalli . Nalani mennang Yésus , nanatiwii lao .
43019017	Massuni Yésus méssangngi salli-Na lao ri onrong riyasengngé " Onrong Tengkora " . ( Ri laleng basa Ibrani riyasengngi Golgota . )
43019018	Kuwaniro risalli . Nasibawang Aléna , engkato duwa tau laing risalli ; séddi ri seddé abéyo , séddi ri seddé atau , na Yésus ri tengnga-tengnga .
43019019	Ri aju sallina Yésus , nassurowangngi Pilatus pasangngi okiéwé : " Yésus polé ri Nazarét , Arunna Tau Yahudié " .
43019020	Maéga tau Yahudi bacai iyaro okié , saba' iyaro onronna Yésus risalli dé' namabéla polé ri kotaé . Iyaro okié ri laleng basa Ibrani , Latin sibawa Yunani .
43019021	Nakkeda kapala-kapala imangngé lao ri Pilatus , " Aja' taokii ' Arunna tau Yahudié' ' , sangadinna okii , ' Makkedai iyaé tauwé , Iyya Arunna tau Yahudié . ' "
43019022	Iyakiya mappébaliwi Pilatus , " Iya puraé uwoki , tette'i taroki . "
43019023	Puranana iyaro sining prajuri'é nasalli Yésus , nalani pakéyan-Na . Iyaro pakéyangngé nabagé eppai : tungke'-tungke' lolongeng sibagiyang . Nala towi mennang jumba-Na . Iyaro jumbaé dé'gaga pajjaina -- ritennungngi polé ri yasé lettu ri yawa .
43019024	Makkedani iyaro sining prajuri'é séddié lao ri laingngé , " Aja' tarette'-rette'i iyaé jumbaé . Laono mai taundiwi untu' pattentui niga wedding lolongengngi . " Iyaro gau'é kajajiyangngi kuwammengngi nakajajiyang aga taroki ri laleng Kitta'é , iyanaritu : " Nabagé-bagéni mennang pakéyak-Ku , sibawa naundiwi jumba-Ku . " Na mémeng iyaro sining prajuri'é pura napogau'ni makkuwaéro .
43019025	Ri seddéna sallina Yésus tettonni indo'na Yésus , padakkunrainna indo'-Na , Maria bainéna Klopas , sibawa Maria Magdaléna .
43019026	Wettunna Yésus naita indo'-Na sibawa ana' gurun-Na namaséiyé tettong kuwaro , makkedani ri indo'-Na , " Indo' , iyaro ana'na Indo' . "
43019027	Nainappa makkeda Yésus lao ri ana' gurun-Naro , " Iyaro indo'mu . " Mappammulai wettuéro iyaro ana' gurué natarimai indo'na Yésus untu' monro ri bolana .
43019028	Naissenni Yésus makkedaé tépu manenni makkekkuwangngé , nakuwammengngi aga iya tarokié ri laleng Kitta'é weddingngi kajajiyang , makkedani , " Madekka-Ka . "
43019029	Engka kuwaro séuwa mangko penno uwai anggoro iya makeccié . Nappajajjekenni séuwa bunga karang ri lalenna uwai anggoro'éro , nainappa nattoddokeng ri sitakké hisop , nanassoppakengngi ri témunna Yésus .
43019030	Napérasaini Yésus uwai anggoro'éro nainappa makkeda , " Tépuni ! " Nainappa napacannunnu ulun-Na namaté .
43019031	Sining panguwasana Yahudié dé' naéloriwi rékko iyaro ujuna sining tau risallié tette'i taggattung ri aju sallié ri esso Saba'é , apalagi iyaé sisengngé iyaro Saba'é Esso Maraja iya ripallaingngé . Nasaba esso risallina Yésus kajajiyangngi ri yolona iyaro esso Saba'é , sining tau Yahudié méllau paramisini ri Pilatus untu' poloi ajéna sining tau iya puraé risalli sibawa panonnoi sining ujuéro polé ri aju sallié .
43019032	Nanalaona iyaro sining prajuri'é nanapoloi lebbi riyolo ajéna iya duwa tau risallié silaong Yésus .
43019033	Wettunna mennang lettu ri Yésus , naitani mennang maténi . Jaji dé'na napoloi ajé-Na .
43019034	Iyakiya sala séddinna polé risining prajuri'éro gajangngi benrénna Yésus sibawa bessi ; nassuna daraé sibawa uwai .
43019035	Tau iya mitaéngngi kajajiyangngéro , aléna ritu curitai gau'éro , kuwammengngi namumateppe'to . Na tongengngi asabbiyannaro , sibawa naissengngi makkedaé tongeng iyaro .
43019036	Kajajiyangngi iyaro kuwammengngi nakajajiyang aga iya tarokié ri laleng Kitta'é , iyanaritu " Dé' séddi bukun-Na ripolo " .
43019037	Ri laleng Kitta'é taroki towi , " Naitai matu mennang iya puraé mennang nagajang . "
43019038	Purairo méllau paramisini Yusuf polé ri Arimatéa ri Pilatus untu' malai ujuna Yésus . ( Yusuf iyanaritu ana' gurunnai Yésus iyakiya secara subbu-subbui , saba' métaui risining panguwasana Yahudié . ) Naripalalona ri Pilatus , jaji laoni malai ujuna Yésus .
43019039	Nikodémus iya laowé riyolo ri Yésus ri wennié , lao towi silaong Yusuf . Nikodémus tiwi rampa-rampa mur sibawa gaharu -- iya manenna kira-kira telluppulo kilo égana .
43019040	Iya duwa tauwéro nalani ujuna Yésus nainappa nadoko sibawa kaing pawwalu silaong iyaro rampa-rampa wangié situru ade' mattampunna tau Yahudié .
43019041	Ri onronna Yésus risalli engka séddi tammeng . Ri lalenna tammengngéro engka séddi kuburu' baru , iya dé'éppa naengka naripaké untu' kuburu'i tauwé .
43019042	Nasaba iyaro kuburu'é macawé'i , namawé' toni mappammula esso Saba'é , nakuburu'ni mennang Yésus kuwaro .
43020001	Ri esso Aha'é élléé , wettu makalemmenna mupa , laoni Maria Magdaléna ri tampungngé . Naitani batu pattongkona léssé polé ri kalebbonna iyaro tampungngé .
43020002	Nalarina lao sappai Simon Pétrus sibawa ana' guru iya namaséiyé Yésus , nakkeda lao ri mennang , " Riyalani Puwangngé polé ri tampungngé , nadé' uwissengngi kégai ritaro . "
43020003	Nalaona Pétrus sibawa ana' guru laingngé ri kuburu'é .
43020004	Lari duwani , iyakiya iyaro ana' guru laingngé lebbi masitta'i na Pétrus , nalettu' lebbi riyolo ri kuburu'é .
43020005	Céllénni muttama' ri laleng kuburu'é nanaitai kaing pawwalué lénne kuwaro , iyakiya dé' nauttama .
43020006	Maccinrolani Pétrus polé ri monri namatteru muttama' ri kuburu'éro . Naitani kaing pawwalué lénne kuwaro ,
43020007	iyakiya kaing iya risiyorengngéngngi ulunna Yésus dé'i gaga ri seddéna sangadinna mallaingngi tallulung .
43020008	Nainappa ana' guru iya lebbi riyoloé lettu ri kuburu'éro , muttama' toni . Naitani sibawa mateppe' .
43020009	( Narapi wettuéro dé'pa napahangngi aga iya tarokié rilaleng Kitta'é makkedaé harusu'i moto polé ri amaténgngé . )
43020010	Purairo lisuni iyaro ana'-ana' gurunna Yésus .
43020011	Tettonni Maria Magdaléna ri yolona kuburu'éro teri . Teriwi nacéllétto ri laleng kuburu'éro ,
43020012	nanaitana duwa malaéka' mappaké maputé . Tudangngi mennang ri onronna ujuna Yésus , séddi ri yulu na laingngé ri ajéna .
43020013	Nakkutana iyaro sining malaéka'é , " Indo' , magi muteri ? " Nappébali Maria , " Riyalani Puwakku , nadé' uwissengngi kégai ritaro . "
43020014	Purana makkeda makkuwaro , gilinni limonri nanaitai Yésus tettong kuwaro . Iyakiya dé' naissengngi makkedaé Yésus iyaro .
43020015	Nakkutana Yésus lao ri aléna , " Indo' , magi muteri ? Niga tasappa indo' ? " Nasengngi Maria iyaro paddare , jaji makkedani , " Pa' , rékko Bapa' palétté'i polé kuwaé , tulukka tapowadakka kégai tataro Pa' , kuwammengngi weddingngi uwala . "
43020016	Nakkeda Yésus lao ri Maria , " Maria ! " Gilinni Maria lao ri Yésus , nakkeda ri laleng basa Ibrani , " Rabbuni ! " ( Bettuwanna " Guru " . )
43020017	Nakkeda Yésus ri Maria , " Aja' mukarawa-Ka , saba' dé'pa Uwénré ri Ambo'é . Iyakiya laoko risining silessurek-Ku sibawa powadangngi mennang makkedaé makkekkuwangngé ménré'-Ka ri Ambo'-Ku sibawa Ambo'mu , Allataala-Ku sibawa Allataalamu . "
43020018	Nalaona Maria powadangngi ana'-ana' gurunna Yésus makkedaé purani naita Puwangngé , sibawa Puwangngé pura powada manengngi iyaro lao ri aléna .
43020019	Iyatoro esso Aha'é , ri wettu mawenninnana , maddeppungenni ana'-ana' gurunna Yésus riséuwaé bola sibawa taggoncing sining tange'na , saba' métaui risining panguwasana tau Yahudié . Tappa engka muni Yésus polé natettong ri tengnga-tengngana mennang sibawa makkeda , " Salama' saléwangekko . "
43020020	Purana makkeda makkuwaro , nappaitanni lao ri mennang liman-Na sibawa benrén-Na . Wettunna naita Puwangngé , marennu senna'ni mennang .
43020021	Nakkedapa Yésus siseppa lao ri mennang , " Salama' saléwangekko . Pada-pada Ambo'é suro-Ka , makkuwatoniro Iyya suroko . "
43020022	Nainappa nasseppungeng nappase'-Na lao ri mennang sibawa makkeda , " Tarimani Rohna Allataala .
43020023	Rékko muwaddampengengngi dosana séddié tau , naddampengeng towi Allataala . Rékko dé' muwaddampengengngi dosana séddié tau , dé'to naddampengengngi Allataala . "
43020024	Tomas , ( iya riteppué " Dénru " ) , séddiwi polé riseppuloé duwa ana' gurunna Yésus , dé'i gaga silaong laingngé wettunna Yésus polé .
43020025	Nakkeda ana'-ana' gurun-Na laingngé lao ri Tomas , " Purani idi mitai Puwangngé ! " Iyakiya mappébaliwi Tomas , " Rékko dé'pa uwitai baté pakué ri liman-Na , dé'pa utaroi jarikku ri baté pakuéro sibawa dé'pa utaroi limakku ri benrén-Na , dé' sises-siseng umaélo mateppe' . "
43020026	Siminggu ri munrinna engkasi ana'-ana' gurunna Yésus ri onrongngéro , na engka towi Tomas . Taggoncing maneng tange'é . Iyakiya poléi Yésus natettong ri tengnga-tengngana , nanakkeda , " Salama' saléwangekko . "
43020027	Nainappa makkeda Yésus lao ri Tomas , " Itai limak-Ku sibawa taroni jarimmu kuwaé . Loro'i limammu namutaroi ri benrék-Ku . Aja'na mubata-bata , iyakiya ateppe'no ! "
43020028	Nakkeda Tomas lao ri Yésus , " Puwakku sibawa Allataalaku ! "
43020029	Nakkeda Yésus lao ri aléna , " Mateppe'ko saba' pura-Ka muwita ? Masennangngi tau iya mateppe'é , namuni dé' naita-Ka ! "
43020030	Maéga mupa sining anu makalallaing laing iya napogau'é Yésus ri yolona ana'-ana' gurun-Na , iyakiya dé' nariyoki ri lalenna kitta'éwé .
43020031	Iyakiya iya manennaé riyokii , kuwammengngi mumateppe makkedaé Yésus iyanaritu Arung Pappassalama'é , Ana'na Allataala , sibawa nasaba teppe' ri aléna , lolongekko atuwong .
43021001	Purairo nappaitassi aléna Yésus siseppa ri Tappareng Tibérias lao ri ana'-ana' gurun-Na . Makkuwaiyé kajajiyanna :
43021002	Riséuwaé esso , Simon Pétrus , Tomas iya riyobbié si Dénru , Natanaél polé ri Kana ri Galiléa , ana'-ana' Zébédéus , sibawa duwa ana' gurunna Yésus laingngé , mattengngang maddeppungeng .
43021003	Nakkeda Simon Pétrus lao ri laingngé , " Maéloka lao mattikkeng balé . " Nakkeda mennang lao ri Pétrus , " Maélo tokki maccowé . " Nalaona mennang mallopi . Iyakiya puppu benniwi dé' agaga natikkeng mennang .
43021004	Mammulanana mompo matanna essoé , tettonni Yésus ri wiring , iyakiya dé' naissengngi mennang makkedaé iyaro Yésus .
43021005	Nakkeda Yésus lao ri mennang , " Ana'-ana' , engkaga balé muwappunnai ? " Nappébali mennang , " Dé' . "
43021006	Nakkeda Yésus lao ri mennang , " Appéyangngi jalamu ri seddé ataunna lopié , lolongekko matu balé . " Nanappéyanni mennang jalaéro , iyakiya dé'na naulléi gettengngi paimeng saba' makkuwamani égana balé ri lalenna .
43021007	Nakkeda ana' gurun-Na iya riyamaséiyé ri Yésus lao ri Pétrus , " Puwangngé iyaro ! " Wettunna naéngkalinga Simon Pétrus makkedaé Puwangngé iyaro , napakéni wajunna ( saba' dé' nabbaju ) nanaluppe ri laleng uwai .
43021008	Ana'-ana' gurun-Na laingngé maccinrolai lao ri pottanangngé sibawa mallopi , nanagetteng towi jala iya pennoé balé . Dé' namabéla mennang polé ri pottanangngé , kira-kira sératu metéré bawang .
43021009	Wettunna mennang nonno polé ri lopié , naitani mennang engka api mabbara kuwaro sibawa balé ri yasé'na enrengngé roti .
43021010	Nakkeda Yésus lao ri mennang , " Coba tiwii kumaiyé siyagangngaré balé iya nappaé mutikkeng . "
43021011	Ménré'ni Simon Pétrus ri lopié , nanagettengngi jalana lao ri pottanangngé . Iyaro jalaé penno sibawa balé battowa ; iya manenna engka sératu limappulo tellu kajunna . Namuni makkuwaro égana , dé' nasapé jalana .
43021012	Nakkeda Yésus lao ri mennang , " Laono mai tanré . " Muwi séddi dé'to gaga ana'-ana' gurun-Na barani makkutana , " Niga Bapa' ? " Saba' naissengngi mennang makkedaé Puwangngé .
43021013	Nainappa Yésus maddeppériwi mennang , nalai iyaro rotié , nanawéréngngi mennang . Napogau' towi makkuwaro sibawa iyaro balé .
43021014	Iyanaé mabbékkatellunna Yésus mappaitangngi Aléna lao ri ana'-ana' gurun-Na , moto'nana polé ri amaténgngé .
43021015	Puranana mennang manré , makkedani Yésus lao ri Simon Pétrus , " Simon ana' Yona , lebbi muwamaséi-Ka'ga naiya mennangngé mamaséi-Ka ? " Nappébali Pétrus , " Tongeng Puwang , taisseng Puwang uwamaséiki Puwang . " Nakkeda Yésus lao ri Pétrus , " Piyarai ana'-ana' bimbala'-Ku . "
43021016	Untu' mabbékkaduwanna makkutanai Yésus lao ri Pétrus , " Simon ana' Yona , muwamaséi-Ka'ga ? " Nappébali Pétrus , " Tongeng Puwang , taisseng Puwang uwamaséiki Puwang . " Nakkeda Yésus lao ri Pétrus , " Piyarai bimbala'-bimbala'-Ku . "
43021017	Untu' mabbékkatellunna Yésus makkutana ri aléna , " Simon ana' Yona , muwamaséi-Ka'ga ? " Messéni Pétrus saba' genne'ni wékkatellu Yésus makkutana ri aléna . Nappébali Pétrus , " Puwang , taisseng Puwang sini-sininnaé . Taisseng Puwang uwamaséiki Puwang ! " Nakkeda Yésus lao ri aléna , " Piyarai bimbala'-Ku .
43021018	Tongeng senna' adak-Kué : Wettummu kallolo mupa , alému muto siyoi babuwamu , sibawa lao kégi-kégi muwéloriyé . Iyakiya rékko macowano matu , muloro'i limammu , na tau laingngé siyoko sibawa natiwiko ri onrong dé'é mumaélo lao . "
43021019	( Nasibawang iyaro ada-adaé nappaitangngi Yésus pékkugi Pétrus maté matti untu' pakarajai Allataala . ) Purairo makkedani Yésus lao ri Pétrus , " Accowéno ri Iyya ! "
43021020	Wettunna giling Pétrus , naitani ri monrinna ana' guru iya riyamaséiyé ri Yésus . ( Aléna ritu tudang ri seddéna Yésus wettunna manré sibawa iya makkutanaé ri Aléna , " Puwang , niga maélo bali'bellariwi Puwang ? " )
43021021	Naitana , makkutanani Pétrus ri Yésus , " Puwang , pékkugi sibawa iyaé tauwé ? "
43021022	Nappébali Yésus , " Akkalarapanna Uwéloriwi monro tuwo narapi polé-Ka , iyaro tenniya issemmu . Iyakiya iko , accowéko ri Iyya ! "
43021023	Natassiyana karébaé ri yelle'na ana' gurunna Yésus makkedaé iyaro ana' gurué dé' namaté matti . Padahal dé' napowadai Yésus makkedaé iyaro ana' gurué dé' namaté matu , sangadinna : " Akkalarapanna Uwéloriwi monro tuwo narapi polé-Ka , iyaro tenniya issemmu . "
43021024	Ana' guruénnaro mabbéré asabbiyang passalenna sining kajajiyangngéwé . Alénato ritu pura mokii . Sibawa riissenni makkedaé aga iya naokiéro tongengngi .
43021025	Maéga mupa gau' laing iya napogau'é Yésus . Akkalarapanna iya manennaro riyokii tasséddi-séddi , uwasengngi dé' nagenne onrongngé risininna linoé untu' riyattaroi kitta iya maéloé riyokiro .
44001001	Téofilus iya makessing atié . Ri laleng kitta'ku iya mammulangngé pura mémenni upakatajang iya napogau'é sibawa nappagguruwangngé Yésus sipongen-Na mappammula napogau' jama-jaman-Na ,
44001002	narapi esso riyakkana ménré ri surugaé . Riwettu dé'napa naénré ri surugaé , nasibawang akuwasanna Rohna Allataala mabbéréi panunju'-panunju' lao ri rasul-rasul-Na iya tappilé .
44001003	Maténana , patappulo esso ittana biyasai nappaitang aléna sibawa cara manessa senna'é lao ri rasul-rasul-éro makkedaé tonget-tongengngi tuwo . Naitai mennang , nenniya mabbicarai sibawa mennang passalenna pékkugi Allataala mapparénta selaku Arung .
44001004	Na wettun-Na maddeppungeng massibawa mennang , nabbéréyangngi paréntaéwé lao ri mennang , " Aja' musalaiwi Yérusalém . Tajengngi kuwaro narapi Ambo'é mabbéréyangngi aga iya puraé najjanciyangngé , iyanaritu iya puraé Upowadakko riyolo .
44001005	Saba' Yohanés maccemméi sibawa uwai , iyakiya siyagangngaré essonapa ricemméko matu sibawa Rohna Allataala . "
44001006	Wettunna iyaro rasul-rasul-é maddeppungeng sibawa Yésus , makkutanani mennang ri Aléna , " Puwang , maéloki'ga Puwang makkekkuwangngé patettongngi paimeng Apparéntanna bangsa Israélié ? "
44001007	Nappébali Yésus , " Aléna Ambo'-Ku pattentui esso sibawa wettunna . Iyaro dé' naparellu muwisseng , saba' iyaro ha'na Ambo'é .
44001008	Iyakiya lolongekko matu kuwasa , rékko engkani ri iko Rohna Allataala . Mancajiko matu sabbi-sabbik-Ku ri Yérusalém , ri sininna Yudéa , ri Samaria , sibawa lettu ri cappa'na linoé' . "
44001009	Puranana Yésus makkeda makkuwaro , riyakkani ménré ri surugaé ri yolona matanna mennang , naritongko-Na ri ellungngé polé ri pakkitanna mennang .
44001010	Ri wettu makkitana mupa mennang ri langié , ri wettu laona Yésus , tappa engka muna duwa tau mappakéyang maputé tettong ri seddéna mennang .
44001011	Nakkeda iya duwa tauwéro , " Eh sining tau Galiléaé , magi mutettong bawang kuwatu makkita ri langié ? Yésus , iya muwitaé tarakka ménré ri surugaéro ri yolomu , maéloi lisu paimeng sibawa caraéttoro pada-pada muwitaé onna' . "
44001012	Nainappa lisu iyaro rasul-rasul-é ri Yérusalém polé ri Bulu-bulu Zaitun . Onronna iyaro bulu-bulué kira-kira séddi kilo bélana polé ri Yérusalém .
44001013	Ri Yérusalém laowi mennang ri bola nappérumaiyé mennang , nainappa ménré ri bili' yasé'é . Iyaro rasul-rasul-é , iyanaritu Pétrus sibawa Yohanés , Yakobus sibawa Andréas , Filipus sibawa Tomas , Bartoloméus sibawa Matius , Yakobus ana' Alféus , Simon Patriot sibawa Yudas ana' Yakobus ;
44001014	iya manennaro tuli masséddi atiwi maddeppungeng untu' massempajang . Massempajangngi mennang silaong sining makkunraié sibawa Maria indo'na Yésus kuwaéttopa silessu-silessurenna Yésus .
44001015	Riséuwaé esso , wettunna mennang maddeppungeng -- engka kira-kira sératu duwappulo tau hadéré' -- tettonni Pétrus untu' mabbicara . Nakkeda ,
44001016	" Saudara-saudara ! Aga taroki ri laleng Kitta'é , harusu'i kajajiyang iyaro . Riyolo naolai Daud , purani naboto Rohna Allataala passalenna Yudas , pamimpinna sining tau iya tikkengngéngngi iyaro Yésus .
44001017	Yudas iyanaritu sala séddinna polé ri idi , napura toni ripilé untu' maccowé majjama sibawakki . "
44001018	( Iyaé Yudas nalolongengngi tana tampunna polé ri sarobali'bellana iya majaé . Mabuwanni sibawa maté mapuwé' babuwana angkanna massu lise babuwana .
44001019	Sininna tau monroé ri Yérusalém naisseng iyaro gau'é . Iyanaro saba'na ri laleng basana mennang , nasengngi mennang iyaro tanaé Akeldama , bettuwanna ' Tana Dara' . )
44001020	" Nasaba ri laleng Kitta Mazmur-é engka taroki makkuwaéwé , ' Leppessanni siya onrong naonroiyé masino-sino ; aja' naengka séddi tau monro ri lalenna . ' Engkato taroki makkuwaé , ' Leppessanni siya tudangenna nala tau laingngé . '
44001021	Rimakkuwannanaro , harusu'i engka séddi tau maccowé ri idi mancaji sabbi makkedaé Puwang Yésus tuwoni paimeng polé ri amaténgngé . Iyaro tauwé harusu'i polé ri yelle'na sining tau iya tuli sibawangngékki kégi-kégiki lao maccowériwi Puwang Yésus , sipongenna Yohanés mappammula maccemmé lettu ri wettu riyakkana Yésus ménré ri surugaé polé ri tengnga-tengngata . "
44001022	
44001023	Nasininna tau iya engkaé hadéré kuwaro nappétangngarenni duwa tau , iyana ritu Yusuf iya riyasengngétto Barsabas ( riyaseng towi Yustus ) , sibawa Matias .
44001024	Nassempajanna mennang . Makkedai mennang , " Puwang Muwissengngi atinna sininna tauwé . Sempé'ni Yudas polé ri pangka'na selaku rasul sibawa maténi . Jaji jellorenni , niga polé ri iya duwa tauwéwé iya tapilé Puwang untu' riwéréng jamang sulléi Yudas . "
44001025	
44001026	Purairo riloteréini iya duwa asengngéro , na Matias nakenna . Jaji riyakkani mancaji rasul untu' maccowé silaong iya seppulo séddi rasul laingngé .
44002001	Wettunna narapi Esso Péntakostaé , maddeppungenni sininna tau mateppe'é riséddié onrong .
44002002	Tappa méngkalingani oni polé ri langié pada-pada anginrajaé mangiri . Bola iya naonroiyéro sining tauwé tudang penno manenni sibawa iyaro onié .
44002003	Nainappa mitani mennang lila-lila luwa' api massanra kégi-kégi sibawa léppang ri tungke'-tungke' mennang .
44002004	Rikuwasai manenni ri Rohna Allataala , sibawa mappammula mabbicara ri laleng maddupa-rupang basa laing . Mabbicarai mennang situru aga nabbéréyangngé iyaro Roh-é lao ri mennang untu' napowada .
44002005	Iyaro wettué maéga tau Yahudi , polé rimaddupa-rupang wanuwa ri sininna linoé , monro ri Yérusalém . Iya mennang iyanaritu sining tau iya matinulué lao ri Allataala .
44002006	Wettunna naéngkalinga iyaro onié , maéga senna' tau polé makkatulung . Tasséleng manenni mennang méngkalingai sining tau mateppe'éro mabbicara ri laleng basana mennang tungke'-tungke' .
44002007	Nakkedana mennang sibawa hérang enrengngé takkamennye , " Dé'ga na iyaé sining tau mabbicaraé iya manenna tau Galiléa ?
44002008	Pékkugi ajajingenna angkanna riyéngkalingai mennang mabbicara ri laleng basana wanuwatta tungke'-tungke' ?
44002009	Idi'é sining tau polé ri Partia , Média , Elam ; polé ri Mésopotamia , Yudéa sibawa Kapadokia ; polé ri Pontus sibawa Asia ,
44002010	polé ri Frigia sibawa Pamfilia , polé ri Maséré' sibawa daéra-daéra Libia seddéna Kiréné ; engka ri yelle'ta polé ri Roma ,
44002011	engka tau Yahudi sibawa engkato tau bangsa laing iya muttama'énna agama Yahudi ; engkato polé ri Kréta sibawa Arab . Riyéngkalinga manengngi mennang mabbicara ri laleng basata tungke'-tungke' passalenna gau'-gau' iya makalallaingngé iya napogau'é Allataala ! "
44002012	Nahéranna sibawa takkamennye maneng mennang , makkutana séddié lao ri laingngé , " Aga bettuwanna iyaé ? "
44002013	Iyakiya engkato tau mangéllé . Makkedai mennang , " Ah , iyaro sining tauwé mabo'mi bawang ! "
44002014	Nainappa tettong Pétrus silaong seppulo séddié rasul laingngé , mabbicara lao ri tau maégaéro . Nakkedana sibawa sadda battowa , " Saudara-saudara sining tau Yahudié sibawa sininna iya monroé ri Yérusalém ! Engkalingai madécéd-décéng . Saba' iyaé gau'é parellui upakatajang lao ri iko .
44002015	Iyaé sining tauwé dé' namabo' pada-pada muwasengngé ; saba' nappai tetté aséra éléé makkekkuwangngé .
44002016	Iyakiya iyaé purani nappaissengeng Allataala naolai Nabi Yoél :
44002017	Makkedai Allataala , ' Ripaccappurenna linoé Upanurungengngi matu Roh-Ku ri yasé'na sininna tauwé . Ana'-ana'mu worowané sibawa ana'-ana'mu makkunraié powadakko matu gau'-gau' iya Upaissengiyéngngi mennang . Sining tau malolomu naitai matu gau'-gau' iya Upaitangngéngngi mennang . Sining tau macowana mannippiwi matu passalenna nippi iya Uwéréngngéngngi mennang .
44002018	Lao risining atak-Kuto -- muwi worowané iyaré'ga makkunrai -- , Upanurungengngi matu Roh-Ku ri esso-essoéro . Nappaissengengngi matu mennang gau'-gau' iya Upaissengiyéngngi mennang .
44002019	Upakangkai matu sining anu makalallaingngé ri yasé' kuwaro ri langié , sibawa gau'-gau' dé'é padanna ri yawa kuwaé ri linoé ; engka matu dara sibawa api , sellung sibawa rumpu .
44002020	Mapettangngi matu mata essoé , macella'i matu kétengngé pada-pada daraé riwettu dé'napa Essona Puwangngé , Esso iya battowaé sibawa malebbiéro polé .
44002021	Iyaro wettué , tau iya mangobbié ri Puwangngé ripassalama'i matu . '
44002022	Saudara-saudara tau Israélié ! Engkalingai aga iya upowadaé : Yésus tau Nazarét-éro pura riwérénni jamang ri Allataala untu' saudara . Iyaro manessa senna' risining anu makalallaingngé sibawa gau'-gau' dé'é padanna iya napogau'é Allataala ri tengnga-tengngamu naolai iyaro Yésus . Iya manennaro aléna saudara misssengngi .
44002023	Situru élo-Na muto , napettuiwi Allataala untu' mabbéréyangngi Yésus lao ri iko . Na wettunna riyabbéréyang , muwunoi sibawa leppessangngi sining tau majaé sallii .
44002024	Iyakiya Allataala patuwoi paimeng polé ri yelle'na sining tau maté . Riyemme'i ri amaténgngé , iyakiya rileppessangngi ri Allataala , saba' dé' nakkullé rikuwasai matteru ri amaténgngé .
44002025	Passalenna iyaé Yésus , makkedai Daud , ' Tuli uwitai Puwangngé ri yoloku ; Naranrekka , kuwammengngi nadé' naripakaléwa'-léwa'ka muwi aga .
44002026	Iyanaro saba'na namarennu atikku , témukku powada-adai pappoji-pojiyangngé ; sibawa iyaé watakkaléku mattajengngi matu sibawa tennang ri laleng kuburu'é .
44002027	Saba' dé' Muleppessangngi nyawaku monro ri laleng linona tau maté . Dé' Muleppessangngi iyaro atam-Mu iya matinulué ancuru' sibawa cappu .
44002028	Purani Muwappaitang ri aléku laleng mattujué ri atuwong tongengngé . Talliwe'-liwe'ni rennukku nasaba engka-Ko sibawakka . '
44002029	Saudara-saudara , palalona mabbicara terus terang passalenna Daud , ambo'na toriyolotaro . Maténi sibawa rikuburu' toni ; iyaro kuburu'na engka mupi ri tengnga-tengngata lettu makkekkuwangngé .
44002030	Pura majjanciwi Allataala lao ri Daud , sibawa mattanro , makkedaé sala séddinna polé ri wijanna Daud nakkai matu Allataala mancaji arung . Nasaba naissengngi Daud iyaro jancié , nasaba séddi towi nabi ,
44002031	naisseng towi aga matu napogau' Allataala . Jaji purani naboto makkedaé Arung Pappassalama'é iya najjanciyangngé Allataala tuwoi matu paimeng polé ri amaténgngé . Makkedai Daud , ' Dé' Naleppessangngi monro ri laleng linona sining tau maté ; dé' naancuru' matu watakkalé-Na enrengngé cappu . '
44002032	Yésus iyanaé ripatuwo paimeng polé ri amaténgngé ri Allataala . Idi manengngé pura sabbingngi iyaro gau'é .
44002033	Riyakkai ri tudangeng matanré sibawa riwéréng akuwasang ri Allataala , nainappa natarima Rohna Allataala iya puraé najjanciyang Ambo'é . Naiya muwéngkalingaé sibawa muwitaé makkekkuwangngé iyanaritu Roh iya ripanurungngé lao ri idi .
44002034	Aléna Daud dé' naénré ri surugaé , iyakiya makkedai Daud , ' Makkedai Puwangngé lao ri Puwakku :
44002035	Tudanno ri seddé atauk-Ku , narapi Uwébbu sining balim-Mu tunru' ri iko ! '
44002036	Iyanaro saba'na sininna tau Israélié harusu'i naisseng tonget-tongeng makkedaé iyaro Yésus iya musallié , Yésus éttonaro pura napancaji Allataala mancaji Puwang sibawa Arung Pappassalama'é ! "
44002037	Wettunna naéngkalinga iyaro sining tauwé , masé senna'ni atinna mennang . Nainappa mennang makkutana ri Pétrus sibawa rasul-rasul laingngé , " Saudara-saudara , aga harusu' ripogau' ? "
44002038	Nappébali Pétrus , " Toba'no polé ri dosa-dosamu sibawa sitinajako tungke'-tungke' ricemmé ri laleng asenna Yésus Kristus , kuwammengngi nariyaddampengeng dosa-dosamu . Namutarimai matu hadiya Rohna Allataala polé ri Allataala .
44002039	Saba' iyaro najjanciyangngé Allataala iyanaritu untu' iko sibawa wija-wijammu enrengngé sining tau iya engkaé risining onrong mabélaé -- iyanaritu sininna tau iya naobbié Allataala Puwatta untu' lao ri Aléna . "
44002040	Makkuwaniro Pétrus pakatajangngi lao ri mennang . Sibawa maégato ada-ada laingngé pétangngariwi mennang kuwammengngi naleppe polé ri bangsa iya majaéwé iya maéloé rihukkung ri Allataala .
44002041	Maéga tau mateppe' lao ri iya napowadaé Pétrus , nainappa mennang ricemmé . Na jumellana tau mateppe'é iyaro essoé tattambai sibawa tellussebbu tau .
44002042	Namatinuluna mennang magguru matteru ri rasul-rasul-é sibawa tuli silaongngi maddeppungeng . Sisamai mennang manré enrengngé massempajang massibawa .
44002043	Maéga senna' anu makalallaing iya napogau'é iyaro rasul-rasul-é angkanna sininna tauwé hérang sibawa métau .
44002044	Iyaro sining tau mateppe'é matterui masséddi maneng sibawa aga nappunnai mennang , napakéi mennang massibawa .
44002045	Barab-baranna sibawa waramparanna , nabalu'i mennang , nainappa nabagé-bagé dowina ri yelle'na maneng mennang situru apparelluwanna tungke'-tungke' .
44002046	Esso-esso mennang maddeppungeng ri Bolana Puwangngé ; enrengngé sisamai manré sibawa marennu kuwaéttopa pakariyawai aléna ri bolana mennang .
44002047	Matteru-terui mennang napoji Allataala sibawa ripoji risininna tauwé . Esso-esso pédé' tattambai jumellana mennang nasaba Puwangngé mpéréngngi mennang sining tau iya ripassalama'é .
44003001	Riséuwaé esso , Pétrus sibawa Yohanés laowi ri Bolana Puwangngé ri tetté tellué arawéngngé , iyanaritu wettu untu' massempajang .
44003002	Kuwaro ri pintu gerbang riyasengngé " Pintu Gello " , engka séddi tau worowané iya péso'é sipongenna jaji . Esso-esso iyaro tauwé ritiwi kuwaro untu' méllau sidekka risining tau iya muttama'é ri Bolana Puwangngé .
44003003	Wettunna iyaro tauwé naita Pétrus sibawa Yohanés tudat-tudang ri Bolana Puwangngé , naéllauni mennang mpéréngngi agi-agi ri aléna .
44003004	Natangngani mennang , nainappa makkeda Pétrus , " Itai ! "
44003005	Nainappa iyaro tauwé pénessaiwi mennang nasibawang amménasang lolongeng agi-agi polé ri mennang .
44003006	Iyakiya makkedai Pétrus lao ri tauwéro , " Dé' sises-siseng uwappunnai dowi . Iyakiya aga engka ri aléku , iyaro matu uwérékko : Nasibawang akuwasanna Yésus Kristus tau Nazarét-éro , joppano ! "
44003007	Nainappa nakkatenning Pétrus lima ataunna iyaro tau péso'é sibawa natulunna moto . Tappa mawatanni ajéna iyaro tauwé sibawa acingkacinna .
44003008	Nainappa luppe tettong , sibawa mammulani joppa mallolisu . Nainappa muttama' ri Bolana Puwangngé silaong Pétrus sibawa Yohanés , joppa sibawa luppe'-luppe'to pojiwi Allataala .
44003009	Sininna tauwé mitai joppa sibawa pojiwi Allataala .
44003010	Napahanni mennang makkedaé aléna ritu paréllau sidekkaé iya biyasaé tudang ri " Pintu Gelloé " ri Bolana Puwangngé . Hérang senna'ni mennang sibawa bengnga mitai aga kajajiyang ri aléna .
44003011	Iyaro tauwé matteruni maccowériwi Pétrus sibawa Yohanés . Na wettunna mennang sipattellu lettu ri légo-légo iya riyasengngé " Légo-Légo Salomo " , poléni sininna tauwé makkatulung ri mennang nasaba bengngana .
44003012	Wettunna naita Pétrus iyaro sining tauwé , makkedani lao ri mennang , " Eh sining tau Israélié , magi muhérang Saudara-saudara ri gau'éwé ? Magi mumakkita matteru lao ri idi ? Muwasengngiga Saudara-saudara iyaé tauwé naulléi joppa nasaba engka akuwasang ri idi iyaré'ga nasaba matinuluki ri Allataala ?
44003013	Allataala iya nasompaé Abraham , Ishak , Yakub , Allataalana néné-nénéta , iyaro Allataalaé purani napakalebbi Atan-Na , iyanaritu Yésus . Yésus iyanaro muwabbéréyang lao ri panguwasaé , sibawa muéwa ri yolona Pilatus , wettunna Pilatus maélo leppessangngi-Na .
44003014	Mapaccingngi sibawa makessingngi , iyakiya muéwai sibawa mudessa'-Na kuwammengngi naleppessangekko Pilatus séddi tau pauno-uno .
44003015	Muwunoi , padahal Aléna ritu assalenna atuwongngé untu' sininna tauwé . Na Allataala pura patuwoi paimeng polé ri amaténgngé . Alétana pura mitai gau'éro .
44003016	Purani Saudara-saudara naita sibawa nasabbing aga kajajiyang sibawa tau péso'éwé . Mawatanni sibawa madisinni paimeng nasaba mateppe'i lao ri Yésus sibawa akuwasan-Na . Nasaba mateppe'i lao ri Yésus na iyaé tauwé mancaji madisingngi paimeng ri yolona maneng Saudara-saudara .
44003017	Saudara-saudara ! Uwissenni makkekkuwangngé makkedaé aga iya mupogau'éwé sibawa sining pamimpimmu lao ri Yésus , iyaro mupogau'i nasaba dé' muwissengngi aga iyaro mupogau'é .
44003018	Nasaba iyanaro kajajiyatto aga pura nappaddissengeng Allataala riyolopa nariyolo naolai sininna nabin-Na , makkedaé Arung Pappassalama'é iyaro najjanciyangngé harusu'i manrasa-rasa .
44003019	Rimakkuwannanaro , toba'no polé ri dosa-dosamu sibawa lisuno ri Allataala , kuwammengngi naleddai dosa-dosamu .
44003020	Poléi matu Puwangngé ri iko , namupéneddingiwi matu atakkareng baténgngé . Na Puwangngé suroi matu Yésus lao ri iko , nasaba pura ripattentui ri Allataala mancaji Arung Pappassalama'mu .
44003021	Harusu'i monro ri surugaé narapi Allataala pancaji manengngi baru pada-pada iya napowadaé Allataala naolai nabi-nabin-Na ri wettu riyolo .
44003022	Engka naengka nakkeda Musa , ' Puwang Allataalamu kiringekko matu séddi nabi polé ri bangsamu , pada-pada Aléna suroka . Harusu'ko méngkalinga manengngi iya napowadaé iyaro nabié lao ri iko .
44003023	Tau iya dé'é napénessaiwi aga napowada iyaro nabié , iyaro tauwé ripaddésu'i matu polé ri umma'na Allataala sibawa ripaccappui . '
44003024	Nabi-nabi iya puraé mappalettu biritta polé ri Allataala , mappammulai ri Nabi Samuél sibawa nabi-nabi laingngé iya marimonriyé polé , iya manenna nabbirittangngi passalenna wettuéwé .
44003025	Janci-janci polé ri Allataala iya napalettu'é nabi-nabié iyanaritu untu' iko . Ri laleng assijancingeng iya naébbué Allataala sibawa néné-nénému , makkedai Allataala lao ri Abraham makkuwaé , ' Polé ri wijammu maélo-Ka barakkakiwi sininna bangsaé ri linoé . ' Iyaro assijancingengngé iyanaritu untu' ikoto .
44003026	Iyanaro saba'na Allataala piléi Atan-Na , nainappa nasuro lao ri iko lebbi riyolo , kuwammengngi nabarakkakiko . Carana mabbarakkaki iyanaritu naébbui Saudara-saudara toba' polé ri atuwo-tuwommu majaé . "
44004001	Wettunna Pétrus sibawa Yohanés mabbicara mupa sibawa sining tauwéro , kapala-kapala imangngé sibawa komandang pengawalna Bolana Allataala enrengngé sining tau Sadukié laoni ri Pétrus sibawa Yohanés .
44004002	Macaii mennang nasaba Pétrus sibawa Yohanés makkedai lao risining tauwé makkedaé tuwoi paimeng Yésus polé ri amaténgngé . Na iyaro pabuttiwi makkedaé tuwoi matu paimeng tau maté .
44004003	Natikkenni mennang iya duwa rasul-éro nanaputtama'i ri laleng tarungkué . Nasaba wennini , ritahanni Pétrus sibawa Yohanés kuwaro narapi pappa bajana .
44004004	Iyakiya sining tau iya méngkalingaéngngi pappagguruwanna iyaro sining rasul-é , maéga mateppe' . Natattambana jumellana mennang narapi kira-kira limassebbu tau .
44004005	Pappa bajanana sining tomariyolona Mahkama Agamaé , sining pamimpinna Yahudié sibawa guru-guru agamaé maddeppungenni ri Yérusalém .
44004006	Sitani mennang sibawa Imang Lompoé Hanas , enrengngé Kayafas , Yohanés , Aléksander , kuwaéttopa sininna iya muttama'é kaluwargana imang lompoéro .
44004007	Ritiwini Pétrus sibawa Yohanés mangolo ri mennang , nakkutanana mennang , " Pékkugi caramu pajjappai iyaro tau péso'é ? Nasibawang awatangeng aga iyaré'ga nasibawang akuwasang polé riniga mupogau'i iyaro ? "
44004008	Nappébali Pétrus iya rikuwasaiyénna ri Rohna Allataala , " Bapa'-bapa' pamimping bangsaé sibawa Bapa'-bapa' anggotana mahkamaé !
44004009	Riadélékiki iya essoé nasaba pogau'ki iya madécéngngé untu' tulungngi séddié tau péso' , sibawa nasaba maéloi Bapa'-bapa' missengngi pékkugi iyaro tauwé ripajjappa .
44004010	Harusu'i napahang Bapa'-bapa' sibawa harusu' towi napahang sininna bangsa Israélié makkedaé iyaé tau tettongngé makkekkuwangngéwé sibawa watakkalé madisingngé ri yolona Bapa'-bapa' , nasaba awatangeng sibawa akuwasang polé ri Yésus Kristus tau Nazarét-éro . Bapa'-bapa' pura sallii iyaro Yésus , iyakiya Allataala patuwoi paimeng .
44004011	Yésus iyanaé naseng aya'éwé ri laleng Kitta'é , ' Batu iya dé'é napakéi sining tukang batué mancajiwi batu kaminang poko'é . '
44004012	Yésus bawang naola nasalama tauwé . Saba' ri sininna linoé ri yelle'na rupa tauwé dé' séddi tau laing iya puraé lolongeng akuwasang polé ri Allataala untu' passalama'ki . "
44004013	Héranni iyaro anggota-anggotana Sidang Pengadilangngé mitai abaraningenna Pétrus sibawa Yohanés , apalagi naissengngi mennang makkedaé iya duwa rasul-éro iyanaritu tau biyasa iya dé'é gaga sikolana . Namainge'na mennang makkedaé iya duwa rasul-éro iyanaritu sining tau iya maccowériyéngngi Yésus .
44004014	Iyakiya dé'gaga naullé powada mennang , nasaba iyaro tau puraé ripajjappa engkai tettong kuwaro ri yolona mennang silaong Pétrus sibawa Yohanés .
44004015	Nanasuroni mennang iya duwa rasul-éro massu polé ri onrong sidangngé nainappa mennang barunding .
44004016	Nakkeda mennang , " Aga harusu' ripogau' lao risining tauwéwé ? Sininna tau monroé ri Yérusalém naissenni makkedaé gau' makalallaing iya dé'é padanna , napogau'ni mennang sipadduwa . Dé' nariyullé massakkarengngi iyaro .
44004017	Iyakiya kuwammengngi iyaé gau'é aja' nallebbang pédé' malowang ri yelle'na sining tauwé , laono mai tancangngi iya duwa makkedaé dé' sises-sisenna nawedding mennang mabbicara lao riséddié tau sibawa pakéi asenna Yésus . "
44004018	Nanaobbini mennang iya duwa rasul-éro muttama' paimeng , sibawa powadangngi makkedaé dé' sises-sisenna nawedding teppui iyaré'ga mappagguru sibawa asenna Yésus .
44004019	Iyakiya mappébaliwi Pétrus sibawa Yohanés , " Alémuna pikkiri'i aga tongeng ri yolona Allataala : turusiwi paréntana Bapa'-bapa' iyaré'ga turusiwi paréntana Allataala .
44004020	Saba' dé' naweddikki mappésau mabbicara passalenna aga iya puraé riita sibawa riyéngkalinga . "
44004021	Dé'na naulléi lolongeng séddi alasang iyaro anggota-anggotana sidangngé untu' hukkungngi Pétrus sibawa Yohanés . Jaji nancanni iya duwa rasul-éro , nainappa naleppessang duwa , saba' sininna tauwé pojiwi Allataala nasaba gau'éro .
44004022	Tau iya ripajjappaé sibawa mappahéranro lebbini patappulo taung umuru'na .
44004023	Ripaleppe'nana Pétrus sibawa Yohanés , lisuni mennang ri sellao-sellaona sibawa curitai sininna napowadaé kapala-kapala imangngé sibawa sining pamimpinna Yahudié lao ri mennang .
44004024	Naéngkalinganana sellao-sellaona iyaro , sibawani mennang massempajang masséddi ati lao ri Allataala . Makkedani mennang , " Puwang , Idi ritu pancajiwi langié sibawa linoé enrengngé tasi'é sibawa sininna lise'na .
44004025	Pura-Ko mabbicara sibawa Roh-Mu naolai néné-nénéta , Daud , iyanaritu atam-Mu ; makkeda , ' Magi nasining tauwé , dé' naissengngi Puwangngé , macai ; magi na bangsa-bangsaé mébbui rancana iya dé'é nakkéguna ?
44004026	Sadiya-sadiyani sining arung linoé untu' mammusu , sibawa sining pamimpingngé masséddi méwai Puwangngé sibawa Arung Pappassalama'é . '
44004027	Saba' mémeng Hérodés sibawa Pontius Pilatus purani pakangka addeppungeng sibawa sining tau iya dé'é naissengngi Puwangngé sibawa tau Israélié ri kotaéwé . Siruntu'i mennang untu' méwai Yésus Atam-Mu iya mapaccingngéro , iya puraé Muwakka mancaji Arung Pappassalama'é .
44004028	Masséddiwi mennang untu' pogau'i sini-sininnaé , iya puraé Mupattentu lebbi riyolo makkedaé iyaro kajajiyangngi matu . Na-Mupattentui iyaro ri laleng akuwasang sibawa élo-Mu .
44004029	Makkekkuwangngé , Puwang , itani pékkugi mennang mancakki , sibawa palaloni , ata-atam-Muéwé , patassiyai birittam-Mu sibawa dé' tamétau .
44004030	Wérénni pattulum-Mu kuwammengngi naripajjappa tau malasaé sibawa gau'-gau' makalallaingngé enrengngé gau'-gau' dé'é padanna kajajiyangngi naolai akuwasang sibawa awatangeng polé ri asenna Yésus , Atam-Mu mapaccingngéro . "
44004031	Pajanana mennang massempajang , mpéwanni onronna mennang maddeppungeng . Rikuwasai manenni ri Rohna Allataala , sibawa mappammula mabbicara sibawa barani senna' passalenna biritta polé ri Allataala .
44004032	Sininna tau iya mateppe'énnaro tuwoi masséddi ati sibawa sinyawa . Dé' séddi tau polé ri mennang mangga'i makkedaé aga nappunnai iyanaritu appunnangeng aléna . Sininna engkaé ri aléna , napakéi mennang massibawa .
44004033	Nasibawang akuwasang battowaé , iyaro rasul-rasul-é mabbéréi asabbiyang makkedaé tuwoni Yésus paimeng . Naribarakkaki senna'na mennang ri Allataala .
44004034	Nadé' gaga séddi tau polé ri yelle'na mennang akurangeng agi-agi . Saba' iya mennang mappunnaiyé tana iyaré'ga bola , nabalu'i mennang tanana iyaré'ga bolana ; nainappa iyaro dowi ellinna natiwii mennang
44004035	nanabbéréyangngi lao ri rasul-rasul-é . Nainappa iyaro dowié nabbagé-bagéyangngi lao ri tungke' tau iya mapparelluwangngengngi .
44004036	Makkuwatoniro sibawa Yusuf . Purani nabalu' tana appunnangenna , nainappa iyaro dowi ellinna natiwii nanabbéréyangngi ri rasul-rasul-é . Iyaé Yusuf séddiwi wija-wijanna Léwi polé ri Siprus , riteppu towi ri rasul-rasul-é Barnabas ( bettuwanna Passaléwo ) .
44004037	
44005001	Iyakiya engka séddi tau riyaseng Ananias . Sibawa bainéna iya riyasengngé Safira , nabalu' towi tana appunnangenna .
44005002	Iyaro dowi ellinna nataroi sibagiyang untu' aléna na laingngé nabbéréyangngi lao ri rasul-rasul-é . Napogau'i makkuwaéro sibawa naisseng bainéna .
44005003	Nakkeda Pétrus lao ri aléna , " Ananias , magi muleppessangngi Ibillisi'é makuwasaiwi atimmu , angkanna mabbelléko lao ri Rohna Allataala , namuwammekko-mekkorengngi taroi saisa' dowi ellinna tanaéro ?
44005004	Iyaro tanaé iko punna riwettu dé'napa mubalu'i . Sibawa muwi puranana ribalu' , iko topa punna iyaro dowi ellinna . Jaji magi naengka akkattamu ri laleng atimmu untu' pogau'i makkuwaéro ? Tenniya tolinoé mubellé iyakiya Allataala ! "
44005005	Naéngkalingana Ananias iyaro ada-adaé , mabuwanni namaté . Sininna tau méngkalingaéngngi iyaro kajajiyangngé métauni .
44005006	Napoléna sining kalloloé dokoi ujuna Ananias , nanatiwii massu untu' nakuburu' .
44005007	Kira-kira tellujjang ri munrinna muttama'ni bainéna . Dé' naissengngi aga nappa kajajiyang .
44005008	Nakkeda Pétrus ri aléna , " Cobasai powadakka : Iyaro tana mubalu'é sibawa lakkaimmu , singngégaga iyaé ellinna ? " Nappébali bainéna Ananias , " Tongeng , iyanaritu ellinna . "
44005009	Nakkeda Pétrus lao ri aléna , " Magi iko sibawa lakkaimmu siyempe'ko untu' belléi Rohna Puwangngé ? Engkalingai ! Sining tau kuburu'éngngi lakkaimmu lisuni . Natiwi tokko matu mennang massu . "
44005010	Iyatoro wettué namabuwang bainéna Ananias namaté ri yolona Pétrus . Na wettunna iyaro sining kalloloé muttama' , napoléini maté . Nanatiwini ujuna massu , nanakuburu'i ri seddéna lakkainna .
44005011	Nasininna tau mateppe'éro sibawa sining tau laingngé , iya méngkalingaéngngi kajajiyangngéro , métauni .
44005012	Nasaba jama-jamanna rasul-rasul-é , maéga anu makalallaing sibawa mappahérang kajajiyang ri yelle'na masaraka'é . Masséddi atini sininna tau mateppe'é maddeppungeng ri Légo-Légo Salomo ri Bolana Puwangngé .
44005013	Nadé'gaga tau saliweng barani polé maddeppungeng sibawa sining tau mateppe'éro . Iyakiya iyaro sining tau mateppe'é ripakalebbi senna'i ri masaraka'é .
44005014	Pédé' maitta pédé' tattamba égana sining tau iya mateppe'é lao ri Puwangngé -- worowané makkunrai .
44005015	Mala iyaro wettué , sining tau iya malasaé ritaroi ri yasé'na onrong atinrongngé iyaré'ga tappéré , naritiwi ri lalengngé , kuwammengngi nakaminang céddé'na weddingngi rikenna ri wajo-wajona Pétrus , rékko laloi Pétrus kuwaro .
44005016	Mallompéngeng sining tauwé polé ri kota-kotaé seddéna Yérusalém . Natiwii mennang sining taunna malasaé sibawa iya nauttamakiyé roh-roh maja . Naripajjappa maneng iyaro tauwé .
44005017	Angkanna imang lompoé sibawa ana'-ana' gurunna , iyanaritu golongang tau Sadukié , mammulani tinda' , nasaba mangémpurui mennang .
44005018	Natikkengngi iyaro rasul-rasul-é , nainappa naputtama' ri tarungkué .
44005019	Iyakiya wenninnana , engka séddi malaéka'na Puwangngé timpa'i tange'na tarungkué , nainappa natiwi massu rasul-rasul-é . Nakkeda iyaro malaéka'é lao ri rasul-rasul-é ,
44005020	" Laono mutettong ri Bolana Puwangngé sibawa powadangngi sining tauwé passalenna atuwong mabarué . "
44005021	Naturusini iyaro rasul-rasul-é pasenna malaéka'éro . Maélé senna'ni lao ri Bolana Puwangngé nappammula mappagguru kuwaro . Napoléna imang lompoé sibawa ana' gurunna , napakangka sidang mahkama sibawa sining pamimpinna Yahudié . Nainappa nasuro mennang tauwé lao malai iyaro rasul-rasul-é ri tarungkué untu' ritiwi mangolo ri mennang .
44005022	Iyakiya wettunna sining tau risuroéro lettu ri tarungkué , dé'ni napoléi iyaro rasul-rasul-é kuwaro . Jaji lisuni mennang , nanalaporo'i iyaro gau'é ri mahkamaé .
44005023	Nakkeda mennang lao ri mahkamaé , " Wettutta lettu ri tarungkué , ripoléi muwi iyaro tange'na tarungkué makessing taggoncinna , sibawa pengawal-pengawal-é jaga ri sumpangngé . Iyakiya wettutta timpa'i iyaro tange'é , dé'gaga séddi rilolongeng ri lalenna . "
44005024	Wettunna parawira pengawalna Bolana Puwangngé sibawa kapala-kapala imangngé naéngkalinga iyaro laporangngé , bengngani passalenna iyaro rasul-rasul-é sibawa métauna aga wedding kajajiyang .
44005025	Napoléna séddi tau worowané tiwii birittaéwé , " Engkalingai ! Sining tau natahangngé Bapa'-bapa' ri tarungkuéro , makkekkuwangngé napaggurui tau maégaé ri Bolana Puwangngé ! "
44005026	Nalaona parawira pengawalna Bolana Puwangngé silaong pengawal-pengawalna malai iyaro rasul-rasul-é paimeng . Iyakiya dé' napaké awatangeng , saba' métaui ri tau maégaé ; ajakké iyaro tau maégaé genrungngi matu mennang sibawa batu .
44005027	Ritiwini muttama' mangolo iyaro rasul-rasul-é ri mahkamaé . Nariparéssana mennang ri imang lompoé .
44005028	Makkedani , " Purano riyattéyang sibawa masero kuwammengngi aja' muwappagguru passalenna iyaé Tauwé . Iyakiya makkekkuwangngé coba mitai aga mupogau' ! Muwappallebbangengngi pappagguruwammuro ri sininna Yérusalém , sibawa mala maéloko tenre'ki makkedaé idi ritu nassabari amaténna iyaro Tauwé . "
44005029	Nappébali Pétrus sibawa rasul-rasul laingngé , " Harusu'ki turusiwi Allataala , tenniya turusiwi tolinoé .
44005030	Yésus iya musallié , purani ripatuwo paimeng polé ri amaténgngé ri Allataalana néné-nénéta .
44005031	Napurani riwéréng ri Allataala tudangeng sibawa akuwasang iya matanré selaku Pamimping sibawa Pappassalama' ; kuwammengngi nariwéréng kasempatang bangsa Israélié untu' toba' polé ri dosa-dosana sibawa riyaddampengeng .
44005032	Idi'naé sabbi-sabbinna passalenna iya manennaro -- idi kuwaéttopa Rohna Allataala iya nabbéréyangngé Allataala lao risining tau iya turusiyéngngi parénta-Na . "
44005033	Wettunna naéngkalinga iyaro sining anggotana Mahkama Agamaéro , macai senna'ni mennang , angkanna siyempe'ni mennang untu' mpunoi iyaro rasul-rasul-é .
44005034	Iyakiya ri yelle'na sining anggotana mahkamaé engka séddi tau Farisi riyaseng Gamaliél . Guru agama iya ripakalebbi senna'é ri sininna tauwé . Tettonni nainappa nasuro tauwé tiwii massu iyaro rasul-rasul-é cinampe' .
44005035	Nainappa makkeda lao ri Mahkama Agamaéro , " Saudara-saudara tau Israélié ! Pikkiri'i madécéd-décéng passalenna aga maélo napogau' saudara-saudara lao risining tauwéwé .
44005036	Saba' riyolo mompoi Téudas , iya makkaéngngi aléna tau maraja , angkanna kira-kira eppa datu tau maccowériwi . Iyakiya riyunoi sibawa sininna ana'-ana' gurunna tassiya-siya sibawa iyaro gerakanna lennye' toni .
44005037	Purairo , wettunna engka abbilangeng , momposi Yudas , tau polé ri Galiléa . Nasaba pangarunna , maégato tau maccowériwi . Iyakiya riyuno towi , sibawa sininna ana'-ana' gurunna tassiya-siyani .
44005038	Jaji makkekkuwangngé ri laleng kajajiyangngéwé , pangajaku iyanaritu : aja'na mugaukengngi agi-agi sining tauwéwé , leppessangngi siya mennang . Saba' rékko pappagguruwanna sibawa gerakanna mennang poléi ri tolinoé , tentuni iyaro pappagguruwangngé sibawa gerakangngé lennye'i matti .
44005039	Rékko iyaro poléi ri Allataala , tentu Saudara-saudara dé' mulléi matu caui mennang . Mala naullé matu manessani makkedaé Saudara-saudara méwai Allataala . " Iyaro pangajana Gamaliél natarimani mahkamaé .
44005040	Nariyobbina iyaro rasul-rasul-é , nainappa ribabba , sibawa riyattéyannana mappagguru passalenna Yésus . Purairo nappa rileppessang mennang .
44005041	Iyaro rasul-rasul-é nasalaini iyaro Mahkama Agamaé sibawa masennang nasaba Allataala pura mangga'i mennang sitinaja lolongeng pappakatuna nasaba Yésus .
44005042	Na esso-esso ri Bolana Puwangngé sibawa sining bolana tauwé , matteru-terui mappagguru mennang sibawa mabbirittangngi Karéba Madécéngngé passalenna Yésus makkedaé Aléna ritu Arung Pappassalama'é iya riyajjanciyangngé .
44006001	Pédé' maitta pédé' tattamba maégai tau maccowériyéngngi Yésus . Iyaro wettué sining tau Yahudi iya maccowériyéngngi Yésus iya mabbasa Yunanié , dé' namasennang lao risining tau Yahudi tuléngngé iya maccowériyéngngi Yésus . Makkedai iyaro mabbasa Yunanié , " Sining makkunraitta iya jandaénna dé' nallolongeng bantuwang ongkoso' esso-esso iya nabbagé-bagéyangngé lao risining tauwé . "
44006002	Rimakkuwannanaro , iya seppulo duwa rasul-rasul-é napaddeppungengngi sininna tau maccowéé nakkeda lao ri mennang , " Dé' namakessing narékko mappésauki mabbirittangngi ada-adanna Allataala , nasaba harusu'ki murusu'i passaleng anré .
44006003	Jaji madécéngengngi Saudara-saudara piléi polé ri yelle'mu pitu tau iya mappunnaiyé aseng makessing sibawa rikuwasai ri Rohna Allataala enrengngé mapanré , iya weddingngé risuro murusu'i passalengngéwé ;
44006004	saba' maéloki massempajang sibawa mabbirittangngi ada-adanna Allataala bawang . "
44006005	Nasitujui manenni iyaro tauwé pallolongenna iyaro rasul-rasul-é . Napiléni mennang Stéfanus , séddiwi tau mateppe' senna' ri Yésus sibawa rikuwasai ri Rohna Allataala . Ripilé towi : Filipus , Prokhorus , Nikanor , Timon , Parménas , sibawa Nikolaus polé ri Antiokhia ; tenniyai tau Yahudi , iyakiya muttama'ni agama Yahudi .
44006006	Iya pitu tauwéro nappétangngarenni ri rasul-rasul-é , nainappa iyaro rasul-rasul-é massempajang sibawa méllaungengngi mennang barakka'na Puwangngé .
44006007	Makkuwaniro biritta polé ri Allataala pédé' mallebbangngi sibawa tau maccowériyéngngi Yésus ri Yérusalém pédé' tattambato égana . Namaéga tona imang mateppe' lao ri Yésus .
44006008	Ribarakkaki senna'ni Stéfanus ri Allataala , angkanna pakangkani maéga anu makalallaing sibawa gau'-gau' dé'é padanna ri yelle'na masaraka'é .
44006009	Iyakiya engka tau méwai ; anggota-anggotana mennang bola assompangngé iya riyasengngé Bola Assompanna sining Tau Maradéka'é . Iyaro anggota-anggotana bola assompangngé iyanaritu sining tau Yahudi polé ri Kiréné sibawa Aléksandria . Sibawai mennang sining tau Yahudi polé ri Kilikia sibawa Asia siddeba' sibawa Stéfanus .
44006010	Iyakiya dé' naulléi mennang bantai aga napowada Stéfanus , nasaba Rohna Allataala pura mpéréngngi apanréng untu' mabbicara .
44006011	Rimakkuwannanaro nawérénni pasoso siyagangngaré tau untu' makkeda , " Riyéngkalingai iyaro tauwé cella-cellai Musa sibawa Allataala ! "
44006012	Makkuwaniro mennang pakiri-kiriwi sining tauwé sibawa sining pamimping Yahudié , enrengngé guru-guru agamaé . Nainappa mennang lao tikkengngi Stéfanus , nanatiwii mangolo ri Mahkama Agamaé .
44006013	Nanapangolo towi mennang sabbi-sabbi iya mabbéré pappakatajang iya dé'é natongeng passalenna Stéfanus . Nakkeda iyaro sining sabbié , " Iyaé tauwé tuli nacella-cellai Bolana Puwangngé iya mapaccingngé sibawa cella-cellai sining paréntana Allataala iya napalettu'é Musa .
44006014	Purani riyéngkalinga napowada , makkedaé Yésus iyaro polé ri Nazarét maéloi ruttungngi Bolana Puwangngé , nainappa napinra maneng ade'-ade' iya napaturungngé Musa lao ri idi ! "
44006015	Sininna tau iya hadéré'é ri lalenna sidang Mahkama Agamaéro mitai Stéfanus . Na iyaro wettué rupanna Stéfanus paitai pada-pada rupa malaéka'é .
44007001	Nakkutana imang lompoé lao ri Stéfanus , " Tongegga sininna iya napowadaé iyaro tauwé ? "
44007002	Nappébali Stéfanus , " Saudara-saudara sibawa Bapa'-bapa' ! Coba méngkalingaka . Riwettu dé'napa néné-nénéta Abraham nalétté ri Haran , iyaro wettué monro mupi ri Mésopotamia , Allataala iya malebbié laowi ri aléna
44007003	sibawa makkeda , ' Salaini wanuwammu sibawa sumpulolomu . Laono ri wanuwa iya maéloé Ujéllorekko . '
44007004	Nasalaini Abraham wanuwa Kasdim , nalétté ri Haran . Maténana ambo'na Abraham , Allataala palétté'i Abraham ri wanuwaéwé iya naonroiyé Saudara-saudara sibawa Bapa'-bapa' makkekkuwangngé .
44007005	Iyaro wettué dé'gaga sibagiyang polé ri wanuwaéwé iya nabbéréyangngé Allataala lao ri Abraham untu' mancaji appunnangenna Abraham ; muwi sijongka dé'to nariwéréng . Iyakiya majjanciwi Allataala makkedaé maéloi mpéréngngi Abraham untu' mancaji appunnangenna Abraham sibawa wija-wijanna . Iyaro wettué dé' nappunnai ana' Abraham .
44007006	Iyakiya iyanaé napowada Allataala ri Abraham , ' Wija-wijammu monroi matu selaku tau polé-polé ri wanuwanna tau laingngé . Iyaro sining taunna wanuwaé najajai matu mennang sibawa nagaukenna sibawa mabecco eppa datu taung ittana .
44007007	Iyakiya maélo-Ka hukkungngi bangsa iya powataéngngi mennang , sibawa passui matu polé ri wanuwaéro nanasompa-Ka matu ri onrongngéwé . '
44007008	Puranana makkeda makkuwaro iyaro assijancingengngé nasahkanni Allataala sibawa sunna' . Jajinnana Ishak , ana'na Abraham , nasunna'ni Abraham ri wettunna umuru' aruwa essona . Nainappa Ishak nasunna' toni ana'na , iyanaritu Yakub . Na Yakub nasunna' toni iya seppulo duwa ana'na , iyanaritu iya mancajiyé toriyolona bangsa Yahudié .
44007009	Iyaro toriyolota mangémpurui lao ri Yusuf , angkanna nabalu'ni mennang mancaji ata ri Maséré' . Iyakiya Allataala sibawangngi ,
44007010	enrengngé paleppe'i polé ri sininna asussanna . Allataala mpéréngngi ati sibawa apanréng wettunna mennang mangolo ri Firaun , arung Maséré' , angkanna Firaun pancajiwi gubernurna wanuwa Maséré' nenniya panguwasana saorajana Firaun .
44007011	Nainappa kajajiyanni séuwa akkadéreng iya marajaé ri sininna wanuwa Maséré' sibawa Kanaan angkanna manrasa-rasa senna'ni tauwé . Dé'na naulléi lolongeng anré néné-nénéta .
44007012	Na wettunna naéngkalinga Yakub engka gandong ri Maséré' nasuroni ana'-ana'na , néné-nénéta , lao kuwaro untu' pammulanna .
44007013	Mabbékkaduwannana mennang lao , nappaddissengenni aléna Yusuf lao ri silessu-silessurennaro makkedaé aléna ritu Yusuf . Nappai naisseng wettuéro arung Maséré' passalenna kaluwargana Yusuf .
44007014	Nainappa Yusuf kiring karéba lao ri ambo'na , iyanaritu Yakub , untu' méllauwi silaong sining kaluwargana létté ri Maséré' -- iya manenna engka pituppulo lima tau .
44007015	Nalétté'na Yakub ri Maséré' , nakkuwanaro maté sibawa néné-nénéta .
44007016	Narimunri ritiwii paimeng ujuna ri Sikhém narikuburu ri kuburu' iya naelliyé Abraham sibawa sijumella dowi polé ri suku bangsa Hémor-é ri Sikhém .
44007017	Macawé'nana wettunna Allataala narupai jancin-Na ri Abraham , bangsata ri Maséré' pédé' tattambani égana .
44007018	Angkanna séddi arung laing iya dé'é naissengngi Yusuf , mapparénta ri Maséré' .
44007019	Iyaro arungngé nacculé-culéiwi bangsata sibawa majapperuna lao ri néné-nénéta . Napassai mennang mabbiyangngi ana'-ana'lolona iya nappa jajiyé kuwammengngi namaté .
44007020	Ri wettuénnaro najaji Musa ; séddiwi ana'lolo iya magello senna'é . Tellumpuleng ittana ripiyara ri bolana ambo'na ,
44007021	napuranana riyabbéyang , riyalani ri ana' makkunrainna Firaun , nanapiyarai selaku ana' ri aléna .
44007022	Sining pangissengeng bangsa Maséré'é ripagguruwanni namancajina tau makuwasa senna' ri laleng ada-adanna sibawa pangkaukenna .
44007023	Wettunna Musa makkéumuru patappulo taung , momponi ri laleng atinna macinna lao mitai keadaanna bangsana tau Israélié .
44007024	Nanaitana séddi tau polé ri mennang ricalla riséddié tau Maséré' ; nanaéwaini tau ricallaéro sibawa naunoi iyaro tau Maséré'é .
44007025	Nasengngi Musa najeppuiwi matu bangsana makkedaé Allataala pakéi untu' paleppe'i mennang . Iyakiya dé' najeppuiwi mennang .
44007026	Pappa bajana naitasi duwa tau Israélié mallaga , nakkuragana pasidaméi mennang . Nakkedana , ' Iko ritu massilessurekko . Magi muwallaga ? '
44007027	Iyakiya tau iya munruéngngi sellaonaro nasorongngi Musa lao ri wiring nainappa makkeda , ' Niga makkako mancaji pamimping sibawa hakitta ?
44007028	Maélokoga mpuno tokka pada-pada muwunona iyaro tau Maséré'é ri wenni ? '
44007029	Wettunna naéngkalinga Musa aga napowada iyaro tauwé , larini Musa polé ri Maséré' nanaonro ri wanuwa Midian . Kuwaniro lolongeng duwa tau ana' .
44007030	Patappulo taung ri munrinna engka séddi malaéka' lao ri Musa ri padang kessi seddéna Bulu Sinai . Iyaro Malaéka'é poléi ri laleng apié ri alekale malluwa'é .
44007031	Héranni Musa mitai iyaro gau'é , angkanna laoni macawé'-macawé'é untu' missengngi aga iyaro . Nanaéngkalingana saddanna Puwangngé makkeda ,
44007032	' Iyya'naé Allataalana néné-nénému ; Iyya'na Allataalana Abraham , Ishak , sibawa Yakub . ' Naténréna Musa nataro tau angkanna dé'na nabaranina makkita lao ri alekale'éro .
44007033	Nainappa makkedasi Puwangngé , ' Leppessangngi sandala iya mupakéro , saba' iyaro tana muwonroiyé tettong , iyanaritu tana mapaccing .
44007034	Purani Uwita sibawa upénessai paina anrasa-rasanna umma'-Ku ri Maséré' . Purani Uwéngkalinga addarékénna mennang naunonnona untu' paleppe'i mennang . Makkekkuwangngé laono mai ! Maélo-Ka suroko lisu ri Maséré' . '
44007035	Musa iyanaé tenriyangakui ri bangsa Israélié enrengngé risampéyang sibawa ada-adaéwé , ' Niga pura makkako mancaji pamimping sibawa hakitta ? ' Iyakiya mala aléna ritu tau nasuro Allataala untu' mancaji pamimping sibawa pappassalama' , naolai bantuwanna malaéka'é iya laowé ri aléna ri alekale malluwa'éro .
44007036	Musa iyanaro pimpingngi bangsa Israélié massu polé ri Maséré' sibawa pogau' maéga anu makalallaing sibawa gau'-gau' dé'é padanna ri Maséré' , ri Tasi' Cella'é sibawa ri padang kessi'é patappulo taung ittana .
44007037	Alénato Musa iya makkedaé lao ri bangsa Israélié , ' Allataala maélo mpérékko séddi nabi iya napilé polé ri yelle'mu , pada-pada Aléna napiléka . '
44007038	Musa ritu iya ri tengnga-tengngana bangsa Israélié ri padang kessi'é , mancaji pappasisumpung untu' malaéka' iya mabbicaraé ri aléna ri Bulu Sinai sibawa néné-nénéta . Aléna ritu tarimai polé ri Allataala karéba iya tuwoé untu' ripalettu' ri idi .
44007039	Namuni makkuwaro , néné-nénéta dé' namaélo matinulu lao ri aléna . Risampéyangngi ri mennang sibawa macinnana lisu ri Maséré' .
44007040	Makkedai mennang ri Harun , ' Ebburekki déwata-déwata , kuwammengngi iyaro déwata-déwataé pimpikki . Saba' dé'na narisseng aga kajajiyang sibawa Musa iya tiwiékki massu polé ri Maséré' ! '
44007041	Nainappa iyaro wettué mébbuni mennang dato'-dato' ana' saping , nainappa makkasuwiyangeng akkarobangeng lao ri dato'-dato'éro sibawa pakangka pésta untu' pakarajai ébbu limanna mennang .
44007042	Narisalaina mennang ri Allataala sibawa rileppessang massompa wéttowing ri langié . Iyaro siturui aga taroki ri laleng kitta nabi-nabié . Makkuwaé , ' Eh sining tau Israélié ! Tenniya untu' alé-Ku muwaggéré sibawa makkarobangeng olokolo patappulo taung ittana ri padang kessi'é .
44007043	Kémana barahala Molokh ritu mutiwi-tiwi silaong dato'-dato'na wéttowing barahalamu , iyanaritu Réfan ; iyanaro dato'-dato' muwébbu untu' risompa . Rimakkuwannanaro maélo-Ka mabbéyakko lettu mabéla ri liweng ri wanuwa Babél . '
44007044	Kéma naonroiyé Allataala lao ri rupa tauwé rilolongengngi ri néné-nénéta ri padang kessi'é . Iyaro kémaé riyébbui nasaba paréntana Allataala lao ri Musa sibawa situru conto nappaitangngé Allataala lao ri Musa .
44007045	Nainappa iyaro kémaé natiwii néné-nénéta wettunna mennang sibawa Yosua lao sittaiwi wanuwattaé polé ri akuwasanna bangsa-bangsa iya napaddésu'é Allataala ri yolona mennang . Iyaro kémaé engkai kuwaro lettu wettunna Daud .
44007046	Napésennangiwi Daud atinna Allataala sibawa naéllauwi ri Aléna kuwammengngi naripalalo mébbu séddi bola untu' Allataala iya nasompaé Yakub .
44007047	Iyakiya Salomo ritu patettong bola untu' Allataala .
44007048	Namuni Allataala Pommatanré dé' naonro ri laleng bola iya naébbué tolinoé ; saba' ri laleng kitta'na nabié tarokii makkuwaé ,
44007049	' Langié iyanaritu kadéra arajak-Ku , na linoé lapikajé-Ku . Bola aga maélo mupatettongek-Ka ? Kégani onrok-Ku untu' mappésau ?
44007050	Tenniyaga Iyya pancajiwi sininna séuwa-séuwaé ? ' makkuwaniro adanna Allataala .
44007051	Tenniya culé-culé tedde' atinna Saudara-saudara sibawa watanna matinulu ri Allataala ! Mataru-taru senna' daucculimmu lao ri ada-adanna Allataala ! Pada tokko sibawa néné-nénéna ; tuli méwai Rohna Allataala !
44007052	Engkaga nabi dé' nacallai néné-nénému ? Naunoi mennang sining surona Allataala iya engkaénna riyolo mappallebbangengngi makkedaé Atanna Allataala iya tongengngéro maéloi polé . Na makkekkuwangngé mubali'bellariwi sibawa mpunoi iyaro Atanna Allataala .
44007053	Purani napalettu sining malaéka'é sining paréntana Allataala lao ri iko , iyakiya dé' muturusiwi ! "
44007054	Naéngkalingana iyaro anggota-anggota Mahkama Agamaé sininna napowadaé Stéfanus , mapeddini atinna mennang sibawa macai senna'na lao ri aléna .
44007055	Iyakiya Stéfanus iya rikuwasaiyé ri Rohna Allataala , makkitai ri langié . Naitani alebbirenna Allataala sibawa Yésus tettong ri onronna makuwasaé ri seddé ataunna Allataala .
44007056	Nakkeda Stéfanus , " Itai , uwitai surugaé tattimpa' sibawa Ana'na Tolinoé tettong ri seddé ataunna Allataala ! "
44007057	Natongkoni daucculinna mennang iyaro anggota-anggotana mahkamaé nagora-gorato , nainappa massamang luruiwi Stéfanus .
44007058	Nassarénréngenni massu ri saliweng kota nainappa nagenrung batu . Sining tau iya sabbingngéngngi iyaro kajajiyangngé nappaddettangenni pakéyanna mennang riséddié kallolo riyasengngé Saulus .
44007059	Wettunna mennang nagenrung Stéfanus , mangobbini Stéfanus , " Puwang Yésus tarimai rohku ! "
44007060	Nakkaluttuna sibawa gora loppo , " Puwang , aja' naripaéssangi iyaé dosaé ri yasé'na mennang ! " Purana makkeda makkuwaro , maténi .
44008001	Namasennang tona Saulus ri abbunowangngéro . Iyatoro essoé nappammula rilellung jema'é ri Yérusalém , angkanna sininna tau mateppe'é , sangadinna rasul-rasul-é , tassiya-siyani lao ri sininna daéra Yudéa sibawa Samaria .
44008002	Sining tau iya métaué ri Allataala natampunni Stéfanus enrengngé nateringinna sibawa masé' senna' .
44008003	Iyakiya Saulus matterui makkuraga mancuru'i jema'é . Laowi ri tungke'-tungke' bola nanassarénréngengngi massu sining tau mateppe'é , nainappa naputtama' mennang ri tarungkué .
44008004	Sining tau mateppe'é iya tassiya-siyaénnaro nappallebbangenni Karéba Madécéng polé ri Allataala lao kégi-kégi .
44008005	Laoni Filipus ri kota Samaria sibawa mabbirittangngi lao risining tauwé kuwaro passalenna Arung Pappassalama'é iya najjanciyangngé Allataala .
44008006	Wettunna sining tauwé naéngkalinga Filipus mabbicara sibawa naitana mennang sining anu makalallaing iya napogau'é , maéga polé ri mennang pénessaiwi aga napowada Filipus .
44008007	Saba' massuni roh-roh majaé polé ri maéga tau iya nauttamakiyé sétang . Sining tau péso'é sibawa képpangngé maéga napajjappa .
44008008	Nasining tauwé ri kota Samaria marennu senna'ni .
44008009	Ri kotaéro engka séddi tau riyaseng Simon , siyagangngaré'ni ittana mébbui sining tau Samariaé riparemma sibawa pangissengeng séhéré'na . Makkedai lao risining tauwé makkedaé dé' tau padanna .
44008010	Nasininna tauwé ri kotaéro polé ri sininna masaraka'é napénessai senna'ni . Makkedai mennang , " Iyaé tauwé iyanaritu awatangeng Allataala iya kalabbaé selaku ' Awatangeng Battowa' . "
44008011	Maitta senna'ni paremma'i sining tauwé sibawa awatangeng séhéré'na , angkanna napénessai senna'i .
44008012	Iyakiya Filipus mabbirittangngi lao ri mennang passalenna Karéba Madécéng pékkugi Allataala patettongngi matu Apparéntan-Na sibawa passalenna Yésus Kristus , Arung Pappassalama'éro . Namateppe'na mennang lao ri karéba napalettu'é Filipus , nainappa ricemmé mennang muwi worowané iyaré'ga makkunrai .
44008013	Mateppe' toni Simon . Napurana ricemmé , matteruni maccowériwi Filipus . Sining anu makalallaing iya kajajiyangngé pahérangngi Simon .
44008014	Naéngkalingani rasul-rasul-é ri Yérusalém makkedaé sining tau Samariaé natarimani ada-adanna Allataala . Rimakkuwannanaro nasuroni mennang Pétrus sibawa Yohanés lao kuwaro .
44008015	Wettunna Pétrus sibawa Yohanés lettu , massempajanni mennang untu' iyaro sining tau Samariaé kuwammengngi nalolongeng mennang Rohna Allataala ,
44008016	saba' dé'pa napolé Rohna Allataala kuwasaiwi muwi séddi tau polé ri mennang , nappai mennang ricemmé ri laleng asenna Yésus Kristus bawang .
44008017	Nainappa Pétrus sibawa Yohanés palénne'i limanna ri yasé'na iyaro sining tau Samariaé ; nanatarimani Rohna Allataala .
44008018	Naitani Simon makkedaé nasaba limanna rasul-rasul-é ripalénne'i ri yasé'na sining tauwéro , nanabbéréyangngi Rohna Allataala lao risining tauwéro . Rimakkuwannanaro tiwini Simon dowi lao ri Pétrus sibawa Yohanés ,
44008019	nainappa makkeda , " Wéréng tokka iyaro akuwasangngé kuwammengngi narékko upalénne'i limakku ri nigi-nigi , iyaro tauwé natarimai Rohna Allataala . "
44008020	Iyakiya mappébaliwi Pétrus , " Cilakako sibawa dowimu ! Muwasengngiga pabbéréna Allataala weddingngi riyelli sibawa dowi ?
44008021	Dé' muwappunnai ha' untu' maccowé ri laleng jama-jamatta , nasaba dé' natongeng atimmu lao ri Allataala .
44008022	Rimakkuwannanaro buwanni akkattamu iya majaé , sibawa éllauni ri Puwangngé kuwammengngi naddampengengngi pikkirammu iya majaé !
44008023	Uwissengngi pennoko sibawa angémpurung enrengngé ripowatako ri jaé . "
44008024	Nakkeda Simon lao ri Pétrus sibawa Yohanés , " Tulukka muwéllauwi ri Puwangngé kuwammengngi nadé' séddi polé ri mupowadaéro saudara-saudara kajajiyang ri iyya . "
44008025	Puranana mennang mabbéré asabbiyang sibawa mabbirittangngi ada-adanna Puwangngé , lisuni Pétrus sibawa Yohanés ri Yérusalém . Na ri lalengngé nabbirittanni mennang iyaro Karéba Madécéngngé ri kampong-kampongngé ri Samaria .
44008026	Engka séddi malaéka'na Puwangngé makkeda lao ri Filipus , " Ayo joppano ! Lao ri yattang
44008027	Najoppana Filipus . Iyaro wettué engka séddi pegawé saorajana Etiopia iya engkaé ri laleng allalengengngé lisu ri wanuwanna . Iyaro tauwé séddiwi pegawé tanré iya tanggung jawa'éngngi sininna asugirenna Kandaké , arung makkunrainna wanuwa Etiopia . Iyaro tauwé laowi ri Yérusalém untu' massompa ri Allataala na makkekkuwangngé lisuni sibawa karétana . Ri wettu tudanna ri karétanaro nabacai Kitta'na Nabi Yésaya .
44008028	
44008029	Nakkeda Rohna Allataala lao ri Filipus , " Laono muwaddeppériwi iyaro karétaé . "
44008030	Nalaona Filipus maddeppériwi iyaro karétaé , nanaéngkalingai iyaro tauwé bacai Kitta Yésaya . Nakkutanana Filipus ri aléna , " Tapahagga Puwang iya tabacaéro ? "
44008031	Nappébali iyaro tauwé , " Pékkugiwi upahang , rékko dé'gaga pakatajangekka ? " Nainappa naéra Filipus ménré ri karétaé sibawa sisama tudang .
44008032	Iyanaé aya'-aya' iya nabacaéro , " Pada-padai bimbala' iya rirénréngngé untu' rigéré , pada-pada ana' bimbala' iya dé'é nabbémbé rékko rigoncingngi bulunna , makkuwaniro dé' nakkedada muwi silappa .
44008033	Ripakatunai sibawa rigaukengngi dé' naadélé' . Rireddu'i nyawa-Na polé ri yasé'na linoé angkanna muwi séddi tau dé'to gaga mulléi curitai passalenna wija-wijan-Na . "
44008034	Iyaro pegawé tanré polé ri Etiopia makkedai lao ri Filipus , " Coba paissengika , niga naseng iyaé nabié ? Alénaga iyaré'ga tau laingngé ? "
44008035	Nappammulana Filipus mabbicara ; napakéi iyaro aya'-aya'é selaku pammulang untu' mabbirittangngi Karéba Madécéngngé passalenna Yésus lao ri pegawé tanréro .
44008036	Ri tengnga laleng , lettu'ni riséuwaé onrong iya engkaé uwaina . Nakkeda iyaro pegawé , " Itai iyaro engka uwai ! Agapi kurang untu' ricemmé ? "
44008037	[ Nakkeda Filipus , " Rékko mateppe'ki Puwang sissukku atitta , weddikki ricemmé Puwang . " Nakkeda iyaro pegawé tanré polé ri Etiopia , " Mateppe'ka Yésus Kristus iyanaritu Ana'na Allataala . " ]
44008038	Nainappa nasuro léppang karétana ; nasipadduwa mennang , Filipus sibawa pegawéro nonno ri uwai naricemmé ri Filipus .
44008039	Wettunna mennang massu polé ri uwai , riyalani Filipus ri Rohna Allataala polé kuwaro . Iyaro pegawé tanré polé ri Etiopia dé'na naitai . Namasennanna iyaro pegawé tanré patterui joppana .
44008040	Tenrisenna-senna engkani Filipus ri Asdod . Na wettunna napatteru joppana , nappallebbangengngi Karéba Madécéngngé passalenna Yésus ri sininna kotaé angkanna lettu ri Kaisaréa .
44009001	Iyaro wettué matteru-terui Saulus macinna mancangngi sibawa mpunoi sining tau maccowériyéngngi Puwang Yésus . Laoni ri imang lompoé ,
44009002	naéllau sure' kuwasa untu' lao risining pamimpinna sining bola assompanna tau Yahudié ri Damsyik , kuwammengngi rékko nalolongengngi kuwaro sining tau iya mateppe'é ri Yésus , weddingngi natikkeng mennang sibawa natiwi ri Yérusalém .
44009003	Wettunna mattuju ri Damsyik , macawé'nana ri kotaéro , tappa engka séuwa cahaya polé ri langié mattappa mattulilingiwi Saulus .
44009004	Mabuwanni ri tanaé nainappa méngkalinga séuwa sadda makkeda ri aléna , " Saulus , Saulus ! Aga saba'na mucalla-Ka ? "
44009005	Nakkutana Saulus , " Niga Iko , Puwang ? " Nappébali iyaro saddaé , " Iyya'na Yésus , iya mucallaé .
44009006	Iyakiya makkekkuwangngé oto'no namumattama ri kotaé . Kuwapiro matu ripowadakko aga harusu' mupogau' . "
44009007	Tassélenni sining tau maccowéé silaongengngi Saulus , angkanna dé'na naulléi massadda ; nasaba naéngkalingai mennang iyaro saddaé iyakiya dé'gaga séddi tau naita .
44009008	Natettonna Saulus sibawa timpa'i matanna , iyakiya dé'na aga-agana naullé mita matanna . Jaji riyakkatenninni limanna ri mennang narirénréng muttama' ri Damsyik .
44009009	Tellungngesso ittana dé' naulléi makkita sibawa dé' sises-siseng tona nanré iyaré'ga naénung wettuéro .
44009010	Ri Damsyik engka séddi tau maccowériwi Puwang Yésus asenna Ananias . Ri laleng séuwaé pakkitang , mabbicarai Puwangngé ri aléna . Makkedai Puwangngé , " Ananias ! " Nappébali Ananias , " Iyyé , Puwang . "
44009011	Nakkeda Puwangngé , " Joppano makkekkuwangngé . Laono ri bolana Yudas ri Laleng Lempué . Akkutanangngi kuwaro tau riyasengngé Saulus iya assalennaé polé ri kota Tarsus . Iyaro tauwé mattengngangngi massempajang ,
44009012	na ri laleng séuwaé pakkitang naitai séddi tau worowané , riyaseng Ananias , lao ri aléna sibawa palénne'i limanna ri yasé'na kuwammengngi naulléi makkita paimeng . "
44009013	Nappébali Ananias , " Puwang , maégani tau pura uwéngkalinga curitai passalenna iyaé tauwé , lebbi-lebbipi passalenna sining paccallang iya napogau'é lao ri umma'-Mu ri Yérusalém .
44009014	Na makkekkuwangngé engkai kuwaé sibawa pappalalo polé ri kapala-kapala imangngé untu' tikkengngi sining tau mateppe'é ri Iko . "
44009015	Iyakiya makkedai Puwangngé lao ri Ananias , " Lao bawanno ! Saba' purani Upilé untu' tumani-Ka , kuwammengngi nabbirittangngi passalekku lao risining arungngé enrengngé laoto ri umma' Israélié .
44009016	Na alé-Ku matu majjellokengngi ri aléna sininna anrasa-rasang iya harusu'é napéneddingi nasaba Iyya . "
44009017	Nalaona Ananias ri bolaéro sibawa palénne'i limanna ri yasé'na Saulus . Nakkeda Ananias , " Saudara Saulus , Puwang Yésus iya muwitaé ri tengnga laleng wettunna saudara lao kumaiyé , Aléna ritu suroka polé kuwammengngi weddingngi Saudara makkita paimeng sibawa rikuwasai ri Rohna Allataala . "
44009018	Iyatoro wettué engka pada-pada sessi balé leppe' polé ri matanna Saulus naweddinni makkita paimeng . Naoto'na nainappa ricemmé .
44009019	Napuranana manré , mawatanni paimeng . Monroni Saulus ri Damsyik sibawa sining tau maccowériyéngngi Yésus siyagangngaré esso ittana .
44009020	Matteruni lao ri bola assompangngé sibawa mappammula mabbirittangngi makkedaé Yésus ritu Ana'na Allataala .
44009021	Hérang manenni tauwé méngkalingai Saulus . Makkedani mennang , " Tenniyaga iyaé pura mpunoi sininna tauwé ri Yérusalém iya mateppe'é ri Yésus ? Laowi kumaiyé untu' tikkengngi sibawa tiwii mennang lao risining kapala imangngé ! "
44009022	Iyakiya pédé' masse'i pangarunna . Butti-butti iya napassué passalenna Yésus makkumani nattamakinna akkalengngé makkedaé Yésus ritu Arung Pappassalama'é , angkanna sining tau Yahudié iya monroé ri Damsyik dé'na naulléni mabbanta .
44009023	Labe'nana siyagangngaré wettu ittana masséddini sining tau Yahudié untu' mpunoi Saulus .
44009024	Iyakiya naissengngi rancanana mennang . Esso wenniwi mennang mattajeng ri pintu gerbanna kotaé untu' mpunoi .
44009025	Iyakiya riséuwaé wenni , ana'-ana' gurunna Saulus malai Saulus , nainappa napanonno ri laleng séddié baka lalo ri témbo'na kotaé .
44009026	Laoni Saulus ri Yérusalém , nakkuwanaro makkuraga masséddi sibawa sining tau maccowériyéngngi Yésus . Iyakiya métaui mennang ri Saulus , saba' dé' mennang namateppe' makkedaé tonget-tongenni mancaji maccowériwi Yésus .
44009027	Nainappa laoni Barnabas ri Saulus , nainappa natiwi ri rasul-rasul-é . Nacuritani Barnabas lao ri mennang passalenna pékkugi Saulus mitai Puwangngé ri tengnga laleng sibawa pékkugi Puwangngé mabbicara lao ri aléna . Nappaissengeng towi Barnabas passalenna pékkugi baraninna Saulus mappagguru ri Damsyik sibawa asenna Yésus .
44009028	Rimakkuwannanaro monroni Saulus sibawa mennang , sibawa barani makkatobba ri sininna Yérusalém sibawa asenna Puwangngé .
44009029	Mabbicarai sibawa maddebba towi sibawa sining tau Yahudié iya mabbasa Yunanié , iyakiya makkuragai mennang untu' mpunoi .
44009030	Wettunna sining tau mateppe' laingngé naisseng gau'éro , natiwini mennang Saulus ri Kaisaréa , nainappa nakiring lao ri Tarsus .
44009031	Na jema'é ri sininna Yudéa , Galiléa , sibawa Samaria mancaji tennanni . Nasibawang tau lao ri Puwangngé sibawa ribantu ri Rohna Allataala iyaro jema-jema'é tattamba mawatanni sibawa maéga .
44009032	Laoni Pétrus kégi-kégi mitai jema-jema'é . Riséuwaé esso laoni mitai umma'na PUWANGNGE iya monroé ri Lida .
44009033	Siruntu'ni kuwaro séddi tau worowané iya riyasengngé Enéas , iya péso'é sibawa dé'na naoto'-oto'na polé ri onrong atinronna aruwa taung ittana .
44009034	Nakkeda Pétrus lao ri Enéas , " Enéas , Yésus Kristus pajjappako . Oto'no namupaccingiwi onrong atinrommu . " Iyatoro wettué naoto' Enéas .
44009035	Sininna pabbanuwaé ri Lida sibawa Saron naitai Enéas , namateppe' manenna mennang lao ri Puwangngé .
44009036	Ri Yopé engka séddi tau makkunrai riyaseng Tabita . Séddiwi tau mateppe' ri Yésus . ( Asenna ri laleng basa Yunani iyanaritu Dorkas , bettuwanna jonga . ) Tuli napogau'i gau'-gau' makessingngé sibawa natulungngi sining tau kasiyasié .
44009037	Iyaro wettué malasai namaté . Puranana ricemmé ujuna , ripalénne'ni ri bili'na ri yasé .
44009038	Yopé dé' namabéla polé ri Lida . Jaji wettunna sining tau maccowériyéngngi Yésus ri Yopé naéngkalinga Pétrus engka ri Lida , suroni mennang duwa tau lao ri Pétrus sibawa pasengngéwé , " Apperi-perino lao mai . "
44009039	Natteruna moto Pétrus naccowériwi mennang . Lettu'nana kuwaro , ritiwini ménré ri bili ri yasé . Sininna jandaé kuwaro katulungngi Pétrus naterito sibawa mappaitangngi sining waju sibawa sining jumba iya rijairengngéngngi ri Dorkas wettunna tuwo mupa .
44009040	Nasuroni Pétrus massu maneng mennang , nainappa makkaluttu massempajang . Purairo mangobbini ri ujuna Dorkas nakkeda , " Tabita , oto'no ! " Natimpa'ni matanna Dorkas , na wettunna naita Pétrus , tudanni .
44009041	Nainappa Pétrus makkatenningngi limanna sibawa natulunna tettong . Nainappa naobbi Pétrus sining tau mateppe'é kuwaro silaong sining iyaro jandaé , nainappa nabbéréyang Dorkas iya tuwoénnaro lao ri mennang .
44009042	Karéba passalenna kajajiyangngéro mallebbanni ri sininna Yopé , angkanna maéga tau mateppe' lao ri Yésus selaku Arung Pappassalama'na mennang .
44009043	Monroni Pétrus kuwaro siyagangngaré essosi ri bolana séddié pappecco bingkulang iya riyasengngé Simon .
44010001	Ri Kaisaréa engka séddi worowané riyaseng Kornélius . Séddiwi kapiténg " Pasukang Italia " .
44010002	Séddiwi tau métau ri Allataala sibawa sininna kaluwargana massompai ri Allataala . Maléwe'i natulung sining tau Yahudié iya kasiyasié , sibawa tuli massempajangngi lao ri Allataala .
44010003	Riséuwaé esso , kira-kira tetté tellu arawéngngé naitani sibawa manessa ri laleng séuwaé pakkitang , séddi malaéka'na Allataala polé sibawa mobbii , " Kornélius ! "
44010004	Naitani Kornélius iyaro malaéka'é sibawa métauna nainappa makkeda , " Engka aga Puwang ? " Nappébali iyaro malaéka'é , " Sempajammu sibawa asémpoatimmu natarimani Allataala sibawa naéngngeranna Allataala .
44010005	Suroni tauwé makkekkuwangngé lao ri Yopé mobbii Simon iya aseng sukkuna iyana ritu Simon Pétrus .
44010006	Maddibolai ri bolana séddié pappecco bingkulang riyasengngé Simon , iya monroé ri wiring tasi'é . "
44010007	Meddé'nana iyaro malaéka' mabbicaraé sibawa Kornélius , naobbini Kornélius duwa tau pattumani bolana sibawa séddi anggota tentara pengawalna iya métaué ri Puwangngé .
44010008	Nacuritani Kornélius lao ri mennang aga pura kajajiyang , nainappa nasuro lao ri Yopé .
44010009	Pappa bajanana , ri wettu engkana mupa ri laleng allalengengngé sibawa mawé'nana lettu ri Yopé . Ménré'ni Pétrus ri pabbingeng bolaé untu' massempajang .
44010010	Namalupu senna'na sibawa macinna manré . Ri wettu ripassadiyana nanré , lolongenni séddi pakkitang .
44010011	Naitai langié tattimpa' naengka pada-pada kaing iya mallebba'é riloro' ri tanaé , taggattung ri iya eppa sunna' .
44010012	Ri lalenna engka sininna rupanna olokolo eppaé ajéna , sininna olokolo makkalolo'é sibawa manu'-manu' liyaé .
44010013	Nainappa engka sadda makkeda ri aléna , " Pétrus , oto'no ! Géréi namuwanréi ! "
44010014	Nappébali Pétrus , " Dé' Puwang ! Dé'pa naengka uwanré aga-aga iya harangngé iyaré'ga najisi'é . "
44010015	Iyakiya iyaro saddaé makkedai ri aléna , " Aga pura ripattentu hallala' ri Allataala , aja' muwangga'i iyaro harang . "
44010016	Iyaro pakkitangngé makkolingngi gangka wékkatellu , nainappa iyaro kaingngé tarakka ménré ri surugaé .
44010017	Pusani akkalenna Pétrus pikkiri'i aga bettuwanna iyaro pakkitangngé . Ri wettu mappikkiri'-pikkiri'na mupa Pétrus , sining tau iya nasuroé Kornélius nalolongenni bolana Simon sibawa engkani mennang ri yolona sumpangngé .
44010018	Nanaobbini tauwé sibawa makkutana , " Engkaga kuwaé topolé mappéruma , iya riyasengngé Simon Pétrus ? "
44010019	Iyaro wettué matteru mupi Pétrus makkuraga missengngi bettuwanna iyaro pakkitangngé , makkedani Rohna Allataala ri aléna , " Eh Pétrus , engka tellu tau sappako .
44010020	Apperi-perino nonno ri yawa sibawa aja' mubata-bata maccowériwi mennang , saba' Iyya ritu suroi mennang . "
44010021	Nanonnona Pétrus ri yawa sibawa makkeda risining tauwéro , " Iyya'na iya musappaé saudara-saudara . Untu' aga mupolé saudara-saudara ? "
44010022	Nappébali mennang , " Kapiténg Kornélius suroki lao mai . Séddiwi tau makessing sibawa métau ri Allataala , enrengngé ripakalebbi senna' ri sininna tau Yahudié . Engka séddi malaéka'na Allataala suroi méllauki Puwang lao ri bolana nasaba , selaku pappébalinna sempajanna , risuroi méngkalingai aga tapowada matu Puwang ri aléna . "
44010023	Nariyobbina mennang ri Pétrus muttama' untu' mappéruma kuwaro . Pappa bajanana moto'ni Pétrus nalao silaong mennang . Engkato siyagangngaré tau mateppe' polé ri Yopé maccowéto .
44010024	Pappa bajana lettu'ni mennang ri Kaisaréa . Ritajenni mennang kuwaro ri Kornélius sibawa sumpulolona enrengngé sining sellaona maréppé'é iya puraé naobbi .
44010025	Lettu'nana Pétrus , laoni Kornélius duppaiwi sibawa suju' ri yolona .
44010026	Iyakiya ritulungngi ri Pétrus tettong , nainappa makkeda , " Oto'no ! Iyya tolino muto . "
44010027	Ri wettu mabbicarana mupa sibawa Kornélius , muttama'ni Pétrus ri lalempola . Naitani kuwaro maéga tau maddeppungenna .
44010028	Nakkeda lao ri mennang , " Alétana saudara-saudara missengngi makkedaé riyattéyang tau Yahudié ri agamana lokkaiwi iyaré'ga sisumpung sining tau polé ri bangsa laingngé . Iyakiya Allataala pura mappaitangngi ri iyya makkedaé dé' nawedding uwangga najisi' iyaré'ga harang muwi niga-niga .
44010029	Iyanaro saba'na wettunna Bapa' méllauwi kuwammengngi upolé , dé' ukabaratang . Jaji makkekkuwangngé macinnaka missengngi magi Bapa' taéllauka polé . "
44010030	Nappébali Kornélius , " Tellungngesso labe'é , kira-kira wettu pada-padaéwé , massempajakka ri bolaku ri tetté tellu arawéngngé . Tappa engka séddi tau worowané tettong ri yoloku . Pakéyanna iyaro tauwé lala'-lala' .
44010031	Makkedai , ' Kornélius ! Natarimani Allataala sempajammu sibawa naéngngeranni asémpoatimmu .
44010032	Jaji suroni tauwé lao ri Yopé mobbii tau riyasengngé Simon Pétrus . Mappérumai ri bolana séddié pappecco bingkulang riyasengngé Simon ; iyaro bolaé ri wiring tasi'é . '
44010033	Iyanaro saba'na umasitta suroi tauwé lao mobbiki Puwang . Namakessing ati tongekki Puwang , natalao kumaiyé . Makkekkuwangngé maddeppungekki kuwaé ri yolona Allataala untu' méngkalingai sininna iya nassurowangngé Allataala ri Puwang untu' mupowadakki . "
44010034	Nakkeda Pétrus , " Upahang tonget-tongenni makkekkuwangngé makkedaé Allataala dé' nappasilaingeng gaukengngi sininna tauwé .
44010035	Tau iya métaué ri Allataala sibawa pogau'éngngi tongengngé , iyaro tauwé ritarimai ri Allataala , dé' napaduliwi bangsa agai .
44010036	Naissenni saudara-saudara lise'na karéba iya napalettu'é Allataala lao ri bangsa Israélié . Iyaro karébaé iyanaritu passalenna Karéba Madécéngngé lao-laona adaméngengngé naolai Yésus Kristus , iyanaritu Puwanna sininna tauwé .
44010037	Muwissenni aga pura kajajiyang ri sininna Yudéa , iyanaritu mappammulai ri Galiléa puranana Yohanés nassurowang acemméngngé .
44010038	Muwissenni makkedaé Allataala pura piléi Yésus tau Nazarét-éro sibawa mpéréngngi Rohna Allataala nasibawang akuwasang . Muwisseng toni makkedaé iyaro Yésus laowi kégi-kégi untu' pogau' décéng ; napajjappa manengngi tau nakuwasaiyé Ibillisi' , saba' Allataala sibawangngi .
44010039	Idi'naé sining tau iya puraé mitai sininna napogau'é ri wanuwanna tau Yahudié sibawa Yérusalém . Namuni makkuwaro risallii sibawa riyunoi ri mennang .
44010040	Iyakiya ri esso matellué , Allataala patuwoi paimeng Aléna polé ri amaténgngé sibawa mappaitangngi Aléna lao ri rupa tauwé ;
44010041	dé' nalao risininna tauwé , sangadinna banna lao ri idi bawang iya puraé napilé Allataala lebbi riyolo untu' mancaji sabbi-sabbin-Na : Manré ménukki sibawa Aléna tuwonana paimeng polé ri amaténgngé .
44010042	Nasuroki mabbirittangngi iyaro Karéba Madécéngngé lao risining tauwé sibawa mabbéré asabbiyang makkedaé Aléna ritu riyakka ri Allataala mancaji Hakinna sining tau iya tuwoé sibawa sining tau iya matéénna .
44010043	Sininna nabi-nabié mabbicarai passalen-Na . Makkedai mennang makkedaé sininna tau mateppe'é ri Yésus , riyaddampengengngi matu dosana sibawa akuwasang polé ri Yésus . "
44010044	Ri wettu mabbicarana mupa Pétrus , turunni Rohna Allataala sibawa makuwasaiwi sininna tau iya méngkalingaéngngi karébaéro .
44010045	Sining tau Yahudi iya mateppe'énna ri Yésus sibawa iya maccowériyéngngi Pétrus polé ri Yopé , hérang manenni mitai Allataala mabbéréyang towi Roh-Na lao risining tau bangsa laingngé tenniyaé Yahudi .
44010046	Saba' naéngkalingai sining tauwéro mabbicara ri laleng maddupa-rupang basa sibawa poji-pojiwi arajanna Allataala . Nakkeda Pétrus ,
44010047	" Cobasai mitai , sining tauwéwé lolongenni Rohna Allataala pada-pada idi . Jaji weddigga tauwé lawa-lawaiwi mennang untu' ricemmé sibawa uwai ? "
44010048	Nasuroni Pétrus mennang ricemmé ri laleng asenna Yésus Kristus . Purairo naéllauni mennang kuwammengngi naonro Pétrus silaong mennang siyagangngaré esso ittana .
44011001	Naéngkalingani sining rasul-é sibawa sining tau mateppe'é ri sininna Yudéa makkedaé muwi sining tau iya dé'é naggama Yahudi natarimani ada-adanna Allataala .
44011002	Nainappa wettunna Pétrus lao ri Yérusalém , sining tau Yahudi iya mateppe'énnaro , nacellani Pétrus .
44011003	Makkedai mennang , " Magi mulao ri bolana sining tau iya dé'éppa naricemmé ? Mala manré tokko sisama mennang ! "
44011004	Rimakkuwannanaro napakatajanni Pétrus lao ri iya maneng mennang iya puraé kajajiyang , mappammulai pammulanna . Makkedai Pétrus ,
44011005	" Mattengngakka massempajang ri kota Yopé , nauwita séuwa pakkitang . Uwitai engka pada-pada silampa kaing iya mallebba'é ripaturung polé ri langié , taggattung ri iya eppa sunna' , nainappa léppang ri seddéku .
44011006	Wettunna upénessai ri lalenna , uwitai olokolo makkéajé eppaé , olokolo liyaé , olokolo makkalolo'é sibawa manu'-manu' liyaé .
44011007	Nainappa uwéngkalinga séuwa sadda makkeda lao ri iyya , ' Oto'no Pétrus ! Géréi iyaro namuwanréi ! '
44011008	Iyakiya mappébalika , ' Dé' Puwang ! Dé'pa naengka uwanré nanré iya harangngé sibawa najisi'é . '
44011009	Iyakiya iyaro saddaé makkedai paimeng polé ri langié , ' Barang iya puraé napattentu Allataala hallala' , aja' naripowada harang . '
44011010	Iyaro gau'é uwitai gangka wékkatellu , napaccappurenna tarakka manenni lisu ri surugaé .
44011011	Nasitujuwang toni iyaro wettué iya tellu tau polé ri Kaisaréa , iya risuroé lao ri iyya , lettu ri bola onrokku mappéruma .
44011012	Nainappa nasurona Rohna Allataala lao silaong mennang sibawa dé'na ubata-bata . Iya enneng saudaraéwé maccowé toni sibawakka lao ri Kaisaréa , namuttama manenni ri lalempolana Kornélius .
44011013	Nainappa nacuritakki Kornélius pékkugi mitai séddi malaéka' tettong ri bolana sibawa makkeda , ' Suroi tauwé lao ri Yopé mobbii séddi tau worowané riyasengngé Simon Pétrus .
44011014	Napalettukekko matu karéba iya passalama'ékko matti sibawa kaluwargamu . '
44011015	Na wettukku mappammula mabbicara makkuwaro , " makkuwaniro Pétrus patterui curitana , " Poléni Rohna Allataala ri yasé'na mennang pada-pada iya kajajiyangngé ri idi riyolo ri pammulanna .
44011016	Nauwéngngeranni , engka naengka nakkeda Puwangngé , ' Yohanés maccemméi sibawa uwai , iyakiya iko ricemméko sibawa Rohna Allataala . '
44011017	Jaji manessani nabbéréyang towi Allataala lao risining tau iya dé'é naggama Yahudiro , pabbéré iya pada-padaé nawéréngngékki ri wettutta mateppe' ri Puwang Yésus Kristus . Rimakkuwannanaro , pékkugi weddikka mattéyangngi Allataala ! "
44011018	Naéngkalinganaro , dé'na nabbantana mennang . Napojini Allataala . Makkedani mennang , " Rékko makkuwaitu , muwi sining tau tenniyaé Yahudi riwérétto kasempatang ri Allataala untu' toba' polé ri dosa-dosana sibawa nennun-nennungngi atuwong tongengngé ! "
44011019	Puranana riyuno Stéfanus , sining tau mateppe'é ri Yésus mappammulani rilellung , angkanna tassiya-siyani lao kégi-kégi . Engka lari narapi Fénésia , na engkato lettu ri Siprus sibawa Antiokhia . Nappallebbangenni mennang karéba polé ri Allataala banna lao risining tau Yahudié bawang .
44011020	Iyakiya polé ri yelle'na sining tau mateppe'éro , iya assalennaé polé ri Siprus sibawa Kiréné , engkato lao ri Antiokhia sibawa mabbirittangngi Karéba Madécéngngé passalenna Yésusro lao risining tau iya dé'étto naggama Yahudi .
44011021	Akuwasanna Puwangngé engkai ri mennang angkanna maéga tau mateppe' sibawa mabbéréyangngi aléna lao ri Puwangngé .
44011022	Curita-curita passalenna sining kajajiyangngéwé lettu toni ri jema'é ri Yérusalém . Nakirinni mennang Barnabas lao ri Antiokhia .
44011023	Na wettunna Barnabas lettu kuwaro , sibawa naitana pékkugi Allataala pura barakkakiwi sining tauwéro , marennu senna'ni . Nanaéllauni kuwammengngi nattonget-tongeng matinulu lao ri Puwangngé sibawa sukku atinna .
44011024	Iyaé Barnabas tau makessing atiwi sibawa rikuwasainna ri Rohna Allataala enrengngé mateppe' senna' ri Puwangngé angkanna maéga tau maccowériwi Puwangngé .
44011025	Nainappa Barnabas lao ri Tarsus sappai Saulus .
44011026	Siruntu'nana Saulus , natiwini Saulus ri Antiokhia na sitaung bujuru monroni mennang ri jema'é kuwaro nanapagguru towi maéga tau . Ri Antiokhiana ritu iyaro sining tau mateppe'é ri Yésus bunge'-bunge'na riteppu tau Kristéng .
44011027	Iyaro wettué engka siyagangngaré nabi polé ri Yérusalém lao ri Antiokhia .
44011028	Ri yelle'na engka séddi riyaseng Agabus . Nasaba doronganna Rohna Allataala nabotoni makkedaé ri sininna linoé maéloi kajajiyang akkadéreng iya maseroé . ( Na iyaro gau'é mémeng kajajiyangngi wettunna Kaisar Klaudius mapparénta . )
44011029	Nasininna iyaro tau maccowériyéngngi Yésus masséddini untu' kiring sumbangeng lao ri saudara-saudara iya monroé ri Yudéa ; tungke'-tungke' kiring situru amampungenna .
44011030	Iyaro assamaturusengngé napogau' tongenni , nainappa Barnabas sibawa Saulus rikiring untu' mantara'i iyaro sumbangengngé lao risining pamimpinna jema'é .
44012001	Kira-kira iyaro wettué mappammulani Arung Hérodés tenre'i anggota-anggota jema'é .
44012002	Nasaba paréntana , Yakobus silessurenna Yohanés riyunoi sibawa peddang .
44012003	Wettunna naita Hérodés makkedaé iyaro pangkaukenna napésennangiwi atinna sining tau Yahudié , napogau'si pada-padaéro , nasurosi tauwé tikkeng towi Pétrus . Iyaro gau'é kajajiyangngi ri wettu Esso Maraja Roti Dé'é Raginna .
44012004	Ritikkennana , riputtama'ni Pétrus ri laleng tarungkué . Eppa regu tentara riwéréng tugas untu' jagaiwi Pétrus kuwaro -- tungke'-tungke' regu eppa tentara . Purapi Ramé-ramé Paskaé , nainappa Hérodés maélo madélékiwi Pétrus ri yolona tau maégaé .
44012005	Jaji ritahanni Pétrus ri tarungkué , iyakiya anggota-anggota jema'é matteru-terui massempajangengngi Pétrus sibawa tonget-tongeng lao ri Puwangngé .
44012006	Ri wenni dé'napa namaélo Hérodés pangoloi Pétrus ri yolona tau maégaé , matinroi Pétrus sibawa tassiyo duwa balenggu ri yelle'na duwa tentara pengawal . Ri sumpanna tarungkué , pengawal-pengawal laingngé najagai towi tarungkué .
44012007	Tennasenna-sennana malaéka'na Puwangngé tettong kuwaro sibawa séuwa cahaya mattappa ri laleng bili'na iyaro tarungkué . Iyaro malaéka'é nagottangngi Pétrus angkanna moto . Nainappa makkeda iyaro malaéka'é , " Eh , asitta'ko moto ! " Iyatoro wettué naddenne ranté bessié polé ri limanna Pétrus .
44012008	Purairo , makkedani iyaro malaéka'é , " Pakéni pakéyammu sibawa siyoni sapatummu . " Napakéni Pétrus pakéyanna sibawa nasiyoni sapatunna . Nainappasi makkeda iyaro malaéka'é , " Pakéi jumbamu namuwaccowérika . "
44012009	Naccowérini Pétrus iyaro malaéka'é massu polé ri tarungkué . Iyakiya dé' namaingekiwi Pétrus makkedaé aga iyaro napogau'é malaéka'é tonget-tongengngi kajajiyang . Nasemmi Pétrus iyaro séddi pakkitang .
44012010	Wettunna mennang nalaloi onrong jagang mammulangngé sibawa maduwaé , lettu'ni mennang ri tange' bessié , iya mattujué ri kotaé . Iyaro tange'é natimpa' aléna , nainappa mennang massu lalo riséuwaé lorong . Tennasenna-sennana iyaro malaéka'é nasalaiwi Pétrus .
44012011	Purairo nappai Pétrus mainge' aga pura kajajiyang ri aléna , nainappa makkeda , " Uwajeppuini makkekkuwangngé makkedaé tonget-tongengngi Puwangngé kiringngi malaéka'-Na untu' paleppe'ka polé ri akuwasanna Hérodés sibawa polé risininna aga iya maéloé nagaukekka bangsa Yahudié . "
44012012	Namaingekinnana keadaangngéro , laoni Pétrus ri bolana Maria , indo'na Yohanés iya riyasengngétto Markus . Kuwaro maéga tau maddeppungeng sibawa massempajang .
44012013	Nagetto'ni Pétrus tange'é ri saliweng , na séddi pattumani makkunrai riyaseng Rodé , polé untu' timpa'i tange'é .
44012014	Matterui naisseng saddanna Pétrus . Nasaba senna , mapperi-perini muttama' paimeng nadé' natimpa'i tange'é , nanapowadangngi sining tauwé kuwaro makkedaé engkai Pétrus ri saliweng .
44012015	Nakkeda mennang , " Jangekko ! " Iyakiya mattedde'i Rodé makkedaé iyaro tonget-tongengngi Pétrus . Nakkeda mennang , " Malaéka'na iyaro ! "
44012016	Nanagetto'ni Pétrus tange'é matteru-teru . Na wettunna mennang natimpa' tange'é , sibawa naitana Pétrus , hérang senna'ni mennang .
44012017	Mabbéréni Pétrus tanra-tanrang sibawa limanna kuwammengngi natennang mennang , nainappa nacurita pékkugi Puwangngé pura tiwii massu polé ri tarungkué . Nainappa makkeda , " Powadangngi iyaé lao ri Yakobus sibawa saudara-saudara laingngétto . " Purairo nasalaini Pétrus iyaro onrongngé nalao ri onrong laingngé .
44012018	Pappa bajanana éléé marukkani tentara-tentara pengawal-é . Bengnga senna'ni mennang passalenna aga pura kajajiyang sibawa Pétrus .
44012019	Nainappa Hérodés nasuroni tauwé sappai Pétrus , iyakiya dé' naulléi lolongengngi . Jaji napparéntanni kuwammengngi iyaro tentara-tentara pengawal-é ritanaiwi nainappa riyuno . Purairo nasalaini Hérodés ri Yudéa naonro siyagangngaré ittana ri Kaisaréa .
44012020	Macai senna'ni Hérodés lao risining tau Tirus-é sibawa Sidongngé . Rimakkuwannanaro silaonni mennang lao mangolo ri aléna . Mula-mulanna napalécéi Blastus , iya kapalaiyéngngi saorajana Hérodés , angkanna maccowéni mennang . Nainappa lao mangolo ri Hérodés , nanaéllauwi sidamé , saba' iyaro wanuwanna mennang taggattungngi ri anré polé ri wanuwanna Hérodés .
44012021	Riséuwaé esso iya pura ripattentué , napakéni Hérodés pakéyang arajanna nainappa tudang ri kadéra arajanna nappammula mappidatong ri yolona ra'ya'é .
44012022	Gora-gorani iyaro ra'ya'é iya méngkalingaéngngi , " Iyaé sadda déwata , tenniya sadda tolino ! "
44012023	Iyatoro wettué narileppa Hérodés ri malaéka'na Puwangngé , saba' dé' napakarajai Allataala . Nanréni lati Hérodés nainappa maté .
44012024	Napédé' mallebbanni ada-adanna Allataala sibawa pédé' makkasse'na .
44012025	Puranana jama-jamanna Barnabas sibawa Saulus , lisuni mennang polé ri Yérusalém sibawa tiwii Yohanés Markus silaong mennang .
44013001	Ri laleng jema'é ri Antiokhia engka nabi-nabi sibawa guru-guru , iyanaritu Barnabas , Siméon iya ritellangngé Si Bolong , Lukius polé ri Kiréné , Menahém iya ripawekke'é silaong Arung Hérodés , sibawa Saulus .
44013002	Wettunna mennang massompa lao ri Puwangngé sibawa mappuwasa , makkedani Rohna Allataala lao ri mennang , " Piléi Barnabas sibawa Saulus untu' Iyya , kuwammengngi napogau'i mennang jamang iya puraé Upattentungengngi mennang . "
44013003	Puranana mappuwasa sibawa massempajang napalénne'ni mennang limanna ri yasé'na Barnabas sibawa Saulus nainappa nakiring sipadduwa .
44013004	Nasaba rikiringngi ri Rohna Allataala , joppani Barnabas sibawa Saulus lao ri Seléukia . Polé kuwaro sompe'ni mennang lao ri pulo Siprus .
44013005	Wettunna lettu ri Salamis , nabbirittanni mennang ada-adanna Allataala risining bola assompang Yahudié . Yohanés Markus bantui mennang ri laleng allalengenna .
44013006	Najalajja'ni mennang sininna puloéro lettu ri Pafos . Siruntu'ni mennang kuwaro séddi tau Yahudi , asenna Bar Yésus . Séddiwi passéhéré' iya mangakué nabi .
44013007	Sergius Paulus , gubernurna puloéro iyanaritu sellao maréppé'na iyaro passéhéré'é . Iyaro gubernur-é séddiwi tau macca namapanré . Purai naobbi Barnabas sibawa Saulus saba' macinnai méngkalingai ada-adanna Allataala .
44013008	Iyakiya riyéwai Barnabas sibawa Saulus ri Elimas passéhéré'éro , nasaba Elimas ( iyaro asenna ri laleng basa Yunani ) makkuragai kuwammengngi iyaro gubernur-é aja' namateppe' lao ri Yésus .
44013009	Iyakiya Saulus -- iya riyasengngétto Paulus -- rikuwasaiwi ri Rohna Allataala , angkanna naita iyaro passéhéré'é ,
44013010	nainappa makkeda , " Eh pabbelléng senna' , ana' madoraka ! Iko balinna sininna makessingngé . Magi namutéya mappésau solangiwi rencanana Allataala untu' passalama'i rupa tauwé ?
44013011	Itai makkekkuwangngé , Puwangngé maélo hukkukko ! Butako matu , angkanna dé' mulléi mitai tappa essoé siyagangngaré ittana . " Iyatoro wettué napéneddingiwi Elimas engka saléwu iya mapettangngé tongkoi matanna , angkanna makkapése'ni joppa sappa tau untu' rénréngngi .
44013012	Wettunna naita iyaro gubernur-é aga pura kajajiyang , mateppe'ni lao ri Yésus ; saba' bengnga senna'ni lao ri pappagguruwanna passalenna Puwangngé .
44013013	Polé ri Pafos , Paulus sibawa sining sellaona sompe'ni lao ri Pérga ri Pamfilia . Kuwaniro Yohanés Markus salaiwi mennang , nainappa lisu ri Yérusalém .
44013014	Polé ri Pérga napatteruni mennang joppana lao ri Antiokhia ri Pisidia , nainappa ri Esso Saba'é laoni mennang tudang ti laleng bola assompangngé .
44013015	Puranana nabaca Kitta'na Musa sibawa Kitta'na Nabi-nabié , iyaro sining pamimpinna bola assompangngé nasuroni tauwé makkutana lao ri Paulus sibawa sellao-sellaona , " Saudara-saudara , rékko engka pangajana saudara untu' sining tauwéwé , tapalettu'ni iyaro pangajaé . "
44013016	Tettonni Paulus , nainappa mabbéré tanra-tanrang sibawa limanna , nainappa makkeda , " Saudara-saudara bangsa Israélié sibawa sininna saudara-saudara laingngé kuwaé iya matinulué ri Allataala ! Cobasai méngkalingaka :
44013017	Allataalana bangsa Israélié pura piléi néné-nénéta , sibawa napancajinna bangsaéwé bangsa battowa wettunna mennang monro ri Maséré' selaku topolé-polé . Nainappa nasibawang akuwasanna Allataala iya battowaé tiwii mennang massu polé ri Maséré' .
44013018	Sabbara'i lao ri ampé-ampéna mennang ri padang kessi'é patappulo taung ittana .
44013019	Pitu bangsa Napaccappu ri wanuwa Kanaan untu' bagé-bagéi iyaro wanuwaé lao ri bangsa Israélié kuwammengngi iyaro wanuwaé mancajiwi appunnangenna .
44013020	Iya manennaro ittana eppadatu limappulo taung . Puranana nabagé iyaro wanuwa Kanaan nabbéréyanni Allataala lao ri mennang haking-hakingngé . Haking paccappurengngé iyanaritu Nabi Samuél .
44013021	Nainappa méllau mennang séddi arung . Nabbéréyanni Allataala lao ri mennang Saul ana' Kish polé ri suku bangsa Bényamin untu' arunna mennang patappulo taung .
44013022	Puranana napaésa' Allataala polé ri tudangenna , nakkani Allataala Daud mancaji arunna mennang . Na iyanaé naseng Allataala passalenna Daud , ' Ulolongenni Daud ana'na Isairo séddi tau iya sennangiyéngngi atik-Ku . Iyanaé tau pogau'éngngi matu Uwéloriyé . '
44013023	Polé ri wija-wijanna Daud , Allataala pura passadiyangengngi bangsa Israélié séddi Arung Pappassalama'é , pada-pada pura najjanciyangngé . Na Yésus ritu Arung Pappassalama'éro .
44013024	Riwettu dé'napa napammulai Yésus jamanna , purani nappallebbangeng Yohanés lao risining tau Israélié kuwammengngi natoba mennang polé ri dosana sibawa ricemmé .
44013025	Namacawé'nana maccappa jama-jamanna , makkedani Yohanés lao risining tauwé , ' Niga iyya'é manuru' pallolongemmu ? Tenniyaka Tau iya mutajengngé . Engngerangngi , iyaro Tauwé poléi matu ri munrikku ; namuwi untu' ludungngi sapatun-Na dé'to usitinaja . '
44013026	Saudara-saudara wijanna Abraham , sibawa sininna Saudara-saudara laingngé kuwaé iya matinulué ri Allataala ! Allataala pura kiringngi lao ri idi karéba asalamakengngéro ;
44013027	saba' sining tau iya monroé ri Yérusalém sibawa sining pamimpinna dé' najeppuiwi makkedaé Aléna ritu pappassalama'éro . Dé' napahangngi mennang pappagguruwanna nabi-nabié iya ribacaé tungke' Esso Saba' . Angkanna mennang nahukkung Yésus . Iyakiya mala nasaba napogau'i mennang makkuwaéro nassabariwi makkedaé aga naboto iyaro nabi-nabié kajajiyangngi .
44013028	Namuni dé'gaga mennang wedding nalolongeng ri Aléna iya sitinajaé rihukkung sibawa pahukkungeng maté , iyakiya naéllauwi mennang ri Pilatus kuwammengngi nariyuno .
44013029	Na puranana napogau' maneng mennang iya tarokié ri laleng Kitta'é passalenna aléna , napanonnoni mennang uju-Na polé ri aju sallié , nainappa napalésso ri laleng tampungngé .
44013030	Iyakiya Allataala patuwoi paimeng polé ri amaténgngé .
44013031	Nainappa siyagangngaré esso ittana poléi mappaitangngi Aléna lao risining tau iya naéwaé silaong polé ri Galiléa lao ri Yérusalém . Iyanaro mennang makkekkuwangngé mancaji sabbi-sabbi untu' Aléna lao ri bangsa Israélié .
44013032	Jaji , makkekkuwangngé ripalettu'ni iyaro Karéba Madécéngé lao ri Saudara-saudara : Aga pura najjanciyang Allataala lao ri néné-nénéta ,
44013033	iyaro purani Napogau' ri aléta ri laleng napatuwona Yésus paimeng polé ri amaténgngé . Saba' ri laleng Mazmur maduwaé engka taroki , ' Ikona Ana'-Ku , iyaé essoé Umancaji Ambo'-Mu . '
44013034	Allataala pura patuwoi paimeng polé ri amaténgngé , makkekkuwangngé dé'na napéneddingiwi matu amaténgngé ri laleng tampungngé . Passalenna iyaro gau'é makkedai Allataala ; ' Maélo-Ka mpérék-Ko janci mapaccingngé iya mattentué rirupai matu , iya pura Uwajjanciyangngé lao ri Daud . '
44013035	Makkuwatoro ri laleng aya' laingngé ripowadai , ' Dé' Muleppessangngi matu Atam-Mu iyaro matinulué makebbong ri laleng tampungngé . '
44013036	Maténi Daud sibawa purana tona ritampung silaong néné-nénéna , puranana napogau' aga iya nassurowangngé Allataala ripogau' . Ancuru'ni cappu maneng ujuna Daud .
44013037	Iyakiya Yésus , iya napatuwoé paimeng Allataala polé ri amaténgngé , iyaro Yésus dé' nacappu ancuru .
44013038	Rimakkuwannanaro Saudara-saudara , harusu'i muwisseng iko makkedaé naolai iyaé Yésus biritta passalenna addampengeng dosaé riyabbirittangngi lao ri iko ; makkedaé tungke'-tungke' tau iya mateppe'é ri Aléna , ripaleppe'i polé ri sininna dosa iya dé'é nawedding riledda naolai sining paréntana Allataala iya napalettu'é Musa .
44013039	
44013040	Iyanaro saba'na naharusu'ko pénessaiwi madécéd-décéng , aja' narapii kajajiyang ri iko aga iya napowadaé nabi-nabié ,
44013041	' Pénessaiwi madécéd-décéng , éh iko sining tau iya pojiyéngngi maccella-cella ! Hérakko matu , nainappa maté ! Saba' iya wettuéwé engka séuwa Upogau' iya dé'é muwatepperiwi matu , namuni engka tau pakatajangekko . ' "
44013042	Wettunna Paulus sibawa Barnabas salaiwi bola assompangngéro , sining tauwé ri bola assompangngéro méllauwi mennang lisusi ri Esso Saba' paimenna , untu' pakatajangngi matteru gau'-gau'éro .
44013043	Massunana sining tauwé polé ri bola assompangngéro , riyaccowérini Paulus sibawa Barnabas ri maéga tau Yahudi sibawa tau bangsa laing iya muttama'é agama Yahudi . Naripangajarina mennang ri rasul-rasul-é kuwammengngi natteru mennang sanré ri pammaséna Allataala .
44013044	Ri Esso Saba' paimennana , mawé' engka maneng sininna tauwé ri kotaéro polé méngkalingai ada-adanna Puwangngé .
44013045	Wettunna sining tau Yahudié naita tau maégaéro , mangémpuru senna'ni mennang . Nacellani mennang Paulus sibawa naéwana sininna iya napowadaé .
44013046	Iyakiya pédé' lebbi baraniwi Paulus sibawa Barnabas mabbicara terus terang . Makkedai mennang , " Ada-adanna Allataala mémeng harusu'i ripalettu' lao ri iko riyolo . Iyakiya nasaba dé' mumaélo tarimai , iko muto pura pattentui makkedaé dé' musitinaja tarima atuwong tongengngé sibawa mannennungengngé . Namakkekkuwangngé risalaiko natalao ri bangsa laingngé .
44013047	Saba' iyanaé paréntana Puwangngé lao ri idi ; makkedai Puwangngé , ' Purano Upattentu mancaji séddi tajang lao risining bangsa laing tenniyaé Yahudi , kuwammengngi mumappapolé asalamakeng lao risininna linoé . ' "
44013048	Wettunna bangsa-bangsa laing tenniyaé Yahudi naéngkalinga iyaro , masennang senna'ni mennang , napoji-pojiwi ada-adanna Puwangngé . Nasining tau iya puraé napattentu Allataala untu' lolongeng atuwong mannennungengngé , iyaro sining tauwé mateppe'i .
44013049	Mallebbang toni ada-adanna Puwangngé lao ri kégi-kégi risininna daéraéro .
44013050	Iyakiya sining tomarajana kotaéro sibawa sining makkunrainna iya polé ri golongang sining tomatanré iya métaué ri Allataala , ripakiri-kiriwi risining tau Yahudié . Papoléi mennang assimusureng lao ri Paulus sibawa Barnabas , sibawa narukkana mennang iya duwa polé ri daéraéro .
44013051	Nanakkeppikenni iyaro rasul-rasul-é awué ri ajéna ri yolona sining tauwéro selaku papparéngngerang , nainappa lao ri Ikonium .
44013052	Sining tau maccowériyéngngi ri Antiokhia marennu senna'ni sibawa rikuwasai ri Rohna Allataala .
44014001	Ri Ikonium napéneddingiwi gau' padaé Paulus sibawa Barnabas . Lao towi mennang ri bola assompanna Yahudié sibawa makkumani baténa mabbicara kuwaro angkanna maéga tau Yahudi sibawa tau bangsa laing iya tenniyaé Yahudi mancaji mateppe' lao ri Yésus .
44014002	Iyakiya sining tau Yahudié dé'é namaélo mateppe' , pakiri-kiriwi sining tau bangsa laingngé iya tenniyaé Yahudi , angkanna nassabari sining tauwéro nabenciwi sining tau iya mateppe'é ri Yésus .
44014003	Rimakkuwannanaro maittai Paulus sibawa Barnabas monro kuwaro . Sibawa baraninna mennang mabbicara passalenna Puwangngé . Napabutti toni Puwangngé makkedaé birittanna mennang passalenna iyaro pammasé-Na tongengngi ; Nawéréngngi mennang akuwasang untu' pogau'i sining anu makalallaingngé sibawa gau'-gau' dé'é padanna .
44014004	Iyakiya pabbanuwana iyaro kotaé siyéwai séddié sibawa laingngé ; engka maccowé risining tau Yahudié sibawa engka maccowé ri rasul-rasul-éro .
44014005	Nainappa sining tau Yahudié sibawa sining pamimpinna silaong sining tau bangsa laingngé iya tenniyaé Yahudi masséddini untu' callai sibawa genrungngi batu iyaro rasul-rasul-é .
44014006	Iyakiya najeppuiwi iyaro rasul-rasul-é keadaangngéro , namanyingkiri'na lao ri Listra sibawa Dérbé , iyanaritu kota-kota ri Likaonia , sibawa daéra seddéna .
44014007	Nakkuwanaro mennang mabbirittassi iyaro Karéba Madécéngngé .
44014008	Ri Listra engka séddi tau worowané iya péso'é simula jaji , angkanna dé' naengka naulléi joppa , nasaba malemma senna'i ajéna .
44014009	Iyaro tauwé tudangngi kuwaro méngkalingai Paulus mabbicara . Naitai Paulus makkedaé iyaro tauwé mateppe'i narimakkuwannanaro weddingngi ripajjappa . Naitani Paulus
44014010	nainappa makkeda sibawa sadda battowa , " Tettong lempuno ! " Naluppe'na iyaro tauwé tettong nainappa joppa .
44014011	Wettunna naita tau maégaé aga pura napogau' Paulus , gorani mennang ri laleng basa Likaonia , " Nonnoni déwata-déwataé ri linoé sibawa tubu tolino . "
44014012	Nasenni mennang Barnabas Zéus , na Paulus nasenni mennang Hérmés , saba' aléna ritu mabbicara .
44014013	Imanna Déwata Zéus , iya monroé bola assompanna ri yolona kotaé , poléni tiwi sining saping lai sibawa bunga-bunga ri pintu gerbanna kotaé . Maéloi maccowé silaong tau maégaéro makkasuwiyangeng akkarobangeng lao ri rasul-rasul-éro .
44014014	Wettunna naéngkalinga Barnabas sibawa Paulus aga maélo napogau' sining tauwéro , nasapé'-sapé'ni pakéyanna mennang nalari ri tengnga-tengngana tau maégaéro , nainappa gora ,
44014015	" Eh , magi mupogau'i iyaé ? Idi'é tolino mutokki pada-pada Saudara ! Engkaki kuwaé untu' mabbirittangngi Karéba Madécéngngé lao ri iko kuwammengngi namusalaiwi gau'-gau' iya dé'é nakkéguna namulao ri Allataala iya tuwoé , iya pancajiyéngngi langié sibawa linoé nenniya tasi'é enrengngé sininna iya engkaé ri lalenna .
44014016	Ri wettu labe'é naleppessangngi Allataala tuwo bangsa-bangsaé situru élona tungke'-tungke' .
44014017	Iyakiya dé' Nallupaiwi mpéréngngi butti-butti passalenna Aléna , iyanaritu pogau' décéng . Nawérékko bosi polé ri langié sibawa wassélé tana ri wettunna . Nawérékko anré sibawa napésennangiwi atimmu . "
44014018	Iyakiya muwi nasibawang iyaro ada-adaé mawatang mutopi iyaro rasul-rasul-é lawa-lawaiwi iyaro sining tauwé makkasuwiyangengngi akkarobangengngé lao ri mennang .
44014019	Siyagangngaré tau Yahudi iya laowé ri Listra polé ri Antiokhia ri Pisidia sibawa polé ri Ikonium pangaruiwi iyaro tau maégaé angkanna iyaro tau maégaé maccowéni lao ri mennang . Nagenrunni mennang Paulus sibawa batu , nainappa nassarénréngeng massu ri saliweng kota . Nasenni mennang maténi ,
44014020	iyakiya wettunna sining tau mateppe'é kuwaro tettong mattulilingiwi , moto'ni sibawa muttama' paimeng ri kotaé . Pappa bajana joppani lao ri Dérbé silaong Barnabas .
44014021	Ri Dérbé , Paulus sibawa Barnabas mabbirittangngi iyaro Karéba Madécéngngé sibawa maéga tau mateppe' lao ri Yésus . Purairo lisuni mennang lao ri Listra , nainappa Ikonium , nainappasi Antiokhia ri Pisidia .
44014022	Ri kota-kotaéro napakkasse'ni mennang atinna sining tau maccowériyéngngi Yésus sibawa napangajarinna iyaro sining tau maccowéé kuwammengngi tette'i maccowé ri Yésus . " Harusu'ki maéga manrasa-rasa riyolo , nainappa weddikki péneddingiwi asennangenna Lino Barunna Allataala , " makkuwaniro iyaro rasul-rasul-é paggurui sining tau maccowériyéngngi Yésus ri kotaéro .
44014023	Na ri tungke'-tungke' jema' , makkai Paulus sibawa Barnabas pamimping-pamimping untu' jema'-jema'éro . Nainappa massempajang sibawa mappuwasa , nabbéréyangngi mennang iyaro sining pamimpingngé lao ri Puwang iya natepperiyéro mennang .
44014024	Purairo napatteruni joppana Paulus sibawa Barnabas lao ri daéra Pisidia sibawa lettu ri Pamfilia .
44014025	Napuranana mennang nabbirittang ada-adanna Allataala ri Pérga , laoni mennang ri Atalia .
44014026	Polé kuwaro sompe'ni mennang lisu ri Antiokhia . Iyanaro kota naonroiyé riyolo mennang riyabbéréyang lao ri pammaséna Allataala , kuwammengngi najamai jama-jamang iya makkekkuwangngé purani mennang napattépu .
44014027	Wettunna lettu ri Antiokhia , napaddeppungenni mennang sining tau polé ri jema'éro , nainappa nacurita manenni iya puraé napogau' Allataala naolai mennang . Nacurita toni mennang passalenna pékkugi Allataala pura timpa'i lalengngé kuwammengngi sining tau bangsa laingngé iya tenniyaé Yahudi mateppe'i lao ri Yésus .
44014028	Ri kotaéro Paulus sibawa Barnabas maittai monro silaong sining tau mateppe'é .
44015001	Siyagangngaré tau polé ri Yudéa lao ri Antiokhia sibawa paggurui sining tau mateppe'é ri Antiokhiaro kuwammengngi rékko dé' mennang narisunna' situru parénta-paréntana Allataala iya nappagguruwangngé Musa , dé' nawedding mennang ripassalama' .
44015002	Paulus sibawa Barnabas naéwa senna'i pallolongenna sining tauwéro . Angkanna ripattentui kuwammengngi Paulus sibawa Barnabas silaong siyagangngaré tau laing polé ri Antiokhia lao ri Yérusalém untu' bicarai iyaro passalengngé sibawa rasul-rasul-é enrengngé sining pamimpingngé kuwaro .
44015003	Jema'é ri Antiokhia mantara'i mennang lettu ri saliweng kota , nanajoppa mennang lalo Fénésia sibawa Samaria . Kuwaniro mennang maccurita pékkugi sining tau bangsa laingngé tenniyaé Yahudi mabbéréyangngi aléna lao ri Allataala . Iyaro birittaé napurennu senna'ni sining tau iya mateppe'é kuwaro .
44015004	Wettunna mennang lettu ri Yérusalém , ritarimani sibawa madécéng ri jema'é , sibawa ri rasul-rasul-é enrengngé sining pamimpingngé . Nainappa mennang maccurita lao risining tauwéro passalenna sininna iya puraé napogau' Allataala naolai mennang .
44015005	Iyakiya siyagangngaré tau polé ri golongang Farisié iya mateppe'énnaro tettongngi sibawa makkeda , " Sining bangsa laingngé iya mateppe'énnaro harusu'i risunna sibawa riwajibkang maccowériwi parénta-paréntana Allataala iya napalettu'é Musa . "
44015006	Nainappa iyaro rasul-rasul-é sibawa sining pamimpingngé maddeppungeng untu' bicarai passalengngéro .
44015007	Maitta senna' mennang sipabbicara . Angkanna Pétrus tettong sibawa makkeda , " Saudara-saudara ! Alémuna missengngi makkedaé siyagangngaré wettu labe'é Allataala piléka polé ri yelle'mu untu' mabbirittangngi iyaro Karéba Madécéngngé lao risining tau bangsa laingngé tenniyaé Yahudi , kuwammengngi naéngkalinga towi namateppe'na .
44015008	Na Allataala iya missengngéngngi atinna tolinoé pura majjellokengngi makkedaé natarimai mennang ; najjellokengngi gau'éro sibawa nabbéréyangngi lao ri mennang Rohna Allataala pada-pada iya puraé Nabbéréyang lao ri idi .
44015009	Allataala dé' napasilaingekki sibawa mennang . Napaccingiwi atinna mennang , nasaba mateppe'ki .
44015010	Aga saba'na mumaélo méwai Allataala makkekkuwangngé sibawa mpéréngngi séuwa kewajibang matane'é lao risining tau maccowééwé , padahal néné-nénéta sibawa idi dé'to nariyulléi pogau'i ?
44015011	Sibalé'na , mateppe'ki makkedaé ripassalama'ki nasaba paressé babuwana Puwang Yésus ; makkuwatoro mennang . "
44015012	Mammekko manenni tau maddeppungengngé kuwaro . Nainappa naéngkalinga mennang Barnabas sibawa Paulus curitai paimeng sininna anu makalallaingngé sibawa gau'-gau' dé'é padanna iya puraé napogau' Allataala naolai mennang ri yelle'na sining tau bangsa laing tenniyaé Yahudi .
44015013	Pajanana mennang mabbicara , makkedani Yakobus , " Saudara-saudara ! Coba méngkalingai !
44015014	Silalona Simon napakatajang pékkugi Allataala ri pammulanna mappaitangngi perhatian-Na lao risining bangsa laing tenniyaé Yahudi , akkattana piléi polé ri mennang sining tau laingngé iya maéloé mancaji umma'-Na .
44015015	Situru iyaro puraé naboto nabi-nabié . Nasaba engka taroki makkuwaéwé ,
44015016	' Purairo maélo-Ka polési , ' adanna Puwangngé , ' Maélo-Ka patettongngi paimeng bolana Daud iya maruttungngénna , sibawa pédécéngiwi aruttungenna , nainappa patettongngi paimeng ;
44015017	kuwammengngi sininna tau iya nasésaéro nasappai Puwangngé , silaong sininna bangsa laingngé iya tenniyaé Yahudi iya puraé Uwobbi mancaji appunnangek-Ku . '
44015018	Makkuwaniro ada-adanna Puwangngé , iya puraé mappaddissengengngi gau'éro riyolopa nariyolo . "
44015019	Nakkeda Yakobus , " Jaji manuru' pallolongekku , dé' tawedding sussaiwi sining tau bangsa laingngé iya tenniyaé Yahudiro iya mabbéréyangngéngngi aléna lao ri Allataala .
44015020	Iyakiya harusu'ki moki sure' lao ri mennang sibawa pangajariwi kuwammengngi aja' mennang nanré anré najisi'é iya puraé riyakkasuwiyangeng lao ri barahalaé , iyaré'ga manré juku olokolo iya maté riyanrekké'é , iyaré'ga manré dara . Sibawato kuwammengngi napabélaiwi aléna polé risining pangkaukeng malawengngé .
44015021	Saba' hukkunna Musa riyolopa nariyolo naribacangeng tungke' esso Saba' risining bola assompangngé , sibawa riyabbirittang ri sininna kotaé . "
44015022	Napettuini rasul-rasul-é sibawa sining pamimpingngé , silaong sininna anggota jema'éro untu' pilé siyagangngaré tau polé ri mennang iya maéloé risuro lao ri Antiokhia silaong Paulus sibawa Barnabas . Napiléni mennang Silas sibawa Yudas iya riyasengngétto Barsabas . Iya duwa tauwéwé iyanaritu sining tomariyolo ri yelle'na sining tau mateppe'é ri Yérusalém .
44015023	Silaongngi iyaro sining suroé kiring toni mennang sure' iya makkuwaé oninna , " Lao ri sininna saudara-saudara iya assalennaé polé ri bangsa-bangsa laing tenniyaé Yahudi , iya monroé ri Antiokhia , Siria sibawa Kilikia . Selletta idi , rasul-rasul-é sibawa sining pamimpingngé , iyanaritu saudara-saudaramu .
44015024	Riyéngkalingai engka siyagangngaré polé ri yelle'ta iya laoénna ri iko sibawa makkacau enrengngé pakamaling-malikko sibawa sining pappagguruwanna . Padahal tenniya idi suroi mennang pogau'i iyaro .
44015025	Iyanaro saba'na napuraki barunding nanasitujui manenni untu' mappilé siyagangngaré tau sibawa suroi mennang lao ri iko . Maéloi lao mennang silaong Saudara Barnabas sibawa Paulus iya riyamaséiyé .
44015026	Iya duwa tauwéwé iyanaritu sining tau iya puraé mappésonangngi nyawana nasaba Puwatta Yésus Kristus .
44015027	Jaji , risuroi Yudas sibawa Silas lao ri Saudara-saudara . Aléna ritu mennang palettu'i matu lao ri iko biritta iya tarokié ri laleng sure'éwé .
44015028	Nasitujuini Rohna Allataala -- na idi risitujui toni -- kuwammengngi nadé' nariwé rékko kewajibang-kewajibang iya lebbi matane'é naiya kewajibang-kewajibang iya parelluwé bawang :
44015029	aja' muwanréi nanré puraé riyakkasuwiyangeng lao ri barahalaé ; aja' muwanréi juku olokolo iya maté riyanrekké'é , sibawa abélaiwi sining pangkaukeng malawengngé . Narékko mupabélaiwi alému polé risining gau'éro , mupogau'nitu iya madécéngngé . Sikumiro bawang , salama' ! "
44015030	Puranana siyassimangeng , joppani iyaro risuroé lao ri Antiokhia . Naobbini mennang kuwaro sininna anggota jema'é maddeppungeng nainappa napalettu sure'éro .
44015031	Wettunna iyaro anggota-anggota jema'é nabaca iyaro sure'é , masennang senna'ni mennang ri lise'na iyaro sure'é iya saléworiyéngngi atinna mennang .
44015032	Yudas sibawa Silas , iya nabiétto , maitta mabbicara sibawa iyaro saudara-saudara iya mateppe'é ri Antiokhia untu' mpéréngngi dorongang sibawa abaraningeng lao ri mennang .
44015033	Puranana Yudas sibawa Silas monro kuwaro siyagangngaré ittana , iyaro sining tau mateppe'é ri Antiokhia nakirinni mennang lisu sibawa suroi mennang palettu' selleng lao risining tau iya suroéngngi mennang .
44015034	[ Iyakiya Silas napettuiwi untu' tette' monro ri Antiokhia . ]
44015035	Paulus sibawa Barnabas monro towi siyagangngaré ittana ri Antiokhia . Kuwaniro mennang mappagguru sibawa mabbirittangngi ada-adanna Puwangngé silaong maéga tau laing .
44015036	Dé' namaitta ri munrinna makkedai Paulus lao ri Barnabas , " Laono mai talisu mitai saudara-saudara iya mateppe'é ri Yésus ri sininna kota puraé ribirittaiyang ada-adanna Puwangngé ; kuwammengngi nariita pékkugi keadaanna mennang . "
44015037	Macinnai Barnabas tiwii Yohanés Markus ,
44015038	iyakiya napérasai Paulus dé' namakessing ritiwi Markus , iya dé'é namaélo majjama silaong mennang sibawa nasalaiwi mennang ri Pamfilia .
44015039	Nappangéwang ladde'na Paulus sibawa Barnabas angkanna mennang massarang : Barnabas nalani Markus nasompe silaong lao ri Siprus .
44015040	Paulus napiléi Silas nainappa joppa silaong puranana saudara-saudaraé ri Antiokhia mabbéréyangngi mennang lao ri pammaséna Puwangngé .
44015041	Nattulilingini mennang Siria sibawa Kilikia ; kuwaniro mennang pakkasse'i jema'-jema'é .
44016001	Napatteruni joppana Paulus lao ri Dérbé , nainappa lao ri Listra . Kuwaro engka séddi tau maccowé ri Yésus asenna Timotius . Indo'na séddiwi tau Yahudi , iya mateppe'énna ri Yésus , iyakiya ambo'na tau Yunani .
44016002	Ri yelle'na sining tau mateppe'é iya monroé ri Listra sibawa Ikonium , tarompoi Timotius séddi tau makessing .
44016003	Macinnai Paulus kuwammengngi maccowéi Timotius silaong aléna ; rimakkuwannanaro nasunna'ni Timotius . Napogau'i iyaro nasaba sining tau Yahudié ri daéraéro naisseng manengngi makkedaé ambo'na Timotius séddiwi tau Yunani .
44016004	Tungke'-tungke' kota nalaoiyé mennang , napalettu'i mennang risining tau mateppe'é sining apettung iya puraé napattentu rasul-rasul-é sibawa sining pamimpingngé ri Yérusalém . Napangajarini mennang saudara-saudara iya mateppe'énnaro kuwammengngi naturusiwi iyaro peraturang-peraturangngé .
44016005	Natattamba masse'na teppe'na iyaro sining jema'é , natungke esso pédé' tattambai égana jumellana .
44016006	Dé' naripalalo Paulus sibawa Silas ri Rohna Allataala mappallebbangengngi ada-adanna Allataala ri daéra Asia . Jaji napatteruni joppana lao ri daéra Frigia sibawa Galatia .
44016007	Wettunna lettu ri pakkasésénna Misia nacobani mennang muttama' ri daéra Bitinia , iyakiya Rohna Yésus mattéyangngi mennang lao kuwaro .
44016008	Jaji nalaloini mennang Misia natteru ri Troas .
44016009	Wenninnana , ri Troas , mitani Paulus séuwa pakkitang . Ri laleng pakkitangngéro naitai séddi tau Makedonia tettong ri yolona nanaréllau sibawa masero kuwammengngi nalao ri Makedonia untu' tulungngi mennang .
44016010	Puranana nalolongeng Paulus iyaro pakkitangngé , matteruni sadiya-sadiya untu' lao ri Makedonia . Saba' mateppe'ki ri laleng malata apettung makkedaé Allataala suroki mabbirittangngi Karéba Madécéngngéro lao risining tauwé kuwaro .
44016011	Ri salaini Troas natasompe matteru lao ri Samotrake , na pappa bajana lao ri Néapolis .
44016012	Polé kuwaro laoki ri Filipi , séddi kota kacamatang mammulangngé ri Makedonia . Filipi iyanaritu jajahanna akkarungeng Roma . Monroni kuwaro siyagangngaré essona .
44016013	Ri Esso Saba'é laoni ri wiring saloé ri saliwenna pintu gerbanna kotaé , saba' ripérasaiwi kuwaro engka onrong massempajang untu' tau Yahudié . Natatudanna sibawa mabbicara-bicara sibawa sining makkunrai iya maddeppungengngénna ri onrongngéro .
44016014	Séddi polé ri yelle'na mennang iyanaritu padangkang kaing lango-lango , asenna Lidia sibawa assalenna poléi ri Tiatira . Namaséiwi Allataala , naripakédona atinna ri Puwangngé kuwammengngi natarimai aga nappagguruwang Paulus lao ri aléna .
44016015	Ricemméni Lidia sibawa silise bolana . Puranana ricemmé , naundanni . Makkedai , " Rékko napérasai Saudara-saudara tonget-tongekka mateppe' lao ri Yésus , laono mai mappéruma ri bolaku . " Nainappa maddessa'ni kuwammengngi nariturusi paréllaunna .
44016016	Riséuwaé esso wettutta lao ri onrong assempajangengngé , siruntu'ki séddi makkunrai ; atai . Iyaro makkunraié rikuwasaiwi ri roh sétang iya mulléngngi botoi kajajiyang-kajajiyang mangoloé . Iyaro makkunraié nawéréngngi asarong battowa puwanna ri laleng nabotona dallé'na tauwé .
44016017	Iyaro makkunraié naccowériwi Paulus matteru sibawa idi nagora-gorato , " Iyaé sining tauwé atannai Allataala Iya Pommatanré ! Poléi mennang untu' paissengiwi Saudara-saudara pékkugi carana mulléi salama' ! "
44016018	Siyagangngaré esso ittana iyaro makkunraié matteru-terui gora makkuwaro . Teddénni asabbarakenna Paulus , angkanna gilinni nainappa makkeda lao ri roh-éro , " Ri laleng asenna Yésus Kristus uparéntakko massu polé ri makkunraiéro ! " Iyatoro wettué iyaro roh-é nasalaiwi iyaro makkunraié .
44016019	Wettunna sining puwanna napahang makkedaé kasempatanna mennang untu' lolongeng dowi teddénni , natikkenni mennang Paulus sibawa Silas , nainappa nassarénréngeng iya duwa lao ri tana lapangngé ri yolona saorajaé mangolo ri pamaréntaé .
44016020	Napangoloi mennang Paulus sibawa Silas ri pajaba'-pajaba' pamarénta Roma , nainappa makkeda , " Iyaé sining tauwé tau Yahudi . Nakacauwi mennang kotata .
44016021	Napétangngariwi mennang tauwé pogau'i ade' abiyasang iya dé'é nasicoco' hukkung-hukkutta , sining tau Romaé . Dé' taulléi tarimai iyaré'ga turusiwi iyaro ade' abiyasangngé ! "
44016022	Maccowéni tau maégaé gasai Paulus sibawa Silas ; enrengngé pajaba'-pajaba'na pamaréntaé sapé'-sapé'i pakéyanna polé ri watakkaléna iya duwaro rasul-é nainappa nasuro tauwé barasa' duwai mennang .
44016023	Puranana mennang ribarasa' sibawa maladde' , riputtama'ni mennang ri laleng tarungkué . Risuroni kapala tarungkué jagaiwi mennang sibawa makkumani tedde'na .
44016024	Nasaba paréntaéro , iyaro kapala tarungkué natahangngi mennang ri bili' tarungkué iya kaminang marilalengngé , sibawa nabalenggui ajéna ri balo'é .
44016025	Kira-kira ri tengnga benninna Paulus sibawa Silas massempajang sibawa makkélong poji-pojiyang lao ri Allataala . Sining tau tarungku laingngé méngkalingai mennang makkélong .
44016026	Tappa mpéwang muni tanaé masero senna' , angkanna pandaménna iyaro tarungkué maccowéto taggottang . Tattimpa' maneng sininna tange'na tarungkué sibawa sining ranté iya balengguéngngi sininna tau tarungkué leppe'to .
44016027	Moto sélenni iyaro kapala tarungkué . Wettunna naita tattimpa' sining tange'na tarungkué , narampuni peddanna maélo mpunoi aléna nasaba nasenni lari maneng tau tahanangngé .
44016028	Iyakiya gorai Paulus siullé-ulléna , " Aja' muwunoi alému ! Engka maneng muki kuwaé ! "
44016029	Méllauni lampu iyaro kapala tarungkué nainappa lari muttama' , naténréna suju' ri yolona Paulus sibawa Silas .
44016030	Nainappa natiwi mennang massu sibawa makkeda , " Bapa'-bapa' , aga harusu' upogau' kuwammengngi ripassalama'ka ? "
44016031	Nappébali Paulus sibawa Silas , " Ateppe'no lao ri Puwang Yésus ! Salama'ko matu -- iko sibawa sininna tauwé ri bolamu ! "
44016032	Nainappa Paulus sibawa Silas pakatajangngi ada-adanna Puwangngé lao ri kapala tarungkuéro sibawa lao ri sininna tau iya engkaé ri bolana .
44016033	Iyatoro tengnga bennié , naritiwi mennang ri kapala tarungkuéro nainappa ripaccingi sining lona mennang . Natteruna ricemmé iyaro kapala tarungkué silaong sininna tauwé ri lalempolana .
44016034	Nainappa natiwi Paulus sibawa Silas ri bolana sibawa patalangengngi mennang inanré . Masennang senna'ni silaong sininna kaluwargana saba' mateppe'ni makkekkuwangngé lao ri Allataala .
44016035	Pappa bajana éléé , kirinni pajaba'-pajaba'na pamarénta Roma polisi lao ri tarungkué untu' palettu'i paréntaé kuwammengngi Paulus sibawa Silas naripaleppe .
44016036	Iyaro kapala tarungkué napaissengiwi gau'éro lao ri Paulus . Makkedai , " Bapa'-bapa' , pajaba'-pajaba'na pamaréntaé pura mabbéré parénta untu' leppessangngi Bapa'-bapa' . Weddinni Bapa'-bapa' lisu makkekkuwangngé . Salama'ki ri lalengngé ! "
44016037	Iyakiya makkedai Paulus lao ri patugas-patugasna polisiéro , " Idi'é tau warga wanuwa Roma . Purani ribarasa' ri yolona tau maégaé sibawa riputtama' ri laleng tarungkué , sibawa dé' nariadélékiki . Na makkekkuwangngé nasuroki lao sibawa mammekko-mekko ? Dé' tamaélo ! Suroi iyaro aléna pajaba'-pajaba'na pamaréntaé lao kuwaé leppessakki . "
44016038	Nalaporo'ni iyaro patugas-patugasna polisié gau'éro lao ri pajaba'-pajaba'na pamarénta Roma . Wettunna iyaro pajaba'-pajaba'é naéngkalinga makkedaé Paulus sibawa Silas warga wanuwa Roma , métauni mennang .
44016039	Nainappa lao méllau addampeng ri Paulus sibawa Silas , nainappa nantara mennang iya duwa massu polé ri tarungkué , enrengngé naéllaunna kuwammengngi nalao mennang polé ri kotaéro .
44016040	Nasalaini Paulus sibawa Silas iyaro tarungkué nainappa lao ri bolana Lidia . Puranana siruntu' sining tau mateppe'é kuwaro , sibawa mpéréngngi mennang sumange' , joppani Paulus sibawa Silas .
44017001	Napatteruni joppana Paulus sibawa Silas lalo Amfipolis sibawa Apolonia nalettu'na ri Tésalonika . Kuwaro engka bola assompang tau Yahudi .
44017002	Nalaona Paulus ri bola assompangngéro -- pada-pada biyasaé napogau' rékko engka séuwa bola assompang Yahudi -- nainappa mappasicoco pallolongeng sibawa sining tauwé kuwaro passalenna aya'-aya'na Kitta'é . Napogau'i iyaro tellu Esso Saba' matturu-turuseng .
44017003	Napakatajanni situru aya'-aya'na Kitta'é sibawa napabuttinna makkedaé Arung Pappassalama'é iya najjanciyangngé Allataala parellui manrasa-rasa sibawa tuwo paimeng polé ri amaténgngé . Makkedai Paulus , " Yésus iya uwabbirittangngéro lao ri iko , Aléna ritu Arung Pappassalama' iya riyajjanciyangngé . "
44017004	Siyagangngaré tau mancaji mateppe' nainappa maccowériwi Paulus sibawa Silas ; makkuwatoro maéga senna' tau Yunani iya métaué ri Allataala , sibawa maéga mupa makkunrai mariyolo .
44017005	Iyakiya sining tau Yahudié mangémpurui . Naobbii mennang sining tau dé'é gaga jama-jamanna risining lalengngé sibawa mébbu garembolang pangacau . Nanakacauni mennang sininna kotaéro sibawa katulungngi bolana Yason untu' sappai Paulus sibawa Silas , nasaba maéloi mennang tiwii Paulus sibawa Silas massu mangolo ri tau maégaé .
44017006	Iyakiya wettunna mennang dé' nalolongengngi Paulus sibawa Silas , nassarénréngenni Yason sibawa siyagangngaré tau mateppe' laingngé ri yolona pajaba'-pajaba' iya makuwasaé ri kotaéro . Gorani mennang , " Iyaé sining tauwé makkacauwi kégi-kégi ! Makkekkuwangngé nalokkai toni mennang kotata ,
44017007	na Yason pura tarimai mennang ri bolana . Najjalékkaiwi mennang sining iya pura napattentué Kaisar Roma , nasaba makkedai mennang makkedaé engka mupa arung laing iya riyasengngé Yésus . "
44017008	Nasibawang ada-adaéro , naébbui mennang tau maégaé sibawa sining panguwasaé ri kotaéro tasséleng .
44017009	Nainappa iyaro sining panguwasaé suroi Yason sibawa sining tau mateppe' laingngéro makkamaja dowi boro' . Purairo nainappa rileppessang mennang .
44017010	Iyaro wennié sining tau mateppe'é ri kotaéro suroi Paulus sibawa Silas lao ri Béréa . Lettu'nana kuwaro , laoni Paulus sibawa Silas ri bola assompanna tau Yahudié .
44017011	Sining tauwé ri Béréa lebbi tabbukkai atinna naiya sining tauwé ri Tésalonika . Masennang atinna mennang méngkalingai karébaé passalenna Yésus , na esso-esso mennang salidikiwi Kitta'é untu' missengngi tongegga iyaro pappagguruwanna Paulus .
44017012	Maéga ri yelle'na mennang mateppe' lao ri Yésus , nadé' céddé'to tau Yunani mariyoloé mateppe' ; makkunrai sibawa worowané .
44017013	Wettunna naéngkalinga sining tau Yahudié ri Tésalonika makkedaé pura toni nappallebbangeng Paulus ada-adanna Allataala ri Béréa , laoni mennang ri Béréa sibawa pakiri-kiriwi enrengngé péttauriwi sining tauwé kuwaro .
44017014	Mapperi-perini sining Saudara-saudaraé ri Béréa mantara'i Paulus lao ri wiring tasi'é , na Silas sibawa Timotius tette'i monro ri kotaéro .
44017015	Puranana nantara Paulus lettu ri Aténa , lisuni iyaro Saudara-saudaraé ri Béréa sibawa tiwii paseng polé ri Paulus kuwammengngi Silas sibawa Timotius naccinrolato masitta-sitta .
44017016	Wettunna Paulus natajeng Silas sibawa Timotius ri Aténa , messéni atinna mitai kotaéro penno sibawa barahala-barahala .
44017017	Rimakkuwannanaro ri bola assompangngé , mappasicoco pallolongenni Paulus sibawa sining tau Yahudié enrengngé sining tau laingngé iya sompaéngngi Allataala kuwaro . Makkuwatoro risining pasaé esso-esso mappasicoco pallolongeng sibawa tungke' tau iya engkaé kuwaro .
44017018	Guru-guru iya maccowéé ri Epikuros sibawa maccowéé ri Stoa siddebba' toni sibawa Paulus . Siyagangngaré polé ri mennang makkeda , " Aga naisseng iyaé tauwé ? Céddé bawang pangissengenna , iyakiya maéga bicarai ! " Siyagangngaré laingngé makkeda , " Samanna nabbirittangngi passalenna déwata-déwata bangsa laingngé . " Makkeda makkuwairo mennang , nasaba mabbicarai Paulus passalenna Yésus sibawa passalenna atuwongngé paimeng purana amaténgngé .
44017019	Nainappa natiwi mennang Paulus ri addeppungengngé ri Bulu-bulu Aréopagus . Kuwaniro makkeda mennang lao ri Paulus , " Macinnaki missengngi pappagguruwang baru iya muwabbirittangngéro .
44017020	Saba' mupowadai gau'-gau' iya makalallaingngé riyéngkalinga ri daucculitta . Rimakkuwannanaro macinnaki missengngi bettuwanna . "
44017021	( Saba' sininna tau Aténaé sibawa sining tau polé-poléiya monroé kuwaro napoji senna' paccappui wettu appésau-pésaungenna mennang untu' méngkalingai sibawa mabbicara passalenna gau'-gau' iya kaminang barué . )
44017022	Wettunna Paulus tettong ri yolona sining tau iya maddeppungengngé ri Aréopagus-éro , makkedani Paulus , " Eh sining tau Aténaé ! Uwitai makkedaé ri laleng sininna gau'é maggama senna'ko .
44017023	Saba' wettukku joppa-joppa mattulilingiwi kotamu sibawa pénessaiwi sining onrong assempajangemmu , uwita towi séddi onrong makkasuwiyangeng akkarobangeng ; ri onrongngéro tarokii , ' Lao ri Allataala Iya Dé'é Nariisseng . ' Allataala iya musompaé iyakiya dé' naissengngi , iyanaro uwabbirittang lao ri iko .
44017024	Allataala iya pancajiyéngngi linoéwé sibawa sininna lise'na , iyanaritu Puwanna langié sibawa linoé . Dé' naonro ri laleng bola-bola déwata iya naébbué tolinoé .
44017025	Dé'to napparelluwangngi bantuwanna tolinoé , saba' Aléna ritu mabbéré atuwong sibawa nappase' enrengngé sininna séuwa-séuwaé lao ri tolinoé .
44017026	Polé riséddié rupa tau Naébbui sininna bangsaé sibawa nasuroi mennang monroiwi sininna linoé . Alénato ritu pattentui mappammula pammulanna , uppanna sibawa kégai mennang wedding tuwo .
44017027	Napogau'i Allataala iyaro kuwammengngi nasappai mennang Aléna . Memmuwaré' siruntu'i mennang sibawa Aléna ri wettunna mennang sappai . Iyakiya sitongenna Allataala dé' namabéla polé ri idi tungke'-tungke' .
44017028	Pada-pada napowadaé tauwé , ' Tuwoki sibawa kédo enrengngé engkaki ri linoéwé nasaba akuwasan-Na . ' Pada-pada mutowi iya napowadaé siyagangngaré paccuritamu . Makkedai mennang , ' Idi manengngé iyanaritu ana'-ana'-Na . '
44017029	Nasaba idi'é ana'-ana'ki Allataala , dé' naweddikki mangga'i Allataala pada-pada dato'-dato' polé ri ulawengngé iyaré'ga péra'é iyaré'ga batué iya riyébbué situru accana tolinoé .
44017030	Iyaro wettué nallupaini Allataala adonggotta , iyakiya makkekkuwangngé nasuro manengngi tauwé ri sininna linoé toba' polé ri dosa-dosana .
44017031	Saba' pura napattentuni séddi wettu untu' madélékiwi sininna linoéwé sibawa adélé . Iyaro jamangngé napogau'i matu séddi tau iya puraé napilé Allataala untu' iyaro . Na kuwammengngi sininna tauwé mateppe'i matu ri gau'éro , purani napatuwo paimeng Allataala iyaro tauwé polé ri amaténgngé ! "
44017032	Wettunna naéngkalinga iyaro sining tauwé passalenna atuwongngé paimeng purana amaténgngé , engka polé ri mennang cawa-cawaiwi Paulus . Engkato makkeda , " Macinnaki méngkalingai Saudara mabbicara paimeng passalenna gau'éwé . "
44017033	Nainappa nasalai Paulus iyaro addeppungengngé .
44017034	Iyakiya engka ri yelle'na mennang maccowé ri Paulus sibawa mateppe' ri Yésus , padaénna : Dionisius anggotana majelis Aréopagus , sibawa séddi makkunrai riyaseng Damaris , enrengngé siyagangngaré tau pasi .
44018001	Purairo nasalaini Paulus Aténa nalao ri Korintus .
44018002	Kuwaniro siruntu' séddi tau Yahudi riyaseng Akwila , assalenna poléi ri wanuwa Pontus . Silalona Akwila polé ri Italia sibawa bainéna Priskila . Laowi mennang ri Korintus saba' Kaisar Klaudius purani nasuro sininna tau Yahudié massu polé ri Roma . Laoni Paulus célléngiwi mennang iya duwa ,
44018003	nainappa monro kuwaro sibawa mennang enrengngé silaong mennang majjama , saba' assappa-sapparenna mennang pada-padai assappa-sapparenna Paulus , iyanaritu mébbu kéma .
44018004	Iyakiya tungke' Esso Saba' , laowi Paulus maccurita-curita ri bola assompangé untu' mébbui sining tau Yahudié sibawa sining tau Yunanié , mateppe' lao ri Yésus .
44018005	Lettu'nana Silas sibawa Timotius polé ri Makedonia , nakkégunanni sininna wettunna Paulus untu' mabbirittangngi biritta polé ri Allataala lao risining tau Yahudié makkedaé Yésus iyanaritu Arung Pappassalama' iya najjanciyangngé Allataala .
44018006	Iyakiya nasaba sining tauwé matteru-terui méwai sibawa cellai , nakkeppikenni Paulus awué polé ri pakéyanna selaku tanrang untu' paréngngerangiwi mennang asalanna . Makkedai , " Rékko nakennako abala , asalammu mutotu ! Leppe' limakku ! Mappammulai makkekkuwangngé maéloka lao risining tau tenniyaé Yahudi . "
44018007	Nainappa Paulus nasalai mennang nalao monro ri bola ri seddéna bola assompangngé . Iyaro bolaé bolana séddi tau tenniyaé Yahudi , iyakiya nasompai Allataala . Asenna iyaro tauwé Titius Yustus .
44018008	Iyakiya Krispus , kapalana iyaro bola assompangngé sibawa sininna kaluwargana mateppe'i lao ri Puwang Yésus . Na maégato tau Korintus laingngé méngkalingai biritta iya napalettu'é Paulus , namateppe'na mennang lao ri Yésus nainappa ricemmé .
44018009	Riséuwaé wenni ri laleng séuwaé pakkitang , makkedai Puwangngé lao ri Paulus , " Aja' mumétau ! Abbicarako matteru aja' muwammekko .
44018010	Saba' Usibawakko . Dé' séddi tau laing mulléi pogau'i majaé lao ri Iko , saba' maéga tau ri kotaéwé iyanaritu sining tauk-Ku . "
44018011	Rimakkuwannanaro monroni Paulus ri Korintus séddi sitengnga taung ittana sibawa mappagguruwangngi ada-adanna Allataala lao ri mennang .
44018012	Wettunna Galio mancaji gubernur Akhaya , masséddini sining tau Yahudié méwai Paulus sibawa tiwii ri pengadilangngé .
44018013	Mapparape'ni mennang makkuwaé , " Iyaé tauwé napangaruiwi tau maégaé kuwammengngi nasompai Allataala sibawa cara dé'é nasicoco' sining paréntana Allataala iya nabbéréyangngé Musa lao ri idi ! "
44018014	Wettunna Paulus maélo mappébali , makkedani Galio lao risining tau Yahudié , " Eh sining tau Yahudié ! Rékko iya muwapparapekengngéwé séddiwi pelanggarang iyaré'ga séddiwi pangkaukeng maja , mémeng sitinajaka sabbara' méngkalingai papparapekemmué .
44018015	Iyakiya iyaé assisalang ada-ada sibawa aseng-ngaseng enrengngé hukkung-hukkummu muto . Jaji harusu'ko pacceppiwi . Dé' usitujuiwi madélékiwi gau'-gau' makkuwaéwé ! "
44018016	Nainappa Galio narukka mennang massu .
44018017	Natikkenni mennang Sosténés , kapalana bola assompangngéro , nabarasa'i ri yolona mejang pengadilangngé . Iyakiya Galio dé' sises-siseng napaduliwi gau'éro .
44018018	Purairo maitta mupa Paulus monro ri Korintus . Nainappa massimang lao risining tau mateppe'é kuwaro , nainappa sompe' silaong Priskila sibawa Akwila lao ri Siria . Ri Kéngkréa , nacukkuru'ni Paulus gemme'na iya puraé naleppessang malampé nasaba jancinna lao ri Puwangngé .
44018019	Wettunna lettu ri Efésus , nasalaini Paulus Priskila sibawa Akwila , nainappa muttama' ri bola assompangngé sibawa mappasicoco pallolongeng sibawa sining tau Yahudié kuwaro .
44018020	Naéllauni mennang kuwammengngi monroi lebbi maitta sibawa mennang , iyakiya dé' namaélo .
44018021	Namuni makkuwaro , wettunna maélo joppa , makkedani , " Rékko napuwéloi Allataala , maéloka lisu paimeng kuwaé . " Purana makkeda makkuwaro , nasalaini Efésus .
44018022	Nonnona ri Kaisaréa , laoni ri Yérusalém untu' mabbéré selleng lao ri jema'é kuwaro , nainappa matteru lao ri Antiokhia .
44018023	Monronana kuwaro siyagangngaré ittana , joppasi mitai daéra Galatia sibawa Frigia untu' pakkasse'i sining tau mateppe'é .
44018024	Iyaro wettué , poléni ri Efésus séddi tau Yahudi iya jajiyé ri Aléksandria , asenna Apolos . Maccai mabbicara sibawa najeppuinna lise'na Kitta'é ,
44018025	enrengngé pura ripagguru untu' missengngi pappagguruwangngé passalenna Yésus . Nasibawang sumange' iya malluwa'-luwa'é mappaggurui sibawa matutu passalenna Yésus , namuni nappai paccemména Yohanés bawang iya naissengngé .
44018026	Nabaranina Apolos mappammula mabbicara ri bola assompangngé na wettunna Priskila sibawa Akwila méngkalingai pappagguruwanna , ritiwini ri mennang lao ri bolaé . Kuwaniro mennang napakatajang lao ri aléna sibawa lebbi sukku passalenna rancanana Allataala untu' passalama'i tolinoé naolai Yésus .
44018027	Nainappa akkattana Apolos lao ri Akhaya . Nasining tau iya mateppe'é lao ri Yésus ri Efésus mokini sure' lao ri Saudara-saudara iya mateppe'é ri Akhaya kuwammengngi mennang maéloi tarimai Apolos sibawa masennang atinna . Na wettunna Apolos lettu ri Akhaya , manessani makkéguna senna' pattulunna lao risining tau iya mateppe'é lao ri Yésus nasaba pammaséna Allataala .
44018028	Saba' nacaui Apolos sining tau Yahudié ri laleng addebbakengngé ri yolona tau maégaé . Enrengngé napabuttiwi sibawa aya'-aya' polé ri Kitta'é makkedaé Yésus ritu Arung Pappassalama' iya riyajjanciyangngé .
44019001	Wettunna Apolos engka mupi ri Korintus , najalajja'i Paulus pedalamanna iyaro daéraé nanalettu'na ri Efésus . Kuwaniro siruntu' siyagangngaré tau iya mateppe'énna lao ri Yésus .
44019002	Makkutanani lao ri mennang , " Puraniga Saudara-saudara natarima Rohna Allataala wettunna Saudara mateppe' lao ri Yésus ? " Nappébali mennang , " Dé'pa . Mala dé'pa naengka nariyéngkalinga makkedaé engka Rohna Allataala . "
44019003	Nakkutana Paulus , " Rékko makkuwaitu , nasibawang acemméng aga saudara ricemmé ? " Nappébali mennang , " Nasibawang acemménna Yohanés . "
44019004	Nainappa makkeda Paulus , " Yohanés cemméi tauwé untu' pannessai makkedaé iyaro sining tauwé toba'ni polé ri dosa-dosana mennang . Iyakiya iyaro wettué matteru mutowi Yohanés mappaddissengengngi lao risining tau Israélié makkedaé harusu'i mennang mateppe' lao ri Tau iya polé matu ri monrinna , iyanaritu Yésus . "
44019005	Wettunna mennang naéngkalinga iyaro , ricemméni mennang ri laleng asenna Puwang Yésus .
44019006	Na wettunna Paulus palénne'i limanna ri yasé'na mennang , rikuwasaini mennang ri Rohna Allataala , nainappa mennang mabbicara ri laleng sining basa iya makalallaingngé enrengngé palettu'i biritta polé ri Allataala .
44019007	Jumellana mennang kira-kira engka seppulo duwa tau .
44019008	Tellumpuleng ittana Paulus matterui mabbicara sibawa barani lao risining tauwé ri bola assompangngé enrengngé siddebba sibawa mennang untu' papahangi mennang passalenna Allataala sibawa Apparéntanna selaku Arung .
44019009	Iyakiya siyagangngaré ri yelle'na sining tauwéro matedde ati sibawa dé' namaélo mateppe' . Ri yolona sininna tauwé iya maddeppungengngé kuwaro nacellai mennang pappagguruwangngé passalenna rancanana Allataala untu' passalama'i tolinoé naolai Yésus . Rimakkuwannanaro nasalaini Paulus mennang , nainappa lao silaong sining tau maccowériyéngngi Yésus ri onrong assikolanna Tiranus . Kuwaniro esso-esso sitanai sibawa sining tauwé .
44019010	Napogau'i iyaro gau'éro matteru-teru sitaung ittana narapi sininna tauwé iya monroé ri daéra Asia , muwi tau Yahudi iyaré'ga tau bangsa laing , iya manenna naéngkalingai ada-adanna Puwangngé .
44019011	Napogau'i Allataala gau'-gau' iya dé'é gaga padanna naolai Paulus .
44019012	Rékko lénso-lénso iyaré'ga kaing pabbekkeng iya puraé napaké Paulus ritiwi lao risining tau malasaé , majjappai lasana sibawa massu towi roh sétangngé polé ri mennang .
44019013	Engka siyagangngaré sanro Yahudi lao kégi-kégi , paddésu'i roh majaé polé risining tauwé . Iyaro sining sanroé nacoba-coba towi pakéi asenna Puwang Yésus untu' paddésu'i iyaro roh-roh sétangngé . Makkedai mennang lao ri roh-roh sétangngéro , " Ri laleng asenna Yésus iya nabbirittangngé Paulus , upaddésu'ko ! "
44019014	Engka pitu ana' worowanéna séddié kapala imang , riyasengngé Skéwa , iya pogau'éngngi gau' makkuwaéro .
44019015	Iyakiya makkedai iyaro roh sétangngé lao ri mennang , " Uwisseng Yésus sibawa uwissetto Paulus , iyakiya iko niga ? "
44019016	Nainappa iyaro tau nauttamakiyé sétang luppe sibawa luruiwi mennang sibawa masekkang senna' angkanna lari mennang polé ri bolaéro sibawa sining lo enrengngé mallusu-lusu , nasaba pakéyanna risapé'-sapé'ni polé ri watakkaléna .
44019017	Sininna tau Yahudié sibawa tau bangsa laingngé iya monroé ri Efésus méngkalingai passalenna gau'éro , namétauna mennang . Napédé ripoji-pojini asenna Puwang Yésus .
44019018	Maéga tau iya mateppe'énna ri Yésus polé mangakuiwi ri yolona tau maégaé sining pangkaukenna mennang .
44019019	Iya mennang biyasaé makkégunang paddissengeng , napaddeppungenni kitta'-kitta'na nanatunui ri yolona tau maégaé . Iyaro ellinna kitta'-kitta'é rékko rijumella manengngi engka kira-kira limappulo sebbu dowi péra' .
44019020	Makkuwaniro nasibawang cara iya héba'éro pédé mallebbangngi ada-adanna Puwangngé sibawa pédé masse'i pangarunna .
44019021	Puranana sining kajajiyangngéro , napettuiwi Paulus untu' lao ri Makedonia sibawa Akhaya nainappa matteru lao ri Yérusalém . Nakkeda Paulus , " Rékko poléka kuwaro , harusu' tokka lao ri Roma . "
44019022	Nasuroni duwa tau polé risining pabbantunna , iyanaritu Timotius sibawa Erastus untu' lao ri Makedonia , na aléna monro mupi siyagangngaré ittana ri daéra Asia .
44019023	Kira-kira wettuénnaro nakajajiyang arocakeng battowaé ri Efésus nasaba pappagguruwang passalenna Yésus .
44019024	Saba' ri kotaéro engka séddi panré péra' riyaseng Démétrius , iya mébbué bola-bola déwata untu' Déwi Artémis . Usahana iyaro tauwé mappapoléi wassélé iya battowaé lao risining pajjamana .
44019025	Rimakkuwannanaro napaddeppungenni sining pajjamana silaong sining pajjama tukang péra' laingngé , nainappa makkeda , " Saudara-saudara ! Taissettu makkedaé lolongekki wassélé polé ri jama-jamangngéwé .
44019026	Makkekkuwangngé alétana mitai sibawa méngkalingai aga napogau' iyaro si Paulus . Makkedai makkedaé sining déwata iya naébbué rupa tauwé sitonget-tongenna tenniyai déwata . Namaégani tau naébbu mateppe' ri pappagguruwanna , tenniya bawang kuwaé ri Efésus , iyakiya céddé'pi ri sininnato daéra Asia .
44019027	Bahayana iyanaritu iyaé usahata lolongengngi matu aseng maja . Na tenniya iyaro bawang , sangadinna bolana Déwi Artémis naangga' énténg towi enrengngé arajanna naléjja'-léjja'i ; padahal aléna déwi iya nasompaé sininna tauwé ri Asia sibawa sininna linoé ! "
44019028	Naéngkalingana iyaro sining tauwé mapellani atinna , nainappa mennang gora-gora , " Tuwoi Artémis , déwinna Efésus ! "
44019029	Nallebbanna iyaro roca'é lettu ri sininna kotaé . Nainappa iyaro garembolang-garembolang paddoca'é natikkengngi Gayus sibawa Aristarkhus , iyanaritu sining tau Makedonia iya silaongengngéngngi Paulus ri laleng allalengenna , nainappa nassarénréngeng mennang lao ri stadionna kotaéro .
44019030	Maéloi Paulus muttama' maccowériwi mennang , iyakiya sining tau iya mateppe'é lao ri Yésus kuwaro mattéyangngi .
44019031	Siyagangngaré tomarajana iyaro daéra Asia , iya massellaowé sibawa Paulus , suroi tauwé paissengiwi Paulus kuwammengngi na aja' nappaitangngi aléna ri stadiongngéro .
44019032	Iyaro wettué sining tau maddeppungengngé ri stadiongngéro mancaji kacauni . Engka gora makkuwaé , engka gora makkuwaro , nasaba maégangngéngngi polé ri mennang dé' naissengngi aga saba'na mennang naddeppungeng kuwaro .
44019033	Sibagiyang polé risining tauwéro masengngi Aléksander dulungengngi , nasaba aléna ritu risorong liyolo risining tau Yahudié . Nabbéréna tanrang Aléksander sibawa limanna untu' méllauwi riwéréng kasempatang bélai aléna ri yolona sining tauwéro .
44019034	Iyakiya naitana mennang makkedaé tau Yahudiwi , massama-samanni mennang gora loppo , " Tuwoi Artemis , déwinna tau Efésus-é ! "
44019035	Angkanna jurutulisi'na kotaé naulléni pattennangngi tau maégaéro . Makkedai , " Pabbanuwana Efésus ! Tungke' tau missengngi makkedaé Efésus ritu kota iya piyaraéngngi bolana Déwi Artémis sibawa batu mapaccingngé iya sempé'é polé ri langié .
44019036	Dé'gaga séddi tau mulléi bantai iyaro gau'é . Rimakkuwannanaro tennanno sibawa aja' mupogau'i séuwaé sibawa mapperi-peri .
44019037	Iyaé sining tauwé , mutiwii kuwaé tenniya nasaba purai mennang maddampo bola déwa iyaré'ga nasaba purai mennang nacella-cella déwitta .
44019038	Rékko iyaro Démétrius sibawa sining pajjamana mapparapekengngi séddié tau , leppessangngi mennang natiwi iyaro parakarana lao ri pengadilangngé . Tattimpa'i pengadilangngé untu' iyaro sibawa sining pajaba'na pamaréntaé tuli engkai .
44019039	Iyakiya rékko engka mupa séuwa laingngé iya mucinnaiyé , iyaro harusu'i ripacceppi ri laleng addeppungenna tau maégaé iya essa .
44019040	Saba' aga iya kajajiyangngé iya essoéwé weddingngi mabbahaya ri idi . Weddikki riteppu pakangka ronta , nasaba dé' tappunnai séddi alasang untu' pattongengngi iyaé roca'é . "
44019041	Puranana napowada iya manennaro , iyaro juru tulisi'na kotaé nasuroni iyaro tau maégaé lisu .
44020001	Tennannana paimeng keadaangngé ri Efésus , napaddeppungenni Paulus jema'é sibawa nawérénna dorongang mennang . Nainappa massimanni patterui joppana lao ri Makedonia .
44020002	Laowi ri daéra-daéra Makedonia sibawa mabbéré maéga pangaja risining tau mateppe'é ri Yésus kuwaro untu' mpéréngngi dorongang mennang . Nainappa lao ri Yunani .
44020003	Tellumpuleng ittana monro kuwaro , Na wettunna sadiya-sadiya untu' sompe' lao ri Siria , engka karéba makkedaé sining tau Yunanié masséddiwi untu' mpunoi . Rimakkuwannanaro napettuini untu' lisu paimeng lalo ri Makedonia .
44020004	Sopater ana' Pirus iya assalennaé polé ri Béréa laoni silaong aléna ; makkuwatoro Aristarkhus sibawa Sékundus tau Tésalonikaé sibawa Gayus tau Dérbé . Makkuwatoro Timotius , Tikhikus sibawa Trofimus , sining tau polé ri daéra Asia .
44020005	Napoddiyoloini mennanro nainappa natajekki ri Troas .
44020006	Puranana Ramé-ramé Roti Dé'é Raginna , sompe'ni salaiwi Filipi . Limangngesso ri munrinna maddeppungenni paimeng sibawa mennang ri Troas . Simingguki monro kuwaro .
44020007	Wenni Aha'na maddeppungekki untu' sisama manré secara massilessureng . Mabbicara-bicarani Paulus sibawa sining tauwé , nasaba mamménasani joppa pappa bajana . Narapi tengnga bennié Paulus mabbicara matteru .
44020008	Ri laleng bili' ri langga' yasé'é , onrotta maddeppungenro , engka maéga lampu .
44020009	Engka séddi kallolo riyaseng Eutikhus tudang ri tellongengngé . Nasaba dé' nappésau-pésau Paulus mabbicara , iyaro kalloloé cakkaruddu senna'ni angkanna matinro ri tellongengngéro , nanasempé'na polé ri langga' tellué . Wettunna mennang nakka , maténi .
44020010	Iyakiya nonnoi Paulus ri yawa , nainappa léwu ri yasé'na iyaro kalloloé sibawa nakaddaonna . Nakkeda Paulus , " Aja' mubata-bata , tuwo mupi ! "
44020011	Nainappa ménré paimeng Paulus ri yasé , nanabagé-bagé rotié nasisama manré . Maittanana mabbicara sibawa sining tauwé narapi élé , joppani Paulus .
44020012	Iyaro sining tauwé natiwini lisu iyaro kalloloé sibawa tuwo ri bolana . Masennanni mennang sibawa tassaléwona .
44020013	Laoni ri kappala'é nainappa sompe'ni lebbi riyolo lao ri Asos untu' duppaiwi Paulus ri kappala'é kuwaro . Aléna pura matoro'i makkuwaro saba' maéloi lao kuwaro lalo ri pottanangngé .
44020014	Puranana siruntu' ri Asos , masitta'ni Paulus ménré ri kappala'é nainappaki sompe' lao ri Metiléné .
44020015	Polé kuwaro sompe'si , napappa bajana lettu'ni ri onrong siyolongngé sibawa Khios . Sangadinnana lettu'ni ri Samos sibawa siesso rimunrinna ri Milétus .
44020016	Pura napattentuni Paulus untu' dé' naléppang ri Efésus , kuwammengngi aja' nabbéyang wettu ri daéra Asia . Macinnai masitta-sitta lettu ri Yérusalém ri Esso Maraja Péntakostaé .
44020017	Polé ri Milétus kirinni Paulus karéba lao ri Efésus untu' méllauwi sining pamimpinna jema'é kuwaro lao méwai sita aléna .
44020018	Wettunna mennang lettu , makkedani Paulus lao ri mennang , " Naisseng Saudara-saudara pékkugika tuwo wettuéwé ri yelle'mu mappammulai ri esso mammula lettu'ku ri Asia .
44020019	Nasibawang ati mariyawa sibawa maéga uwai mata , majjamaka untu' Puwangngé ri tengnga-tengngana anrasa-rasangngé iya upéneddingiyé nasaba rencanana sining tau Yahudié iya majaé .
44020020	Naisseng saudara makkedaé dé' ubata-bata paissengiko aga makkéguna lao ri iko . Upagguruko ri addeppu-deppungenna tau maégaé sibawa risining bolaé .
44020021	Muwi lao risining tau Yahudié muwi lao risining tau bangsa laingngé tuli mabbéréka papparéngngerang kuwammengngi natoba' mennang polé ri dosa-dosana sibawa lao ri Allataala , enrengngé mateppe' ri Puwang Yésus .
44020022	Makkekkuwangngé untu' turusiwi paréntana Rohna Allataala , laoka ri Yérusalém . Nadé' uwissengngi aga maélo kajajiyang ri iyya kuwaro .
44020023	Iya bawang uwisseng makkedaé ri tungke'-tungke' kota , mattedde'ni Rohna Allataala paissengika , makkedaé muttama'ka matu tarungkué sibawa manrasa-rasa matu .
44020024	Iyakiya dé' upaduliwi atuwokku , assaleng uwullé muwi paccappui jamang iya nawéréngngékka Puwang Yésus sibawa assaleng matinulu muka lettu ri ajjalekku untu' mabbirittangngi Karéba Madécéngngéro passalenna pammaséna Allataala .
44020025	Pura manenno Saudara-saudara ulaowi sibawa pura toni ubirittangekko passalenna pékkugi Allataala mapparénta selaku Arung . Upérasaini makkekkuwangngé dé'na tasiruntu'na matti paimeng Saudara-saudara .
44020026	Rimakkuwannanaro upowadakko iya essoé sibawa mattentu makkedaé rékko engka ri yelle'mu iya binasaé matu , tenniya asalakku iyaro .
44020027	Dé' naengka ulari polé ri jama-jamakku untu' pakatajangngi lao ri iko sininna rancanana Allataala .
44020028	Sitinajako jagaiwi aléna sibawa jagai towi sininna jema'é iya puraé nabbéréyang Rohna Allataala lao ri iko untu' rijagai , saba' pura riyakkako mancaji jennang ri jema'éro . Sitinajako jagaiwi iyaro jema'na Allataala
44020029	Pada-padaénna iyya , pasti poléi matu sining asu ale'é iya masekkangngé ri tengnga-tengngamu . Nasining tau iya mujagaiyéro mancajiwi matu nanréna iyaro sining asu ale'é .
44020030	Mala poléto ri yelle'na Saudara-saudara mompoi matu sining tau iya mabbirittangngéngngi karéba dé'é natongeng . Napogau'i makkuwaéro kuwammengngi nasining tau iya mateppe'énna ri Yésus pusai naccowériwi mennang .
44020031	Rimakkuwannanaro jaga-jagako ! Engngerangngi makkedaé telluttaungngi ittana maéga uwai mata , esso wenni dé' naengka uwappésau paggurui tungke' tau polé ri iko .
44020032	Makkekkuwangngé uwabbéréyakko lao ri Allataala kuwammengngi Napiyarako sibawa kuwammengngi muwakkatenning ri biritta pammaséna Allataala . Allataala mappunnai kuwasa untu' péwatangiko sibawa mpérékko barakka-barakka iya puraé Napassadiya untu' sininna umma'-Na .
44020033	Dé'pa naengka ucinnaiwi dowié iyaré'ga pakéyang polé riséddié tau .
44020034	Aléna saudara missengngi , makkedaé sibawa awatangekku majjamaka untu' paggenne'i apparelluwakku sibawa sellao-sellaoku iya maccowériyékka .
44020035	Ri laleng sininna gau'é purano uwéréng conto , makkedaé ri laleng majjama marejjing pada-pada iyaé harusu'ki tulungngi sining tau iya dé'é namawatang . Nasaba harusu'ki méngngerangngi aga pura napowada Puwang Yésus , ' Lebbi masennang muwi mabbéré naiya mattarimaé . ' "
44020036	Puranana Paulus mabbicara , makkaluttuni sibawa iya maneng mennang nainappa massempajang .
44020037	Teri manenni mennang nanakaddao towi Paulus sibawa massimang .
44020038	Messéni mennang , nasaba makkedai Paulus makkedaé dé'na mennang naitai paimeng . Nainappa mennang mantara'i lettu ri kappala'é .
44021001	Siyassimangenni sibawa sining pamimpinna jema'é iya polé ri Efésus , nainappa nasalai mennang . Nainappa sompe'ki matteru lao ri pulo Kos ; na pappa bajanana lettu'ni ri pulo Rodos . Polé kuwaro sompe'ki matteru lao ri pelabuhang Patara .
44021002	Ri Patara , rilolongenni kappala iya maéloé lao ri Fénésia . Ménré'ni ri kappala'éro nainappa joppa
44021003	sibawa sompe'ni angkanna rita pulo Siprus ri seddé abéyota ; iyakiya sompe'ki matteru mattuju ri Siria . Mappottananni ri Tirus , saba' iyaro kappala ritonangiyé maéloi bongkara'i lurenna kuwaro .
44021004	Laoni célléngiwi sining tau iya mateppe'é ri Yésus ri onrongngéro , nainappa monro kuwaro ri mennang siminggu ittana . Nasaba panunju'na Rohna Allataala , napangajarini mennang Paulus kuwammengngi aja' nalao ri Yérusalém .
44021005	Iyakiya cappunana wettunna untu' monroki kuwaro risalaini mennang naripatteru joppatta . Silaong manenni mennang sibawa bainéna kuwaéttopa ana'-ana'na mantara'ki lettu ri saliweng kota . Kuwaniro ri wiring tasi'é , makkaluttu manekki massempajang .
44021006	Purairo pada majjama'ni , nainappa ménré'ki ri kappala'é nalisu tona mennang ri bolana .
44021007	Sompe'ni matteru polé ri Tirus lettu ri Ptolemais . Laoni kuwaro célléngiwi Saudara-saudara mateppe'é , untu' passalama'i mennang , namonroni siesso sibawa mennang .
44021008	Pappa bajanana joppasiki , natalettu ri Kaisaréa . Laoni kuwaro ri panginjil iya riyasengngé Filipus , nataonro ri bolana . Sala séddinna iyanaritu polé ri iya pitu tau tappilé ri Yérusalém .
44021009	Eppa ana'na ana'dara pura riwérénni pakkulléng ri Allataala untu' mabbirittangngi karéba polé ri Allataala .
44021010	Siyagangngaré ittana kuwaro , engkani polé ri Yudéa séddi nabi riyaseng Agabus .
44021011	Laoni ri idi nainappa nala babbanna Paulus . Nasibawang iyaro babbangngé nasiyoi ajéna sibawa limanna nainappa makkeda , " Iyanaé napowada Rohna Allataala : Iyaé tau punnaé babbangngé risiyoi matu pada-pada iyaé ri Yérusalém risining tau Yahudié , sibawa riyabbéréyang lao risining tau bangsa laingngé iya tenniyaé Yahudi . "
44021012	Wettutta méngkalingai iyaro , idi sibawa sininna saudarata iya monroé ri Kaisaréa naéllau senna'ni ri Paulus kuwammengngi aja' nalao ri Yérusalém .
44021013	Iyakiya mappébaliwi , " Aga gunana Saudara teri pada-pada iyaé angkanna muwébbui atikku ancuru ? Sadiyaka tenniya bawang untu' ritikkeng kuwaro , iyakiya muni untu' maté nasaba Puwang Yésus . "
44021014	Dé' namaélo Paulus méngkalingaki , natamappésauna mattéyangngi . Makkedaki , " Leppessanni siya élona Puwangngé jaji . "
44021015	Monronana kuwaro siyagangngaré ittana , ripassadiyani barab-baratta , nainappa joppa lao ri Yérusalém .
44021016	Siyagangngaré saudara polé ri Kaisaréa laoto silaongekki untu' mantara'ki lao ri bolana Manason , nasaba ri bolana ritu maéloki mappéruma . ( Manason iyanaritu séddiwi tau Siprus iya maittaénna maccowé ri Yésus . )
44021017	Wettutta lettu ri Yérusalém , naduppaini Saudara-saudarata kuwaro sibawa masennang .
44021018	Pappa bajana silaonni Paulus lao célléngiwi Yakobus ; sininna pamimping-pamimpinna jema'é engka towi kuwaro .
44021019	Puranana ripassalama' mennang , nacuritani Paulus lao ri mennang sininna séuwa-séuwaé iya napogau'é Allataala naolai aléna ri yelle'na sining tau tenniyaé Yahudi .
44021020	Purana naéngkalinga iyaro curitana Paulus , napoji manenni Allataala . Nainappa mennang makkeda lao ri Paulus , " Saudara Paulus ! Harusu'i naisseng Saudara makkedaé massebbu-sebbuni tau Yahudi mateppe' lao ri Yésus . Iya maneng mennang iyanaritu sining tau iya matinulué turusiwi sining paréntana Allataala iya napalettu'é Musa .
44021021	Na makkekkuwangngé naéngkalingani mennang makkedaé Saudara paggurui sininna tau Yahudié iya monroé ri yelle'na bangsa laingngé , kuwammengngi naleppessangngi hukkunna Musa . Saudara pangajariwi mennang kuwammengngi aja' mennang nasunna'i ana'-ana'na iyaré'ga naccowériwi ade'na Yahudié .
44021022	Makkekkuwangngé sining tau Yahudié iya mateppe'énna tentu naéngkalingai matu makkedaé engkani Saudara kuwaé . Jaji pékkugini makkekkuwangngé ?
44021023	Madécéngengngi accowériwi pangajata . Engka eppa tau kuwaé iya puraé majjanci lao ri Puwangngé .
44021024	Nah , sitinajai Saudara pakangka upacara pappépaccing alé silaong mennang , sibawa tanggungngi ongkoso'na mennang kuwammengngi nawedding ricukkuru' gemme'na mennang . Nanallalengiwi matu namanessa lao ri sininna tauwé makkedaé aga iya naéngkalingaé mennang passalenna Saudara dé' natongeng , nasaba aléna Saudara pajoppa mutowi hukkunna Musa .
44021025	Iyakiya passalenna tau bangsa laingngé iya tenniyaé Yahudi iya mateppe'énna ri Yésus , purani kiring sure' lao ri mennang passalenna apettutta makkedaé dé' nawedding mennang manré inanré iya puraé riyakkasuwiyangeng lao ri barahalaé , dé' nawedding manré dara , iyaré'ga manré olokolo iya maté riyanrekké'é ; sibawa dé' nawedding pogau' pangkaukeng-pangkaukeng malawengngé . "
44021026	Nalaona Paulus silaong iya eppa tauwéro nainappa pakangka upacara pappépaccing alé silaong mennang pappa bajana . Nainappa mennang muttama' ri Bolana Puwangngé untu' powadangngi siyagangngessopi nappa upacara pappépaccingngéro leppe' sibawa akkarobangenna mennang tungke'-tungke' riyakkasuwiyangeng .
44021027	Wettunna iyaro atte wettu pitungngessoé mawé'ni cappu , siyagangngaré tau Yahudi polé ri daéra Asia mitai Paulus ri laleng Bolana Puwangngé . Nainappa napakiri-kiri tau maégaé , nainappa nakkatenning Paulus
44021028	nagora-gorato , " Eh sining tau Israélié , tulungngi ! Iyanaé taunna iya laowé kégi-kégi mappagguru ri sininna tauwé sining pappagguruwang iya méwaéngngi bangsa Israélié , naéwai hukkunna Musa enrengngé naéwai iyaé Bolana Puwangngé . Na makkekkuwangngé mala natiwii sining tau tenniyaé Yahudi muttama' ri laleng Bolana Puwangngé nanapanajisi'i onrong mapaccingngéwé ! "
44021029	( Makkeda makkuwairo nasaba purani mennang naita Trofimusiyaro tau Efésus-é ri kotaé silaong Paulus ; nanasengngi Paulus pura tiwii muttama' ri Bolana Puwangngé . )
44021030	Kacauni sininna kotaé , sibawa sininna tauwé makkalari-larinni maddeppu-deppungeng . Natikkenni mennang Paulus sibawa nassarénréngeng massu polé ri Bolana Puwangngé . Iyatoro wettué naritongko tange'na Bolana Puwangngé .
44021031	Ri wettu makkuragana iyaro tau mébbué roca' mpunoi Paulus , engkana tau powadangngi komandang pasukang Romaé makkedaé sininna Yérusalém kacaui .
44021032	Matteruni iyaro komandangngé mobbii siyagangngaré parawira sibawa prajuri' nainappa mapperi-peri lao sibawa mennang ri onronna iyaro kacaué . Wettunna iyaro tau maégaé naita iyaro komandangngé sibawa pasukanna , mappésauni barasa'i Paulus .
44021033	Laoni iyaro komandangngé ri Paulus nanatikkengngi , sibawa nasuroi tauwé rantéi . Nainappa iyaro komandangngé makkutana passalenna niga iyaro Paulus sibawa aga pura napogau' .
44021034	Sibagiyang polé ri tau maégaéro mappébali makkuwaé na sibagiyassi mappébali makkuwaro . Makkuwamani kacaunna iyaro keadaangngé angkanna iyaro komandangngé dé' naulléi missengngi aga sitongenna pura kajajiyang . Rimakkuwannanaro napparéntanni kuwammengngi naritiwi Paulus ri markas-é .
44021035	Wettunna mennang natiwi lettu ri addénéngngé iyaro sining tau mébbué akacaungeng , pédé' majjallo'ni angkanna Paulus harusu' riyullé risining prajuri'é .
44021036	Riyaccowériwi mennang polé ri monri ri garembolang pakkacauéro iya gora-goraé , " Unoi ! "
44021037	Maélona muttama' ri markas-é , makkedani Paulus ri komandangngéro , " Weddikka'ga mabbicara cinampe' sibawa Bapa' ? " Nakkutana iyaro komandangngé , " Muwissegga mabbasa Yunani ?
44021038	Rékko makkuwaitu , tenniyakotu tau Maséré'éro iya pakangkaé ronta riyolo nainappa tiwi patassebbu tau pangacau massenjata muttama' ri padang kessi'é ? "
44021039	Nappébali Paulus , " Tau Yahudika ; pabbanuwanaka kota Tarsus , kota pentingngé ri Kilikia . Tulukka tapalaloka mabbicara lao risining tauwéro . "
44021040	Ripalalonana Paulus mabbicara , tettonni Paulus ri addénéngngé , nainappa mabbéré tanrang sibawa limanna . Tennang manenni tauwé . Nainappa Paulus mabbicara lao ri mennang ri laleng basa Ibrani . Makkedai Paulus ,
44022001	" Bapa'-bapa' sibawa Saudara-saudara iya maneng ! Maéloka bélai aléku polé ri iko . Coba méngkalingai ! "
44022002	Wettunna mennang naéngkalingai Paulus mabbicara ri laleng basa Ibrani , pédé' tennanni mennang . Napatteruni Paulus pappakatajanna .
44022003	Nakkeda Paulus , " Iyya tau Yahudika , jajika ri Tarsus ri wanuwa Kilikia , iyakiya ripawekke'ka kuwaé ri Yérusalém sibawa ripagguru ri anré guru lompoé Gamaliél ri laleng hukkung-hukkung iya nabbéréyangngé Musa lao ri néné-nénéta . Pada-pada maneng muto saudara-saudara kuwaé essoéwé , iyya mapato senna' muto lao ri Allataala .
44022004	Ucallai gangka maté sining tau maccowéé ri pappagguruwang baruéro . Iya maneng mennang , muwi worowané iyaré'ga makkunrai , utikkengngi nainappa uputtama ri laleng tarungkué .
44022005	Aléna imang lompoé sibawa sininna Mahkama Agamaé naullé mabbéré asabbiyang makkedaé dé' uwabbellé . Saba' mennang ritu pura mpérékka sure' pangantara' iya ripattujué lao risining tau Yahudié ri Damsyik . Nasibawang iyaro sure'é weddikka tikkengngi kuwaro sining tau iya mateppe'é lao ri pappagguruwangngéro sibawa tiwii mennang ri Yérusalém untu' rihukkung . "
44022006	" Wettukku ri laleng allalengengngé sibawa mawé'nana lettu ri Damsyik , kira-kira tangasso , séuwa cahaya iya macakka senna'é tappa mattappa polé ri langié mattulilingika .
44022007	Rebbana ri tanaé nainappa méngkalingaka séuwa sadda makkeda lao ri iyya , ' Saulus , Saulus ! Magi mucallaka ? '
44022008	Naumakkutana , ' Niga Iko , Puwang ? ' Pappébalin-Na , ' Iyya'naé Yésus , tau Nazarét-éro iya mucallaé . '
44022009	Sining tau iya engkaé kuwaro silaongekka mitai iyaro cahayaé , iyakiya dé' naéngkalingai mennang sadda iya mabbicaraé lao ri iyya .
44022010	Naumakkutanapa , ' Aga harusu' upogau' , Puwang ? ' Nappébali Puwangngé , ' Oto'no namutama ri Damsyik . Kuwaro matti ripaissengiko matu passalenna sininna iya naéloriyé Allataala mupogau' . '
44022011	Butaka nasaba cahaya iya pawilo-wiloéro . Jaji sellao-sellaoku rénrékka muttama' ri Damsyik .
44022012	Kuwaro engka séddi tau riyaseng Ananias . Séddiwi tau métau ri Allataala sibawa matinului pogau'i hukkunna Musa lao ri idi . Sininna tau Yahudié iya monroé ri Damsyik pakalebbi senna'i .
44022013	Poléni célléngika , nainappa tettong ri seddéku nakkeda , ' Saudara Saulus , sitinajako makkita paimeng ! ' Iyatoro wettué uwakkai rupakku , nainappa nauwitani .
44022014	Nainappa makkeda lao ri iyya , ' Allataalana néné-nénéta pura piléko kuwammengngi muwissengngi élo-Na , sibawa kuwammengngi muwitai Yésus , Atanna Allataala iya pogau'éngngi élona Allataala enrengngé méngkalingai saddanna Yésus .
44022015	Mancajiko matu sabbi untu' mabbirittangngi lao ri sininna tauwé aga pura muwita sibawa muwéngkalingai .
44022016	Makkekkuwangngé aja'na muwattajeng maitta . Oto'no , sibawa abbéréyangngi alému ricemmé . Angobbino ri Puwangngé kuwammengngi namuripaleppe polé ri dosa-dosamu . ' "
44022017	" Lisuna ri Yérusalém , na wettukku massempajang ri Bolana Puwangngé , rikuwasaina ri Rohna Allataala .
44022018	Uwitani Puwangngé ; makkedai lao ri iyya , ' Masitta'ko salaiwi Yérusalém , saba' sining tauwé kuwaé dé' namaélo tarimai asabbiyammu passalek-Ku . '
44022019	Umakkeda , ' Puwang , naisseng tongeng mennang makkedaé purana muttama' risining bola assompangngé untu' tikkengngi mennang sibawa barasa'i sining tau iya mateppe'é lao ri Iko .
44022020	Makkuwatoro wettunna sabbim-Mu Stéfanus riyuno , engka tokka kuwaro sibawa usitujui abbunowangngéro . Mala iyya monrowangngi pakéyanna sining tau iya mpunoéngngi . '
44022021	Iyakiya makkedai paimeng Puwangngé lao ri iyya , ' Laono bawang , saba' maélo-Ka suroko lao ri onrong iya mabélaé lao risining tau tenniyaé Yahudi . ' "
44022022	Sining tauwé matteru mupi méngkalingai Paulus mabbicara , iyakiya ri warékkada paccappurennaro gorai mennang siullé-ulléna , " Uno bawanni tau makkuwaéro . Dé' nasitinaja tuwo ! "
44022023	Nappapirengngi jumbana mennang nagorato sibawa pattarumpui awué ri yelle'é .
44022024	Nassurowanni iyaro komandanna pasukang Romaé naritiwi Paulus ri markas-é kuwammengngi nariparéssa kuwaro sibawa ricalla untu' missengngi aga saba'na nagora makkuwaro sining tau Yahudié lao ri aléna .
44022025	Iyakiya wettunna Paulus pura risiyo untu' ribarasa' , makkedani Paulus lao ri parawira iya tettongngé kuwaro , " Ripalaloga barasa'i séddié warga akkarungeng Roma riwettu dé'napa nariadéléki ? "
44022026	Naéngkalinganaro , laoni iyaro parawiraé ri komandang pasukangngé sibawa makkeda , " Aga iyaé maélo napogau' Bapa' ? Iyaé tauwé pabbanuwana wanuwa Roma ! "
44022027	Nalaona iyaro komandangngé ri Paulus sibawa makkutana , " Coba powadai , pabbanuwanakoga wanuwa Roma ? " Nakkeda Paulus , " Iyyé , pabbanuwanaka wanuwa Roma . "
44022028	Nakkeda paimeng iyaro komandangngé , " Mancajika pabbanuwana wanuwa Roma sibawa maéga senna' uwaja ! " Nappébali Paulus , " Iyakiya iyya jajika selaku pabbanuwana wanuwa Roma . "
44022029	Iyatoro wettué anggota-anggota tentaraé iya maéloé paréssai iyaro Paulus , soroni sibawa iyaro komandangngé métau toni nasaba purani naranté Paulus , padahal Paulus pabbanuwana wanuwa Roma .
44022030	Iyaro komandang pasukang Romaé macinna senna'i missengngi aga sitongenna nassabariwi sining tau Yahudié napasalai Paulus . Rimakkuwannanaro pappa bajanana naobbini kapala-kapala imangngé sibawa Mahkama Agamaé kuwammengngi naddeppungeng . Nainappa rileppessang Paulus polé ri balenggunna , naritiwi mangolo ri iya maneng mennang .
44023001	Naitani Paulus iyaro anggota-anggota mahkamaé nainappa makkeda , " Saudara-saudaraku ! Narapi essoéwé dé' umarasa pasala lao ri Allataala ri laleng atikku passalenna atuwo-tuwokku . "
44023002	Wettunna Paulus makkeda makkuwaro , Imang Lompoé Ananias nasuroni tau iya tettongngé ri seddéna Paulus leppa'i témunna Paulus .
44023003	Nakkeda Paulus lao ri imang lompoéro , " Allataala pasti leppa'ko , tau munapé' iya majjaiyéngngi mapaccing ! Tudakko kuwatu madélékika manuru' hukkunna Musa , padahal alému majjalékkai parénta-paréntaéro sibawa suroi tauwé leppa'ka ! "
44023004	Nakkeda sining tauwé iya engkaé ri seddéna Paulus lao ri Paulus , " Mupakatunai imang lompona Allataala ! "
44023005	Nappébali Paulus , " Oh dé' uwissengngi , Saudara-saudara , makkedaé imang lompoi . Mémeng ri laleng Kitta'é engka taroki , ' Aja' mupakatunai pamimping bangsamu . ' "
44023006	Naitai Paulus makkedaé sibagiyang polé ri anggota-anggota mahkamaéro sining tau Saduki sibawa sibagiyassi sining tau Farisi . Rimakkuwannanaro nakkeda lao ri mahkama agamaéro , " Saudara-saudara ! Iyya séddika tau Farisi , wija-wijanna Farisi . Riadélékika kuwaé nasaba mateppe'ka makkedaé sining tau maté tuwoi paimeng . "
44023007	Wettunna makkeda makkuwaro , iyaro sining tau Farisié sibawa sining tau Sadukié mammulani mappangéwang , angkanna iyaro sidangngé tabbagéni mancaji duwa golongang .
44023008	( Nasaba sining tau Sadukié mappallolongengngi makkedaé taumaté dé'na natuwo paimeng , sibawa dé'gaga malaéka' , enrengngé dé'gaga roh-roh ; padahal tau Farisié mateppe'i engka maneng iyaro . )
44023009	Naompona rukka masero . Siyagangngaré tau Farisi iya mancajiyé guru agama tettong sibawa tonget-tongeng méwai . Makkedai mennang , " Manuru' idi , iyaé tauwé dé' napasala muwi céddé ! Naullé mémeng engka roh iyaré'ga malaéka' iya mabbicaraé ri aléna ! "
44023010	Iyaro appangéwangngé pédé' maseroni angkanna iyaro komandangngé métauni rékko Paulus riborongngi matu ri mennang . Jaji nasuroni pasukanna lao malai Paulus polé ri tengnga-tengngana sining tauwéro nanatiwii ri markas-é .
44023011	Wenni paimenna tettonni Puwang Yésus ri benrénna Paulus sibawa makkeda , " Pakkasse'i atimmu ! Purani muwabbéréyang asabbiyammu passalek-Ku ri Yérusalém . Harusu' tokko matu mabbéréyangngi asabbiyangngéro ri Roma . "
44023012	Pappa bajanana , subu-subu mupi , mammulani sikongkolo sining tau Yahudié . Mattanroni mennang dé' namaélo manré iyaré'ga ménung rékko dé'pa mennang naunoi Paulus .
44023013	Engka patappulo tau lebbi iyaro sikongkolo'é .
44023014	Laoni mennang ri kapala-kapala imangngé sibawa pamimping-pamimping Yahudié namakkeda , " Puraki mattanro massibawa , dé' tamaélo manré iyaré'ga ménung agi-agi rékko dé'pa taunoi Paulus .
44023015	Nah , Saudara-saudara anggotana Mahkama Agamaé sitinajai makkekkuwangngé kiring sure' lao ri iyaro komandang pasukang Romaé untu' méllauwi , tiwii paimeng Paulus mangolo ri iko , samannako maélo paréssai paimeng parakarana lebbi ati-ati . Nasadiyaki matu untu' mpunoi riwettu dé'napa nalettu' kuwaé . "
44023016	Iyakiya naéngkalingai ana'na ana'daranna Paulus iyaro rancana assikongkolokengngé . Nalaona ri markas-é nanapowadangngi Paulus iyaro gau'é .
44023017	Nanaobbina Paulus séddi parawira nanakkeda ri aléna , " Tiwii iyaé kalloloé ri komandangngé , engka maélo nalaporo' ri aléna . "
44023018	Natiwini parawiraé iyaro kalloloé ri komandangngé sibawa makkeda , " Paulus , tau ritahangngéro , naobbika sibawa naéllauka tiwii iyaé kalloloé ri Bapa' ; engka maélo nalaporo' . "
44023019	Iyaro komandangngé nakkatenninni limanna iyaro kalloloé , nainappa natiwi massala ri benréng nakkutana , " Aga maélo mupowadakka ? "
44023020	Nappébali iyaro kalloloé , " Masséddiwi sining tau Yahudié untu' méllauwi Bapa' tiwii Paulus mangolo ri Mahkama Agamaé baja , pada-pada rékko maéloi paréssai paimeng parakarana sibawa pédé' ati-ati .
44023021	Iyakiya aja' Bapa' taturusiwi paréllaunna mennanro , nasaba engka lebbi patappulo tau mallekke' untu' tajengngi ri lalengngé . Pura manenni mattanro dé' namaélo manré sibawa ménung rékko dé'pa naunoi Paulus . Sadiyani makkekkuwangngé ; pappébalinna mani Bapa' natajeng . "
44023022	Nakkeda iyaro komandangngé , " Aja' mupowadangngi muwi niga makkedaé purai mulaporo' iyaé ri iyya . " Nainappa nasuro iyaro kalloloé lisu .
44023023	Nainappa iyaro komandangngé mobbi duwa parawira , nanakkeda lao ri mennang , " Passadiyako duwa ratu prajuri' sibawa pituppulo tentara makkinnyarang sibawa duwa ratu tentara mabbessi untu' joppa tetté aséra iyato wenniéwé lao ri Kaisaréa .
44023024	Passadiyangeng towi anyarang untu' natonangi Paulus namutiwii sibawa salama' lettu ri Gubernur Féliks . "
44023025	Naokina sure' iyaro komandangngé iya makkuwaéwé oninna ,
44023026	" Iya Malebbié Gubernur Féliks . Salama' polé ri Klaudius Lisias !
44023027	Iyaé tauwé natikkengngi sining tau Yahudié nacéddé'pi nanaunoi mennang , rékko dé' upolé sibawa pasukakku , sibawa passalama'i ; saba' uwéngkalingai makkedaé pabbanuwanai wanuwa Roma .
44023028	Nasaba macinnaka missengngi aga sitongenna asalanna iya riteppuwangngéngngi , utiwini lao ri Mahkama Agamana mennang .
44023029	Manessani dé'gaga napogau' iya sitinajaé rihukkung sibawa pahukkungeng maté iyaré'ga ritarungku . Iya nateppuwangngéngngi mennang banna engka assisumpungenna sibawa hukkung-hukkung agamana mennang .
44023030	Nainappa ripaissengika engka rancana maja polé risining tau Yahudié lao ri aléna . Jaji matteruni ukiring lao ri Bapa' Gubernur . Napurani usuro sining tau iya tenre'éngngi tiwii iyaro napputanekengngé lao ri Bapa' . "
44023031	Napajoppani iyaro anggota-anggota tentaraé tugasna . Nalani mennang Paulus nanatiwii iyaro wennié lettu ri Antipatris .
44023032	Pappa bajanana naleppessanni mennang tentara makkinnyarangngé patterui joppana sibawa Paulus , na aléna mennang lisuni ri markas-é .
44023033	Wettunna iyaro tentara makkinnyarangngé lettu ri Kaisaréa , napalettu'ni iyaro sure'é ri gubernur-é , nainappa nabbéréyang Paulus lao ri aléna .
44023034	Purana nabaca sure'é iyaro gubernur-é , makkutanani ri Paulus polé kégi assalenna . Wettunna naisseng makkedaé Paulus poléi ri Kilikia ,
44023035	makkedani , " Madécénni ! Maéloka paréssai parakaramu , rékko sining tau iya mapparapekengngékko lettu'ni kuwaé . " Nainappa napparéntang kuwammengngi naritahang Paulus ri laleng saorajana Hérodés .
44024001	Limangngesso ri munrinna , laoni Imang Lompoé Ananias sibawa sining pamimpinna Yahudié ri Kaisaréa silaong séddi pangacara iya riyasengngé Tértulus . Mangoloni mennang ri Gubernur Féliks sibawa pangoloi napparapekengngé mennang lao ri Paulus .
44024002	Wettunna Tértulus riyobbi liyolo , nateppuni Paulus makkuwaé , " Bapa' , Gubernur Iya Malebbié ! Ri yawa paréntana Bapa' amangngi wanuwatta . Sibawa polé ri apanrénna Bapa' maéga pappédécéng ripogau' untu' bangsata .
44024003	Iya manennaro tuli ritarimai sibawa mattarima kasi sibawa pappakaraja iya kaminang matanré muwi kégi .
44024004	Iyakiya kuwammengngi aja' natabbé maéga wettunna Bapa' , uwéllauwi tennapodo naéngkalingai Bapa' pappotane'ta iya maponco'éwé .
44024005	Rilolongengngi iyaé tauwé pangacau iya mabbahayaé . Kégi-kégi paompoi arukkang ri yelle'na sining tau Yahudié sibawa mancajiwi pamimpinna gerakang tau Nazarét-é .
44024006	Mala purani nacoba untu' panajisi'i Bolana Puwangngé , iyakiya ritikkengngi . [ Akkattata maéloki madélékiwi situru hukkunna agamata .
44024007	Iyakiya nasittaiki komandang Lisias ,
44024008	sibawa napparéntangngi kuwammengngi sining tau mapparapekengngéngngi ripangoloi ri Bapa' . ] Rékko naparéssai Bapa' iyaé tauwé , aléna Bapa' méngkalingai matu polé ri aléna atongengenna iya maneng ritenrekengngéngngi . "
44024009	Sining tau Yahudié kuwaro maccowéto tenre'i Paulus sibawa pattongengngi sininna iya napowadaé Tértulus .
44024010	Nainappa iyaro gubernur-é mabbéré tanra-tanrang lao ri Paulus makkedaé'weddinni mabbicara . Nakkeda Paulus , " Uwisseng Bapa' mattaut-taunni ittana mancaji hakinna wanuwaé . Iyanaro saba'na masennang pappéneddikku bélai aléku ri yolona Bapa' .
44024011	Wedding aléna Bapa' salidikiwi makkedaé dé' nalebbi seppulo duwa esso labe'é laoka ri Yérusalém untu' massempajang .
44024012	Nadé' naengka napoléika iyaro sining tau Yahudié mappangéwang sibawa muwi séddi tau iyaré'ga paddeppungeng tau untu' pakangka akacaungeng muwi ri Bolana Puwangngé iyaré'ga risining bola assompangngé iyaré'ga kégi-kégi ri laleng kotaé .
44024013	Dé'to naulléi mennang pabuttiwi sining nattenrekengngé iya napangoloé ri Bapa' passalekku .
44024014	Mémeng harusu' uwangakui lao ri Bapa' makkedaé usompai Allataalana néné-nénéta situru nappagguruwangngé Yésus iya nangga'é mennang sala . Iyakiya uwatepperi mupi iya manenna tarokié ri laleng Kitta'na Musa sibawa Kitta'na Nabi-nabié .
44024015	Pada-pada mennang , mappunnai tokka paddennuwang ri Allataala makkedaé sininna tauwé tuwoi matu paimeng polé ri amaténgngé -- sining tau makessingngé , iyaré'ga sining tau majaé !
44024016	Iyanaro saba'na nauwakkuraga senna' , kuwammengngi namapaccing atikku lao ri Allataala sibawa mapaccing lao ri rupa tauwé .
44024017	Labe'nana siyagangngaré taung dé' uwonro ri Yérusalém , lisuka kuwaro untu' tiwi bantuwang dowi lao ri bangsaku sibawa untu' makkasuwiyangeng akkarobangeng lao ri Allataala .
44024018	Wettunna upogau' iyaro , naruntu'ka mennang ri Bolana Puwangngé , wettu purakuna upacara mappépaccing alé . Dé'gaga tau maéga sibawakka , sibawa dé'to gaga arukkang kuwaro iyaro wettué .
44024019	Banna engka siyagangngaré tau Yahudi kuwaro polé ri daéra Asia . Sitongenna mennang ritu harusu' engka kuwaé untu' pangoloi pappotane'na mennang lao ri Bapa' , rékko engka séuwa napotanekekka .
44024020	Iyaré'ga leppessanni siya aléna sining tauwéwé powadai ja aga nalolongeng mennang ri iyya wettukku ri Mahkama Agamaé .
44024021	Banna warékkada séddiéwé bawang napoléi mennang upowada ri yolona mennang , iyanaritu : Riadélékika iyaé essoé saba' mateppe'ka makkedaé sining tau maté ripatuwoi matu paimeng . "
44024022	Nainappa Féliks iya maégaénna naisseng passalenna pappagguruwanna Yésus , natutu'ni iyaro sidang parakaraé . Adanna , " Maéloka pettuiwi iyaé parakaraé , rékko engkani komandang Lisias . "
44024023	Nainappa naparéntang parawira iya tanggung jawa'éngngi iyaro Paulus kuwammengngi natette natahang Paulus , iyakiya nawéréngngi céddé alaluwasang sibawa napalalona sellao-sellaona mpéréngngi aga napparelluwangngé .
44024024	Siyagangngesso rimunrinna poléni Féliks , risilaongeng ri bainéna iya riyasengngé Drusila , séddiwi tau Yahudi . Nainappa nasuro tauwé Féliks malai Paulus , nainappa naéngkalinga Féliks Paulus mabbicara passalenna mateppe'é lao ri Yésus Kristus .
44024025	Iyakiya wettunna Paulus napatteru bicaranna passalenna alempurengngé sibawa tahangngi napessué sibawa passalenna pahukkungengngé ri Esso Kiyame' , métauni Féliks nakkeda , " Weddinno lao makkekkuwangngé . Maéloka mobbisiko paimeng rékko engka kasempatang . "
44024026	Iyaro wettué mamménasai Féliks lolongeng matu dowi polé ri Paulus . Iyanaro saba'na nakkolik-koling nasuro tauwé malai Paulus untu' sipabbicara aléna .
44024027	Labe'nana duwattaung Perkius Féstus sulléiwi Féliks selaku gubernur . Nasaba maéloi Féliks malai atinna sining tau Yahudié , naleppessangngi Paulus ri laleng tarungkué .
44025001	Tellungngesso lettu'na Féstus ri daéraéro , laoni ri Yérusalém polé ri Kaisaréa .
44025002	Kuwaro sining kapala imangngé sibawa sining pamimpinna Yahudié mapparapekengngi Paulus ri aléna . Matteru-teruni mennang napalécé Féstus
44025003	kuwammengngi napolé akessingeng atinna lao ri mennang , maéloi suroi tauwé tiwii Paulus ri Yérusalém ; saba' masséddini mennang untu' mpunoi ri tengnga laleng .
44025004	Iyakiya mappébaliwi Féstus , " Ritahangngi Paulus ri Kaisaréa ; na iyya dé'to namaitta ulisu kuwaro .
44025005	Jaji , leppessanni siya sining tomariyoloé ri yelle'mu lao sibawa iyya ri Kaisaréa sibawa mapparakarakangngi kuwaro , rékko mémeng engka asalang pura napogau' . "
44025006	Monronana ri Yérusalém kira-kira aruwa iyaré'ga seppulo essona , lisuni Féstus ri Kaisaréa . Pappa bajana pakangkani sidang pangadilang sibawa mapparéntangngi kuwammengngi naritiwi Paulus mangolo .
44025007	Wettunna lettu Paulus , sining tau Yahudié iya lettu'énna polé ri Yérusalém tettong mattulilingiwi , sibawa mappammula pauwi sining natenrekengngéngngi Paulus iya matane'é . Iyakiya dé' naulléi buttikangngi sining nattenrekengngéro .
44025008	Nakkeda Paulus bélai aléna , " Dé'gaga séuwa upogau' iya salaé lao ri hukkunna Musa iyaré'ga lao ri Bolana Puwangngé iyaré'ga lao ri Kaisar Roma . "
44025009	Iyakiya maéloi Féstus malai atinna tau Yahudié . Nakkutana lao ri Paulus , " Maélokoga lao ri Yérusalém untu' riyadéléki kuwaro ri yoloku sibawa passalenna sining nattenrekengngéro ? "
44025010	Nappébali Paulus , " Tettokka makkekkuwangngé ri yolona mahkama Kaisar Roma ; na ri onrongngénnaro harusu'ka riadéléki . Naisseng aléna Bapa' makkedaé dé' upassala lao ri tau Yahudié .
44025011	Rékko majjalékkaika hukkung sibawa pogau' séuwa iya sitinajaé rihukkung sibawa pahukkungeng maté , macenning atikku maté . Iyakiya rékko sining natteppuwangngé mennang dé' natongeng , dé'gaga séddi tau wedding mabbéréyakka lao ri mennang . Uwéllauwi riadélékika ri pengadilanna Kaisar ! "
44025012	Puranana barunding sibawa penaséha'-penaséha'na , makkedani Féstus , " Muwéllauwi riadéléki ri pengadilanna Kaisar , jaji harusu'ko lao mangolo ri Kaisar . "
44025013	Dé' namaitta ri munrinna , Arung Agripa sibawa Berniké engkani polé ri Kaisaréa untu' passalama'i Féstus .
44025014	Monronana kuwaro siyagangngaré esso , napakatajanni Féstus parakarana Paulus lao ri Arung Agripa . Makkedai Féstus , " Engka kuwaé séddi tahanang nasalai Féliks .
44025015	Wettukku engka ri Yérusalém , sining kapala imangngé sibawa sining pamimpinna Yahudié mapparapekengngi mennang iyaro tauwé sibawa méllauwi kuwammengngi upakennaiwi pahukkungeng .
44025016	Iyakiya mappébalika makkedaé tau Romaé dé' nabiyasa mabbéréyang makkuwaro bawang séddié tau riteppu untu' rihukkung , rékko iyaro tau riteppué dé'pa nasiyolong sibawa sining tau iya teppuéngngi sibawa riwéréng kasempatang untu' bélai aléna .
44025017	Jaji wettunna mennang lao kumaiyé , dé'na uwattajeng maitta . Pappa bajana matteruka pakangka sidang pengadilang sibawa mapparéntangngi iyaro tauwé ritiwi mangolo .
44025018	Wettunna sining tau tenre'éngngi tettong powadai natteppuwangngé mennang , dé'gaga séuwa anu maja napowada pada-pada upikkiri'é maélo napowada mennang .
44025019	Sisala pallolongengngi bawang mennang passalenna agamana sibawa passalenna séddié tau riyasengngé Yésus . Iyaro tauwé maténi , iyakiya mattedde'i Paulus makkedaé tuwoi iyaro tauwé .
44025020	Nasaba dé' upahangngi pékkugi wedding lolongeng pappakatajang passalenna parakaraéro , makkutanaka lao ri Paulus -- maéloiga lao ri Yérusalém sibawa diadéléki kuwaro nasaba parakaraéro .
44025021	Iyakiya naéllauwi Paulus ménré banding ; naéllauwi kuwammengngi tette'i monro ri tahanangngé narapi parakarana ripettui ri Kaisar . Rimakkuwannanaro uwapparéntangngi kuwammengngi naritahang matteru , narapi lolongekka kasempatang untu' kiringngi lao ri Kaisar . "
44025022	Namakkeda Agripa lao ri Féstus , " Macinna tokka méngkalingai iyaro tauwé . " Nappébali Féstus , " Baja weddingngi taéngkalinga Bapa' . "
44025023	Pappa bajana poléni Agripa kuwaéttopa Berniké sibawa upacara maraja . Nauttamakini mennang onrong sidanna pengadilangngé silaong sining tau marajana tentaraé sibawa sining tomariyoloé ri kotaéro . Nasaba paréntana Féstus , ritiwini Paulus muttama' .
44025024	Nainappa makkeda Féstus , " Datu Agripa sibawa sining hadéré'é ! Iyaé tauwé riyapparapekengngi ri iyya ri sininna bangsa Yahudié , muwi iya engkaé ri Yérusalém iyaré'ga engkaé kuwaé . Natuntu'i mennang sibawa gora-gora makkedaé dé' nasitinaja rileppessang tuwo .
44025025	Iyakiya dé'gaga ulolongeng muwi séuwa iya puraé napogau' iya weddingngé rihukkung sibawa pahukkungeng maté . Sibawa nasaba aléna pura méllauwi parakarana riadéléki ri pengadilanna Kaisar , purani upettui untu' kiringngi lao ri Kaisar .
44025026	Iyakiya dé' uwappunnai séuwa pappakatajang matedde'é passalenna aléna untu' riyoki ri laleng sure'ku lao ri Kaisar . Iyanaro saba'na upangoloi ri Bapa'-bapa' maneng , lebbi-lebbipi lao ri Iya Malebbié Datu Agripa ! Akkattaku iyanaritu kuwammengngi napurana apparéssangngéwé , engkana wedding uwoki .
44025027	Saba' manuru' pérasakku , dé' nasipato' kiring séddi tahanang sibawa dé' naripannessa asalang-asalang iya riteppuwangngéngngi . "
44026001	Nakkeda Agripa lao ri Paulus , " Ripalaloko mabbicara untu' bélai alému . " Nanakkani limanna Paulus nainappa mabbicara bélai aléna makkuwaéwé ,
44026002	" Iya Malebbié Datu Agripa ! Maupe' senna'ka usedding weddikka bélai aléku ri yolona Datu passalenna iya maneng nateppuwangngékka tau Yahudié ;
44026003	lebbi-lebbipi nasaba manessai naisseng Datu ade'-ade'na sibawa masaala-masaalana tau Yahudié . Rimakkuwannanaro , uwéllauwi tennapodo Datu méngkalingai pappakatajakku sibawa sabbara' .
44026004	Sininna tau Yahudié naisseng pékkugi atuwo-tuwokku mappammulai kalloloku . Naisseng mennang makkedaé sipongekku mancaji kallolo , tuwoka ri yelle'na bangsaku ri Yérusalém .
44026005	Maittani mennang naissekka . Rékko maéloi mennang , naullé mennang mabbéré asabbiyang makkedaé mappammulai pammulanna tuwoka selaku tau Farisi sibawa turusiwi sininna peraturanna iya kaminang marejjingngé ri laleng agamata .
44026006	Na makkekkuwangngé tettokka kuwaé untu' riadéléki nasaba mateppe'ka ri assijancingeng naébbué Allataala lao ri néné-nénéta .
44026007	Iyatoro assijancingengngé namménasai iya seppulo duwa suku bangsa Israélié , angkanna massompa lao ri Allataala esso wenni . Na mala nasaba mateppe'ka ri assijancingengngéro , Datu Iya Malebbié , naripassalaka risining tau Yahudié .
44026008	Magi saudara-saudara sining tau Yahudié dé' mulléi mateppe' makkedaé Allataala patuwoi paimeng tau maté ?
44026009	Riyolo mappallolongeng tokka makkedaé harusu'ka pogau'i sini-sininnaé untu' méwai Yésus iyaro polé ri Nazarét .
44026010	Na mémeng iyanaro pura upogau' ri Yérusalém . Nasibawang sure' kuwasa polé ri kapala-kapala imangngé , maéga tau matinulu ri Allataala pura uputtama ri laleng tarungkué . Mala maccowé tokka situjuiwi makkedaé pakennaiwi mennang pahukkungeng maté .
44026011	Maléwe' senna' usissa mennang risining bola assompangngé , passai mennang kuwammengngi nassakkarengngi aga natepperiyé . Makkuwamani pellana atikku lao ri mennang , angkanna laoka ri kota-kota laingngé untu' lellungngi mennang kuwaro . "
44026012	" Na akkatta makkuwaéttonaro nautiwi sure' kuwasa polé ri kapala-kapala imangngé naulao ri Damsyik .
44026013	Na wettukku ri tengnga laleng , kira-kira tangasso , Datu Iya Malebbié , uwitai cahayaé polé ri langié iya lebbi cakkaé naiya mata essoé . Iyaro cahayaé mattappai mattulilingika sibawa mattulilingiwi sining tau iya uwéwaé silaong joppa .
44026014	Mabuwang manekki ri tanaé . Nainappa méngkalinga séuwa sadda makkeda lao ri iyya ri laleng basa Ibrani , ' Saulus , Saulus ! Magi mumatteru-teru mupa panrasa-rasa-Ka ? Mupéneddingiwi matu peddié , rékko matteru mupo méwai pappimpin-Na iya mancajiyé Puwammu . '
44026015	Nauwakkeda , ' Niga Iko , Puwang ? ' Nappébali Puwangngé , ' Iyya'na Yésus iya mupanrasa-rasaé .
44026016	Oto'no namutettong ! Uwappaitangngi aléku ri iko sibawa akkatta untu' makkako mancaji pattumanik-Ku . Harusu'ko mabbirittangngi lao ri tau laingngé aga iya muwitaé iyaé essoéwé passalenna Iyya sibawa passalenna aga iya maéloé Ujéllorekko matti ri wettu mangoloé matu .
44026017	Maéloka paleppe'ko polé ri bangsa Israélié sibawa bangsa-bangsa laingngé iya tenniyaé Yahudi . Maélo-Ka suroko lao ri mennang
44026018	untu' pakkitai matanna , kuwammengngi nassu polé ri pettangngé nanauttama ri laleng cakkaé ; kuwammengngi naleppe polé ri pangarunna Ibillisi'é , narikuwasai ri Allataala . Na ri laleng mateppe'na ri Iyya , riyaddampengengngi matu dosa-dosana sibawa mancajiwi matu mennang anggotana umma'na Allataala iya ripilé . ' "
44026019	" Rimakkuwannanaro , Datu Agripa , tuli makkuragaka turusiwi pakkitang iya puraé utarima polé ri Allataalaro .
44026020	Terus terakka powadangngi sining tauwé makkedaé harusu'i mennang toba' polé ri dosa-dosana sibawa mabbéréyangngi aléna lao ri Allataala enrengngé mappaitangngi ri laleng atuwo-tuwonna mennang makkedaé toba'ni mennang polé ri dosa-dosana . Upowadangngi iyaro gau'é bunge'-bunge'na ri Damsyik , nainappa ri Yérusalém sibawa sininna Yudéa sibawa ri yelle'na tau tenniyaé Yahudi .
44026021	Nasaba iyanaro nanatikkekka sining tau Yahudié ri Bolana Puwangngé sibawa makkuragana mpunoka .
44026022	Iyakiya lettu iya essoéwé nalinrungika Allataala , angkakku weddikka tettong kuwaé mabbéréyangngi asabbiyakku lao ri sininna tauwé -- battowa iyaré'ga baiccu . Aga iya upowadaéwé dé' nasilaingeng naiya puraé naboto nabi-nabié sibawa Musa ;
44026023	iyanaritu makkedaé Arung Pappassalama' iya najjanciyangngé Allataalaro harusu'i manrasa-rasa , sibawa mancajiwi tau bunge' tuwo paimeng polé ri amaténgngé ; kuwammengngi nallalengi iyaro naulléi mabbéré tajang -- iyanaritu asalamakeng -- muwi lao risining tau Yahudié muwi lao risining tau tenniyaé Yahudi . "
44026024	Ri wettu mabbicarana Paulus bélai aléna , gorani Féstus , " Jangennoga Paulus ! Pangissengemmu iyaro maégaé pajangekko ! "
44026025	Iyakiya mappébaliwi Paulus , " Dé' ujangeng , Iya Malebbié . Ada-ada iya upowadaéro tongeng sibawa massu polé ri pikkirang madécéngngé .
44026026	Aléna Datu Agripa naisseng madécéng gau'-gau'éro . Iyanaro saba'na naubarani mabbicara ri yolona Datu sibawa terus terang . Mateppe'ka dé' séddi polé ri gau'-gau'éro iya dé'é naissengngi Datu , saba' iya manennaro dé' nakajajiyang risining onrong iya tassubbué .
44026027	Iya Malebbié Datu Agripa , mateppe'ga Datu aga napowada nabi-nabié ? Uwaseng mateppe' Datu ! "
44026028	Nainappa makkeda Agripa lao ri Paulus , " Muwasengngiga magampang pancajika tau Kristéng ri laleng wettu dé'é namaitta ? "
44026029	Nappébali Paulus , " Ri laleng wettu dé'é namaitta iyaré'ga ri laleng wettu maittaé , massempajakka lao ri Allataala kuwammengngi na Datu sibawa sininna Bapa'-bapa' iya méngkalingaékka essoéwé weddingngi mancaji pada-pada iyya -- sangadinna iyaé balenggué ! "
44026030	Paccappurenna Datu Arungngé , Gubernur-é Berniké , enrengngé sininna laingngé tettonni .
44026031	Engkanana ri saliweng , makkedani mennang séddié lao ri laingngé , " Iyaé tauwé dé'gaga aga-aga napogau' iya sitinajaé rihukkung sibawa pahukkungeng maté iyaré'ga ritarungku . "
44026032	Nakkeda Agripa lao ri Féstus , " Iyaé tauwé weddinni rileppessang , akkalarapanna dé' natuntu'i parakarana riadéléki ri pengadilanna Kaisar . "
44027001	Puranana ripettui makkedaé harusu'ki sompe' lao ri Italia , Paulus sibawa siyagangngaré tau tahanang laingngé riyabbéréyanni lao ri Yulius , parawira pasukang tentara Roma iya riyasengngé " Résiméng Kaisar " .
44027002	Tonang kappala'ki ri Adramitium , nainappa sompe'ni sibawa kappala'éro iya sadiyaénna sompe' ri pelabuhang-pelabuhang ri daéra Asia . Aristarkhus , séddiwi tau Makedonia iya polé ri Tésalonika , sompe' towi sibawakki .
44027003	Pappa bajana lettu'ni ri Sidon . Makessing senna'ni rigaukengngi Paulus ri Yulius . Ripalaloi lao célléngiwi sellao-sellaona kuwammengngi weddingngi mennang mpéréngngi aga napparelluwangngé .
44027004	Polé kuwaro ripatteruni sompeketta . Nasaba siduppai angingngé kappala'é , sompe'ki mabbiring pottanang ri pulo Siprus iya mallinrungngé céddé polé ri angingngé .
44027005	Nainappa molai tasi' siyolongngé Kilikia sibawa Pamfilia nalettu' ri Mira ri wanuwa Likia .
44027006	Kuwaniro iyaro parawiraé runtu séddi kappala polé ri Aléksandria iya maéloé sompe' lao ri Italia . Nanapalétté'ni ri kappala'éro .
44027007	Siyagangngaré esso ittana sompe'ki madoddo senna' , nasipanrasa-rasaki angkanna lettu sibbéla kota Knidus . Nasaba maja mupi angingngé , dé' nariyullé patterui sompeketta ri akkattata mammulangngé . Sompe'ni ri yattanna pulo Kréta laloiwi Tanjong Salmoné kuwammengngi mallinrukki kuwaro polé ri angingngé .
44027008	Nasipanrasa-rasani sompe' mattuttung wirinna puloéro gangkanna lettu'ki riséddié onrong riyasengngé Pelabuhang Gello , dé' nasiyaga bélana polé ri kota Laséa .
44027009	Iyaro wettué labe'ni Esso Maraja Assidaméngeng tau Yahudié . Ateddéngenni maéga wettu , angkanna tenniyana wettunna untu' sompe' sibawa amang . Rimakkuwannanaro mappangajani Paulus lao ri mennang ,
44027010	" Saudara-saudara , manuru' pallolongekku , bahaya senna' rékko sompe'ki matteru . Lolongekki matu aroging battowa tenniya bawang luretta sibawa kappala'ta , iyakiya nyawata wedditto teddéng . "
44027011	Iyakiya iyaro parawiraé lebbi mateppe'i ri jurumudié sibawa kapiténg kappala'é naiya ada-adanna Paulus .
44027012	Pelabuhangngé kuwaro mémeng maja untu' monro kappala-kappala'é kuwaro ri wettu keccé'é . Rimakkuwannanaro maégangngéngngi ana' kappala'é situjuiwi untu' sompe' paimeng salaiwi iyaro pelabuhangngé nasaba maéloi mennang makkuraga lettu ri Féniks sibawa monro gangka wettu keccé'é . Féniks iyanaritu pelabuhang ri Kréta iya mangoloé ri yajang yattang sibawa yajang manorang .
44027013	Iyaro wettué mangirii anging polé yattangngé sibawa madoddo . Nasemmi ana' kappala'é naulléi mennang sompe' paimeng . Jaji nakkani balangona nasompe mattuttung wirinna pulo Kréta .
44027014	Iyakiya dé' namaitta ri munrinna poléi anginrajaé -- iyanaritu anging iya riyasengngé anging Alau Manorang -- mangiri polé ri pottanangngé ,
44027015	nanaunrui kappala'ta . Nasaba dé' nakkullé sompe' matteru kappala'é méwai angingngé , manyarani' bawang sibawa leppessangngi kappala'é mali natiwi anging .
44027016	Mallinrukki céddé , wettutta lalo ri seddé yattanna pulo Kauda iya baiccu'éro . Sipanrasa-rasani kuwaro nariyullé kuwasaiwi sikocinna kappala'ta .
44027017	Puranana ripaénré iyaro sikocié ri kappala'é , iyaro kappala'é ripakkasse'ni sibawa siyoi tulu mattemmuiwi iyaro kappala'é . Nasaba métaui tasséngké ri kessi'é ri Sirtis iya macéné'é , ripanonnoni sompe'é nainappa rileppessang kappala'é maccowériwi angingngé .
44027018	Majjallo'ni matteru angingngé , angkanna pappa bajana mammulani ribuwang lurenna kappala'é ri tasi'é .
44027019	Esso rappinasi iyaro ana'-ana' kappala'é nabbéyassi pakkakkasa'-pakkakkasa'na kappala'é ri tasi'é sibawa limanna muto mennang .
44027020	Siyagangngaré esso ittana dé' taita mata esso sibawa wéttowing , na angingngé matteru-terui majjallo . Angkanna lennye'ni amménasatta untu' salama' .
44027021	Siyagangngaré wettu ittana iyaro sining tauwé dé' nanré . Nalaona Paulus tettong ri tengnga-tengngana mennang nakkeda , " Saudara-saudara ! Rékko muturusiwi pangajaku sibawa dé' tasompe polé ri Kréta , dé' tapéneddingiwi iya manenna asolangengngéwé sibawa arogingngéwé .
44027022	Iyakiya muwi makkekkuwangngé uwéllauwi sibawa masero kuwammengngi mupésennangiwi atimmu . Dé' séddi polé ri Saudara iya maté matu ; banna ateddéngekki matu iyaé kappala'é bawang .
44027023	Saba' onna' wennié malaéka' polé ri Allataala iya usompaé , iyanaritu Allataala iya mappunnangiyékka , poléi ri iyya .
44027024	Makkedai iyaro malaéka'é , ' Aja' mumétau , Paulus ! Saba' mangoloko matu ri Kaisar . Sibawa nasaba akessingeng atinna Allataala ri iko , sininna tau iya muwéwaé sisompereng salama'i matu nasaba iko . '
44027025	Rimakkuwannanaro , Saudara-saudara , sitinajai Saudara pakaloppoi atinna ! Saba' mateppe'ka lao ri Allataala makkedaé iya manennaro kajajiyangngi matu pada-pada iya Napowadaé lao ri iyya .
44027026	Iyakiya rappé'ki matti ri wirinna séuwaé pulo . "
44027027	Ri wenni maseppulo eppana taronak-konanni ri Tasi' Adria . Kira-kira tengnga benninna napérasani ana' kappala'é maddeppériwi pottanangngé .
44027028	Jaji loro'ni mennang tulu sibawa batu untu' gangkai lamunna tasi'é . Naissenni iyaro onrongngé lamunna nawéki patappulo météré . Dé' namaitta ri munrinna nagangkasi mennang paimeng , nanalolongenni ri onrongngéro lamunna tasi'é nawéki telluppulo météré .
44027029	Métauni mennang tasséngké ammai matu kappala'é ri batu karangngé , jaji panonnoni mennang eppa balango ri poncinna kappala'é , nainappa mamménasa rékko weddingngi namasitta élé .
44027030	Coco'-coco'ni sining ana' kappala'é coba-cobai lari polé ri kappala'éro . Panonnoni mennang sikoci ri tasi'é pada-pada rékko maéloi panonno balango polé ri yolona kappala'é .
44027031	Iyakiya makkedai Paulus lao ri parawiraé sibawa sining prajuri' engkaé ri kappala'éro , " Rékko iyaro ana' kappala'é dé' naonro ri kappala'é , dé' maneng naulléi Saudara salama' . "
44027032	Rimakkuwannanaro iyaro sining prajuri'é narette'i tuluna iyaro sikocié , angkanna mali iyaro sikocié .
44027033	Ri wettu dé'napa na élé , nappétangngarenni Paulus kuwammengngi nanré maneng mennang . Makkedai Paulus , " Seppuloni eppa esso ittana idi maneng Saudara banna mattajeng bawang ri laleng keadaang métau nadé' aga-aga riyanré .
44027034	Uwéllauwi manréki céddé . Makessing iyaro untu' Saudara , kuwammengngi mumawatang paimeng . Nasaba salama' manengngi Saudara sibawa dé'gaga akurangeng agi-agi . "
44027035	Purana makkeda makkuwaro malani roti Paulus nainappa mattarima kasi ri Puwangngé ri yolona maneng mennang . Nainappa nabagé-bagé iyaro rotié , nananréi .
44027036	Nassumange' manenna mennang paimeng sibawa maccowéto manré .
44027037	Sininna iya engkaé ri kappala'éro engka duwa ratu pituppulo enneng tau .
44027038	Puranana manré maneng situju genne'é , nabuwanni lureng gandonna ri tasi'é kuwammengngi namaringeng kappala'é .
44027039	Matajanna essoé , naitani ana' kappala'é pottanangngé , iyakiya dé' naissengngi pottanang aga iyaro . Naitani mennang séuwa teluk sibawa wirinna . Jaji akkattana mennang maéloni pappottanangngi iyaro kappala'é kuwaro rékko naulléi .
44027040	Narette'ni sining tulu balangoé nainappa naleppessang tallemme' iyaro sining balangoé ri tasi'é . Naleppessang toni tulu siyoéngngi golingngé . Nainappa paénré sompe' ri bagiyang yolona kappala'é kuwammengngi nairii anging iyaro kappala'é mattuju ri wiring .
44027041	Iyakiya iyaro kappala'é tabbuttui ri kessi'é . Tasséngkéni bagiyang yolona nadé' nakédo , na bagiyang monri ancuru nakenna bombang raja .
44027042	Sining prajuri'é ri kappala'éro manniya'ni mpuno manengngi tau tahanangngé , nasaba métaui mennang ajakké matu engka nangé lao ri pottanangngé sibawa lari .
44027043	Iyakiya iyaro parawiraé napésangkaiwi niya'na mennanro nasaba maéloi passalama'i Paulus . Nasuroni sininna tau naullé nangé luppe riyolo' sibawa nangé lao ri wiring .
44027044	Iya laingngé harusu'i maccinrola sibawa makkatenning risining papengngé iyaré'ga reppa' kappala'éro . Na iyanaro nallalengi nawedding manekki salama' lettu ri pottanangngé .
44028001	Mappotanannana sibawa salama' , nappai riisseng makkedaé iyaro puloé riyasengngi Malta .
44028002	Pabbanuwana iyaro puloé mabessa senna' lao ri idi . Naduppai manekki mennang sibawa madécéng enrengngé napalluwakekki api nasaba mammulani teppa bosié sibawa makeccé'to .
44028003	Paddeppungenni Paulus aju , nanataroi iyaro ajué ri apié . Ri wettu napogau'na iyaro , engka sikaju ula massu , nasaba pellana iyaro apié , nanaokkoi limanna .
44028004	Wettunna pabbanuwana iyaro puloé naita iyaro ulaé taggattung ri limanna Paulus , makkedani mennang séddié lao ri laingngé , " Iyaé tauwé tentu pabbuno , saba' namuni leppe'ni polé ri abalaé ri tasi'é , Déwi Adélé'é dé' naleppessangngi tuwo . "
44028005	Iyakiya nakkeppikengngi Paulus iyaro ulaé ri laleng apié sibawa dé' napéneddingiwi peddié muwi céddé .
44028006	Mappikkiri'ni mennang dé'na namaitta naboro iyaro limanna Paulus nainappa tappa mabuwang namaté . Iyakiya mattajennana siyagangngaré ittana sibawa dé'gaga makalallaing kajajiyang ri aléna , tappinrani pikkiranna nainappa makkeda mennang makkedaé Paulus iyanaritu déwata .
44028007	Dé' namabéla polé ri onrongngéro engka tana appunnangenna Publius , kapala sukunna puloéro . Namasennanna atinna tarimaki selaku topoléna tellungngesso ittana .
44028008	Iyaro wettué malasai ambo'na , nakennai semmeng sibawa jamba-jambang . Laoni Paulus mitai ambo'na iya malasaéro nainappa massempajang sibawa palénne'i limanna ri yasé'na angkanna majjappa .
44028009	Nasaba iyaro kajajiyangngé , sininna tau iya malasaé ri puloéro laoni ri Paulus , naripajjappa .
44028010	Mabbéréni mennang maéga hadiya , na wettunna maélo sompe' , tiwini mennang ri kappala'é sininna iya riyapparelluwangngé untu' joppatta .
44028011	Tellumpulennana kuwaro , joppani polé ri puloéro tonang riséddié kappala polé ri Aléksandria iya mallabué ri puloéro ri wettu keccé'é . Iyaro kappala'é pakéi lambang , " Déwata Dénru Kastor sibawa Poluks . "
44028012	Mallabuni ri kota Sirakusa , sibawa monrona kuwaro tellungngesso .
44028013	Polé kuwaro sompe'ki mattuttung wiring tasi' lettu ri kota Régium . Pappa bajanana mammulani miri angingngé polé ri yattang , angkanna ri laleng duwangngesso lettu'ni ri kota Putioli .
44028014	Kuwaniro siruntu' siyagangngaré tau iya mateppe'é ri Yésus , nasaba naobbiki mennang , monroni sibawa mennang siminggu ittana . Nainappaki joppa lao ri Roma .
44028015	Saudara-saudaraé ri Roma iya mateppe'é ri Yésus naéngkalingani karébatta , angkanna poléni mennang lettu ri Pasa Apius sibawa Passanggarahang Tellué untu' duppaiki . Wettunna Paulus siruntu' mennang , mattarima kasi'ni ri Allataala sibawa masse'na atinna .
44028016	Wettunna lettu ri Roma , ripalaloni Paulus monro alé-alé sibawa rijagai riséddié prajuri' .
44028017	Labe'nana tellungngesso naobbini Paulus ponggawa-ponggawana tau Yahudié ri onrongngéro . Maddeppungennana mennang , makkedani lao ri mennang , " Saudara-saudara ! Dé'gaga asalakku lao ri bangsata , iyaré'ga majjalékkai ade' abiyasatta iya ritarimaé polé ri néné-nénéta . Namuni makkuwaro ritikkekka ri Yérusalém sibawa riyabbéréyang lao risining tau Romaé .
44028018	Puranana riparéssa parakaraku , maéloni mennang paleppe'ka , nasaba manessani dé' upogau' muwi séddi asalang iya sitinajaé rihukkung sibawa pahukkungeng maté .
44028019	Iyakiya nasaba méwai sining tau Yahudié , tarapassaka tuntu'i parakaraku riadéléki ri pengadilanna Kaisar Roma . Upogau'i iyaro tenniya nasaba mappunnaika séuwa pappotane' iyaré'ga maéloka mapparapekengngi bangsaku .
44028020	Na iyanaro saba'na uwéllauwi sitaki untu' mabbicara-bicara sibawa iko ; saba' ribalengguka , mala nasaba Pappassalama' iya namménasaiyé bangsa Israélié . "
44028021	Nainappa makkeda mennang lao ri aléna , " Dé'pa gaga sure' ritarima polé ri Yudéa passalenna Saudara muwi séddi . Nadé'to gaga séddi Saudara polé kuwaro lao mai tiwi karéba passalenna Saudara iyaré'ga mabbicara maja passalenna Saudara .
44028022	Iyakiya maélo tokki méngkalingai passalenna atepperenna Saudara , saba' idi manengngé purani riyéngkalinga tauwé cellai pappagguruwang iya muwaccowériyéro . "
44028023	Napattentuni mennang sibawa Paulus séddi esso untu' siruntu' . Iyaro essoé maéga tau lao ri onronna Paulus . Mappammulai élé lettu arawéng Paulus pakatajangngi sibawa birittaiyangngi mennang biritta pékkugi passalenna Allataala mapparénta selaku Arung . Makkuragani Paulus untu' patepperiwi mennang ri Yésus , sibawa pakéi aya'-aya' polé ri Kitta'na Musa sibawa Kitta'na Nabi-nabié .
44028024	Engka mateppe' lao ri aga iya napowadaé Paulus , iyakiya engkato dé' namateppe' .
44028025	Nasalaini mennang onrongngéro sibawa pallolongeng iya siéwa-éwaé , puranana napowada Paulus iyaé lao ri mennang , " Mémeng coco' senna' aga napowada Rohna Allataala naolai Nabi Yésaya lao ri néné-nénému !
44028026	Makkedai Rohna Allataala , ' Laono powadangngi bangsaéwé : Matteru-teruko matu maréngkalinga , iyakiya dé' mupahangngi ; matteru-teruko matu makkita , iyakiya dé' muwakkita .
44028027	Saba' atinna iyaé bangsaé madonggoi , nalape'i daucculinna , sibawa nasampoi matanna . Saba' rékko dé' nakkuwaro , tentu makkitai matu matanna , maréngkalingai matu daucculinna , mappahangngi matu atinna , nalisu matu mennang ri alé-Ku , ' adanna Allataala , ' Na-Upajjappai matu mennang . ' "
44028028	Paccappurenna makkedai Paulus , " Harusu'i naisseng Saudara-saudara makkedaé karéba passalenna asalamakengngé iya polé ri Allataala makkekkuwangngé purani riyabbirittang lao ri bangsa-bangsa laingngé iya tenniyaé Yahudi . Maéloi mennang turusiwi ! "
44028029	[ Purana Paulus makkeda makkuwaro , nasalaini onrongngéro iyaro sining tau Yahudié sibawa mappangéwang séddié sibawa laingngé . ]
44028030	Duwattaung ittana Paulus monro ri Roma , ri bola iya aléna muto séwai . Masennangngi tarimai sininna tauwé iya laowé célléngiwi .
44028031	Baraniwi mabbirittangngi lao ri mennang passalenna pékkugi Allataala mapparénta selaku Arung , sibawa passalenna Puwatta Yésus Kristus . Napogau'ni Paulus iyaro sibawa laluwasa , tenrihalang-halangi .
45001001	Saudara-saudara iya maneng ri Roma iya namaséiyé Allataala sibawa iya puraé naobbi Allataala untu' mancaji umma'-Na . Allataala pura piléka sibawa makkaka banna untu' mabbirittangngi Karéba Madécéng polé ri Allataala .
45001002	Iyaro Karéba Madécéngngé purani najjanciyang Allataala témpo riyolo naolai nabi-nabin-Na sibawa purani riyoki ri laleng Kitta'é .
45001003	Iyaro Karéba Madécéngngé passalennai Ana'na Allataala , Puwatta Yésus Kristus . Selaku tolino , wijannai Daud ,
45001004	iyakiya selaku ilahiwi ripannessai Ana'nai Allataala . Iyaro ripabuttiwi sibawa akuwasang dé'é padanna naolai tuwo-Na paimeng polé ri amaténgngé .
45001005	Naola towi Aléna nawérékka Allataala pammasé mancaji rasul , kuwammengngi -- untu' pakalebbii Kristus -- upimpingngi sining tauwé polé ri sininna bangsaé kuwammengngi namateppe' sibawa matinulu .
45001006	Iya nakkattaiyé sibawa sininna bangsaé iyanaritu ikoto iya engkaé ri Roma ; pura tono riyobbi untu' mancaji umma'na Yésus Kristus .
45001007	Iyaro saba'na uwokii iyaé sure'é lao ri iko . Tennapodo Allataala Ambo'ta sibawa Puwang Yésus Kristus mabbéré barakka sibawa asaléwangeng lao ri iko .
45001008	Bunge'-bunge'na naolai Yésus Kristus , mattarima kasi'ka ri Allataala nasaba Saudara-saudara maneng ; saba' purani naéngkalinga sininna linoé makkedaé mateppe' senna'ko lao ri Yésus Kristus .
45001009	Tuli uwéngngerakko rékko massempajakka . Allataala sabbinna makkedaé aga iyaro upowadaé tongengngi . Aléna Allataala iya utumaningiyé sissukku atikku ri laleng mabbirittangngi Karéba Madécéngngé passalenna Ana'-Na .
45001010	Uwéllauwi sibawa masero ri Allataala , tennapodo maéloi palaloka makkekkuwangngé célléngiko .
45001011	Saba' macinna senna'ka méwako sita kuwammengngi weddikka mabbagé sibawa iko pammasé polé ri Rohna Allataala péwatangiko .
45001012	Akkattaku iyanaritu nasaba pada mateppe'ni ri Yésus Kristus , naweddikki sisullé sipéwatangi .
45001013	Saudara-saudara ! Macinnaka kuwammengngi muwissengngi makkedaé maléwe' senna'ni maéloka célléngiko , iyakiya tuli engka halangenna . Macinnaka kuwammengngi na ri yelle'mu engka wassélé'na jama-jamakku pada-padato engkana wassélé'na jama-jamakku ri yelle'na sining tau tenniyaé Yahudi ri onrong-ngonrong laingngé .
45001014	Saba' mappunnaika kewajibang lao ri sininna bangsaé : iya engkaénna ampé-ampéna sibawa dé'é , iya massikolaénna sibawa dé'éppa .
45001015	Iyanaro saba'na umacinna senna' mabbirittangngi iyaro Karéba Madécéngngé lao ri iko iya monroétto ri Roma .
45001016	Mateppe' senna'ka ri Karéba Madécéngngéro , nasaba iyaro karébaé iyanaritu awatangenna Allataala untu' passalama'i sininna tauwé iya mateppe'é ; mula-mulanna tau Yahudié sibawa bangsa laingngétto .
45001017	Saba' nasibawang iyaro Karéba Madécéngngé , nappaitangngi pékkugi carana assisumpungenna rupa tauwé sibawa Allataala mancaji madécéng paimeng ; carana iyanaritu mateppe' ri Allataala , mappammulai pammulanna lettu paccappureng . Iyaro pada-padai tarokié ri laleng Kitta'é , " Tau mateppe'é ri Allataala angkanna assisumpungenna sibawa Allataala madécéng paimeng , iyaro tauwé tuwoi matu ! "
45001018	Polé ri surugaé nappaitangngi Allataala cai-Na lao ri sininna dosaé sibawa jana tolinoé , saba' jaé lawa-lawaiwi tolinoé untu' missengngi pappagguruwang tongengngé passalenna Allataala .
45001019	Aga naullé misseng tolinoé passalenna Allataala manessani ri laleng ati marilalenna rupa tauwé , saba' aléna Allataala pura pannessai iyaro lao ri rupa tauwé .
45001020	Sipongenna napancaji Allataala linoé , sipa'na Allataala iya dé'é napaita , iyanaritu keadaan-Na selaku Allataala sibawa akuwasan-Na iya mannennungengngé , weddinni najeppui rupa tauwé naolai sininna iya puraé napancaji . Jaji dé' sises-siseng rupa tauwé nappunnai alasang untu' pattongengngi aléna .
45001021	Rupa tauwé naissengngi Allataala , iyakiya rupa tauwé dé' napakalebbii selaku Allataala sibawa dé'to natarima kasi ri Aléna . Sibalé'na mappikkiri'i rupa tauwé iya tessiratangngé ; mapettanni atinna mennang .
45001022	Napérasai mennang aléna mapanré , padahal madonggoi mennang .
45001023	Tenniya Allataala iya mannennungengngé nasompa mennang , sangadinna dato'-dato' iya sinrupaé mahlu' weddingngé maté ; iyanaritu rupa tauwé , manu'-manu'é , olokolo iya eppaé ajéna , sibawa olokolo makkalolo'é .
45001024	Rimakkuwannanaro Allataala leppessangngi mennang rikuwasai ri cinnana atinna untu' pogau'i majaé , angkanna napogau'i mennang gau'-gau' iya macarépaé lao ri padanna muto .
45001025	Allataala iya tongengngé , nasulléiwi mennang sibawa iya dé'é natongeng . Tenniya iya mappancajiyé sangadinna iya ripancajiyé ritu nasompa sibawa natumaningi mennang . Padahal iya mappancajiyé ritu harusu' ripoji mannennungeng ! Aming .
45001026	Nasaba napogau'i rupa tauwé makkuwaéro , nanaleppessangngi Allataala mennang turusiwi napessunna iya matunaé . Sining makkunrainna dé'na natattaré' lao risining worowané pada-pada biyasaé ri rupa tauwé , sangadinna tattaré'i lao ri padanna muto makkunrai .
45001027	Makkuwatoro worowané ; dé'na mennang nasisumpung makkunraié pada-pada biyasaé , sangadinna naéloriwi padanna worowané . Napogau'i worowané pangkaukeng mappakasiri-sirié lao ri padanna worowané , angkanna tarimai mennang pakkabale iya siratangngé sibawa pangkaukeng majaéro .
45001028	Nasaba dé' namarasa parellu rupa tauwé missengngi Allataala , na Allataala leppessangngi pikkiranna mancaji masolang , angkanna napogau'i mennang gau'-gau' iya dé'é nawedding napogau' mennang .
45001029	Pennoi atinna sibawa sininna majaé , iya dé'é natongeng , akebbongeng sibawa abenciyang ; pennoi sibawa pangéloreng untu' mabbuno , mallaga , pabengnguwang sibawa peddi ati . Napoji bicarai tau laingngé ,
45001030	napoji tuna-tunaiwi asenna tau laingngé , matempoi mennang sibawa makurang ajara' , iya benciyéngngi Allataala sibawa napoji mabboro . Macca mennang sappa cara-cara baru untu' pogau'i majaé . Naéwai mennang indo' ambo'na ;
45001031	dé' namaélo pahangngi tau laingngé ; dé' namatinulu sibawa dé' najampangiwi padanna tau .
45001032	Naisseng mennang , makkedaé manuru' hukkunna Allataala , tau iya pogau' manengngéngngiro sitinajai rihukkung maté . Namuni makkuwaro napogau' mutowi mennang gau'-gau'éro ; sibawa mala nasitujui towi tau laingngé pogau'i .
45002001	Rimakkuwannanaro , Saudara-saudara , niga Saudara angkanna Saudara maélo passalai tau laingngé ? Dé' agaga nappunnai Saudara untu' méwaiwi alému ! Saba' rékko Saudara passalai tau laingngé , padahal napogau' towi Saudara pangkaukeng iya pada-padaé mennang , tentu Saudara pakennai towi aléna pahukkungeng .
45002002	Riissenni makkedaé rékko Allataala patatteppai pahukkungengngé ri yasé'na sining tau iya pogau'éngngi sining pangkaukeng pada-padaéro , iyaro apettunna Allataala tongengngi .
45002003	Iyakiya iko , Saudara-saudara , mupogau' towi gau'-gau' iya muteppuwangngéngngi sining tau laingngé ! Namupikkiri'i mulléi leppe' polé ri pahukkungenna Allataala ?
45002004	Iyaré'ga mupandang énténgngi asémpowanna Allataala sibawa asagénang atinna enrengngé asabbaraken-Na iya makkuwaéro loppona ? Pasti muwisseng makkedaé Allataala mappaitangngi akessingeng atin-Na nasaba maéloi kuwammengngi mutoba' polé ri dosa-dosamu .
45002005	Iyakiya matedde atiko sibawa dé' mumaélo tappinra . Rimakkuwannanaro alému muto mébbui pahukkungemmu pédé' tattamba tane'na ri Esso Kiyame' , rékko nappaitanni caina Allataala sibawa patatteppai pahukkungemmu iya adélé'é .
45002006	Saba' Allataala mpale'i matu tungke' tau situru pangkaukenna .
45002007	Allataala mabbéréyangngi atuwong tongengngé sibawa mannennungengngé lao ri mennang iya mattunru-tunrué pogau' décéng untu' lolongeng iya malebbié , iya ripakarajaé sibawa mannennungengngé .
45002008	Iyakiya sining tau iya pentingkangngéngngi aléna sibawa dé' namaélo matinulu ri Allataala , sangadinna maccowériwi iya majaé , iyaro sining tauwé riyacairi senna'i matu ri Allataala .
45002009	Tungke' tau iya pojiyéngngi pagau'i majaé masussai matu sibawa manrasa-rasai mula-mulanna tau Yahudié , sibawato bangsa-bangsa laingngé .
45002010	Iyakiya sininna tau iya pojiyéngngi pogau' makessingngé riwéréngngi matu alebbireng sibawa ripakarajai enrengngé asaléwangeng polé ri Allataala ; mula-mulanna lao ri tau Yahudié , makkuwatoro lao risining tau bangsa laingngé .
45002011	Saba' Allataala gaukengngi sininna tauwé pada-padai .
45002012	Sining tau bangsa laingngé madosai tennaisseng hukkunna agama Yahudié . Jaji rihukkungngi risaliwenna hukkung-hukkungngéro . Iyakiya sining tau Yahudié madosai puranana naisseng hukkung-hukkungngéro ; rimakkuwannanaro rituntu' towi matu mennang situru hukkung-hukkungngéro .
45002013	Saba' simadécéngengngi paimeng tauwé sibawa Allataala , tenniya nasaba iyaro tauwé naissengngi hukkunna agama Yahudié , sangadinna nasaba napogau'i aga taroki ri laleng hukkung-hukkungngéro .
45002014	Sining tau bangsa laingngé dé' naissengngi hukkung-hukkung agama Yahudié . Iyakiya rékko mennang nasaba élo aléna pogau'i aga napparéntang iyaro hukkung-hukkungngé , atinna mennang ritu mancaji hukkung lao ri mennang , namuni mennang dé' naissengngi hukkung agama Yahudié .
45002015	Ampé-ampéna mennang mappaitangngi makkedaé aga napparéntang iyaro hukkung-hukkungngé tarokii ri laleng atinna . Ati marilalenna muto mennang pettuiwi gau'éro , saba' biyasa towi mennang ripasala sibawa biyasa towi ripattongeng ri pikkiranna .
45002016	Makkuwaniro kajajiyangngé matti ri Esso puraé ripattenturo . Iyaro Essoé -- manuru' Karéba Madécéng iya uwabbirittangngé -- Allataala naolai Yésus Kristus , madélékiwi matu rahasiyana atié sibawa pikkiranna sininna tauwé .
45002017	Iyakiya makkekkuwangngé pékkugi tosi Saudara-saudara ? Mangakui Saudara tau Yahudi . Taggattungngi Saudara ri hukkunna agama Yahudié sibawa maloppo nyawana ri laleng assisumpungenna Saudara sibawa Allataala .
45002018	Lolongengngi Saudara panunju'-panunju' polé ri hukkungngéro , angkanna muwisseng élona Allataala sibawa muwissenna pattentui kéga makessing .
45002019	Mateppe'ko makkedaé Saudara iyanaritu pamimpinna tau butaé sibawa tajang lao ri mennang iya engkaé ri laleng pettangngé ;
45002020	Saudara gurunna sining tau iya matunaé ampé-ampéna , sibawa gurunna sining tau iya namadonggoé . Mateppe'i Saudara makkedaé ri laleng hukkunna agama Yahudié , nappunnaiwi Saudara sininna pangissengengngé sibawa pappagguruwang iya tongengngé .
45002021	Mupaggurui tau laingngé ; magi nadé' mupaggurui alému ? Mupaggurui tauwé kuwammengngi aja' naénnau , padahal Saudara muto ménnau !
45002022	Mupaggurui tauwé kuwammengngi aja' namalaweng , padahal Saudara muto malaweng ! Mubenciwi barahalaé , padahal Saudara muto malai barab-barang polé ri bola-bola abbarahalangngé .
45002023	Nattempo-tempowangngi Saudara makkedaé nappunnaiwi Saudara hukkunna Musa , padahal napakatunai Saudara Allataala ri laleng dé'na muturusiwi parénta-Na .
45002024	Ri laleng Kitta'é tarokii makkuwaé , " Nasaba iko , sining tau Yahudié , naricarépai asenna Allataala ri yelle'na bangsa-bangsa laingngé . "
45002025	Rékko matinului Saudara ri hukkunna agama Yahudié , sunna'na Saudara engkato akkégunanna . Iyakiya rékko dé' mulléi mapatoiwi gau'-gau' iya riyapparéntangngé ri laleng hukkung-hukkungngéro , sunna'na Saudara dé' sisenna nakkéguna .
45002026	Rékko séddié tau tenniya Yahudi iya dé'é narisunna' , turusiwi hukkunna agama Yahudié , dé'ga nangga'i Allataala selaku tau iya puraénna risunna ?
45002027	Nasining tau iya dé'é narisunna'ro napassalai matu tau Yahudié , saba' mappunnaiwi Saudara hukkung agama Yahudi sibawa risunna'na Saudara , iyakiya muwajjalékkaiwi hukkung-hukkungngéro . Dé' narisunna' mennang , iyakiya mala mennang ritu iya turusiyéngngi hukkunna agama Yahudié .
45002028	Nasaba tau Yahudi iya tuléngngé tenniya iya asennaé bawang tau Yahudi ; sibawa tau iya tonget-tongengngé risunna tenniya tau iya risunna'é secara mallahéreng bawang .
45002029	Sibalé'na , séddié tau Yahudi iya tuléngngé iyanaritu tau iya atinnaé mannyawa Yahudi ; sibawa sunna' tongengngé iyanaritu sunna' ri atié iya najamaé Rohna Allataala , tenniya iya riyokié ri laleng kitta'é . Tau sinrupaéro tarimai pappojiyang polé ri Allataala , tenniya polé ri rupa tauwé .
45003001	Rékko makkuwaitu , aga sarona mancaji tau Yahudi ? Sibawa aga gunana turusiwi peraturang sunna'é ?
45003002	Tentu maéga muwa gunana ! Bunge'-bunge'na , nasaba lao ri tau Yahudié ritu Allataala mappaddettangengngi ada-adanna Allataala .
45003003	Iyakiya pékkugi rékko sibagiyang tau Yahudié dé' namatinulu ? Nassabarigaro na Allataala dé'to namatinulu ?
45003004	Tentu dé' ! Nasaba manessani Allataala tuli tongengngi , namuni tungke' tauwé mabbelléi . Ri laleng Kitta'é tarokii , " Sitinajako pabutti tongeng ri laleng aga iya mupogau'é , sibawa pakalako wettummu riyadéléki . "
45003005	Iyakiya rékko pédé' manessani adélékenna Allataala , nasaba pogau'ki iya dé'é natongeng , agana maélo tapowada ? Makkedaé Allataala dé' naadélé' rékko nahukkukki ? ( Mémeng iyaé pakkutanaé siratangngi secara tolino . )
45003006	Dé' sises-siseng ! Saba' rékko dé' naadélé' Allataala , pékkugi naulléi madélékiwi linoéwé ?
45003007	Iyakiya narékko pangkaukeng iya dé'é natongeng , aga iya tongengngé passalenna Allataala pédé' paitai , angkanna ripojiwi , magi tau iya pogau'éngngi majaéro ripasala mupi selaku tau madosa ?
45003008	Na magi nadé' naweddikki makkeda , " Madécéngengngi pogau'ki majaé kuwammengngi mompoi décéngngé ? " Mémeng engka sining tau iya pakatunaiyékka sibawa powadai makkedaé purana makkeda makkuwaro . Sining tau sinrupaéro siratangngi rihukkung ri Allataala .
45003009	Aga tudangetta selaku tau Yahudi lebbi makessingngi naiya pangka'na sining tau bangsa laingngé ? Dé' sises-siseng ! Purani upowada makkedaé muwi tau Yahudié iyaré'ga bangsa laingngé , iya manenna rikuwasaini ri dosaé .
45003010	Pada-pada iya tarokié ri laleng Kitta'é , " Dé' muwi séddi tau tongeng ,
45003011	dé' muwi séddi tau pahangngi sibawa dé' muwi séddi tau sompai Allataala .
45003012	Sininna tauwé purani napabélai aléna polé ri Allataala ; pusa manenni . Dé' muwi séddi tau pogau'i tongengngé ; muwi séddi dé'to !
45003013	Tigero'na mennang pada-padai tampung tattimpa'é . Bellé massolo polé ri lilana , sibawa témunna mennang mapporokeng pétenna , pada-pada moso ulaé .
45003014	Pennoi témunna mennang sibawa tanro enrengngé mabbanta .
45003015	Masitta jongkana mennang rékko maéloi mabbuno tau .
45003016	Ancurekeng sibawa asussangngé , namporengngi mennang kégi-kégi .
45003017	Butai mennang lao ri laleng asaléwangengngé ,
45003018	sibawa dé' nappakalebbi ri Allataala . "
45003019	Riissenni makkekkuwangngé makkedaé sininna iya tarokié ri laleng hukkunna agama Yahudié , iyanaritu untu' sining tau iya engkaé riyawa paréntana hukkung-hukkungngéro . Rimakkuwannanaro dé' séddi tau mulléi mabbéré alasang muwi agi-agi sibawa sininna linoé naulléi Allataala tuntu'i .
45003020	Saba' dé' séddi tau makkullé simadécéngeng Allataala nasaba iyaro tauwé nattuwangngi gau'-gau' iya engkaé ri laleng hukkunna agamaé . Sibalé'na iyaro hukkung-hukkungngé banna najjellokengngi lao ri rupa tauwé makkedaé madosai rupa tauwé .
45003021	Iyakiya makkekkuwangngé Allataala pura mappaitangngi lalengngé pékkugi tolinoé nasimadécéngeng sibawa Allataala ; na caranaro dé' gaga assisumpungenna sibawa hukkunna agama Yahudié . Kitta'-kitta'na Musa sibawa kitta'-kitta'na nabi-nabié mala pannessai gau'éro ,
45003022	makkedaé Allataala mpéréngngi pakkulléng tolinoé simadécéngeng sibawa Allataala , banna rékko rupa tauwé mateppe'i ri Yésus Kristus . Napogau'i Allataala iyaé untu' sininna tau iya mateppe'é ri Kristus ; saba' dé'gaga assilaingenna :
45003023	Sininna tauwé madosani sibawa mabélai polé ri Allataala iya maéloé passalama'i mennang .
45003024	Banna nasaba pammaséna Allataala bawang iya nabbéréyangngé sibawa cuma-cuma ; assisumpungenna tolinoé sibawa Allataala madécéngngi paimeng ; carana iyanaritu : ripaleppe'i tolinoé ri Yésus Kristus .
45003025	Allataala makkarobangengngi Yésus Kristus kuwammengngi na amatén-Naro ripannessai tolinoé leppe'i polé ri asalangngé rékko mateppe'i mennang ri Aléna . Napogau'i Allataala makkuwaéro untu' mappaitangngi adéléken-Na . Saba' ri wettu labe'é sabbara'i Allataala lao ri dosa-dosana tolinoé , angkanna dé' nahukkungngi mennang .
45003026	Iyakiya makkekkuwangngé tinda'i lao ri dosaé untu' pabuttiwi adéléken-Na . Nasibawang caraéro , nappaitangngi makkedaé tongengngi Aléna ; sibawa tungke' tau iya mateppe'é ri Yésus , Ripannessai selaku tau iya simadécéngengngé paimeng sibawa Allataala .
45003027	Rimakkuwannanaro dé'na gaga alasang ri idi untu' mammingki-mingki . Magi nakkuwaro ? Aga nasaba ripogau'i iya tarokié ri laleng hukkunna agama Yahudié ? Tenniya . Iyakiya nasaba mateppe'ki .
45003028	Saba' rippe'na iyanaritu makkuwaiyé : Ripannessai tauwé simadécéngeng paimeng sibawa Allataala , tenniya nasaba nattuwangngi aga iya tarokié ri laleng hukkunna agama Yahudié , sangadinna nasaba mateppe'i ri Yésus Kristus .
45003029	Iyaré'ga iyaro Allataala , Allataalanai tau Yahudié bawang ? Dé'ga na Allataalana towi bangsa laingngé ? Ya , mémeng Allataalana towi bangsa laingngé !
45003030	Saba' séddi bawang Allataala . Aléna ritu nakkulléngiwi sining tau Yahudié nasimadécéngeng paimeng sibawa Allataala nasaba mateppe'i mennang . Na Alénato nallalengi nasining tau bangsa laingngé simadécéngngi paimeng sibawa Allataala ; iyatoro nasaba mateppe'i mennang .
45003031	Aga iyaé bettuwanna makkedaé nasaba mateppe'ki ri Kristus , riyabbéyangngi hukkunna agama Yahudié ? Dé' sises-siseng ! Mala nasaba atepperettaro , naripakarajai hukkung-hukkungngéro .
45004001	Rékko makkuwaitu , aga wedding ripowada passalenna Abraham , néné-nénéna bangsata ? Pékkugi pangalamanna ?
45004002	Rékko gau'-gau' iya napogau'é nassabariwi Allataala natarimai selaku tau iya pésennangiyéngngi atinna Allataala , engka tona alasang ri aléna untu' mammingki-mingki . Iyakiya dé' naulléi mammingki ri yolona Allataala .
45004003	Ri laleng Kitta'é tarokii , " Mateppe'i Abraham lao ri Allataala , nasaba atepperennaé ritarimai ri Allataala selaku tau iya pésennangiyéngngi atinna Allataala . "
45004004	Tau majjamaé , tarimai gaji ; na gajinna dé' nangga'i selaku séuwa pabbéré , saba' iyaro mémeng ha'na .
45004005	Iyakiya engka tau iya dé'é nataggattung ri usahana aléna ; nappaddettangengngi aléna ri Allataala iya pannessaéngngi tau madosaé leppe'i polé ri asalangngé . Situru teppe'naro nallalengiwi Allataala natarimai tauwéro selaku tau iya pésennangiyéngngi atinna Allataala .
45004006	Makkuwatoro pallolongenna Daud ; iyanaro saba'na nawérékkadaiwi salama' masennangngi lao ri tau iya ritarimaénna ri Allataala selaku tau iya pésennangiyéngngi atinna Allataala , sibawa dé'na Allataala najampangiwi sining pangkaukenna tauwéro . Makkeda makkuwaiyé Daud ,
45004007	" Masennangngi tau iya riyaddampengengngé sining asalanna sibawa dosa-dosana purani nakuburu' Allataala !
45004008	Masennangngi tau iya dé'é narituntu' dosa-dosana ri Puwangngé ! "
45004009	Aga iyaé ada-ada masennangngé ripattujui bawang lao risining tau iya turusiyéngngi peraturang sunna'é bawang ? Iyaré'toga lao ri tau iya dé'é naturusiwi peraturang sunna'é ? Purani ripowada ri yolona , makkedaé ritarimai Abraham ri Allataala selaku tau iya pésennangiyéngngi atinna Allataala , nasaba mateppe'i Abraham ri Allataala .
45004010	Namaraganna Allataala napannessai iyaro gau'é ? Riwettu dé'napa iyaré'ga puranana Abraham risunna ? Mémeng riwettu dé'napa narisunna' , tenniya puranana .
45004011	Ri munriwi risunna , sibawa iyaro sunna'na banna selaku tanrang makkedaé Allataala pura tarimai selaku tau iya pésennangiyéngngi atinna Allataala , nasaba mateppe'i ri Allataala . Ritarimai ri Allataala riwettu dé'napa naccowériwi peraturang sunna'é . Sibawa Abraham mancaji ambo'i secara baténg lao ri sininna tau iya mateppe'é ri Allataala , sibawa iya nassabariyé pura ritarimai ri Allataala selaku tau iya pésennangiyéngngi atinna Allataala , namuni mennang dé' naccowériwi peraturang sunna'é .
45004012	Ambo' baténna towi Abraham untu' sining tau iya maccowériyéngngi peraturang sunna'é . Ambo' baténnai mennang tenniya bawang nasaba naccowériwi mennang peraturang sunna'é , iyakiya nasaba tuwo towi mennang sibawa mateppe'na lao ri Allataala , pada-padato Abraham riwettu dé'napa naccowériwi peraturang sunna'é .
45004013	Majjanciwi Allataala lao ri Abraham sibawa wija-wijanna makkedaé iyaé linoé mancajiwi matu appunnangenna Abraham . Majjanci makkuwairo Allataala tenniya nasaba matinului Abraham ri hukkunna agama Yahudié , iyakiya nasaba mateppe'i lao ri Allataala angkanna ritarimai ri Allataala selaku tau iya pésennangiyéngngi atinna Allataala .
45004014	Saba' rékko banna sining tau iya matinulué lao ri hukkunna agama Yahudié bawang iya tarimaéngngi matu aga najjanciyang Allataala , teppe'é lao ri Allataala dé' sises-sisenna nakkéguna , sibawa jancinna Allataala dé'tona nallise .
45004015	Hukkunna agama Yahudié napapoléi pahukkungenna Allataala , iyakiya rékko dé'gaga hukkung-hukkung , dé'to gaga pelanggarang .
45004016	Jaji iyaro jancinna Allataala siturui teppe'na tauwé lao ri Allataala . Mancajiwi iyaro séddi boro' lao ri sininna wija-wijanna Abraham makkedaé iyaro jancié riwéréngngi mennang selaku séddi pabbéré polé ri Allataala iya cuma-cumaé ; tenniya bawang lao ri mennang iya matinulué lao ri hukkunna agama Yahudié bawang , iyakiya laoto ri mennang iya mateppe'é ri Allataala pada-pada Abraham mateppe' lao ri Aléna . Saba' Abraham iyanaritu ambo'ta maneng secara baténg .
45004017	Saba' makkeda makkuwaiyé Allataala lao ri Abraham , " Purano upancaji ambo' untu' maéga bangsa . " Makkuwaniro Allataala mabbéréyangngi iyaro jancié lao ri Abraham . Namateppe'i Abraham lao ri Aléna . Aléna ritu Allataala iya patuwoéngngi tau maté ; Alénato Allataala iya makkedaé bawang nanaébbui aga iya dé'é naengka mancaji engka .
45004018	Abraham maddennuwang bawang matteru sibawa mateppe' namuni dé'na gaga paddennuwanna . Rimakkuwannanaro mancajiwi ambo'na maéga bangsa . Pada-pada tarokié ri laleng Kitta'é , " Mancajiwi matu maéga senna' wija-wijammu . "
45004019	Iyaro Abraham wettué dé'na akkullénna mappunnai wijanna , saba' macowa senna'ni sibawa umuru'na nacawékini sératu taung ; makkuwatoro Sara , bainénaro , manangngi . Iyakiya teppe'na Abraham dé' nakurang .
45004020	Tette'i mateppe' sibawa dé' nakaléwa'-léwa' lao ri jancinna Allataala . Mala teppe'na pancajiwi tattamba mawatang , angkanna napojiwi Allataala .
45004021	Mateppe' senna'i makkedaé naulléi Allataala pogau'i aga iya pura Najjanciyangngé .
45004022	Iyanaro saba'na naritarima Abraham ri Allataala selaku tau iya sennangiyéngngi atinna Allataala .
45004023	Ada-ada " ritarimai selaku tau iya sennangiyéngngi atinna Allataala " riyokii tenniya untu' alé-aléna Abraham bawang ,
45004024	iyakiya untu' idi'to . Ritarima tokki matu selaku tau iya puraé sennangi atinna Allataala , nasaba mateppe'ki lao ri Allataala iya patuwoéngngi Yésus , Puwatta , polé ri amaténgngé .
45004025	Iyaro Yésus purani riyabbéréyang untu' riyuno nasaba dosa-dosata ; nainappa napatuwo paimeng Allataala untu' nallalengiki simadécéngeng paimeng sibawa Allataala .
45005001	Makkekkuwangngé simadécéngenni paimeng sibawa Allataala , nasaba mateppe'ki . Rimakkuwannanaro tuwoki ri laleng adaméngengngé sibawa Allataala naolai Puwatta Yésus Kristus .
45005002	Nasaba mateppe'ki ri Yésus Kristus , namakkulléki péneddingiwi pammaséna Allataala , nanasibawangngi iyaro pammasé natuwoki makkekkuwangngé . Rimakkuwannanaro mariyo-riyo atitta nasaba mappunnaiki paddennuwang makkedaé ripérasai matu asennangengngé iya nabbéréyangngé Allataala !
45005003	Nalebbi naiyaro , marennu tokki ri laleng anrasa-rasangngé , nasaba riissengngi makkedaé anrasa-rasangngé mébbui tauwé mancaji matinulu ,
45005004	na atinulurengngé mébbui matu tauwé tahang ri paccobangngé ; iyanaé paompo paddennuwang .
45005005	Paddennuwang iya pada-padaéwé dé' napakacéléki matu , nasaba purani riliseki atitta ri Allataala sibawa pammasé . Napogau'i Allataala iyaro naolai Roh Mapaccin-Na , iya puraé nawérékki .
45005006	Wettutta ri laleng keadaang dé'gaga pakkulléng , matéi Kristus untu' idi ri wettu iya pura napattentué Allataala ; padahal idi sining tau iya mabélaé polé ri Allataala .
45005007	Muwi untu' séddié tau adélé mawatatto tauwé maélo maté . Naullé untu' séddié tau iya makessingngé , engkato tau iya baranié maté .
45005008	Iyakiya Allataala pannessai pammasé-Na lao ri idi wettunna Kristus maté untu' idi wettutta tau madosa mupa .
45005009	Makkekkuwangngé simadécéngenni paimeng sibawa Allataala naolai amaténna Kristus ; rimakkuwannanaro mattentuni ripassalama' tokki matu polé ri caina nasaba Kristus .
45005010	Rékko ri wettutta simusu sibawa Allataala ; ripasidaméki sibawa Aléna naolai amaténna Ana'-Na , lebbi-lebbipi makkekkuwangngé simadécéngenna paimeng assisumpungetta sibawa Allataala , tentu ripassalama' tokki matu naolai atuwonna Kristus .
45005011	Nalebbi na iyaro , marennu tokki nasaba akessingenna Allataala naolai Puwatta Yésus Kristus . Saba' naolai Kristus , ripéneddingiwi makkekkuwangngé assisumpungetta iya madécéngngéro sibawa Allataala .
45005012	Muttama'i dosaé ri laleng linoé naolai séddi tau , na polé ri dosaéro momponi amaténgngé . Addimonrinna , iyaro amaténgngé nassanraiwi sininna rupa tauwé , saba' sininna tauwé madosani .
45005013	Riwettu dé'napa nariyabbéréyang hukkunna agama Yahudié , engka mémenni dosaé ri laleng linoé . Iyakiya dé' narituntu' dosaé , nasaba dé'gaga hukkung iya weddingngé riyajjalékkai .
45005014	Namuni polé ri wettunna Adam lettu ri wettunna Musa , sininna rupa tauwé rikuwasaiwi ri amaténgngé . Mala sining tau iya dé'é napogau' pelanggarang sibawa cara iya padaé iya napogau'é Adam , iyaro sining tauwé maccowé towi rikuwasai ri amaténgngé . Adam iyanaritu gambaran-Na polé ri iya maéloé polé matti .
45005015	Iyakiya dé' napada duwa iyaro ; nasaba asémpowang atinna Allataala mabélai lebbi battowa rékko ripasibandingngi sibawa palanggarang iya napogau'é Adam . Pelanggaranna séddi tau nassabariwi maéga tau maté . Lebbi battowapasi addimonrinna pammaséna Allataala sibawa hadiya asalamakengngé iya nabbéréyangngé lao ri maéga makkuwaro tau , naolai akessingeng atinna séddié tau iyanaritu Yésus Kristus .
45005016	Hadiya polé ri Allataala lebbi battowa towi naiya dosana tau séddiéro . Saba' puranana séddié tau pogau' pelanggarang , tatteppani apettung " Pasalaé " . Iyakiya maéganana tau pogau' dosa poléni pammaséna Allataala iya pannessaéngngi , " Dé' napasala " .
45005017	Nasaba palanggaranna séddi tau , massanrai amaténgngé lao kégi-kégi naolai tau séddiéro . Lebbi battowa pasi addimonrinna naiya napogau'é séddié tau laing , iyanaritu Yésus Kristus . Naolai Aléna , nabbéréyangngi Allataala pammasé-Na lao ri maéga tau sibawa nallalengiwi mennang simadécéngeng paimeng sibawa Allataala sibawa cuma-cuma ; makuwasai matu mennang ri linoéwé naolai Kristus .
45005018	Jaji pékkugi pelanggaranna séddié tau nassabariwi sininna rupa tauwé rihukkung , makkuwatoro pangkaukenna séddié tau iya maccowériyéngngi élona Allataala , nassabariwi sininna tauwé ripaleppe' polé ri asalanna sibawa riwéréng atuwong .
45005019	Na pékkugi namaéga tau mancaji tau madosa nasaba séddi tau dé' namatinulu , makkuwatoniro maéga tau ripakkullé simadécéngeng paimeng sibawa Allataala nasaba séddi tau matinulu ri Allataala .
45005020	Iya mabbéréyangngéngngi hukkunna agama Yahudié iyanaritu Allataala muto . Iyakiya pédé' makkuragai tolinoé turusiwi iyaro hukkung-hukkungngé , pédé' najjalékkaiwi mennang sibawa madosa lao ri Allataala . Iyakiya namuni pédé' pogau' dosa tolinoé , Allataala pédé' mamaséiwi mennang .
45005021	Na , harusu'ki maté nasaba pogau'ki dosa , iyakiya Allataala mamaséiki sibawa mabbéréi laleng lao ri idi untu' simadécéngeng paimeng sibawa Aléna . Nasaba assisumpungetta sibawa Allataala madécéngi paimeng , nabbéréyang towi atuwong mannennungengngé lao ri idi naolai Yésus Kristus , Puwatta .
45006001	Rékko makkuwairo , aga wedding ripowada ? Harusu'ki'ga matteru-teru pogau' dosa kuwammengngi napédé' namaséiki Allataala ?
45006002	Tentu dé' ! Dé'na nakuwasaiki dosaé , jaji , pékkugi weddikki matteru-teru tuwo sibawa pogau' dosa ?
45006003	Taissegga Saudara-saudara makkedaé wettutta ricemmé , ripasséddiki sibawa Kristus Yésus ? Bettuwanna iyaé ripasséddiki sibawa amatén-Na .
45006004	Nasaba acemméngngéro , rikuburu'ki silaong Kristus sibawa maccowéki maté silaong Aléna , kuwammengngi napékkugi Kristus ripatuwo polé ri amaténgngé nasaba akuwasanna Ambo' iya malebbié , makkuwatoniro weddikki joppaiwi séuwa atuwong iya mabarué .
45006005	Rékko masséddini sibawa Kristus nasaba maccowé tokki maté sibawa Aléna , mancaji séddi tokki matu sibawa Aléna nasaba maccowé tokki ripatuwo paimeng pada-pada Aléna .
45006006	Riissenni makkedaé ampé-ampéta riyolo selaku tolino pura riyunoi silaong Kristus ri aju sallié kuwammengngi nariyancuru akuwasanna ampé-ampéta iya madosaéro ; nanallalengiro dé'na naripowataki ri dosaé .
45006007	Nasaba rékko séddié tau matéi , iyaro tauwé ripaleppe'i polé ri akuwasanna dosaé .
45006008	Rékko purani maté silaong Kristus , mateppe'ki makkedaé tuwo tokki matu silaong Aléna .
45006009	Saba' riissengngi makkedaé pura ripatuwoni Kristus polé ri amaténgngé sibawa dé'na namaté ; dé'na namakuwasana amaténgngé ri yasé'na Aléna .
45006010	Amaténg iya napéneddingiyé Kristus iyanaritu amaténg nasaba dosa . Iyaro sisemmi bawang kajajiyang lettu mannennungeng . Sibawa atuwong iya napéneddingiyé makkekkuwangngéwé iyanaritu atuwong untu' Allataala .
45006011	Harusu' tokko mangga'i alému maté nasaba dosa , iyakiya tuwo ri laleng assisumpungeng iya mare'é sibawa Allataala naolai Yésus Kristus .
45006012	Aja'na muleppessangngi dosaé kuwasaiwi atuwommu iya dé'é namannennungeng ri linoé , kuwammengngi aja' muturusiwi pangéloremmu iya majaé .
45006013	Aja'to muwabbéréyangngi anggota tubummu lao ri akuwasanna dosaé untu' riyakkégunang lao ri akkatta-akkatta majaé . Iyakiya abbéréyangngi alému lao ri Allataala selaku sining tau iya puraé ripalétté polé ri amaténgngé lao ri atuwongngé . Abbéréyang manengngi alému lao ri Allataala kuwammengngi nariyakkégunang untu' élona Allataala .
45006014	Dé' nawedding dosaé makuwasaiko , nasaba dé'na mutuwo riyawana hukkunna agama Yahudié iyakiya ri yawana pammaséna Allataala .
45006015	Makkekkuwangngé , aga rippe'na ? Weddikki'ga madosa , nasaba dé'na na ri yawanaki akuwasanna hukkungngé , sangadinna ri yawa akuwasanna pammaséna Allataala ? Dé' sises-siseng !
45006016	Muwissegga makkedaé rékko muwabbéréyangngi alému lao riséddié tau untu' pogau'i élona , tentu iyanaritu atannako tau iya muturusiéro -- iyaré'ga atannai dosaé iya tiwiékko lao ri amaténgngé , iyaré'ga ata iya matinulué ri Allataala , nanallalengiro nasimadécéngeng paimeng sibawa Allataala .
45006017	Iyakiya sukkuru'ki lao ri Allataala ! Saba' riyolo mancaji atannako dosaé , iyakiya makkekkuwangngé sukku atinna saudara turusiwi pappagguruwang tongengngé iya puraé riwérékko .
45006018	Purano ripaleppe' polé ri dosaé , namakkekkuwangngé mancaji atano untu' élona Allataala .
45006019	Nasaba makkumani lemmana pappéjeppummu , makkégunakka conto-conto angatangeng kuwammengngi nalebbi gampang mupahang . Riyolo muwabbéréyangngi alému selaku ata lao ri gau'-gau' iya macarépaé sibawa majaé untu' akkatta-akkatta majaé . Makkuwatoro makkekkuwangngé , sitinajako mabbéréyangngi sininna alému selaku ata lao ri élona Allataala untu' akkatta-akkattana Allataala iya mapaccingngé .
45006020	Wettummu ripowata ri dosaé , dé' narikuwasaiko ri élona Allataala .
45006021	Iyaro wettué asarong aga mutarima polé ri gau'-gau' iya makkekkuwangngéwé muposiri pogau'i ? Iyaro sining pangkaukengngé banna tiwi amaténg !
45006022	Iyakiya makkekkuwangngé ripaleppe'no polé ri dosaé , sibawa mancaji atanna Allataala . Asarommu iyanaritu makkedaé tuwoi Saudara banna untu' Allataala na iyaro gau'é powassélé'i atuwong tongengngé sibawa mannennungengngé .
45006023	Saba' amaténgngé iyanaritu saronai dosaé ; iyakiya atuwong tongengngé iya mannennungengngé sibawa Kristus Yésus Puwatta iyanaritu pabbéré iya nabbéréyangngé Allataala sibawa cuma-cuma .
45007001	Saudara-saudara ! Naisseng manenni Saudara hukkungngé . Jaji , muwisseng makkedaé akuwasanna hukkungngé ri yasé'na séddié tau , takkennai ri wettu tuwona mupa iyaro tauwé .
45007002	Ebara'na , séddié makkunrai iya mallakkaiyé , tassiyoi lao ri hukkungngé lao ri lakkainna banna ri wettu tuwona mupa lakkainna . Rékko maténi lakkainna , iyaro bainé leppe'i polé ri hukkung iya siyoéngngi lao ri lakkainna .
45007003	Rékko iyaro makkunraié siyonrongngi sibawa worowané laingngé ri wettu tuwona mupa lakkainna , secara hukkung , iyaro makkunraié riyasengngi malaweng . Iyakiya rékko maténi lakkainna , secara hukkung , iyaro makkunraié leppe'ni . Narékko kawingngi paimeng sibawa séddié worowané laing , dé' namalaweng .
45007004	Makkuwatoro gau'na sibawa iko , Saudara-saudara . Lao ri hukkunna agama Yahudié maténo , nasaba pura ripasséddino sibawa tubunna Kristus sibawa mancaji appunnangen-Na iya puraé ripatuwo paimeng polé ri amaténgngé . Ripatuwoi polé ri amaténgngé kuwammengngi tamancaji makkéguna lao ri Allataala ri laleng atuwotta .
45007005	Saba' riyolo tuwoki manuru' sipa-sipa tolinoé . Iyaro wettué sining cinnata iya madosaé , iya mompoé nasaba engkana hukkunna agamaé , mappattentu ri laleng aléta . Iyanaro saba'na naripogau' gau'-gau' iya nassabariyé amaténg .
45007006	Iyakiya makkekkuwangngé dé'na tatassiyo ri hukkunna agama Yahudié . Purani maté lao ri hukkung-hukkung iya makuwasaiyékki riyolo . Dé'na tassompa sibawa cara-cara maittaé , situru hukkung-hukkung iya tarokié . Makkekkuwangngé massompaki situru cara baru iya nappaitangngé Rohna Allataala lao ri idi .
45007007	Rékko makkuwaitu , agana wedding tapowada ? Majaga hukkunna agama Yahudié ? Tentu dé' ! Iyakiya hukkung ngénnaro pagguruka passalenna dosaé . Dé' uwissengngi aga iyaro mangowaé , rékko hukkung agamaé dé' napowadai , " Aja' mumangowa . "
45007008	Naolai hukkung agamaé , nalolongeng kasempatang dosaé untu' paompoi sininna rupanna cinnaé iya mangowaé ri laleng atikku , saba' rékko dé'i gaga hukkunna agamaé , tentu maté towi dosaé .
45007009	Iyya riyolo tuwoka temmakké hukkung agama . Iyakiya wettunna mompo hukkung agamaé , mammulani tuwo dosaé
45007010	na iyya matéka . Na hukkung agamaéro , iya bunge'-bunge'naé naseng untu' mabbéré atuwong , mala papoléi amaténg lao ri iyya .
45007011	Nasaba naolai hukkung agamaéro , malai kasempatang dosaé bengnguwakka sibawa mpunoka .
45007012	Assalenna hukkung agamaé poléi ri Allataala , na tungke' parénta ri laleng hukkungngéro apolénna poléi ri Allataala , jaji adélé sibawa makessing .
45007013	Nah , aga iyaé makkébettuwangngi makkedaé iya makessingngéro mappapoléi amaténg lao ri iyya ? Tentu' dé' ! Dosaé ritu mappapolé amaténg . Ri laleng napakéna iya makessingngé , namappapolé dosaé amaténg lao ri iyya , kuwammengngi sipa-sipa dosaé napaita sibawa namanessa . Naolai parénta-paréntana Allataala , pabuttini pékkugi jana dosaé .
45007014	Riissenni makkedaé hukkunna agama Yahudié assalenna poléi ri Rohna Allataala ; iyakiya iyya'é tolino malemmaka . Purana ribalu' untu' mancaji atanna dosaé .
45007015	Saba' aléku paimeng dé'to upahangngi pangkaukekku . Gau'-gau' iya macinnaé upogau' , iyaro dé' upogau'i ; iyakiya gau'-gau' iya ubenciyé , mala iyaro upogau' .
45007016	Rékko upogau'i gau'-gau' iya siéwaé sibawa cinnaku , bettuwanna iyaro uwangakuiwi makkedaé iyaro hukkunna agama Yahudié makessingngi .
45007017	Jaji , tenniyana iyya sitongenna pogau'i iyaro , sangadinna dosa iya kuwasaiyéngngi aléku .
45007018	Uwisseng makkedaé dé'gaga muwi séuwa iya makessingngé ri laleng aléku ; iyanaritu ri laleng ampé-ampéku selaku tolino . Saba' engka cinna ri aléku untu' pogau'i makessingngé , iyakiya dé' uwulléi pajoppai .
45007019	Dé' upogau'i iya makessingngé iya macinnaé upogau' ; sibaléna upogau'i gau'-gau' iya majaé , iya dé'é umaélo pogau'i .
45007020	Rékko upogau'i gau'-gau' iya dé'é umaélo pogau'i , bettuwanna iyaro tenniyana iyya pogau'i iyaro gau'-gau'é , sangadinna dosaé iya kuwasaiyéngngi aléku .
45007021	Jaji , malaka apettung makkedaé hukkungngénnaé makkatenning peranang : iyanaritu makkedaé rékko maéloka pogau'i iya makessingngé , na banna iya majaé bawang mompo ri aléku .
45007022	Napoji batékku hukkunna Allataala ,
45007023	iyakiya mainge'ka makkedaé ri laleng aléku engkato hukkung laing iya mattenningngé peranang -- iyanaritu hukkung iya siyéwaé sibawa hukkung iya riyangakuiyé ri akkalekku . Iyanaro saba'na tassiyoka ri hukkung dosaé iya makkatenningngé peranang ri laleng aléku .
45007024	Makkuwanié keadaakku : uturusiwi hukkunna Allataala sibawa akkalekku , iyakiya nasaba ampé tolinoku , tunru'ka lao ri dosaé . Temmaka cilakaku iyya'é ! Nigana maélo passalama'ka polé ri watakkaléwé iya tiwiékka lao ri amaténgngé ? Sukkuru'ki lao ri Allataala ! Maéloi passalama'ka naolai Yésus Kristus .
45007025	
45008001	Makkekkuwangngé dé'na gaga pahukkungeng lao ri mennang iya tuwoé masséddi sibawa Kristus Yésus .
45008002	Saba' hukkunna Rohna Allataala iya mébbuékki tuwo masséddi sibawa Kristus Yésus pura paleppe'ka polé ri hukkung iya nassabariyé dosaé sibawa amaténgngé .
45008003	Aga iya dé'é naulléi napogau' hukkung agamaé , nasaba idi tau malemmaki , iyaro pura napogau'ni Allataala . Allataala caui akuwasanna dosaé ri laleng sipa'na tolinoé sibawa kiringngi Ana'na , iya polé ri laleng keadaang iya padaé sibawa tolinoé iya madosaé , untu' leddai dosaé .
45008004	Napogau'i Allataala iyaro kuwammengngi élo-Na iya napannessaé ri laleng hukkunna agama Yahudiéro weddingngi ripajoppa ri laleng aléta iya tuwoé situru Rohna Allataala sibawa dé' nasituru' sipa'na tolinoé .
45008005	Sining tau iya tuwoé situru sipa' tolinoé , mappikkiri'i matteru-teru aga nacinnai iyaro sipa' tolinoé . Iyakiya sining tau iya tuwoé situru Rohna Allataala , mappikkiri'i matteru-teru aga nacinnaiyé Rohna Allataala .
45008006	Rékko pikkirammu rikuwasaiwi ri sipa' tolinoé , addimonrinna amaténg . Iyakiya rékko pikkirammu rikuwasaiwi ri Rohna Allataala , addimonrinna iyanaritu atuwong sibawa assidaméngeng sibawa Allataala .
45008007	Tau iya rikuwasaiyé pikkiranna ri sipa' tolinona , iyaro tauwé simusui sibawa Allataala ; nasaba iyaro tauwé dé' natunru' lao ri hukkunna Allataala ; na mémeng dé' naulléi tunru' lao ri hukkunna Allataala .
45008008	Sining tau iya tuwoé situru sipa' tolinoé , iyaro sining tauwé dé' naulléi pésennangiwi Allataala .
45008009	Iyakiya dé' mutuwo situru sipa' tolinoé . Tuwoko situru Rohna Allataala -- rékko , Rohna Allataala tonget-tongengngi makkatenning peranang ri laleng alému . Tau iya dé'é nappunnai Rohna Kristus , iyaro tauwé tenniya appunnangenna Kristus .
45008010	Iyakiya rékko Kristus tuwoi ri laleng alému , namuni watakkalému matéi matti nasaba dosa , iyakiya Rohna Allataala mabbéré atuwong lao ri iko , saba' assisumpungengngé sibawa Allataala makessinni .
45008011	Rékko Rohna Allataala , iya patuwoéngngi Kristus polé ri amaténgngé , tuwoi ri laleng alému , tentu iya patuwoéngngi Kristus polé ri amaténgngéro , patuwo towi matu watakkalému iya weddingngéro maté . Napogau'i iyaro sibawa Roh-Na iya tuwoé ri lalemmu .
45008012	Iyanaro saba'na , Saudara-saudara , mappunnaiki tanggung jawa' ; iyakiya tenniya tanggung jawa' lao ri sipa' tolinoé ; dé' naparelluki tuwo situru élona .
45008013	Nasaba rékko tuwoko situru sipa' tolinoé , matéko matu ; iyakiya rékko nasibawang akuwasanna Rohna Allataala , matteruko bawang mpunoi pangkaukeng-pangkaukemmu iya madosaé , tuwoko matu .
45008014	Sining tau iya ripimpingngé ri Rohna Allataala , iyanaritu ana'-ana'na Allataala .
45008015	Saba' Roh iya nabbéréyangngé Allataala lao ri iko , dé' napancajiko ata angkanna tuwoko ri laleng amétaurengngé . Sibalé'na iyaro Rohna Allataala napancajiko ana'-ana'na Allataala . Nasibawang akuwasanna iyaro Rohna Allataala riyobbii iyaro Allataala , " Ambo' , Ambo'ku ! "
45008016	Rohna Allataala silaong iyaro rohta pannessai makkedaé idi iyanaritu ana'-ana'na Allataala .
45008017	Nah , rékko idi iyanaritu ana'-ana'-Na , tentu idi'to iyanaritu ahli warisi'-Na iya tarimaé matu barakka-barakka iya napassadiyaé Allataala untu' ana'-ana'-Na . Tarimaki matu silaong Kristus aga iya puraé napassadiyangengngi Allataala ; saba' rékko manrasa-rasaki silaong Kristus , ripakalebbi tokki silaong Aléna .
45008018	Sininna anrasa-rasang iya ripéneddingiyé makkekkuwangngé , manuru' pallolongekku , dé' sises-siseng nawedding ripasibanding sibawa alebbireng iya maéloé ripannessa lao ri idi .
45008019	Sininna alangngé mattajeng sibawa muddani senna' lao ri wettunna Allataala pannessai ana'-ana'-Na .
45008020	Nasaba pura rileppessanni alangngé untu' mancaji marapo , tenniya nasaba élo aléna , iyakiya nasaba Allataala malleppessangngi makkuwaro . Namuni makkuwaro engka muto paddennuwangngéwé :
45008021	makkedaé riséuwaé wettu ripaleppe'i matu alangngé polé ri akuwasang iya paancuru'é sibawa maccowéto matu ripaleppe' sibawa ripakaraja silaong ana'-ana'na Allataala .
45008022	Riissenni makkedaé lettu makkekkuwangngé sininna alangngé maddarékéi nasaba manrasa-rasai pada-pada séddié indo' mapeddi ri wettunna jajiyang ana'lolo .
45008023	Sibawa tenniya sininna alangngé bawang maddaréké , idi paimeng maddaréké ri laleng batétta . Purani ritarima Rohna Allataala selaku pabbéréna Allataala iya pammulangngé , iyakiya ritajeng mupi Allataala paleppe'i sininna aléta sibawa pancajiki ana'-ana'-Na .
45008024	Nasaba amménasang naripassalama'ki . Iyakiya rékko aga iyaro riyamménasaiyé purani riita , iyaro tenniyana amménasang . Nasaba nigana maddennuwangi mupi séuwaé iya puraénna naita ?
45008025	Iyakiya rékko maddennuwangiki séuwaé iya dé'éppa nariita , ritajengngi sibawa sabbara' .
45008026	Makkuwatoro Rohna Allataala poléi tulukki rékko malemmaki . Saba' dé' taissengngi pékkugi sitongennaki massempajang ; aléna iyaro Roh-é mangolo ri Allataala untu' méllaungekki sibawa uddaning iya marilaleng senna'é angkanna dé' nariyullé pau .
45008027	Na Allataala , iya missengngéngngi lise atinna tolinoé , napahang élona iyaro Roh-é ; saba' iyaro Roh-é méllauwi ri Allataala untu' umma'na Allataala , sibawa situru élona Allataala .
45008028	Taisseng makkedaé Allataala matoro'i sininna gau'é , angkanna napowassélé iya makessingngé untu' sining tau iya mamaséiyéngngi sibawa iya Naobbié situru rancana-Na .
45008029	Mennang iya puraé ripilé ri Allataala , pura toni ripattentu polé ri pammulanna untu' mancaji sinrupa sibawa Ana'-Na , iyanaritu Yésus Kristus . Rimakkuwannanaro iyaro Ana'é mancajiwi iya mammulangngé ri yelle'na maéga saudara .
45008030	Makkuwaniro Allataala mobbii mennang iya pura Napattentué lebbi riyolo ; sibawa mennang iya Naobbiéro , Nakkulléngiwi nasimadécéngeng paimeng sibawa Allataala . Sibawa mennang iya puraé nakkulléngiwi nasimadécéngeng paimeng sibawa Allataala , malani bagiyang ri laleng atuwonna Allataala .
45008031	Agana wedding ripowada makkekkuwangngé passalenna iya manennaro ? Rékko engkai Allataala ri idi , nigana mulléi méwaki ?
45008032	Ana' ri Aléna paimeng dé' Nacarinnaiwi , sangadinna nabbéréyangngi untu' apentingetta maneng ; masa' dé' nabbéréyangngi matu lao ri idi sininna séuwa-séuwaé iya laingngé ?
45008033	Nigana mulléi lura'ki umma' puraé ripilé ri Allataala , rékko aléna Allataala pura pannessai makkedaé dé' tappasala ?
45008034	Engkaga tau maélo pasalaki ? Kristus Yésus matti bélaki ! Aléna ritu iya puraé maté , iyaré'ga mala Aléna ritu iya puraé ripatuwo paimeng polé ri amaténgngé sibawa engkani ri Allataala ri onrong iya makuwasaé .
45008035	Engkaga mulléi pésangkaiwi Kristus mamaséiki ? Naulléga asussangngé pésangkaiwi , iyaré'ga asukkarakengngé , iyaré'ga paccallangngé , iyaré'ga akkadérengngé , iyaré'ga akasiyasingngé , iyaré'ga bahayaé , iyaré'ga amaténgngé ?
45008036	Ri laleng Kitta'é tarokii makkuwaé , " Puppu esso tuwoki ri laleng bahaya amaténgngé nasaba Iko . Rigaukekki pada-pada bimbala' iya maéloé rigéré . "
45008037	Dé' ! Mala ri laleng iya manennaro lolongekki apakalang iya sukkué polé ri Aléna iya mamaséiyékki !
45008038	Saba' mateppe' senna'ka makkedaé ri sininna linoé , muwi amaténgngé iyaré'ga atuwongngé ; muwi malaéka' iyaré'ga panguwasa ; muwi sining paancangngé makkekkuwangngé iyaré'ga ancamang-ancamang ri wettu mangoloé iyaré'ga awatangeng-awatangeng laingngé ;
45008039	muwi sining anu ri langié , iyaré'ga sining anu ri laleng linoé , iyaré'ga agi-agi laingngé , iya manenna dé' naulléi pésangkaiwi Allataala mamaséiki , pada-pada iya pura Najjellokengngé naolai Kristus Yésus , Puwatta .
45009001	Aga iya maéloé upowadaé iyanaritu tongeng nasaba iyya appunnangennaka Kristus . Dé' uwabbellé . Ati marilalekku iya napimpingngé Rohna Allataala , patepperi tokka makkedaé tongengngi iyaé ada-adakku .
45009002	Messé senna'ka sibawa mapeddi senna' atikku
45009003	nasaba saudara-saudaraku iya si bangsaékka . Nasaba untu' mennang , aléku paimeng macenning ritanroi ri Allataala sibawa ripassarang polé ri Kristus .
45009004	Mennang iyanaritu umma'-Na iya napilé sibawa Allataala pancajiwi mennang ana'-ana' ri Aléna , enrengngé pannessai akuwasan-Na lao ri mennang . Pakangkai assijancingeng sibawa mennang enrengngé mpéréngngi mennang hukkung-hukkung agama . Allataala paissengiwi lao ri mennang pékkugi mennang harusu' massompa sibawa pura toni mennang natarima janci-jancin-Na .
45009005	Mennang iyanaritu wija-wijanna polé ri néné-nénéta . Kristus selaku tolino assalenna poléi ri bangsana . Lebbi tanréi polé ri iya manenna . Ripojiwi Allataala untu' mannennungeng ! Aming .
45009006	Tenniya akkattaku untu' powadai makkedaé jancinna Allataala dé' nalakuna ; iyakiya dé' nasininna tau Israélié iyanaritu umma' napilé Allataala .
45009007	Dé' nasininna wija-wijanna Abraham iyanaritu ana'-ana'na Allataala . Saba' makkedai Allataala lao ri Abraham , " Banna wija-wijanna Ishak bawang ritu riteppu matu wija-wijammu . "
45009008	Bettuwanna iyaro makkedaé wija-wijanna Abraham iya mancajiyé ana'-ana'na Allataala , iyanaritu banna iya jajiyé nasaba jancinna Allataala ; natenniya maneng wijanna .
45009009	Saba' jancinna Allataala iyanaritu makkuwaiyé , " Ri wettu iya ripattentué , maéloka lisu , na Sara mappunnaiwi matu séddi ana' worowané . "
45009010	Sibawa iyatoé : Jajiyangngi Ribka duwa tau ana' worowané polé ri séddié ambo' , iyanaritu Ishak néné-nénéta .
45009011	Ri wettu dé'napa najaji iyaro ana'é , purani napattentu Allataala iya napilé untu' mangoloé . Iyaro appilénna Allataala dé' nataggattung polé ri aga iya naullé pogau' tauwé , iyakiya taggattungngi ri pangobbina matu Allataala . Saba' wettunna iya duwaro ana' worowanéna Ribka dé'pa naulléi pogau' anu iya makessingngé iyaré'ga iya majaé ,
45009012	pura napowadai Allataala lao ri Ribka , " Iya macowaé tumaningiwi matu maloloé . "
45009013	Ri laleng Kitta'é tarokii makkedaé makkeda makkuwaiyé Allataala , " Uwamaséiwi Yakub , iyakiya Ubenciwi Esau . "
45009014	Agana kasimpulatta makkekkuwangngé ? Makkedaé dé'ga naadélé' iyaro Allataala ? Pura mattentuni Allataala adélé !
45009015	Saba' makkedai Allataala lao ri Musa , " Maélo-Ka mappaitangngi pammasé , sibawa maélo-Ka mappaitangngi paressé babuwaé lao ri tau iya maéloé Upaitang paressé babuwa . "
45009016	Jaji , iyaro apettunna Allataala , dé' nataggattung ri acenningeng atinna tolinoé iyaré'ga ri usahana tolinoé , sangadinna ri akessingeng atinna Allataala bawang lao ri tau Napiléro .
45009017	Saba' tarokii ri laleng Kitta'é , " Makkedai Allataala lao ri Arung Maséré' , ' Upancajiko matu arung untu' séddié akkatta bawang , iyanaritu kuwammengngi nasibawakko Uwappaitangngi akuwasak-Ku sibawa mébbui asek-Ku tarompo risininna linoé . ' "
45009018	Jaji , maressé babuwai Allataala lao riséddié tau , rékko naéloriwi Allataala makkuwaro . Sibawa Allataala nassabariwi séddié tau nancaji matedde ati , rékko napuwéloi Allataala makkuwaro .
45009019	Makkedai matu Saudara lao ri iyya , " Rékko makkuwaitu magi Allataala namaélo mupa passalai tolinoé ? Dé'ga na séddié tau naulléi lawa-lawaiwi élona Allataala ? "
45009020	Iyakiya , Saudara ! Saudara banna tolino bawang . Na Saudara dé' nawedding barani metté lao ri Allataala ! Weddigga po' bungaé makkutana ri tau iya mébbuéngngi , " Magi muwébbuka makkuwaé ? "
45009021	Dé'ga na tau iya mébbuéngngi po' bungaéro mappunnai ha' jamai iyaro tana litaé siélo-élona atinna ? Polé ri sitékké tana lita , iyaro tauwé mappunnai ha' mébbu duwanrupa po' bunga : séddi makessing , na iya laingngé makurang kessing .
45009022	Makkuwatoniro sibawa aga iya naébbué Allataala . Manniya'i untu' pallessui cai-Na sibawa mappaitangngi akuwasan-Na . Namuni sabbara'i lao ri mennang iya harusu'é rihukkung nasaba naébbui macai .
45009023	Manniya' towi Allataala untu' mappaitangngi lao ri idi asennangeng tabbollompollongngé iya natiri'é lao ri idi iya Namaséiyé . Purani Napassadiyaki untu' tarimai asennangengngéro .
45009024	Idi ritu pura Naobbi , tenniya bawang polé ri bangsa Yahudié , iyakiya poléto ri bangsa-bangsa laingngé .
45009025	Saba' ri lalenna kitta Nabi Hoséa , makkedai Allataala , " Sining tau tenniyaé umma'-Ku , riteppui matu ' Umma'-Ku' . Bangsa iya dé'é Uwamaséiwi , Uteppui matu ' Uwamaséiwi' .
45009026	Sibawa ri onrong naonroiyé ripowada lao ri tauwé , ' Tenniyako umma'-Ku' , kuwaniro iyaro sining tauwé riteppui matu ana'-ana'na Allataala iya tuwoé . "
45009027	Matedde'i Nabi Yésaya makkeda passalenna bangsa Israélié , " Namuni jumellana bangsa Israélié singngégai kessi'é ri tasi'é , banna céddé bawang matu iya salama'é ;
45009028	saba' masitta'i Puwangngé matu patatteppai pahukkungengngé lao ri silise linoé . "
45009029	Makkeda makkuwa towiyé Yésaya , " Akkalarapanna Allataala Iya Pommakuwasaé dé' natarongekki wija-wijanna , tentu idi manengngé mancajini pada-pada Sodom sibawa Gomora . "
45009030	Jaji , rippe'na iyanaritu iyaé : Bangsa-bangsa laingngé iya tenniyaé Yahudi dé' nakkuraga kuwammengngi assisumpungenna mennang sibawa Allataala mancaji makessingngi paimeng . Iyakiya nasaba mateppe'i mennang , nanaébbui Allataala assisumpungenna mennang sibawa Allataala mancaji makessingngi paimeng .
45009031	Sibalé'na , sining tau Yahudié tuli makkuragai turusiwi hukkungngé kuwammengngi assisumpungenna mennang sibawa Allataala makessingngi paimeng . Iyakiya mala mennang dé' namakkéwassélé .
45009032	Magi mennang dé' namakkéwassélé ? Saba' napogau'i mennang iyaro dé' naolai teppe' laowé ri Allataala , sangadinna naolai usaha ri aléna . Namabuwanna mennang tabbuttu ri " Batu Tabbutturengngé " .
45009033	Passalenna iyaro batué ri laleng Kitta'é tarokii makkuwaé , " Pénessaiwi iyaé : Ri Sion pura Upalénne'i séuwa batu iya nassabariyéngngi matu tauwé tabbuttu ; iyanaritu séuwa batu battowa iya nassabariyé tauwé mabuwang . Iyakiya tau iya mateppe'é ri Aléna dé' nakacélé matu . "
45010001	Saudara-saudara ! Muddani senna'ka kuwammengngi bangsaku ripassalama'i . Mattonget-tongekka massempajang lao ri Allataala untu' mennang .
45010002	Baranika powadai makkedaé massumange' senna'i mennang massompa lao ri Allataala . Iyakiya sumange'na mennanro dé' natettong ri pangissengeng polé ri Allataala .
45010003	Dé' naissengngi mennang carana Allataala mébbui assisumpungenna tolinoé sibawa Aléna mancaji makessing paimeng . Sibawa nasaba maéloi mennang maccowériwi cara aléna , nadé' natunru' mennang ri cara iya najello'é Allataala .
45010004	Hukkung agamaé purani narupai Kristus , angkanna tungke' tau iya mateppe'é lao ri Kristus , assisumpungenna sibawa Allataala mancaji makessingngi paimeng .
45010005	Naokii Musa makkedaé tau iya simadécéngengngé sibawa Allataala situru hukkung agamaé , iyaro tauwé tuwoi matu nasaba matinului lao ri hukkung agamaéro .
45010006	Iyakiya passalenna carana tauwé simadécéngeng sibawa Allataala situru atepperenna lao ri Allataala , napowadai Kitta'é makkedaé , " Aja' lalo namuwakkeda ri laleng atimmu , ' Nigana ménré ri surugaé ? ' ( bettuwanna tiwii Kristus nonno ) ,
45010007	iyaré'ga , ' Nigana matu nonno ri linona tau maté ? ' ( bettuwanna makkai Kristus ménré polé ri amaténgngé ) . "
45010008	Akkatana iyanaritu makkuwaiyé , " Iyaro karéba polé ri Allataala macawé'é senna' ri iko ; ri témummu sibawa ri laleng atimmu . " Iyanaro karéba iya riyappallebbangngé idi ; karéba makkedaé harusu'i tauwé mateppe' lao ri Yésus Kristus .
45010009	Saba' rékko mangakui Saudara sibawa témunna makkedaé " Yésus ritu Puwang " , sibawa mateppe'i Saudara ri laleng atinna Saudara makkedaé Allataala pura patuwoi Yésus polé ri amaténgngé , salama'i matu Saudara .
45010010	Nasaba mateppe'i tauwé sibawa atinna , angkanna Allataala tarimai selaku tau iya simadécéngengénna sibawa Allataala . Nasibawang témunna tauwé mangakui , angkanna ripassalama' .
45010011	Ri laleng Kitta'é tarokii , " Sininna tau iya mateppe'é dé' naripakacélé . "
45010012	Iyaro kajajiyangngi lao ri sininna tauwé , saba' dé' gaga assilaingenna tau Yahudié sibawa tau bangsa laingngé . Allataala iya séddiéro iyanaritu Puwang untu' sininna tauwé . Mabbéréi barakka iya tabbollompollongngé lao ri sininna tauwé iya méllauwé pattulung ri Aléna .
45010013	Ri laleng Kitta'é tarokii , " Sininna tauwé iya goraé mangobbi lao ri Puwangngé , salama'i matu . "
45010014	Iyakiya pékkugiwi tauwé naulléi mangobbi lao ri Puwangngé rékko dé'pa mennang namateppe' ? Sibawa pékkugiwi mennang naulléi mateppe' lao ri Puwangngé rékko dé' mennang naéngkalingai passalenna Aléna ? Makkuwatoro , pékkugiwi mennang naulléi maréngkalinga passalenna Puwangngé , rékko dé'gaga mabbirittangngi ?
45010015	Sibawa pékkugi tauwé naulléi tiwii iyaro karébaé rékko dé' mennang narisuro ? Ri laleng Kitta'é tarokii makkuwaéwé , " Temmaka kessinna apolénna sining tau iya tiwié Karéba Madécéng polé ri Allataala ! "
45010016	Iyakiya dé' nasininna tauwé tarimai Karéba Madécéngngéro . Saba' makkedai Yésaya , " Puwang , nigana mateppe' ri karébatta ? "
45010017	Iyanaro saba'na namancaji mateppe' sining tauwé nasaba naéngkalingai mennang karébaé , na iyaro karébaé naéngkalingai nasaba engka tau mabbirittangngi passalenna Kristus .
45010018	Iyakiya makkutanaka : Mémegga mennang dé'pa naéngkalingai iyaro karébaé ? Tentu purani ! Saba' ri laleng Kitta'é tarokii makkuwaé , " Mengngoni saddanna mennang ri sininna linoé , ada-adanna lettu'ni ri cappa'na linoé . "
45010019	Makkutanasika : Dé'paga naissengngi bangsa Israélié ? Leppessangngi siya iyaro pakkutanaé Musa bunge' baliwi . Makkedai Musa , " Makkuwaiyé adanna Allataala , ' Uwébbuko matu mangémpuru lao ri séddié bangsa iya tenniyaé umma' sibawa Uwébbuko matu macai lao ri séddié bangsa iya madonggoé . ' "
45010020	Lebbi baranipasi Yésaya . Makkedai , " Makkuwanié adanna Allataala , ' Sining tau iya dé'é nasappa-Ka , naruntu'na ; sibawa Uwappaitangngi alé-Ku lao ri mennang iya dé'é nakkutanangngi passalek-Ku . ' "
45010021	Iyakiya passalenna bangsa Israélié makkedai Yésaya , " Makkuwanié adanna Allataala , ' Puppu esso Uloro'i limak-Ku lao ri riséddié bangsa iya matedde atié sibawa dé'é namatinulu . ' "
45011001	Makkutanaka : Puraniga nabbéyang Allataala umma' ri Aléna ? Tentu dé' ! Aléku paimeng séddi tau Israél wija-wijanna Abraham , sibawa polé ri suku Bényamin .
45011002	Dé' ! Dé' nabbéyangngi umma'na Allataala iya puraé Napilé mappammulai pammulanna . Naisseng Saudara-saudara aga taroki ri laleng Kitta'é passalenna Elia , wettunna napparapekeng passalenna Israélié lao ri Allataala . Makkedai Elia ,
45011003	" Puwang , sining tauwé purani nauno nabi-nabim-Mu sibawa nancuru'i sining onrong makkasuwiyangengngé akkarobangeng untu'-Mu . Iyya mani alé-aléku monro , namaélo towi mennang mpunoka . "
45011004	Aga pappébalinna Allataala lao ri Elia ? Mappébaliwi Allataala , " Purani Utarongeng alé-Ku pitussebbu tau . Dé'pa naengka mennang nassompa ri Déwata Baal . "
45011005	Makkuwatoniro makkekkuwangngé : Engka céddé iya puraé napilé Allataala nasaba pammasé-Na .
45011006	Napiléi mennang situru pammasé-Na sibawa tenniya situru pangkaukenna mennang . Saba' rékko iyaro pappiléna Allataala siturui pangkaukenna tolinoé , tentu iyaro pammaséna Allataala tenniyana pammasé iya tongengngé .
45011007	Jaji , pékkugi ? Umma' Israélié dé' nalolongengngi aga iya nasappaé mennang . Iya lolongengngéngngi banna séddi golongang baiccu tau iya puraé napilé Allataala . Iya maneng laingngé mancajiwi matedde ati lao ri pangobbina Allataala .
45011008	Saba' ri laleng Kitta'é tarokii makkuwaé , " Allataala mébbui atinna sibawa pikkiranna mancaji madonggo ; nanarapi makkekkuwangngéwé matanna dé' naulléi makkita sibawa daucculinna dé' naulléi maréngkalinga . "
45011009	Makkeda towi Daud , " Leppessanni siya pésta-péstana mancaji jebba lao ri aléna mennang , sibawa mancaji kalebbong , onronna sempé sibawa ancuru !
45011010	Leppessanni siya pakkitanna mancaji mapettang kuwammengngi dé' naulléi mennang makkita ; sibawa leppessanni siya mancaji bukku lettu mannennungeng . "
45011011	Makkutanasika : Wettunna mabuwang tau Yahudié , kajajiyangngi iyaro kuwammengngi naancuru mennang ? Dé' sises-siseng ! Iyakiya nasaba madosai mennang , naripassalama' bangsa laingngé , nanassabariwi bangsa Yahudié mangémpuru lao ri bangsa laingngéro .
45011012	Nasaba pasalai bangsa Yahudié sibawa dé' naturusiwi élona Allataala , naribarakkaki bangsa-bangsa laingngé ri Allataala . Apalagi rékko assisumpungenna bangsa Yahudié sibawa Allataala madécéngngi paimeng ; tentu lebbi battowa pasi barakka iya maéloé nabbéréyang Allataala !
45011013	Iyakiya makkekkuwangngé madécéngengngi mabbicaraka lao ri Saudara-saudara iya tenniyaé Yahudi ! Lettu makkekkuwangngé , selaku rasul untu' bangsa-bangsa iya tenniyaé Yahudi , upakaraja senna'i jama-jamakku .
45011014	Mamménasaka uwulléi paompoi angémpurunna bangsaku , kuwammengngi nallalengiro uwulléi passalama'i sibagiyang polé ri mennang .
45011015	Nasaba risampéyangngi mennang ri Allataala , namadécéng paimeng assisumpungenna linoé sibawa Allataala ; apalagi rékko ritarimai mennang ri Allataala ! Tentu iyaro pada muwi tau maté tuwosi paimeng !
45011016	Rékko sipoloé roti mammulangngé purani riyabbéréyang lao ri Allataala , bettuwanna sininna rotié riyabbéréyang towi lao ri Allataala . Sibawa rékko ure'na ajué iyanaritu appunnangennai Allataala , bettuwanna takké-takkéna iyanaritu appunnangen-Nato .
45011017	Sibagiyang polé ri takké-takkéna pong zaitungngé -- iyanaritu sining tau Yahudié -- purai rirette . Na ri onrong addettekengngéro ricangko'kangngi takké pong zaitun liyaé , iyanaritu Saudara-saudara tenniyaé Yahudi . Ricangko'kangngi Saudara kuwaro kuwammengngi napéneddingiwi Saudara sininna makessingngé polé ri atuwong atepperenna sining tau Yahudié .
45011018	Rimakkuwannanaro , aja' muangga' énténgngi mennang iya puraé rirette pada-pada takkéro . Harusu'ko méngngerangngi makkedaé banna takkéko bawang . Na tenniya takké mabbéré anré lao ri ure'é , sangadinna ure'é mabbéré anré lao ri takké .
45011019	Iyakiya makkedai matu Saudara , " Iyyé , iyakiya iyaro takké-takké rirette'i kuwammengngi weddikka riyaccangkokeng ri ponna ! "
45011020	Mémeng tongeng iyaro . Iyakiya riyabbéyangngi mennang nasaba dé' namateppe' mennang , na Saudara ritarima nasaba mateppe'i Saudara . Jaji aja'na namatempo Saudara nasaba iyaro ; sibalé'na harusu'i Saudara métau .
45011021	Saba' rékko Allataala dé' namarasa kasiyang untu' mabbéyangngi tau Yahudié iya pada-padaé takké-takké tuléngngéro , aja' muwasengngi kasiyangngi matu untu' mabbéyangngi Saudara !
45011022	Jaji riitani kuwaé pékkugi kessinna Allataala sibawa pékkugi towi tedde'na . Matedde'i mattinda' lao ri mennang iya madosaé , iyakiya makessing atié lao ri Saudara -- assaleng tette'i Saudara tuwo polé ri akessingen-Na . Rékko dé' , riyabbéréyang towi Saudara .
45011023	Na passalenna sining tau Yahudiéro , rékko mappésauwi mennang kédo-kédo dé' namateppe' , ritarimai matu mennang paimeng ; saba' makuwasai Allataala untu' tarimai mennang paimeng .
45011024	Saudara iya dé'é na assalenna polé ri bangsa Yahudié iyanaritu pada-padai takké polé ri zaitun liyaé . Rékko Saudara , siéwai sibawa sipa'na Saudara , weddingngi riyaccangkokeng ri pong zaitun tuléngngé , apalagi sining tau Yahudi iya riyakkalarapangengngé sibawa takké-takké pong zaitun tulengngéro . Tentu lebbi gampangngi ri Allataala untu' palisui mennang ri pong zaitunna muto mennang .
45011025	Saudara-saudara ! Uwéllauko aja' muwasengngi muwissenni sini-sininnaé . Saba' engka séddi passaleng iya napuwéloé Allataala , iyakiya dé'pa naissengngi tauwé . Nauwéloriwi muwisseng ; iyanaritu iyaé : Sibagiyang polé ri tau Yahudié matedde atiwi , iyakiya attangenna mennanro matteru-terui matu banna lettu ri jumella sining tau Yahudi iya laowé ri Allataala genne'ni .
45011026	Makkuwaniro sininna tau Yahudié salama'i matu . Saba' ri laleng Kitta'é tarokii makkuwaé , " Arung Pappassalama'é poléi matu ri Sion ; naleddai matu sininna ja polé ri wija-wijanna Yakub .
45011027	Maélo-Ka siyoi assijancingengngéwé sibawa mennang ri wettunna Uwaddampengengngi dosa-dosana . "
45011028	Nasaba tau Yahudié dé' namaélo tarimai Karéba Madécéng polé ri Allataala , mancajiwi mennang balinna Allataala ; na mala iyaro mancajiwi amaupekeng lao ri Saudara-saudara iya tenniyaé Yahudi . Iyakiya nasaba pappiléna Allataala , na iyaro sining tau Yahudié tette'i riyamaséi ri Allataala nasaba néné-nénéna .
45011029	Saba' rékko Allataala piléi tauwé sibawa barakkakiwi iyaro tauwé , dé' naengka nagettengngi paimeng Allataala aga iya puraé Napogau' .
45011030	Riyolo dé' mumatinulu lao ri Allataala . Iyakiya makkekkuwangngé Allataala pura pannessai makkedaé leppe'ko polé ri asalangngé , nasaba dé' namatinulu sining tau Yahudié .
45011031	Makkuwatoro sining tau Yahudiéro . Makkekkuwangngéwé dé' namatinulu lao ri Allataala , kuwammengngi naripannessako leppe' polé ri asalangngé . Iyakiya matti mennang maélo towi ripannessa leppe' polé ri asalangngé .
45011032	Saba' pura naleppessangngi Allataala sininna rupa tauwé rikuwasai ri atemmatinulurengngé , kuwammengngi Naulléi mappaitangngi paressé babuwana lao ri iya maneng mennang .
45011033	Masero senna' asugirenna Allataala ! Battowa tongeng apanréngen-Na sibawa pangissengen-Na ! Nigana mulléi salidikiwi sining apettun-Na ? Nigana mulléi majeppuiwi cara-carana majjama ?
45011034	Ri laleng Kitta'é tarokii makkuwaé , " Nigana missengngi pikkiranna Puwangngé ? Nigana mulléi pangajariwi ?
45011035	Nigana pura mpéréngngi séuwa lao ri Puwangngé naweddingngi natuntu' pamale'-Na ? "
45011036	Allataala pancajiwi sininna séuwa-séuwaé . Iya manenna assalenna poléi ri Allataala sibawa iyanaritu untu' Allataala . Ripojiwi Allataala lettu mannennungeng ! Aming .
45012001	Saudara-saudara ! Makessing senna'i Allataala lao ri idi . Iyanaro saba'na uwéllauwi sibawa masero kuwammengngi muwakkasuwiyangengngi aléna selaku séddi akkalarapangeng tuwo iya ripallaingngé untu' Allataala sibawa pésennangiwi atin-Na . Assompako lao ri Allataala harusu'i makkuwaro .
45012002	Aja' muwaccowériwi peraturang-peraturang linoéwé . Leppessanni Allataala mébbui paribadimmu mancaji mabaru , kuwammengngi mutappinra . Rimakkuwannanaro mulléi missengngi élona Allataala -- iyanaritu aga iya makessingngé sibawa iya sennangiyéngngi atin-Na sibawa iya sukkué .
45012003	Allataala pura mabbéré pammasé lao ri iyya . Iyanaro saba'na upangajari manengngi Saudara-saudara : Aja' muwasengngi alému lebbi matanré naiya sitongennaé . Sitinajako mangke'i keadaammu sibawa ati mariyawa ; tungke'-tungke' mangke'i aléna situru pakkulléng iya nabbéréyangngé Allataala lao ri aléna nasaba mateppe'i lao ri Yésus .
45012004	Watakkaléta mappunnaiwi maéga anggota . Tungke' anggota mappunnaiwi jamang .
45012005	Makkuwatoro sibawa idi . Namuni idi manengngé maégaki , iyakiya sinrupaki séddié watakkalé nasaba idi masséddiki ri Kristus . Sibawa tungke'-tungke'ki sisumpung séddié sibawa laingngé selaku anggota-anggota polé riséddié watakkalé .
45012006	Tungke'-tungke'ki mappunnai wéré attumaningeng iya laingngé . Iyaro sining wéré nawérékki Allataala situru pammasé-Na . Rimakkuwannanaro harusu'ki pakéi iyaro sining wéré . Tau iya mappunnaiyé wéré untu' mabbirittangngi karéba polé ri Allataala , iyaro tauwé harusu'i mabbirittangngi iyaro karéba polé ri Allataala situru amampungeng iya engkaé ri aléna .
45012007	Tau iya mappunnaiyé wéré untu' tulungngi tau laingngé , iyaro tauwé harusu'i mattonget-tongeng tulungngi tau laingngé . Tau iya mappunnaiyé wéré untu' mappagguru , iyaro tauwé harusu'i tonget-tongeng mappagguru .
45012008	Tau iya mappunnaiyé wéré untu' mpéréngngi sumange' tau laingngé , iyaro tauwé harusu'i tonget-tongeng mpéréngngi sumange' tau laingngé . Tau iya mappunnaiyé wéré untu' mpéréngngi tau laingngé aga iya nappunnaiyé , iyaro tauwé harusu'i napogau' iyaro sibawa malabo iya sitinajaé . Tau iya mappunnaiyé wéré untu' mappimping , iyaro tauwé harusu'i tonget-tongeng mappimping . Tau iya mappunnaiyé wéré untu' mappaitangngi paressé babuwaé lao ri tau laingngé , iyaro tauwé harusu'i napogau' sibawa masennang ati .
45012009	Mamaséno sibawa matinulu . Benciwi iya majaé , sibawa akkatenninno lao ri aga iya makessingngé .
45012010	Sitinajai Saudara-saudara siyamaséi séddié lao ri laingngé sibawa siyélori pada-pada tau iya massilessurengngé ri laleng séddié kaluwarga , sibawa sitinajako sipoddiyoloi sipakaraja .
45012011	Ajjamano sibawa mapato . Aja' mumakuttu . Ajjamano untu' Puwangngé sibawa sumange' polé ri Rohna Allataala .
45012012	Sitinajai Saudara mamménasa lao ri Puwangngé sibawa marennu , sabbara'no ri laleng asussangngé , sibawa mattinetto massempajang .
45012013	Tulungngi paggenne'i apparelluwanna sining tau Kristéng laingngé enrengngé tarimai Saudara-saudara siatepperengngé iya dé'é muwissengngi , sibawa ati masennang ri lalempolamu .
45012014	Ellauwi ri Allataala kuwammengngi nabarakkakiwi sining tau iya mapéddaraé lao ri iko . Ellauwi Allataala barakkakiwi mennang , aja' mutanroiwi .
45012015	Accowéno marennu silaong sining tau iya marennué , sibawa terino silaong mennang iya teriyé .
45012016	Tuwono sipammasé-masé séddié lao ri laingngé . Aja' mumatanré ati , iyakiya pappada-padai alému sibawa tau iya mariyawaé . Aja' muwangga'i alému lebbi acca naiya sitongennaé .
45012017	Rékko pogau'i ja tauwé lao ri iko , aja' muwale'i sibawa ja . Pogau'i aga iya nangga' makessingngé sininna tauwé .
45012018	Polé ri iko , akkuragano siullé-ullému untu' tuwo sidamé sibawa sininna tauwé .
45012019	Saudara-saudaraku ! Aja' sises-siseng muwakkabale , leppessangngi Allataala pahukkung . Saba' ri laleng Kitta'é tarokii , " Iyya ritu makkabale' . Iyya maélo hukkungngi , adanna Puwangngé . "
45012020	Sibalé'na , rékko malupui balimmu , panréi , sibawa rékko madekkai , paénungngi . Nasaba ri laleng mupogau'na makkuwaéro , mupakasirii matu .
45012021	Aja' muleppessangngi alému ricau ri majaé , iyakiya sitinajai Saudara caui jaé sibawa adécéngeng .
45013001	Tungke' tau harusu'i tunru' lao ri pamaréntaé , saba' dé'gaga pamarénta iya dé'é nalolongengngi akuwasanna polé ri Allataala . Na pamarénta iya engkaé makkekkuwangngéwé , napajoppai akuwasanna nasaba parénta polé ri Allataala .
45013002	Iyanaro saba'na tau iya méwaéngngi pamarénta pada-padai méwai aga iya pura napattentué Allataala . Na tau iya pogau'éngngi makkuwaéro tarimai matu pahukkungeng .
45013003	Nasaba tau iya pogau'éngngi makessingngé dé' naparellu métau ri pamaréntaé . Banna tau iya pogau'éngngi majaé bawang harusu' métau . Rékko macinnai Saudara kuwammengngi dé' namétau ri pamaréntaé , harusu'i Saudara pogau'i makessingngé , ripojiwi matu Saudara .
45013004	Saba' pamaréntaé iyanaritu atannai Allataala iya majjamaé untu' adécéngemmu . Iyakiya rékko Saudara pogau'i majaé , mémeng Saudara harusu'i métau ri aléna , saba' dé' nasiya-siya bawang makuwasai untu' hukkungngi tauwé . Aléna iyanaritu atanna Allataala , iya pateppaéngngi pahukkungenna Allataala lao ri risining tau iya pogau'éngngi majaé .
45013005	Iyanaro saba'na Saudara naharusu' matinulu lao ri pamaréntaé -- tenniya bawang nasaba dé' namaélo Saudara rihukkung , iyakiya nasaba sadda ati marilalemmu .
45013006	Iyanaro saba'na magi nakkamaja sima Saudara , nasaba pamaréntaé iyanaritu pegawénai Allataala iya pogau'éngngi jamang iya dé'é padanna .
45013007	Jaji wajani ri pamaréntaé aga iya harusu'é nawaja Saudara ri aléna . Wajai simaé , rékko harusu'i Saudara makkamaja sima ; sibawa wajai cuké rékko harusu'i Saudara makkamaja cuké . Pakarajai mennang iya harusu'é ripakaraja sibawa pakalebbii mennang iya harusu'é ripakalebbi .
45013008	Aja' muwakkinreng muwi aga lao ri niga , sangadinna makkinreng pammasé lao riséddié sibawa laingngé . Saba' tau iya mamaséiyéngngi pada-padanna rupa tau , purani naturusi sininna pamaréntana Allataala iya napalettu'é Musa .
45013009	Saba' hukkunna agama Yahudié , iyanaritu : Aja' mumalaweng , aja muwabbuno ; aja' muwénnau ; aja' mumacinna mappunnaiwi aga nappunnai tau laingngé ; iya manennaro silaongngi hukkung-hukkung iya laingngé , purani ririppeki mancaji séddi hukkung bawang , iyanaritu , " Amaséiwi pada-padammu rupa tau pada-pada muwamaséinna alému . "
45013010	Tau iya mamaséiyéngngi tau laingngé , dé' namaélo pogau'i majaé lao ri tauwéro . Jaji tau iya mamaséiyéngngi pada-padanna iyanaritu tau iya puraé turusiwi sininna sara'-sara'na hukkung agamaé .
45013011	Ri lainnaé iya manennaro muwisseng makkedaé iyaé wettué iyanaritu wettummu untu' pésedding polé ri tinroé . Saba' wettunnana untu' ripassalama'ki pédé' macawé'ni makkekkuwangngéwé naiya wettutta bunge' nappa mammula mateppe' .
45013012	Mawé'ni labe' wennié ; nadé'na namaitta namatajang . Jaji , madécéngenni mappésauki pogau'i pangkaukeng-pangkaukeng mapettangngé . Harusu'ki passakkekiwi aléta sibawa senjata tajang .
45013013	Harusu'ki pogau'i gau'-gau' malebbié pada-pada biyasaé napogau' tauwé ri essoé ; aja' muwappésta talliwe'-liwe' , iyaré'ga mabo' . Aja' mupogau'i iya ricellaé , iyaré'ga maja ampé-ampé . Aja' muwallaga , iyaré'ga mangémpuru .
45013014	Leppessanni Puwang Yésus Kristus pattentui aga iya harusu'é mupogau' . Sibawa aja' muturusiwi sipa-sipa tolino iya madosaé untu' turusiwi napessummu .
45014001	Tau iya dé'é namateppe' ri aga iya natepperiyé harusu'i ritarima sibawa madécéng ri yelle'na Saudara-saudara . Aja' muwassasa sibawa aléna passalenna sining pallolongenna .
45014002	Engka tau mappallolongeng makkedaé weddingngi naanré agi-agi . Iyakiya engka tau laing iya malemmaé teppe'na ; napérasai makkedaé banna ukkaju-ukkaju bawang wedding naanré .
45014003	Tau iya manrééngngi agi-agi aja' naangga' mariyawai tau iya manrééngngi banna anrékanré mattentué bawang , aja'to napasalai tau iya manrééngngi sini-sininnaé , saba' Allataala pura tarimai .
45014004	Niga Saudara angkanna Saudara harusu' madélékiwi atanna tau laingngé ? Menruggi iyaré'ga tokkongngi iyaro ataé , iyanaritu urusanna puwanna . Na mémeng iyaro ataé tettong lempui matu , nasaba naulléi Puwangngé patettong lempui .
45014005	Engka tau pérasai séddié esso mattentué lebbi pentingngi naiya esso-esso laingngé , na tau laingngé nangga tosi makkedaé iyaro essoé pada-pada muwa . Leppessangngi tungke'-tungke' tau pattentui pallolongenna .
45014006	Tau iya pentingkangngéngngi esso-esso mattentué , iyaro tauwé napogau'i makkuwaéro untu' pakalebbii Puwangngé . Tau iya manrééngngi sini-sininnaé , napogau'i makkuwaro untu' pakalebbii Puwangngé , nasaba sukkuru'i lao ri Allataala nasaba iyaro naanré . Makkuwatoro sibawa tau iya manrééngngi banna anrékanré mattentué bawang ; iyaro tauwé napakalebbi towi Puwangngé sibawa sukkuru' lao ri Allataala .
45014007	Dé' muwi séddi tau ri idi iya tuwoé untu' aléna bawang ; sibawa dé'to muwi séddi tau polé ri idi iya maté untu' aléna bawang .
45014008	Rékko tuwoki , tuwoki untu' Puwangngé . Sibawa rékko matéki , maté tokki untu' Puwangngé . Jaji tuwo iyaré'ga maté , appunnangennaki Puwangngé .
45014009	Purani maté Kristus sibawa tuwo paimeng . Iyanaro saba'na nancaji Puwang untu' sining tau iya tuwoé sibawato untu' sining tau iya matéénna .
45014010	Jaji , Saudara-saudara ! Untu' aga mupasalai saudaramu iya siyatepperengngé ? Sibawa untu' aga muwangga' mariyawai ? Idi manengngé mangoloki matu ri Allataala untu' riadéléki .
45014011	Ri laleng Kitta'é tarokii , Makkedai Puwangngé , " Sitongenna , tungke'-tungke' tau suju'i matu massompa ri yolo-Ku ; sibawa tungke' tau mangakui matu makkedaé Iyya'na ritu Allataala . "
45014012	Jaji tungke'-tungke'ki harusu' tanggung jawakiwi sininna pangkauketta lao ri Allataala .
45014013	Rimakkuwannanaro aja' tasisullé sipassala . Sibalé'na usahakangngi kuwammengngi dé' mupogau'i muwi séuwa iya nassabariyé séddié Saudara siyatepperengngé rigoda sibawa madosa .
45014014	Nasaba iyya masséddika sibawa Puwang Yésus , mateppe' senna'ka makkedaé dé' gaga muwi séddi iya sitongennaé najisi' ; iyakiya iyaro gau'é najisi'i lao riséddié tau , rékko iyaro tauwé nangga'i najisi' .
45014015	Iyakiya rékko agi iya naanré Saudara , séddié Saudara siyateppereng ripeddiriwi atinna , tentu Saudara dé'na nattinda' situru pammasé . Rékko purani maté Kristus untu' séddié tau , aja' muleppessangngi iyaro tauwé risolangi ri aga iya muwanré .
45014016	Iyanaro saba'na aja' muleppessangngi aga iya madécéngngé untu' Saudara , riyangga' dé' namakessing ri tau laingngé .
45014017	Saba' rékko Allataala paréntai atuwonna rupa tauwé , aga iya weddingngé naanré iyaré'ga naénung rupa tauwé , iyaro dé'na napenting . Iya pentingngé iyanaritu makkedaé rupa tauwé turusiwi élona Allataala , napéneddingiwi atennangeng atié sibawa tarimai ariyo-riyong iya nabbéréyangngé Rohna Allataala .
45014018	Tau iya tumaningiyéngngi Kristus secara makkuwaro , iyaro tauwé napésennangiwi atinna Allataala , sibawa riyangke'i risining tau laingngé .
45014019	Rimakkuwannanaro akkattata harusu'i tuli untu' gau'-gau' iya paompoé assipammasé-maséng sibawa sisullé sipétangngari .
45014020	Aja' nasaba soal inanré , namusolangiwi aga iya puraé najama Allataala . Sininna anrékanré mémeng hallala' untu' riyanré ; iyakiya rékko aga iyaro naanré Saudara nassabariwi tau laingngé madosa , tentu pasalai Saudara .
45014021	Lebbi kessing muwi aja' tanré juku iyaré'ga ménung anggoro iyaré'ga pogau'i agi-agi rékko iyaro gau'é nassabariwi séddié Saudara siyatepperetta mancajiwi madosa .
45014022	Leppessanni aga iya muwatepperiyéro , mupogau'i ri yolona Allataala bawang untu' aléna Saudara . Tau iya dé'é nappunnai alasang untu' marasa pasala iya nasengngé tongeng , iyaro tauwé masennangngi .
45014023	Iyakiya tau iya marasa bata-bataé untu' manréi séuwaé , nainappa paggangkanna nanréi iyaro anrékanré , iyaro tauwé ripasalai ri Allataala ; saba' iyaro tauwé dé' nattinda' situru atepperenna , passalenna aga iya tongengngé sibawa iya salaé . Na agi-agi iya ripogau'é dé' nasibawangngi ateppereng iyanaritu dosai .
45015001	Idi iya tonget-tongengngé mateppe' ri aga iya riyatepperiyé harusu'i sabbara' lao risining pappotane'na sining tau iya malemmaé atepperenna . Aja' tamaélo sennangiwi aléta bawang .
45015002	Sibalé'na harusu'ki tungke'-tungke' sennangiwi atinna pada-padatta untu' adécéngenna kuwammengngi atepperenna natattamba awatangenna .
45015003	Saba' Kristus dé'to napikkiri'i asennangeng Aléna bawang . Ri laleng Kitta'é tarokii makkuwaé , " Sininna paccellaé iya ripattujué ri Iko sempé'ni ri yasé'ku . "
45015004	Sininna iya riparisure'é ri laleng Kitta'é iyanaritu untu' pagguruki . Saba' pappagguruwang iya ritarimaé polé ri Kitta'é pancajiki sabbara' sibawa mawatang , angkanna weddikki maddennuwang lao ri Allataala .
45015005	Tennapodo Allataala , iya mabbéré asabbarakeng sibawa passaléwo lao ri rupa tauwé , tulukko untu' tuwo massiati , turusiwi pappaitana Yésus Kristus .
45015006	Sibawa massiatiwi Saudara iya maneng massibawa weddingngi pojiwi Allataala , Ambo'na Puwatta Yésus Kristus .
45015007	Rimakkuwannanaro sitinajai Saudara-saudara tarimai séddié sibawa laingngé sibawa masennang ati , pada-pada towi Kristus tarimako untu' pakalebbii Allataala .
45015008	Nasaba , éngngerangngi , makkedaé Kristus purani natumaningi tau Yahudié untu' mappaitangngi makkedaé Allataala matinului rupaiwi sining jancin-Na lao ri néné-nénéta .
45015009	Naébbu towi Yésus bangsa-bangsa laingngé pakalebbii Allataala nasaba akessingeng atin-Na lao ri mennang . Ri laleng Kitta'é tarokii makkuwaé , " Rimakkuwannanaro maéloka poji-Ko ri yelle'na bangsa-bangsaé , maéloka makkélong pappojiyang untu' asem-Mu . "
45015010	Engkato taroki makkuwaé , " Ariyo-riyono silaong umma'na Allataala iya tappilé , éh bangsa-bangsa ! "
45015011	Sibawa iyatoé , " Pojiwi Allataala , éh sininna bangsaé , sitinajai sininna tauwé pojiwi ! "
45015012	Sibawa iyatoé napowada Yésaya , " Polé ri wija-wijanna Isai mompoi matu séddi tau iya paréntaéngngi matu bangsa-bangsaé ; ri Alénai matu bangsa-bangsaé mamménasa . "
45015013	Allataala iyanaritu onronna Saudara mamménasa . Tennapodo nalisekiwi atimmu sibawa sininna ariyo-riyongngé sibawa asaléwangengngé nasaba mateppe'ko ri Aléna , kuwammengngi nasaba akuwasanna Rohna Allataala pédé' mamménasako lao ri Allataala .
45015014	Saudara-saudaraku ! Mateppe'ka makkedaé engka maéga senna' passaleng iya makessingngé ri iko . Muwisseng towi sini-sininnaé sibawa mullé mappagguru séddié sibawa laingngétto .
45015015	Iyakiya passalenna gau'-gau' mattentué , uparéngngerangiko sibawa matedde ri laleng sure'éwé , nasaba Allataala pura mpérékka jamangngéro .
45015016	Puraka napancaji pattumaninna Kristus Yésus untu' rikiring lao ri bangsa-bangsaé iya tenniyaé Yahudi . Sibawa tinda'ka selaku imang , iya mappallebbangengngéngngi Karéba Madécéng polé ri Allataala , kuwammengngi sining tau tenniyaé Yahudi mancajiwi séuwa pakkasuwiyang lao ri Allataala iya weddingngé natarima Allataala . Tennapodo Rohna Allataala mébbui mennang mancaji séddi pakkasuwiyang iya ripallaingngé untu' Allataala .
45015017	Jaji , nasaba masséddika sibawa Kristus Yésus , naweddikka marasa battowa nyawaku ri jama-jamakku untu' Allataala .
45015018	Baranika mabbicara makkuwaro banna passalenna aga iya puraé napogau' Kristus naolaka untu' pancajiwi sining tau tenniyaé Yahudi mapato lao ri Allataala . Upogau'i iyaro sibawa ada-ada enrengngé pangkaukeng ,
45015019	iya nasibawangngé gau'-gau' makalallaing sibawa gau'-gau' iya dé'é padanna ; iya manennaro poléi ri akuwasanna Rohna Allataala . Karéba Madécéngngé passalenna Kristus pura manenni uwabbirittang lao ri risining tauwé , mappammulai ri Yérusalém lettu ri Ilirikum .
45015020	Cita-citaku iyanaritu mabbirittangngi Karéba Madécéng polé ri Allataala risining tau iya dé'éppa naengka naéngkalingai passalenna Kristus . Saba' dé' umaélo patettong jamang ri pandaméng iya napalénne'é tau laingngé .
45015021	Ri laleng Kitta'é tarokii , " Sining tau iya dé'éppa naengka natarima karéba passalenna Aléna , naitai matu ; sibawa iya dé'éppa naengka naéngkalingai , najeppuiwi matu . "
45015022	Iyanaro saba'na biyasaka tassangkalangeng untu' célléngiko .
45015023	Iyakiya makkekkuwangngé jama-jamakku ri daéra-daéraéro cappuni . Mattaut-taunni ittana macinnaka célléngiko .
45015024	Rékko laloka matu ri kotamu ri laleng allalengekku lao ri Spanyol , mamménasaka wedding siruntu' saudara sibawa mariyo-riyo cinampe' sibawa iko . Purairo mamménasaka ri iko kuwammengngi weddingngi tabantuka untu' allalengekku lao ri Spanyolro .
45015025	Iyakiya makkekkuwangngéwé maéloka lao ri Yérusalém untu' tiwi bantuwang untu' umma'na Allataala kuwaro .
45015026	Saba' jema'-jema'é ri Makedonia sibawa Akhaya nasitujuini untu' mabbéré sumbangeng lao ri Saudara-saudara iya kasiyasié ri yelle'na umma'na Allataala ri Yérusalém .
45015027	Masennang atinna mennang pettuiwi untu' pogau'i iyaro . Mémeng sitongenna sitinajai mennang tulungngi Saudara-saudara iya kasiyasié ri Yérusalém , saba' polé risining tau Yahudié ritu nasining tau tenniyaé Yahudiro purani natarima barakka-barakka polé ri Allataala . Jaji , sining tau tenniyaé Yahudiro sitinaja towi natulung sining tau Yahudié sibawa barakka-barakka maddupa barab-barangngé .
45015028	Rékko purani upattéppu jama-jamakkué , sibawa mabbéréyangngi lao ri mennanro iya engkaé ri Yérusalém sumbangeng iya pura ripaddeppungengngéro , maéloka joppa lao ri wanuwa Spanyol laloiwi kotamu .
45015029	Rékko laoka ri iko , pasti poléka sibawa maéga barakka polé ri Kristus untu' iko .
45015030	Nasaba Puwatta Yésus Kristus , sibawa nasaba pammasé iya nabbéréyangngé Rohna Allataala , uwéllauwi sibawa masero ri iko , tennapodo maccowéko massempajang tonget-tongeng sibawakka lao ri Allataala untu' aléku .
45015031	Assempajanno kuwammengngi Allataala napaleppe'ka polé ri limanna sining tau iya dé'é namateppe' ri Yudéa , sibawa kuwammengngi na jama-jamakku untu' tiwii sumbangengngé ri Yérusalém natarimai sibawa masennang atinna umma'na Allataala kuwaro .
45015032	Rimakkuwannanaro , narékko napuwéloi Allataala , weddikka lao ri iko sibawa ati iya masennangngé . Sibawa tassaléwoka matu ri tengnga-tengngamu .
45015033	Tennapodo Allataala , iya mabbéré asaléwangeng ri rupa tauwé , sibawang manengngi Saudara . Aming .
45016001	Macinnaka mappaddissengengngi Saudarata , Fébé . Nabantui jema'é ri Kéngkréa .
45016002	Tarimai selaku sala séddinna polé ri umma'na Puwangngé . Mémeng makkuwairo sining tau iya mateppe'é lao ri Allataala harusu'i tarimai séddié sibawa laingngé . Tulungngi , rékko mapparrelluwangngi bantuwang polé ri iko , nasaba aléna pura toni nabantu maéga tau -- muttama' toni aléku .
45016003	Palettukekka sellekku ri Priskila sibawa Akwila , sellao-sellaoku iya pada-padaé majjama untu' Kristus Yésus .
45016004	Céddé'i mennang maté nasaba maéloi passalama'ka . Mattarima kasi'ka lao ri mennang -- na tenniya iyya bawang , iyakiya sininna jema'é ri bangsa laingngé iya tenniyaé Yahudi mattarima kasi towi lao ri mennang .
45016005	Palettukeng tokka sellekku lao ri jema'é iya maddeppungengngé ri bolana mennang . Selleng lao ri Epenétus iya uwamaséiyé . Iyanaritu tau iya bunge'-bunge' mateppe'é ri Kristus ri daéra Asia .
45016006	Sellekkuto lao ri Maria . Makkumani rejjinna pura majjama untu' iko .
45016007	Palettukeng tokka sellekku lao ri Andronikus sibawa Yunias . Sisuku bangsaka sibawa mennang enrengngé pura riputtama' tarungkué silaong iyya . Ri wettu dé'napa umateppe ri Kristus , lebbi riyoloi mennang mateppe' . Tarompoi mennang ri yelle'na rasul-é .
45016008	Sellekku lao ri Ampliatus , iya uwamaséiyé nasaba sibawaka pura masséddi sibawa Puwangngé .
45016009	Palettukekka sellekku ri Urbanus , sellaota iya majjamaé sibawa idi untu' Kristus . Makkuwatoro sellekku lao ri Stakhis iya uwamaséiyé .
45016010	Sellekku lao ri Apélés . Pabuttini atinulurenna lao ri Kristus . Sellekkuto lao ri kaluwargana Aristobulus ,
45016011	sibawa lao ri Hérodion . Sisuku bangsai sibawa iyya . Makkuwatoro sellekku lao ri Saudara-saudara siyatepperengngé ri laleng kaluwargana Narkisus .
45016012	Sellekku lao ri Triféna sibawa Trifosa iya marejjingngé majjama tumaningiwi Puwangngé , sibawa lao ri Persis iya uwamaséiyé . Pura toni marejjing majjama untu' Puwangngé .
45016013	Sellekku lao ri Rufus sibawa indo'na , iya pada-padaé indo' ri aléku . Rufus iyanaritu tau iya napilé Puwangngé iya ripojiyé .
45016014	Palettukekka sellekku lao ri Asinkritus , Flégon , Hérmés , Patrobas , Hérmas , sibawa sininna saudara siyatepperengngé iya silaongngé mennang .
45016015	Sellekku lao ri Filologus sibawa Yulia ; lao ri Néréus sibawa ana'daranna ; lao ri Olimpas sibawa lao ri sininna tau mateppe'é iya silaongngé mennang .
45016016	Siyasselles-sellengekko sibawa sipammasé-masé selaku Saudara Kristéng . Sininna jema'na Kristus palettu'i sellenna mennang lao ri Saudara-saudara .
45016017	Saudara-saudara ! Uwéllauwi sibawa masero : atike'ko lao risining tau iya paompoé assisalang sibawa pakacauwi atepperenna tauwé lao ri Puwangngé . Iyaro gau'é sisalai sibawa aga iya puraé riyappagguruwang lao ri iko . Abélaiwi sining tau makkuwaéro .
45016018	Saba' sining tau iya pogau'éngngi makkuwaéro dé' najjama untu' Kristus Puwatta , sangadinna untu' pawessoriwi cinna atinna . Nasibawang pappalécé sibawa ada-ada iya macenningngé , nabengnguwangngi sining tau iya dé'é agaga naisseng .
45016019	Naissenni sininna tauwé makkedaé matinuluko lao ri pappagguruwang passalenna Karéba Madécéng iya polé ri Allataala . Namasennakka ri gau'éro passalenna . Macinnaka kuwammengngi mumapanré passalenna gau'-gau' iya makessingngé , sibawa madonggo passalenna gau'-gau' iya majaé .
45016020	Allataala iya mabbéré asaléwangeng lao ri rupa tauwé , masitta'i matu taroi Ibillisi ri yawa akuwasammu sibawa mancuru'i . Tennapodo Saudara-saudara tuli ribarakkakiwi ri Yésus Kristus Puwatta !
45016021	Timotius , sellaoku , palettu'i sellenna lao ri iko . Makkuwatoro Lukius , Yason sibawa Sosipater , iya sisuku bangsaé sibawa iyya .
45016022	Iya mokiéngngi iyaé sure'é iyanaritu iyya , Tértius . Palettu'ka selleng assisellaongeng lao ri iko .
45016023	Massellengngi Gayus lao ri iko . Mappérumaka ri bolana sibawa jema'ta massompai kuwato . Erastus , kapala bendaharana kotaé , massellengngi lao ri iko , makkuwatoro saudara Kwartus .
45016024	[ Tennapodo Puwatta Yésus Kristus barakkaki manengngi Saudara . Aming . ]
45016025	Ripojiwi Allataala ! Makuwasai péwatangiwi atepperenna Saudara situru Karéba Madécéng polé ri Allataala iya uwabbirittangngé passalenna Yésus Kristus . Uwabbirittangngi iyaro karébaé situru sibawa aga iya napannessaé Allataala ; iyanaritu rancanana Allataala iya maddatu-datu taungngénna ittana dé' naissengngi tauwé .
45016026	Iyakiya makkekkuwangngé , nasaba paréntana Allataala iya mannennungengngé , iyaro rancanaé purani ripannessa sibawa riyappaddissengeng lao risininna bangsa-bangsaé naolai kitta'-kitta'na sining nabié , kuwammengngi naiya maneng mennang namateppe' sibawa namatinulu lao ri Allataala .
45016027	Aléna ritu Allataala tungke'é , mapanré senna'i . Tennapodo ripakatanréi lettu mannennungeng naolai Yésus Kristus ! Aming . Salama , Paulus , atanna Kristus Yésus
46001001	Saudara-saudara jema'na Allataala ri Korintus ! Purani Saudara riyobbi ri Allataala untu' mancaji umma'-Na nasaba Saudara appunnangennai Kristus Yésus , silaong sining tauwé muwi kégi-kégi iya sompaéngngi Puwatta Yésus Kristus , iyanaritu Puwanna mennang sibawa Puwattato . Iyya , Paulus , sibawa saudarata Sosténés , mamménasai tennapodo Allataala Ambo'ta sibawa Puwang Yésus Kristus mabbéré barakka enrengngé asaléwangeng lao ri iko . Uwokii iyaé sure'é selaku rasulna Kristus Yésus , iya nakkaé Allataala sibawa élo-Na muto .
46001002	
46001003	
46001004	Tuli mattarima kasi'ka lao ri Allataala passalenna iko , saba' mutarimai pammasé polé ri Allataala naolai Kristus Yésus .
46001005	Nasaba mancajiko appunnangenna Kristus , nasugi atuwommu ri laleng sininna gau'é . Pangissengemmu passalenna sininna séuwaé malamung senna' , namaccako mappagguruwangngi iyaro pangissengengngé .
46001006	Iyaro mappaitangngi makkedaé karéba passalenna Kristus makkuwamani mattemme'na ri laleng atimmu ,
46001007	angkanna dé' muakurangeng muwi séddi barakka , ri wettu mutajenna Puwatta Yésus Kristus sibawa naitana sininna tauwé .
46001008	Aléna matu Kristus tanggukko lettu ri accappurenna ; kuwammengngi ri wettunna polé paimeng , ripoléiko matu temmakkécella .
46001009	Weddingngi Allataala riyatepperi tonget-tongeng . Aléna ritu Allataala iya puraé mobbiko untu' mancaji séddi sibawa Ana'-Na , iyanaritu Yésus Kristus , Puwatta .
46001010	Saudara-saudara ! Ri laleng asenna Puwatta Yésus Kristus uwéllauwi kuwammengngi mumasséddi ada maneng ; kuwammengngi aja' naengka assisalang ri yelle'mu . Sitinajako masséddi , siati sibawa sinawa-nawa .
46001011	Saba' , sining tau polé ri kaluwarga Kloé laporo'i ri iyya engka assasang ri yelle'mu .
46001012	Iya uwasengngé iyanaritu makkedaé ri yelle'mu engka makkeda , " Iyya maccowéka ri Paulus , " engkato makkeda , " Iyya maccowéka ri Apolos , " iya laingngé makkedai , " Iyya maccowéka ri Pétrus , " na laingngé makkeda tosi , " Iyya maccowéka ri Kristus . "
46001013	Masa' Kristus tabbagé-bagé ! Paulus dé' namaté risalli untu'mu ! Dé'to muricemmé untu' mancaji ana'-ana' gurunna Paulus ?
46001014	Sukkuru'ka dé' ucemméi muwi séddi tau polé ri yelle'mu , ri lainnaé Krispus sibawa Gayus .
46001015	Aja' narapii séddié tau makkeda makkedaé puraka cemméi untu' mancaji ana' gurukku .
46001016	( Stéfanus sibawa kaluwargana , mémeng iyya cemméimennang . Iyakiya ri lainnaéro iya uwéngngerangngé dé'na gaga tau lainna iya ucemmé . )
46001017	Nasuroka Kristus tenniya untu' cemméi tauwé , sangadinna untu' mappallebbangengngi Karéba Madécéng polé ri Allataala ; na iyaro harusu'i upogau' tekkupaké amaccang mabbicaraé secara tolino , kuwammengngi akuwasanna amaténna Kristus risallié dé' namancaji siya-siya .
46001018	Saba' lao risining tau iya mattujué ri abinasangngé , karéba passalenna amaténna Kristus ri sallié pada-padai omong kosongngé . Iyakiya lao ri idi iya ripassalama'é ri Allataala , iyaro karébaé pada-padai carana Allataala mappaitangngi akuwasan-Na .
46001019	Saba' ri laleng Kitta'é , makkedai Allataala , " Apanrénna tau maccaé maélo Upakacau , pappahanna tau makképangissengengngé maélo Upallennye . "
46001020	Aga akkégunananna sining tau makképangissengengngéro ? Aga akkégunanna mennang iya maccaé ? Aga akkégunanna ahli-ahli pannawa-nawa linoéwé ? Pura nappaitanni Allataala makkedaé apanrénna linoéwé iyanaritu omong kosongngi simata !
46001021	Nasaba muwi pékkugi accana rupa tauwé , dé' naulléi missengngi Allataala naolai acca ri aléna . Iyakiya mala nasaba mapanréi Allataala , nanasitujuiwi passalama'i sining tau iya mateppe'é ri Aléna naolai biritta iya riyappallebbangengngé iya nangga'é séuwa omong kosong linoé .
46001022	Natuntu'i tau Yahudié anu makalallaingngé selaku butti , sibawa tau Yunanié napentingkangngi apanrénna linoéwé .
46001023	Iyakiya idi'é banna mabbirittangngi Kristus iya maté ri sallié . Iyaro birittaé nasinggungngi pappéneddinna sining tau Yahudié sibawa nangga'i omong kosong sining tau tenniyaé Yahudi . Sibawa tau tenniyaé Yahudi naangga'i iyaro séuwa adonggong .
46001024	Iyakiya lao risining tau iya puraénna riyobbi ri Allataala -- muwi tau Yahudi iyaré'ga tenniya tau Yahudi -- iyaro birittaé sinrupai carana Allataala mappaitangngi akuwasan-Na sibawa apanrén-Na .
46001025	Saba' iya paitaé madonggo ri Allataala , iyanaritu lebbi mapanréi na iya apanrénna tolinoé ; sibawa iya paitaé malemma ri Allataala , iyanaritu lebbi watangngi na iya awatangenna rupa tauwé .
46001026	Saudara-saudara ! Cobai méngngerangngi pékkugi keadaammu wettunna Allataala mobbiko . Céddé bawang polé ri yelle'mu iya mapanré , iyaré'ga makuwasaé , iyaré'ga matanré tudangenna manuru' pakkitanna rupa tauwé .
46001027	Saba' mémeng nattungka Allataala piléi iya nangga madonggoé linoéwé , kuwammengngi nasining tau maccaé namasiri . Sibawa Allataala pilé towi iya nangga malemmaé linoéwé , kuwammengngi nasining tau iya baranié naporé nancaji masiri .
46001028	Allataala piléi iya riyangga mariyawaé , matuna , sibawa mala iya riyangga dé'é nakkébettuwang ri linoéwé , kuwammengngi na Allataala mancuru'i iya nangga pentingngé linoé .
46001029	Rimakkuwannanaro dé' muwi séddi tau mulléi mattempowangngi aléna ri yolona Allataala .
46001030	Allataala muto mébbui angkanna Saudara masséddi sibawa Kristus Yésus . Naolai Kristus naripancajiki mapanré . Sibawa naolai Alénato , naébbuki Allataala simadécéngeng paimeng sibawa Aléna enrengngé pancajiki umma'-Na iya mapaccingngé , kuwaéttopa paleppe'ki .
46001031	Jaji , pada-pada iya tarokié ri laleng Kitta'é , " Tau iya maéloé mammingki-mingki , harusu'i mammingki-mingki ri aga iya napogau'é Puwangngé . "
46002001	Saudara-saudara ! Wettukku lao ri iko sibawa mabbirittangngi ri iko passalenna rancanana Allataala iya dé'éppa naissengngi linoé , dé' upakéi apanrénna linoéwé iyaré'ga mabbicara iya héba'-héba'é .
46002002	Saba' pura upattette'ni makkedaé ri wettu engkaku mupa sibawakko , dé' umaélo powadai agi-agi , ri lainnaé Yésus Kristus ; lebbi-lebbipi makkedaé purai maté ri sallié .
46002003	Wettukku sibawakko , malemmaka sibawa ténréka nataro tau .
46002004	Karéba iya upalettu'é ri iko dé' upalettu'i sibawa ada-ada iya mappangarué situru apanrénna rupa tauwé . Upalettu'i iyaro sibawa cara iya pabuttiyéngngi makkedaé makuwasai Rohna Allataala .
46002005	Upogau'i makkuwaéro , kuwammengngi atepperemmu lao ri Kristus dé' nasituru' apanrénna tolinoé , sangadinna siturui akuwasanna Allataala .
46002006	Namuni makkuwaro , ri yelle'na sining tau iya matasa'énna atuwong baténna , mabbicara mémekka passalenna apanréngngé . Iyakiya iyaé apanréngngé tenniya apanréng linoé , iyaré'ga apanrénna sining panguwasaé wettuéwé , iya lennye'é matti akuwasanna .
46002007	Apanréng iya upangoloéro iyanaritu apanréng polé ri Allataala . Iyaro apanréngngé dé' naissengngi linoé , iyakiya Allataala pura passadiyangengngi untu' asennangetta riwettu dé'napa naripancaji linoéwé .
46002008	Dé' muwi séddi tau polé risining panguwasaé wettuéwé iya missengngéngngi passalenna apanréngngéro . Saba' akkalarapanna mennang naissenni , tentu dé' mennang namaélo sallii Puwang iya malebbiéro .
46002009	Sibalé'na iyaro gau'é pada-padai iya tarokié ri laleng Kitta'é , " Aga iya dé'é naengka naitai iyaré'ga naéngkalingai tolinoé , sibawa dé'to naengka naompo ri laleng pikkiranna tolinoé , iyanaro napassadiya Allataala untu' sining tau iya Namaséiyé . "
46002010	Iyakiya pura napannessani Allataala lao ri idi sibawa naolai Roh-Na . Iyaro Rohna Allataala nasalidikiwi sininna séuwa-séuwaé , lettu risining rancanana Allataala muwi iya kaminang tassubbué .
46002011	Saba' iya missengngéngngi atinna séddié tau iyanaritu rohna muto iyaro tauwé ? Makkuwatoro passalenna Allataala . Iya missengngéngngi lise atinna Allataala banna Rohna Allataala bawang !
46002012	Na idi dé' nariwérékki rohna linoéwé , sangadinna Roh polé ri Allataala , kuwammengngi nariisseng maneng iya puraé nabbéréyang Allataala lao ri idi .
46002013	Rimakkuwannanaro rékko mappakatajakki gau'-gau' passalenna Allataala lao risining tau iya mappunnaiyé Rohna Allataala , dé' naripangolo situru apanrénna tolinoé , sangadinna situru pappagguruwanna Rohna Allataala .
46002014	Tau iya dé'é nappunnai Rohna Allataala , dé' naulléi tarimai aga iya napannessaé iyaro Roh-é . Saba' lao ri iyaro tauwé iyaro gau'-gau'é pada-padai séddi adonggong bawang . Iyaro tauwé dé' naulléi pahangngi , saba' iyaro gau'-gau'é banna weddingngi riyangke' secara baténg .
46002015	Tau iya mappunnaiyé Rohna Allataala naulléi mangke'i sininna séuwa-séuwaé , iyakiya dé' muwi séddi tau mappunnai ha' mangke'i Aléna .
46002016	Ri laleng Kitta'é tarokii , " Niga missengngi pikkiranna Puwangngé ? Sibawa niga mulléi pangajariwi ? " Idi ritu iya mappunnaiyé pikkirang iya pada-padaé Kristus !
46003001	Saudara-saudara , sitongenna dé' uwulléi mabbicara sibawa Saudara pada-pada tau iya mappunnaiyé Rohna Allataala . Banna uwulléi mabbicara sibawa iko pada-pada tau iya tuwoé mupa situru cinna mallinona ; pada-pada tau iya ana'loloé mupa ri laleng atepperenna lao ri Kristus .
46003002	Riyolo banna uwulléi mpérékko nanré ana'lolo , tenniya nanré tau battowa ; saba' dé'pa nagenne awatangemmu untu' iyaro . Iyakiya muwi makkekkuwangngé dé'topa namawatang untu' iyaro ,
46003003	nasaba tuwo mupo situru sipa'-sipa'mu secara tolino . Saba' rékko mangémpuru mupo sibawa mallaga séddié sibawa laingngé , dé'ga na iyaro mappaitangngi makkedaé tuwo mupo situru sipa'-sipa' tolinoé , pada-pada sining tau iya dé'é naissengngi Allataala ?
46003004	Rékko engka makkeda , " Idi maccowéki ri Paulus , " na laingngé makkeda , " Idi maccowéki ri Apolos , " dé'ga iyaro nappaitangngi makkedaé Saudara makkéampéi pada-pada sining tolinoé ?
46003005	Niga sitongenna iyaro Apolos ? Sibawa niga Paulus ? Bannaki pattumani-pattumaninna Allataala , iya pimpingngékko untu' mateppe' lao ri Kristus . Bannaki pajoppai jama-jamang iya nawéréngngékki Puwangngé lao ri idi tungke'-tungke' .
46003006	Iyya mattaneng na Apolos boloi , iyakiya Aléna muto Allataala iya mébbuéngngi tanet-tanenna tuwo .
46003007	Jaji iya pentingngé iyanaritu Allataala , saba' Aléna ritu patuwoi . Iya mattanengngé sibawa iya mabboloé dé' napenting ;
46003008	pada-padai iyanaritu iya duwa . Tungke'-tungke' tarimai matu saro situru turuppuse'na .
46003009	Idi iyanaritu sining tau iya sibawaé majjama untu' Allataala ; na iko pada-padai dare'na Allataala . Saudara-saudara iyanaritu pada-pada towi bolana Allataala .
46003010	Nasibawang amaccang iya nabbéréyangngé Allataala , iyya selaku panré bola pura pasangngi pandaménna untu' iyaro bolaé , na tau laingngé patettongngi bolaé ri yasé'na pandaméngngéro . Tungke'-tungke' tau harusu' pénessaiwi madécéd-décéng pékkugiwi patettongngi ri yasé'na iyaro pandaméngngé .
46003011	Saba' aléna muto Allataala pura taroi Yésus Kristus selaku alé-aléna pandaméng untu' iyaro bolaé ; dé' gaga pandaméng laingngé .
46003012	Engka mappatettong ri yasé'na pandaméngngéro sibawa makkégunang ulaweng , engka makkégunang péra' , engka makkégunang batu paramata , engkato makkégunang aju , wella rakko iyaré'ga daramé .
46003013	Jama-jamanna tungke' tau paitai matu matti ri wettu poléna Kristus paimeng . Saba' iyaro Essoé apié matu mébbui jama-jamanna tungke' tau paitai . Apié muto mojiwi sibawa pattentui matu agellorenna jama-jamangngéro .
46003014	Rékko bola iya napatettongngé tauwé ri yasé'na pandaméngngéro tahangngi nanré api , iyaro tauwé natarimai matu hadiyana .
46003015	Iyakiya rékko nanréi api jama-jamanna tauwé , rogiwi matu ; salama' mutowi matu aléna , iyakiya pada-padai tau iya leppe'é molai apié .
46003016	Muwissegga Saudara makkedaé iko iyanaritu Bolana Allataala ? Sibawa Rohna Allataala monro ri alému ?
46003017	Rékko engka tau solangiwi Bolana Allataala , iyaro tauwé nasolangi towi Allataala . Nasaba Bolana Allataala iyanaritu banna untu' Allataala bawang , na ikona iyanaritu iyaro bolaé .
46003018	Aja' muwi séddi tau belléi aléna . Rékko engka tau ri yelle'mu masengngi aléna mapanré manuru' ukkuranna linoéwé , iyaro tauwé harusu'i madonggo , kuwammengngi natonget-tongeng mancaji mapanré .
46003019	Saba' iya nangga'é mapanré linoéwé iyanaritu madonggoi ri pakkitanna Allataala . Ri laleng Kitta'é tarokii , " Allataala jebba'i sining tau mapanré ri laleng amaccang aléna mennang . "
46003020	Engkato taroki makkuwaé , " Naissengngi Puwangngé makkedaé nawa-nawanna sining tau mapanré iyanaritu nawa-nawa iya dé'é nakkéguna . "
46003021	Rimakkuwannanaro , aja' naséddié tau makka-akkai tolinoé , saba' sininna séuwa-séuwaé pura riyabbéréyanni mancaji appunnangemmu :
46003022	Paulus , Apolos , Pétrus , linoéwé , atuwongngé sibawa amaténgngé , iyaé wettué iyaré'ga wettu mangoloé , iya manennaro iyanaritu appunnangemmu .
46003023	Na iko iyanaritu appunnangennai Kristus , na Kristus appunnangennai Allataala .
46004001	Angga'ni idi pattumani-pattumaninna Kristus , iya tanggung jawakiyéngngi mabbirittangngi sining rancanana Allataala iya dé'éppa naissengngi linoé .
46004002	Iya bunge'-bunge' natuntu'é polé ri pattumani makkuwaéro iyanaritu matinului ri puwanna .
46004003	Untu' aléku , dé' nancaji soal aga iya mupikkiri'é -- iyaré'ga muwi niga -- passalenna aléku . Mala aga iya upikkiri'é passalenna aléku dé'to nancaji soal .
46004004	Dé' uwasengngi aléku pasala muwi ri laleng aga , iyakiya iyaro tenniya buttinna makkedaé mémekka dé' upassala . Aléna Puwangngé ritu iya pattentuéngngi pasalaka iyaré'ga dé' .
46004005	Rimakkuwannanaro , nasaba dé'pa na wettunna , aja' mumasitta pattentui makkedaé séddié tau pasalai iyaré'ga dé' . Tajengngi narapi Puwangngé polé matti . Aléna ritu bukkai matu sininna rahasiya iya tassubbué ri laleng pettangngé . Aléna ritu matu bongkara'i sininna niya' iya radde'é ri laleng atinna rupa tauwé . Ri wettuénnaro nappa tungke' tau tarimai polé ri Allataala pappoji iya sitinajaé natarima .
46004006	Saudara-saudara ! Untu' apentingemmu , purani upakennai manenro lao ri Apolos sibawa lao ri alékuto . Akkattana kuwammengngi napolé ri contotaro , weddikko magguru aga bettuwanna warékkadaé , " Akkatenninno lao ri peraturang iya engkaé . " Nanallalengiro dé' muwi séddi tau polé ri iko mulléi mammingki-mingkikengngi séddié tau , nainappa pakatunai iya laingngé .
46004007	Niga pancajiwi Saudara lebbi naiya tau laingngé ? Dé'ga nasininna séuwa-séuwaé natarimai Saudara polé ri Allataala ? Jaji , magi mumaélo mammingkikengngi alému , samanna aga iya engkaé ri Saudararo tenniya séuwa iya riyabbéréyangngé ?
46004008	Mémeng dé'na muwapparelluwassi aga-aga ! Sugino iko ! Mancaji arunno ! Na idi dé' ! Temmaka kessinna rékko tonget-tongekko mancaji arung , kuwammengngi weddikki mapparénta silaong iko .
46004009	Nasaba manuru' pallolongekku , idi rasul-rasul-é purani ripancaji ri Allataala selaku akkita-itang ri yolona rupa tauwé sibawa malaéka'é . Pada-padaki idi sining tau matunaé iya ripateppaiyé pahukkungeng maté ri yolona tau maégaé sibawa rigora-gorai ri linoé .
46004010	Nasaba Kristus , idi iyanaritu tau madonggoki , na iko tau Kristéng iya maccaé ! Malemmaki , na iko mawatang ! Ricellaki , na iko sanging ripoji !
46004011	Narapi makkekkuwangngéwé péneddingiki akkadéreng sibawa adekkang ; pakéyatta iya bawang monro ri watakkalé ; napanrasa-rasaki tauwé ; dé' tappunnai onrong untu' mattette' ;
46004012	riyaggangkaulléyangngi untu' sappa dallé . Rékko ritanroiki , ribaliwi sibawa barakka ; rékko ripanrasa-rasaki , sabbara'ki ;
46004013	rékko napau majaki tauwé , ribaliwi sibawa ada-ada iya macenningngé . Idi'é dé' talebbi naiya worowona linoéwé ; lettu makkekkuwangngéwé idi riyangga'ki pada-pada rota'na tanaé .
46004014	Uwokii iyaé lao ri iko tenniya untu' pakasiriko , iyakiya untu' pangajariko pada-pada ana'-ana' ri aléku .
46004015	Saba' iyya ritu mancaji ambo'mu , namuni naullé selaku tau Kristéng , mappunnaiko seppulo sebbu guru . Ri laleng atuwommu selaku sining tau iya masséddié sibawa Kristus , mancajika ambo' lao ri iko , nasaba iyya tiwii Karéba Madécéngngé passalenna Kristus lao ri iko .
46004016	Rimakkuwannanaro uwéllauwi sibawa masero kuwammengngi namuwaccowériwi contoku .
46004017	Untu' iyanaro , na purani usuro Timotius lao ri iko . Selaku tau maccowé ri Kristus , pada-padai ana' ri aléku iya uwamaséiyé . Ana' iya weddingngé riyatepperi . Na aléna matti paréngngerangiko passalenna cara-cara atuwo-tuwong iya uwaccowériyé mateppe'kuna ri Kristus , iyanaritu cara tuwong iya uwappagguruwangngé ri tungke' jema'é kégi-kégi onrong .
46004018	Siyagangngaré polé ri yelle'mu matemponi , saba' nasekka mennang dé' umaélo lao ri iko .
46004019	Iyakiya rékko napuwéloi Puwangngé , maélo tokka lao ri iko . Dé'na namaitta , ri wettuépparo matti uwita towi matu aga iya weddingngé napogau' sining tau iya matempoéro ; tenniya bawang banna ada-adanna mennang .
46004020	Nasaba rékko Allataala paréntai atuwonna séddié tau , iyaro gau'é ripabuttiwi ri awatangeng atuwonna tauwéro , tenniya ri ada-adanna .
46004021	Jaji pilé bawanni aga lebbi mupoji ! Muwéloriga poléka untu' pagguruko sibawa matedde iyaré'ga poléka untu' mappagguru sibawa malemma sibawa paressé babuwa ?
46005001	Sitongenna engkana laporan utarima makkedaé ri yelle'mu engka appangaddiyang iya talliwe'-liwe'é : Engka ri yelle'na Saudara iya malawengngé sibawa poro indo'na . Muwi sining tau iya dé'é naissengngi Puwangngé dé'to napogau'i makkuwaéro !
46005002	Namuni makkuwaro , matanré ati mupi Saudara . Sibalé'na harusu'i Saudara messé , sibawa passui polé ri yelle'na Saudara tau iya pogau'éngngi gau'éro .
46005003	Secara mallahéreng mabélaka polé ri iko , iyakiya secara baténg engkaka ri tengnga-tengngamu . Jaji maéloka tinda' samannaka engka ri yelle'mu , " Ri laleng asenna Puwang Yésus Kristus , upannessai makkedaé tau iya puraé pogau'éngngi pangkaukeng macarépa makkuwaéro , harusu'i rihukkung ! " Rékko maddeppungekko angga'ni engkaka hadéré ri yelle'mu enrengngé nasibawang akuwasanna Puwatta Yésus ,
46005004	
46005005	harusu'ko mabbéréyangngi iyaro tauwé lao ri Ibillisi' kuwammengngi na watakkaléna iyaro tauwé nabinasa , nanallalengiro naripassalama' rohna ri wettunna Puwangngé polé paimeng .
46005006	Dé' nasipato'ko matempo ! Naullé muwissenni warékkadaéwé , " Ragi céddé'é pasawéi lama labbu'é ! "
46005007	Abbéyangngi riyolo' ragi iya malaungngéro , iyanaritu ragi dosaé , kuwammengngi mumancaji pada-pada lama labbu iya barué , mapaccing polé ri ragi dosa malaungngé , na uwisseng makkedaé mémeng iko makkuwakoro . Saba' ramé-ramé Paskata sadiyani , nasaba Kristus mancaji selaku bimbala' Paskata , purani riyakkarobangeng .
46005008	Jaji , laono mai taramé-raméiwi iyaro péstaé sibawa roti iya dé'é gaga raginna , iyanaritu roti maddapangengngéngngi apaccingengngé sibawa sininna iya nasitujuiyé atinna Allataala . Aja' taramé-raméiwi pésta Paskaéro sibawa roti iya engkaé ragi launna , iyanaritu ragi dosa sibawa ja .
46005009	Ri laleng sure'ku iya labe'é , upaissengekko kuwammengngi aja' musiwollompollong sibawa tau pappangaddingngé .
46005010	Iya uwakkattaiyé tenniya tau pappangaddiyé iyaré'ga mangowaé , iyaré'ga pabengnguwangngé iyaré'ga passompa barahalaé iya dé' sises-sisengngé naissengngi Allataala . Tenniya ! Tenniya mennang uwakkattai ; saba' rékko harusu'ko mabélaiwi mennang , tentu parelluko massu siseng polé ri linoéwé .
46005011	Akkattaku iyanaritu , makkedaé aja' musiwollompollong sibawa tau iya mangakuiyéngngi aléna tau Kristéng , iyakiya iyaro tauwé pappangaddiwi , iyaré'ga mangowa , iyaré'ga passompa barahala , iyaré'ga napoji pau-pau majai tau laingngé , iyaré'ga pammabokeng , iyaré'ga panga . Muwi tudang manré sibawa tau makkuwaéro , aja'to !
46005012	Mémeng , madélékiwi sining tau tenniyaé Kristéng , tenniya urusakku . Allataala muto madélékiwi matu mennang . Iyakiya passalenna anggota-anggota jema'mu , dé'ga na alému muto madélékiwi mennang ? Ri laleng Kitta'é tarokii , " Paddésu'i tau majaé polé ri yelle'mu . "
46005013	
46006001	Magi naengka ri yelle'mu iya baranié lao ri hakingngé iya dé'é naissengngi Allataala , untu' mapparapekengngi saudara siatepperengngé , rékko massasai sibawa saudaranaro ? Magi nadé' naéllauwi umma'na Allataala pacceppiwi parakaraéro ?
46006002	Dé'ga muwissengngi makkedaé umma'na Allataala matu madélékiwi linoéwé ? Jaji , rékko mémeng muadélékiwi matu linoéwé , dé'ga muwulléi pacceppiwi parakara-parakara angngadélékengngé iya dé'é bettuwanna ?
46006003	Dé'ga muwissengngi makkedaé idi matu madélékiwi sining malaéka'é ? Lebbi-lebbipi parakara-parakara atuwong esso-essoé !
46006004	Rékko mompoi parakara-parakara makkuwaéro , mupangologa lao ri sining tau iya dé' sises-sisengngé nappunnai pangka' ri laleng jema'é ?
46006005	Mappakasiri-siri tongeng ! Tentu ri yelle'mu engka séddi tau iya genne'é apanrénna untu' pacceppiwi assisalangngé ri yelle'na Saudara-saudara iya pada-padaé Kristéng !
46006006	Iyakiya sibalé'na séddié tau Kristéng lao riséddié tau tenniyaé Kristéng untu' mapparapekengngi parakarana lao ri saudarana iya Kristéngngétto !
46006007	Aja' mulao makkara-kara ri tau tenniyaé Kristéng ; engkana sining assisalangngé ri yelle'mu sinrupai séuwa apakalang ri iko . Lebbi kessing muwi rigau' dé' naadélé' , iyaré'ga riparogi !
46006008	Iyakiya mala iko muto gaukengngi tau laingngé sibawa dé' naadélé' . Iko muto parogiwi tau laingngé . Na iyaro mupogau'i mala lao ri Saudara-saudara siatepperengngé !
46006009	Muwissegga makkedaé sining tau iya dé'é naturusiwi élona Allataala , dé' namancaji matu anggotana umma'na Allataala ? Aja' naribelléko . Sining tau iya pogau'éngngi pappangaddiyangngé , sining tau iya massompaé barahala , iya malawengngé , iya pogau'éngngi pangkaukeng mappakasiri-sirié lao ri pada-padanna ,
46006010	iya ménnauwé , iya mangowaé , iya pammabokengngé , iya pojiyéngngi pau-pau majai tau laingngé , sibawa para'éngngi tau laingngé -- sininna tau pada-padaéro dé' nancaji matu anggotana umma'na Allataala .
46006011	Siyagangngaré ri yelle'mu riyolo kédo-kédo makkuwaro . Iyakiya makkekkuwangngé ripannessano mapaccing polé ri dosaé . Mancajino appunnangenna Allataala iya ripallaingngé . Simadécéngenno paimeng sibawa Allataala , nasaba mateppe'ko lao ri Puwang Yésus Kristus sibawa nasaba akuwasanna Roh polé ri Allataala .
46006012	Engka powadai , makkedaé tungke' tau weddingngi napogau' sininna séuwa-séuwaé . Iyakiya untu' ri aléku dé' nakkéguna maneng . Jaji namuni wedding upogau' agi-agi , iyakiya dé' umaélo malleppessangngi aléku rikuwasai ri muwi aga .
46006013	Engkato powadai makkedaé nanré iyanaritu untu' babuwaé , na babuwaé ripassadiyai untu' nanré . Iyakiya iya duwa ripaddéi matu ri Allataala . Tubunna tolinoé dé' nawedding ripaké untu' pangkaukeng iya mappangaddié , iyakiya banna untu' tumaningiwi Puwangngé . Na Puwangngé piyarai matu iyaro tauwé .
46006014	Allataala pura patuwoi Puwang Yésus polé ri amaténgngé , makkuwatoro Allataala patuwoi matu idi sibawa akuwasan-Na .
46006015	Naisseng Saudara-saudara makkedaé tubummu iyanaritu anggota tubunnai Kristus . Jaji , weddikka'ga mala séddi anggota tubunna Kristus nainappa pancajiwi anggota tubunna séddié cakkuribang ? Dé' sises-siseng !
46006016	Iyaré'ga naullé dé'pa muwissengngi makkedaé tau iya sicampuru'é sibawa séddié cakkuribang , mancaji séddini sibawa cakkuribangngéro ! Saba' ri laleng Kitta'é tarokii , " Mancaji séddiwi iya duwa . "
46006017	Iyakiya tau iya passéddiyéngngi aléna sibawa Puwangngé , Rohna Puwangngé sibawa rohna tauwéro mancaji séddiwi .
46006018	Abélaiwi pangkaukeng-pangkaukeng iya mappangaddiyé . Saba' sininna dosa laing iya napogau'é tauwé , kajajiyangngi ri saliwenna tubunna tauwéro . Iyakiya tau iya pogau'éngngi mappangaddiyé , bettuwanna pogau'i dosa lao ri tubunna muto .
46006019	Harusu'i muwisseng makkedaé tubummu iyanaritu onronna Rohna Allataala monro . Iyaro Roh-é monroi ri laleng iko . Na Aléna muto Allataala mabbéréyangngi iyaro Roh-é lao ri iko . Watakkaléna Saudara tenniya appunnangemmu . Iyaro appunnangenna Allataala .
46006020	Allataala pura melliko sibawa purana nawaja maneng . Rimakkuwannanaro , pakéi tubummu pékkugi caramu angkanna Allataala ripakalebbi .
46007001	Makkekkuwangngé maéloka mabbicara passalenna persoalang iya mupowadaé ri laleng sure'mu . Rékko séddié worowané dé' nakawing , makessing iyaro .
46007002	Iyakiya kuwammengngi dé' narigoda untu' pogau'i iya dé'é nasitinaja , lebbi kessing muwi tungke' worowané mappunnaiwi bainéna muto sibawa tungke' makkunrai mappunnaiwi lakkainna muto .
46007003	Lakkaié harusu'i napennoi kewajibanna selaku lakkai lao ri bainéna , na bainé harusu'i napennoi kewajibanna selaku bainé lao ri lakkainna ; tungke'-tungke' pennoiwi kewajibanna lao ri laingngé .
46007004	Bainé dé' nakuwasaiwi tubunna muto ; iya makuwasaiyéngngi tubunna iyanaritu lakkainna . Makkuwatoro lakkaié dé' nakuwasaiwi tubunna muto ; iyakiya iya makuwasaiyéngngi tubunna iyanaritu bainéna .
46007005	Aja' muwabélaiwi séddié lao ri laingngé selaku mallaibinéngeng . Wedding muwa untu' cinampe' , assaleng sipadduwano pada-pada situjuiwi . Nanallalengiro tungke'-tungke' weddingngi massempajang sibawa dé' nariganggu . Iyakiya ri munri , harusu'ko lisu sisullé siyaddeppéri selaku mallaibinéngeng . Rékko dé' nakkuwaro , weddingngi matti muwaccowériwi pappalécéna sétangngé , nasaba dé' mumatedde tahangngi napessunna .
46007006	Upowadai iyaé tenniya selaku parénta , iyakiya selaku pangaja .
46007007	Sitongenna lebbi upojiwi rékko sininna tauwé mancajiwi pada-pada iyya . Iyakiya tungke'-tungke' pada purani tarima pammasé iya dé'é napada polé ri Allataala . Séddié tau mappunnaiwi pammasé makkuwaé , iya laingngé mappunnaiwi pammasé iyaro .
46007008	Lao risining tau iya dé'éppa nakawing enrengngé sining makkunrai iya jandaénna , iyanaé pangajaku : Lebbi kessing muwi Saudara tette' tuwo alé-alé pada-pada iyya .
46007009	Iyakiya rékko dé' naulléi Saudara tahangngi napessunna , sitinajai Saudara kawing . Saba' lebbi kessing muwi Saudara kawing naiya malluwa'-luwa'é napessunna .
46007010	Lao ri mennang iya puraénna kawing , iyanaé paréntaku : ( Sitongenna tenniya iyya mabbéréyangngi iyaé paréntaé , iyakiya Puwangngé . ) Séddié makkunrai iya puraénna kawing aja' nasalaiwi lakkainna .
46007011	Iyakiya rékko nasalaiwi , harusu'i tette' dé' nallakkai , iyaré'ga lisui ri lakkainna . Sibawa séddié lakkai dé' nawedding nabbéyang bainéna .
46007012	Lao ri laingngé , pangajaku iyanaritu : -- iyaé pangajaku muto , tenniya Puwangngé -- rékko séddié tau Kristéng napubainéi tau iya dé'é namateppe' ri Kristus , na bainéna nasitujuiwi untu' tuwo silaong aléna , iyaro tauwé dé' nawedding nabbéyang bainéna .
46007013	Narékko séddié makkunrai Kristéng mallakkaiwi tau iya dé'é namateppe' ri Kristus , iyaro bainé dé'nawedding nabbéyang lakkainna .
46007014	Nasaba lakkai iya dé'é namateppe' ripalaloi untu' mancaji umma'na Allataala nasaba allaibinéngenna sibawa bainé iya mancajiyénna appunnangenna Allataala . Makkuwatoro bainé iya dé'é namateppe' ripalaloi mancaji umma'na Allataala , nasaba allaibinéngenna sibawa lakkai iya mancajiyénna appunnangenna Allataala . Rékko dé' nakkuwaro , ana'-ana'na mennang tentu pada-padai ana'-ana' kapéré'é , padahal iyaro ana'-ana'é riyangga'i selaku anggotana umma'na Allataala .
46007015	Iyakiya rékko tau iya dé'é namateppe'ro salaiwi bainéna iyaré'ga lakkainna iya Kristéngngé , aja' mutahangngi . Ri laleng gau'éwé iyaro makkunraié iyaré'ga worowané laluwasai , saba' maéloi Allataala kuwammengngi na Saudara tuwoi sibawa sipammasé-masé .
46007016	Nasaba Saudara selaku bainé -- iya mateppe'énna lao ri Puwangngé -- pékkugi Saudara naulléi missengngi sibawa mattentu makkedaé Saudara dé' naulléi mappassalama'i lakkaimmu ? Makkuwatoro Saudara selaku lakkai Kristéng , pékkugi Saudara weddingngi naisseng sibawa mattentu makkedaé Saudara dé' naulléi passalama'i bainému ?
46007017	Sitinajai tungke'-tungke' matoro'i atuwo-tuwonna situru pappimpinna Puwangngé pada-pada iya pura ripattentungengngéngngi ri Allataala wettunna Allataala mobbii untu' mateppe' ri Aléna . Iyanaro peraturang iya uwappagguruwangngé ri tungke'-tungke' jema'é .
46007018	Ebara'na , rékko séddié tau purani risunna wettunna natarima pangobbina Allataala , aja'na iyaro tauwé nakkuraga leddai iyaro tanra-tanrang sunna'é . Makkuwatoro rékko séddié tau dé'pa narisunna' wettunna natarima pangobbina Allataala , aja'na iyaro tauwé naéllauwi risunna .
46007019	Saba' naccowériwi peraturang sunna'é iyaré'ga dé' naccowériwi , pada-padai iya duwa , dé' agaga bettuwanna . Iya pentingngé iyanaritu turusiwi parénta-paréntana Allataala .
46007020	Sitinajai tungke' tau tette' tuwo ri laleng keadaang pada-pada wettunna natarima pangobbina Allataala .
46007021	Rékko wettunna Saudara riyobbi , Saudara iyanaritu séddiwi ata , aja'na Saudara nassussa-sussa pikkiri'i gau'éro . Iyakiya rékko matti Saudara lolongengngi kasempatang untu' mancaji maradéka' , pakéi iyaro kasempatangngé .
46007022	Saba' séddié ata iya mateppe'énna ri Puwangngé , iyanaritu taunnai Puwangngé iya maradéka'é . Sibawa séddié tau maradéka' iya mateppe'énna ri Puwangngé , iyanaritu atannai Kristus .
46007023	Pura riyellini Saudara sibawa purani nawaja maneng . Rimakkuwannanaro , aja' Saudara nabbéréyangngi aléna untu' mancaji atanna tolinoé .
46007024	Jaji , Saudara-saudara , muwi pékkugi keadaammu wettunna riyobbi , sitinajai Saudara tette' tuwo pada-padaro silaong Allataala .
46007025	Makkekkuwangngé passalenna sining tau iya dé'éppa nakawing . Passalenna gau'éro dé' utarima parénta agi-agi polé ri Puwangngé . Iyakiya selaku tau iya nasaba pammaséna Puwangngé sitinajai riyatepperi , maéloka mabbéréyangngi pangajaku .
46007026	Rékko riyéngngerangngi sininna asussang iya mancangngéngngi makkekkuwangngéwé , uwasengngi lebbi kessing muwi rékko tette'i tauwé tuwo pada-pada makkekkuwangngé .
46007027	Rékko mabbainéni Saudara , aja' muwakkuraga leppe' polé ri bainéro . Rékko dé'pa nabbainé Saudara , aja'na musappa bainé .
46007028	Iyakiya rékko kawingngi Saudara , iyaro tenniya dosa . Makkuwatoro rékko séddié ana'dara kawing , tenniyai bettuwanna madosai . Banna mennang iya kawingngéro moloiwi matu maéga asussang . Macinnaka kuwammengngi Saudara ripabélai polé risining asussangngéro .
46007029	Akkattaku makkuwaiyé , Saudara-saudara : Dé'na tappunnai maéga wettunna . Mappammulai makkekkuwangngé , tungke' tau iya mabbainénna sitinajai tuwo samanna dé'pa nabbainé ;
46007030	tau iya teriyé , tuwo samanna dé' namessé ati ; tau iya macawaé , samanna dé' namarennu ; tau iya puraé mangelli , samanna dé' nappunnai aga-aga ;
46007031	sibawa tau iya malippué sibawa gau'-gau' linoé , sitinajai tuwo samanna dé' narilippui ri gau'-gau'éro . Saba' iyaé linoé , ri laleng keadaanna makkekkuwangngé , lennye'i matu !
46007032	Macinnaka kuwammengngi naleppe Saudara polé ri asussangngé . Tau iya dé'é nabbainé napattette'i matu pikkiranna ri gau'-gau' passalenna Puwangngé , nasaba macinnai pésennangiwi Puwangngé .
46007033	Iyakiya tau iya mabbainéénna maégai matu napikkiri gau'-gau' linoéwé , saba' macinnai pésennangiwi atinna bainéna ;
46007034	addimonrinna tabbagé-bagéi matu pikkiranna . Séddié makkunrai iya dé'é nallakkai , iyaré'ga séddié ana'dara , maégai matu napikkiri passalenna Puwangngé , nasaba macinnai kuwammengngi nyawa tubunna mancajiwi appunnangenna Allataala . Iyakiya séddié makkunrai iya mallakkaiyénna , napattujui pikkiranna ri gau'-gau' linoéwé , nasaba macinnai sennangiwi atinna lakkainna .
46007035	Uwoki manengngiro untu' adécéngemmu muto , tenniya akkattaku mattéyangngi iyaé mattéyangngi iyaro . Iya uwacinnaiyé banna ritu kuwammengngi Saudara napogau'i iya tongengngé sibawa sitinajaé , enrengngé kuwammengngi naulléi Saudara pattujui pikkiranna lao ri Puwangngé .
46007036	Rékko séddié tau marasa dé' napajoppai iya sitinajaé lao ri tunanganna , rékko dé' naulléi tahangngi napessunna , namarasa parellui kawing sibawa ana'daraéro ; leppessanni pogau'i aga iya napérasaiyé makessing . Dé' namadosa , rékko kawingngi mennang .
46007037	Rékko séddié tau purani napettui ri laleng atinna untu' dé' nakawing sibawa tunanganna , na iyaro apettunna dé' natarapassa , iyaro napogau'é makessingngi , assaleng naulléi pogau'i .
46007038	Riponcokiwi adaé , tau iya kawingngé , lebbi kessing pasi pangkaukenna .
46007039	Séddié makkunrai iya kawingngénna tassiyoi ri lakkainna ri wettu tuwonami bawang lakkainna . Rékko maténi lakkainna , iyaro makkunraié laluwasani kawissi sibawa tau iya napojiyé ; assaleng iyaro akawingengngé , akawingeng Kristéng .
46007040	Namuni lebbi maupe'i matu rékko dé'na nakawinna . Iyaro pallolongekku muto , iyakiya upéneddingiwi ri aléku makkedaé iya upowadaéro nasibawang akuwasanna Rohna Allataala .
46008001	Makkekkuwangngé passalenna anrékanré iya riyabbéréyangngé selaku pakkasuwiyang lao ri barahalaé . Mémeng tongeng pada-pada adanna tauwé , " Macca manenni . " Iyakiya amaccangngé mébbui tauwé mancaji matempo , padahal pammasé napatokkongngi paribadinna tauwé .
46008002	Tau iya masengngéngngi maéga naisseng , sitongenna dé'pa naissengngi iya kaminang malamungngé .
46008003	Iyakiya tau iya tonget-tongengngé mamaséiwi Allataala , riissengngi ri Allataala .
46008004	Passalenna manré anrékanré iya puraé riyakkasuwiyangeng ri barahalaé , riissenni makkedaé barahalaé maddapangengngi séuwaé iya sitongennaé dé'gaga . Na riisseng towi makkedaé Allataala banna séddi bawang ; dé'gaga laingngé .
46008005	Mémeng maégato aga iya riyasengngé déwata iyaré'ga puwang ; muwi iya engkaé ri langié muwi iya engkaé ri yasé'na tanaé .
46008006	Iyakiya untu' idi , Allataala banna séddi . Ambo'i iya mpinruéngngi sininna séuwa-séuwaé . Untu' Aléna ritu tatuwo . Na Puwangngé séddi tommi bawang , iyanaritu Yésus Kristus . Naolai Aléna nariwinru sininna séuwa-séuwaé , sibawa nasaba Aléna natatuwo .
46008007	Namuni makkuwaro , dé' naiya maneng tauwé naisseng gau'éro . Engka riyolo biyasana massompa barahala . Jaji , rimakkuwannanaro muwi lettu makkekkuwangngé naseng mupi mennang makkedaé anrékanré iya puraé riyakkasuwiyangeng lao ri barahalaé , iyanaritu anrékanrénna barahalaé . Narékko nanréi iyaro anrékanré , marasa madosai mennang ; nasaba dé'pa namatedde atepperenna .
46008008	Sitongenna iyaro anrékanré dé' naébbui assisumpungetta sibawa Allataala mancaji lebbi madécéng . Rékko riyanréi iyaro anrékanré , dé' gaga asarong rilolongeng . Sibalé'na rékko dé' tanréi iyaro anrékanré , dé'to tarogi aga-aga .
46008009	Iyakiya , atike'ko ! Aja' narapii kajajiyang makkedaé tau laingngé madosa -- nasaba dé'pa namatedde atepperenna -- nasaba laluwasai Saudara pogau'i agi-agi .
46008010	Akkattaku makkuwaiyé : Akkalarapanna Saudara , iya mappunnaiyé ateppereng iya matedde'énna , mattengngang tudang manré ri bola abbarahalangngé . Nainappa séddié tau mitai Saudara tudang manré kuwaro . Rékko atepperenna iyaro tauwé dé' namatedde , dé'ga na iyaro naébbui matu iyaro tauwé barani manréi anrékanré iya puraé riyabbéréyang lao ri barahalaéro ?
46008011	Narimakkuwannanaro , atepperenna Saudara mébbui tau iya atepperennaé dé' namatedde'ro mancaji pusa . Padahal matéi Kristus untu' iyaro tauwé .
46008012	Narékko pogau'i Saudara asalang pada-padaéro lao ri Saudara-saudara Kristéngngé -- iyanaritu nasolangiwi Saudara atepperenna mennang iya malemmaé -- tentu madosai Saudara lao ri Kristus .
46008013	Iyanaro saba'na , rékko anrékanré nassabariwi Saudaraku madosa , tentu dé' sises-siseng umaélo manréi jukuénnaro . Saba' ajakké madosai Saudaraku nasaba iyya .
46009001	Tenniyaka'ga tau maradéka' ? Tenniyaka'ga rasul ? Dé'paga naengka uwitai Yésus , Puwatta ? Dé'ga na iko wassélé jama-jamakku untu' Puwangngé ?
46009002	Namuni sining tau laingngé dé' namaélo mangakuika selaku rasul , kaminang céddé'na muwakuiwi iyaro ! Saba' atuwommu selaku tau Kristéng iyanaritu butti makkedaé iyya séddika rasul .
46009003	Rékko nacellaka tauwé , maéloka baliwi makkuwaéwé :
46009004	Dé'ga gaga ha'ku tarimai anrékanré sibawa énungeng nasaba jama-jamakku ?
46009005	Dé'ga gaga ha'ku tiwi séddi bainé Kristéng sibawakka ri laleng allalengekku , pada-pada iya napogau'é saudara-saudarana Puwang Yésus sibawa rasul-rasul laing-laingngé , muttama' toni Pétrus ?
46009006	Iyaré'ga banna Barnabas sibawa iyya bawang iya riharusu'kangngé sappai nanréna muto ?
46009007	Dé'gaga anggota tentara iya harusu'é mongkosokiwi aléna ri laleng atentarangngé ! Dé'gaga patani iya mattaneng anggoro'é ri dare'na nainappa dé' nanréi wassélé anggoro polé ri dare'éro ! Dé'gaga pakkampi iya piyaraé bimbala' , nainappa dé' naénung susu polé ri bimbala'-bimbala'naro !
46009008	Upangoloi iyaro tenniya bawang situru iya biyasaé ri laleng pangalamang esso-essoé , iyakiya nasaba Kitta'é napangolo towi gau'éro .
46009009	Ri laleng Kitta'na Musa tarokii , " Rékko mattengngangngi sapingngé rése'i gandongngé untu' malleppessangngi gandongngé polé ri olina , aja' na ringong pannyoro'na . " Sapingngégga najampangi Allataala ?
46009010	Iyaré'ga iyaro akkattana untu' idi ? Mémeng tarokii iyaro untu' idi . Saba' tau iya jamaéngngi dare'é sibawa tau iya pancajiyéngngi gandonna mémeng sitinajai majjama nasibawang amménasang untu' tarimai sibagiyang polé ri wassélé jama-jamanna .
46009011	Purani' mampo biné rohani ri laleng atuwo-tuwonna saudara-saudara . Narékko méngngalaki barakka-barakka maddupa barab-barangngé polé ri iko , aga iyaro bettuwanna maéga senna' rituntu' polé ri iko ?
46009012	Rékko sining tau laingngé mappunnai ha' mamménasaiwi iyaé polé ri iko , dé'ga talebbi mappunnai ha' naiya mennang ? Iyakiya iyya dé' uwakkégunangngi iyaro ha'é . Sibalé'na lebbi upojiwi tanggungngi sining-sininnaé naiya paompoé séddi gau' iya halangiyéngngi appallebbangenna Karéba Madécéngngé passalenna Kristus .
46009013	Tentu naisseng Saudara makkedaé tau iya majjamaé ri laleng Bolana Allataala natarimai inanréna mennang polé ri Bolana Allataala . Sibawa sining tau iya murusu'éngngi onrong akkasuwiyangeng akkarobangengngé , lolongengngi sibagiyang polé ri akkarobangeng iya nakkasuwiyangengngé kuwaro .
46009014	Makkuwatoro Puwangngé pura pattentui makkedaé tau iya mabbirittangngéngngi iyaro Karéba Madécéngngé harusu'i lolongeng inanré polé ri appallebbangennaro .
46009015	Iyakiya dé'pa naengka upakéi muwi séddi ha'ku polé ri ha'-ha'éro . Nauwokii iyaé sure'éwé tenniyato akkattana kuwammengngi gau'-gau'éro rigaukekka makkekkuwangngé . Lebbi kessing muwi matéka naiya ateddéngekka gau' iya uwammingkikengngéro .
46009016	Nasaba , rékko iyaro banna persoalang mabbirittangngi Karéba Madécéng polé ri Allataala , tentu iyya dé' gaga ha'ku mingkiingki , saba' Allataala pura paréntakka untu' pogau'i . Cilakana iyya , rékko dé' uwabbirittangngi iyaro Karéba Madécéngngé !
46009017	Akkalarapanna upajoppai jama-jamakkuro nasaba éloku , tentu weddikka mamménasa untu' lolongeng saro . Iyakiya uwabbirittangngi Karéba Madécéngngéro mala nasaba riwaji'kangnga . Risuroka ri Allataala untu' pogau'i iyaro .
46009018	Rékko makkuwaitu , aga saroku ? Iyanaé saroku : makkedaé weddikka mabbirittangngi Karéba Madécéngngéro sibawa dé' utanekiwi muwi séddié tau untu' mongkosokika , nasaba dé' utuntu'i ha'-ha'ku selaku pabbiritta Karéba Madécéngngéro .
46009019	Iyya'é tenniyaka atanna muwi niga ; maradékaka . Namuni makkuwaro , upancajiwi iyaé aléku ata lao ri sininna tauwé . Upogau'i iyaro kuwammengngi uwulléi malangngi tau singngéga-égana untu' Kristus .
46009020	Lao ri tau Yahudi , kédoka selaku tau Yahudié kuwammengngi weddikka tiwii ri Kristus tau Yahudié . Lao risining tau iya tuwoé situru hukkunna Musa , kédoka samanna tassiyoka ri hukkungngéro , namuni sitongenna dé' utassiyo ri hukkungngéro . Upogau'i iyaro , kuwammengngi weddikka tiwii ri Kristus iyaro sining tauwé .
46009021	Lao ri tau tenniyaé Yahudi , kédoka pada-pada séddié tau tenniya Yahudi , iyaé tauwé ri saliwennai hukkunna Musa . Upogau'i iyaro kuwammengngi weddikka tiwii ri Kristus iyaro sining tauwé . Iyakiya tenniya bettuwanna iyaro makkedaé dé' umatinulu lao ri parénta-paréntana Allataala ; mala rikuwasaika ri parénta-paréntana Kristus .
46009022	Ri tengnga-tengngana sining tau iya maléré teppe'na , kédo tokka pada-pada tau iya maléré teppe'na kuwammengngi weddikka gettengngi mancaji ana' gurunna Kristus . Rippe'na , mancajika sini-sininnaé untu' sininna tauwé kuwammengngi nallalengi muwi pékkugi weddikka passalama'i sibagiyang polé ri mennang .
46009023	Iya manennaro upogau'i untu' iyaro Karéba Madécéng polé ri Allataala , kuwammengngi maccowé tokka ribarakkaki .
46009024	Tentu naisseng Saudara makkedaé ri laleng akkalaringngé sininna tomaccowéé lari manengngi , iyakiya banna séddi tau bawang tarima hadiya . Rimakkuwannanaro larino pékkugi carana angkanna Saudara tarimai hadiyana .
46009025	Tungke' tau iya mattengngangngé ri laleng latihangngé , tahangngi aléna ri laleng sininna passalengngé . Napogau'i iyaro nasaba macinnai ripaggénoi bunga apakalang , iyanaritu bunga iya dé'é namaitta namakelle . Iyakiya idi'é ritahangngi alé ri laleng sininna gau'é nasaba macinnaki ripaggénoi sibawa bunga apakalang iya dé'é namakelle matu .
46009026	Iyanaro saba'na ulari sibawa akkatta iya mattentué . Pada-pada ri laleng attandingeng sijagguru'é , dé' uwajjagguru sembarangeng .
46009027	Uleppessangngi watakkaléku riwinru sibawa matedde narapi weddikka kuwasaiwi . Upogau'i makkuwaéro , saba' dé' umaélo narapi kajajiyang makkedaé purani uwéra tau laingngé maccowé ri laleng akkalaringngéro , na aléku risampéyang .
46010001	Saudara-saudara ! Sitinajai naéngngerang Saudara aga iya kajajiyangngé lao ri néné-nénéta wettunna mennang naccowériwi Musa . Rilinrungi manengngi mennang ri ellungngé , sibawa salama'i malléttoiwi Tasi' Cella'é .
46010002	Untu' mancaji ana'-ana' gurunna Musa , ricemmé manengngi mennang ri laleng ellungngé sibawa ri laleng tasi'éro .
46010003	Manré manengngi mennang nanré rohani iya padaé ,
46010004	sibawa ménung énungeng rohani iya padaé . Ménung manengngi mennang polé ri bulu batu rohani iya sibawangngéngngi mennang ; iyaro bulu batué iyanaritu Kristus .
46010005	Namuni makkuwaro , dé' namasennang Allataala lao ri maégangngéngngi polé ri mennang , na iyanaro saba'na sining ujuna mennang makkalénnekengngi ri padang kessi'é .
46010006	Iya manennaro mancaji contoi ri idi , untu' paréngngerangiki kuwammengngi na aja' nariyacinnai gau'-gau' iya majaé pada-pada mennang .
46010007	Kuwammengngi na aja'to tassompa barahala pada-pada iya napogau'é sibagiyang polé ri mennang . Ri laleng Kitta'é tarokii , " Nappammulana iyaro bangsaé manré ménung , sibawa séré-séré untu' sompai barahalaé . "
46010008	Dé' nawedding ripogau' gau'-gau' iya mappangaddié pada-pada iya napogau'é sibagiyang polé ri mennang . Saba' , duwappulo tellu sebbu tau polé ri mennang maté ri laleng siesso nasaba napogau'i iyaro .
46010009	Dé' naweddikki coba-cobaiwi Puwangngé pada-pada iya napogau'é sibagiyang polé ri mennang riyolo , angkanna matéi mennang napitto ula momosoé .
46010010	Dé'to naweddikki mannoko'-noko' ; pada-pada iya napogau'é sibagiyang polé ri mennang riyolo , angkanna riyunoi mennang ri Malaéka' Amaténgngé .
46010011	Iya manenna gau'éro kajajiyangngi lao ri mennang untu' mancaji conto lao risining tau laingngé . Na iya manennaro taroki towi untu' mancaji papparéngngerang lao ri idi . Saba' tuwoki makkekkuwangngé ri wettu accappurenna linoé .
46010012	Tau masengngéngngi aléta tettong masse , sitinajai matutu ; aja' narapii menrung .
46010013	Tungke' paccobang iya napéneddingiyé Saudara iyanaritu paccobang iya biyasaé napéneddingi rupa tauwé . Iyakiya matinului Allataala ri jancin-Na . Dé' naleppessangngi Saudara ricobai lebbi na iya pakkulémmu . Ri wettu nakennana Saudara paccobang , nawérékko matu laleng untu' mancaji mawatang kuwammengngi Saudara naulléi mattahang .
46010014	Rimakkuwannanaro , Saudara-saudara iya uwamaséiyé , sitinajako benci assompang barahalaé .
46010015	Mabbicaraka lao ri iko pada-pada lao ri sining tau iya maccaé . Sitinajako timbangngi ada-adakkué .
46010016	Wettutta ménung anggoro sibawa mattarima kasi lao ri Allataala , dé'ga na iyaro nappaitangngi makkedaé masséddiki sibawa Kristus ri laleng amatén-Na ? Sibawa wettutta bagé-bagéwi rotié untu' riyanré' massibawa , dé'ga na iyaro nappaitangngi makkedaé masséddiki ri laleng tubunna Kristus ?
46010017	Nasaba banna séddimi roti , na idi maneng manréki polé ri roti iya séddiétto , na idi iya maégaéwé sinrupaki séddi tubu .
46010018	Coba pénessaiwi sining tau Yahudié . Iya mennang manrééngngi inanré iya riyakkasuwiyangengngé ri yasé'na onrong akkasuwiyangeng akkarobangengngé , iyanaritu sining tau iya masséddié sibawa onrongngéro .
46010019	Aga akkataku sibawa iyaro ? Barahala iyaré'ga inanré iya riyakkasuwiyangengngé lao ri barahalaéro dé' sises-siseng napunnai bettuwang .
46010020	Aga iya riyakkasuwiyangengngé ri onronna akkarobangenna barahalaé dé' nariyakkasuwiyangeng lao ri Allataala , sangadinna lao risining sétangngé . Nadé' umaélo masséddiko sibawa sétangngé .
46010021	Dé' naweddikko ménung polé ri énungeng anggoro'na Puwangngé sibawa massamang polé ri énungeng anggoro'na sétangngétto . Dé' naweddikko manré ri méjanna Puwangngé , sibawa ri méjannato sétangngé .
46010022	Maéloki'ga mébbui Puwangngé mangémpuru ? Lebbi watakki'ga naiya Puwangngé ?
46010023	Adanna tauwé , " Weddikki pogau' agi-agi iya riyéloriyé . " Tongeng ! Iyakiya dé' naiya maneng iya riyéloriyéro makkéguna . " Weddikki pogau' agi-agi iya riyéloriyé " -- iyakiya dé' naiya maneng iya riyéloriyéro napakessingiwi atuwo-tuwotta .
46010024	Aja' namuwi séddi tau lellungngi apentingeng aléna bawang . Tungke' tau harusu'i lellung towi apentingenna tau laingngé .
46010025	Weddikko nanré agi-agi iya ribalu'é ri pasa jukué . Dé' naparellu risalidiki lebbi riyolo , namuni engka pappotane' ri laleng ati marilalemmu .
46010026	Saba' ri laleng Kitta'é tarokii , " Iyaé linoé sibawa sininna lise'na iyanaritu appunnangenna Puwangngé . "
46010027	Rékko riundakko manré ri séddié tau iya tenniyaé Kristéng , namutarimai iyaro undangengngé , anréni aga iya napatalangengngékko . Aja'na musalidikiwi polé kégi iyaro inanré , kuwammengngi aja' naengka pappotane'-pappotane' ri laleng ati marilalemmu .
46010028	Iyakiya rékko engka makkeda lao ri iko , " Iyaé inanré purai riyakkasuwiyangeng lao ri barahalaé , " aja' muwanréi iyaro inanré , nasaba mujampangiwi apentingenna iyaro tauwé sibawa nasaba sadda ati marilalenna .
46010029	Akkattaku tenniya sadda ati marilalemmu , iyakiya sadda ati marilalenna iyaro tauwé . Naullé engka makkutana , " Wah , magi na amaradékakku harusu'i rilawai ri sadda ati marilalenna tau laingngé ?
46010030	Rékko manréka inanré sibawa mattarima kasi lao ri Allataala , magi na tauwé harusu'i cellaka nasaba iyaro inanré , napurana mattarima kasi lao ri Allataala ? "
46010031	Muwi aga napogau' Saudara -- manréi Saudara iyaré'ga ménungngi -- pogau'i iya manennaro untu' pakalebbii Allataala .
46010032	Tuwono pékkugi baténa angkanna Saudara dé' nassabariwi tau laingngé pogau' dosa ; tau Yahudigi mennang iyaré'ga tau tenniya Yahudigi , iyaré'ga jema'na Allataala .
46010033	Tuwono pada-pada iyya . Makkuragaka sennangiwi atinna sininna tauwé ri laleng sininna séuwa-séuwaé , sibawa dé'gaga akkatta-akkatta apentingeng ri alé . Akkattaku iyanaritu banna kuwammengngi nawedding ripassalama' maneng mennang .
46011001	Accowériwi batékku , pada-padato iyya maccowériwi baténa Kristus .
46011002	Upojiko saba' tuli muwéngngerakka sibawa turusiwi pappagguruwang iya uwabbéréyangngé lao ri iko .
46011003	Iyakiya macinnaka muwissengngi séddipa passaleng , iyanaritu iya mancajiyé kapala ri yasé'na tungke' worowané iyanaritu Kristus ; iya mancajiyé kapala ri yasé'na bainé iyanaritu lakkaié , sibawa iya mancajiyé kapala ri yasé'na Kristus iyanaritu Allataala .
46011004	Rékko séddié worowané wettunna massempajang iyaré'ga wettunna palettu'i biritta polé ri Allataala ri yolona maéga tau , pakéi pattutu' ulu , iyaro tauwé napakatunai Kristus .
46011005	Narékko séddié makkunrai wettunna massempajang iyaré'ga wettunna palettu'i biritta polé ri Allataala ri yolona maéga tau , dé' napaké pattutu' ulu , iyaro makkunraié napakatunai lakkainna iya mancajiyé kapala ri yasé'na aléna . Pada-pada muwi iyaro samanna purai ricukkuru' ulunna iyaro makkunraié .
46011006	Saba' rékko séddié makkunrai dé' namaélo paké pattutu' ulu lebbi kessing muwi rigoncingngi gemme'na . Iyakiya rékko séddié makkunrai ricukkuru'i ulunna iyaré'ga nagoncingngi gemme'na , iyaro séuwaé pappakatuna ri aléna . Rimakkuwannanaro lebbi kessing muwi pakéi pattutu' ulu .
46011007	Worowané dé' naparellu paké pattutu' ulu , saba' naddapangiwi paribadinna sibawa arajanna Allataala . Iyakiya makkunraié naddapangengngi arajanna worowané ,
46011008	saba' worowané dé' naripancaji polé ri makkunraié , makkunraié ritu ripancaji polé ri worowané .
46011009	Dé'to naripancaji worowané untu' apentingenna makkunraié , sangadinna ripancajiwi makkunraié untu' apentingenna worowané .
46011010	Rimakkuwannanaro , untu' pésennangiwi sining malaéka'é , séddié makkunrai harusu'i paké pattutu' ulu selaku tanrang makkedaé ri yawana akuwasanna lakkainna .
46011011	Namuni makkuwaro ri laleng atuwo-tuwotta selaku tau Kristéng , dé' natettong ri alé-alé makkunraié leppe' polé ri worowané ; na worowané dé'to natettong ri alé-alé leppe' polé ri makkunraié .
46011012	Nasaba muni makkunraié mula-mulanna ripancaji polé ri worowané , iyakiya purairo jajiwi worowané polé ri makkunraié ; nasininna séuwa-séuwaé assalenna poléi ri Allataala .
46011013	Coba aléna Saudara-saudara timbangngi gau'-gau'éwé : Makessigga séddié makkunrai massempajang lao ri Allataala ri yolona tau maégaé , nadé' napaké pattutu' ulu ?
46011014	Polé ri pangalamang samaé , purano ripagguru makkedaé rékko worowané malampéi gemme'na , iyaro séuwaé iya makurang sipato'é .
46011015	Iyakiya lao ri makkunraié , riwéréngngi gemme' untu' tongkoi ulunna sibawa gemme' malampé'é iyanaritu alebbirenna .
46011016	Rékko engka tau iya maéloé massasa passalenna gau'éwé , séddi bawang uwullé powada iyanaritu makkedaé muwi idi iyaré'ga jema'-jema'na Allataala laingngé , maégangngéngngi banna mappunnai iyaro séddié abiyasang ri laleng jema'é , ri lainnaéro dé'gaga .
46011017	Passalenna iyaé gau'é , dé' upojiko . Addeppungeng assompammu dé' napowassélé'i iya makessingngé , sangadinna iya dé'é namakessing .
46011018	Bunge'-bunge'na uwéngkalingai , makkedaé ri laleng addeppungemmu , engka golongang-golongang iya siéwa-éwaé . Na uwasengngi iyaro karébaé céddé iyaré'ga maégana engka tongenna .
46011019	Mémeng siratang rékko mompoi sala pahang ri yelle'mu , kuwammengngi napaita matti niga-nigana tau Kristéng iya tongengngé .
46011020	Iyakiya wettummu maddeppungeng tenniya Perjamuwanna Puwangngé mupogau' .
46011021	Saba' ri wettu manrému tungke'-tungke'ko mabbétta-béttang malai nanrému , angkanna engka dé' nallolongeng agaga naiya laingngé mabo' .
46011022	Magi nakkuwaro ? Dé'ga Saudara nappunnai bola ? Weddingngi Saudara manré ménung kuwaro ? Iyaré'ga maéloiga Saudara pakatunai jema'na Allataala sibawa pakasirii sining tau kasiyasié ? Aga harusu' upowada lao ri iko ? Harusu'ka'ga pojiko ? Dé' sises-siseng umaélo pojiko .
46011023	Saba' iya uwappagguruwangngé lao ri iko , utarimai iyaro polé ri Puwangngé muto : makkedaé ri wenniéro wettunna Yésus , Puwatta , ribali'bellari , malani roti ,
46011024	na puranana mattarima kasi lao ri Allataala nasaba rotiéro , napuwé-puwé'ni iyaro rotié sibawa liman-Na , nainappa makkeda , " Iyanaé tubuk-Ku iya riyabbéréyangngé untu' iko . Pogau'ni iyaé untu' méngngerak-Ka . "
46011025	Makkuwatoro puranana manré , nalani énungeng anggoro'é nainappa makkeda , " Iyaé anggoro'é iyanaritu assijancingenna Allataala iya mabarué , iya ripaessaé sibawa dara-Ku . Sises-siseng muwénung iyaé , pogau'i iyaé untu' méngngerak-Ka . "
46011026	Mémeng sises-sisekko manré roti sibawa ménung anggoro , muwabbirittangngi amaténna Puwangngé , narapii polé .
46011027	Rimakkuwannanaro , tau iya manrééngngi rotinna Puwangngé iyaré'ga ménungngi anggoro'na Puwangngé sibawa cara iya dé'é nasipato , iyaro tauwé madosai lao ri Puwangngé iya puraé makkarobangengngi tubun-Na sibawa dara-Na .
46011028	Jaji , tungke' tau harusu'i paréssai aléna riyolo' , nainappa wedding manré iyaro rotié sibawa naénung anggoro'é .
46011029	Saba' rékko manréi roti tauwé sibawa ménungngi anggoro'é nadé' najampangiwi makkedaé iyaro perjamuwangngé engka assisumpungenna sibawa tubunna Puwangngé , iyaro tauwé manréi sibawa ménungngi untu' tarimai pahukkungenna Allataala ri yasé'na aléna muto .
46011030	Iyanaro saba'na maéga polé ri yelle'mu iya malasaé sibawa malemma , sibawa engkato maté .
46011031	Rékko mujampangiwi gau'éwé addeppu-deppungeng assompammu dé' matu napapoléi pahukkungenna Allataala ri yasé'na alému .
46011032	Iyakiya rékko nahukkukki Allataala , Nacambu'ki matu , kuwammengngi dé' nakennaki pahukkungeng silaong linoéwé .
46011033	Rimakkuwannanaro , Saudara-saudaraku , rékko maddeppungekko untu' manré ri Perjamuwanna Puwangngé , harusu'ko sisullé mattajeng .
46011034	Rékko engka malupu , harusu'i manré riyolo' ri bolaé . Rékko mupuriatiwi gau'éro , addeppu-deppungeng assompammu dé' napapolé pahukkungeng polé ri Allataala ri yasé'na alému . Passalenna masaala-masaala iya laingngé , upakatajappi matu lao ri iko , rékko poléka matti .
46012001	Makkekkuwangngé passalenna sining wéré iya nabbéréyangngé Rohna Allataala . Passalenna iyaro , uwéloriwi naisseng Saudara-saudara iya sitongennaé .
46012002	Engngerangngi makkedaé wettunna dé'pa muwissengngi Puwangngé , tappangaruko untu' maccowériwi barahala iya pépé .
46012003	Harusu'i muwisseng makkedaé tau iya ripimpingngé ri Rohna Allataala dé' nawedding makkeda , " Tattanroi Yésus ! " Makkuwatoro dé' muwi séddi tau wedding makkeda , " Yésus ritu Puwang ! " rékko iyaro tauwé dé' naripimping ri Rohna Allataala .
46012004	Engka maddupa-rupang wéré polé ri Allataala , iyakiya iya manenna nabbéréyangngi iyaro Roh iya séddié .
46012005	Engka maddupa-rupang jama-jamang untu' tumaningiwi Puwangngé , iyakiya Puwang iya ritumaningiyéro , Puwang iya tommi séddié !
46012006	Engka maddupa-rupang cara jamai jama-jamanna Puwangngé , iyakiya iya mabbéré awatangeng untu' iyaro lao ri tungke' tau iyanaritu Allataala iya tommi séddié .
46012007	Untu' adécéngetta maneng , majjamai Rohna Allataala ri tungke'-tungke' tau secara alé-alé .
46012008	Lao riséddié tau , iyaro Roh-é mabbéréi amampungeng untu' mabbicara sibawa akuwasang . Lao ri laingngé iyaro Roh iya padaé mabbéréi amampungeng untu' pakatajangngi passalenna Allataala .
46012009	Iyatoro Roh iya séddié mabbéréi lao ri tau iya séddié , amampungeng untu' mateppe' lao ri Kristus , na lao ri laingngé , iyaro Roh-é mabbéréi akuwasang untu' pajjappai tauwé .
46012010	Lao riséddié tau riwéréngngi kuwasa untu' pakangka anu makalallaing sibawa lao ri iya laingngé riwéréngngi wéré untu' mabbirittangngi rancana-rancanana Allataala . Lao ri iya laingngéssi iyaro Roh-é mabbéréi amampungeng pasilaingengngi kéga wéré polé ri Rohna Allataala sibawa kéga iya tenniyaé . Engka riwéréng amampungeng untu' mabbicara sibawa maddupa-rupang basa iya makalallaingngé , sibawa engkato riwéréng amampungeng untu' pakatajangngi bettuwanna iyaro sining basaé .
46012011	Iya manennaro najamai iyaro Roh séddié bawang ; tungke'-tungke' tau riwéréng wéré iya mallaingngé situru élona muto iyaro Roh-é .
46012012	Kristus iyanaritu pada-padai tubunna tolinoé ; iyaro tubué séddimi iyakiya poléi ri maéga anggota . Iya manenna anggotaéro , namuni maégai , napappadaiwi séddié tubu .
46012013	Makkuwatoro idi maneng , muwi tau Yahudi iyaré'ga tau tenniya Yahudié , ata-ata iyaré'ga tau maradéka' ; idi maneng purani ricemmé ri Roh iya padaéro , kuwammengngi naripasséddiki ri tubunna Kristusro . Ripéneddingi maneng towi idi iyaro Roh iya séddié sibawa sukku .
46012014	Saba' iyaro tubué dé' napolé riséddié anggota bawang iyakiya maéga anggotana .
46012015	Rékko makkedai ajé , " Tenniyaka jari , rimakkuwannanaro tenniyaka bagiyanna tubué , " tenniya bettuwanna iyaro makkedaé iyaro ajé' tenniyai bagiyanna tubué .
46012016	Sibawa narékko makkedai daucculingngé , " Saba' tenniyaka mata , tenniyaka bagiyanna tubué , " iyaro tenniyato bettuwanna makkedaé iyaro daucculingngé tenniya bagiyanna tubué .
46012017	Akkalarapanna sininna iyaro tubué mancaji matai bawang , pékkugi iyaro tubué naulléi maréngkalinga ? Iyaré'ga rékko sininna iyaro tubué mancaji daucculingngi bawang , pékkugi iyaro tubué marémmau ?
46012018	Riitani makkedaé Allataala taroi iyaro anggota-anggotaé ri tubué . Tungke'-tungke' nataroi Allataala ri onronna situru élo-Na .
46012019	Rékko iya manenna banna séddi bawang anggota , kégana riyaseng tubu ?
46012020	Jaji mémeng engka maéga anggota , iyakiya tubué banna séddi bawang .
46012021	Rimakkuwannanaro , dé' nawedding mataé makkeda lao ri limaé , " Dé' uwapparelluwakko ! " iyaré'ga ulué makkeda lao ri ajé , " Dé' uwapparelluwakko ! "
46012022	Sibalé'na iyaro anggota-anggotana tubué iya riyangga' malemmaé , riyapparelluwang senna'i ;
46012023	sibawa anggota-anggota iya riyangga'é dé' namaéga angke'na , mala iyanaritu anggota-anggota iya riwéréngngé lebbi maéga angke' . Anggota-anggota tubu iya dé'é napaita magello , mala lebbi rijampangiwi .
46012024	Anggota-anggota tubu iya magelloénna riita , dé'na napparelluwangngi pajjampata . Pura nasusunni Allataala tubutta makkuwaro rupanna angkanna anggota-anggota iya makurang mangke'é nawéréngngi lebbi maéga angke'na .
46012025	Rimakkuwannanaro iyaro tubué dé' natabbagé-bagé ; tungke'-tungke' anggota jampangiwi séddié sibawa laingngé .
46012026	Rékko séddié anggota mapeddi , sininna anggota laingngé mapeddi towi ; rékko séddié anggota ripoji , sininna anggota laingngé maccowé marennu .
46012027	Iya maneng Saudara massibawa iyanaritu tubunna Kristus sibawa iko tungke'-tungke'to iyanaritu anggota polé ri tubuéro .
46012028	Makkuwatoro ri laleng jema'é , purani napattentu Allataala onrong untu' maddupa-rupang tau : Mula-mulanna rasul-rasul ; maduwanna , nabi-nabi , matellunna guru-guru , nainappa mennang iya pakangkaé sining anu makalallaingngé , nainappa mennang iya riwéréngngé pangissengeng untu' pajjappai tauwé , iyaré'ga untu' tulungngi tau laingngé , iyaré'ga untu' mappimping , iyaré'ga mabbicara sibawa basa iya makalallaingngé .
46012029	Iya mennang tenniya maneng rasul , iyaré'ga nabi , iyaré'ga guru . Dé' nappunnai maneng akuwasang untu' pakangka anu makalallaingngé ,
46012030	iyaré'ga untu' pajjappai tauwé , iyaré'ga untu' lémbai iyaro sining basaé .
46012031	Rimakkuwannanaro , sitinajako makkuraga tonget-tongeng untu' lolongeng sining wéré iya kaminang pentingngé . Iyakiya iya mangoloéwé uppaitakko laleng iya kaminang makessingngé .
46013001	Namuni uwulléi mabbicara maddupa-rupang basa tolino , mala muwi sibawa basa malaéka' , iyakiya dé' uwamaséiwi tau laingngé , tentu iyaro ada-adakku banna oni iya macennoé dé'gaga bettuwanna .
46013002	Namuni maccaka palettu'i biritta polé ri Allataala , majeppuiwi sininna passaleng iya malamungngé ; namuni mappunnaika teppe' enrengngé mateppe' senna'ka lao ri Allataala angkanna uwulléi palétté'i bulué , iyakiya dé' uwamaséiwi tau laingngé , tentu dé'gaga bettuwakku !
46013003	Namuni iya maneng iya uwappunnaiyé , uwassidekkangngi lao ri tau kasiyasié , sibawa uwabbéréyangngi aléku untu' ritunu , iyakiya dé' uwamaséiwi tau laingngé , iya manennaro dé' sises-siseng gaga appalanna .
46013004	Tau iya mamaséiyéngngi tau laingngé , sabbara' sibawa makessing ati . Dé' narédé angémpurunna , dé' naggempung , sibawa dé' namatempo .
46013005	Dé' namingki sibawa dé' namakasara' , dé' napassai tau laingngé untu' maccowériwi élo aléna , dé'to namasitta tassinggung , sibawa dé'to nakkabale rékko pasalai tauwé ri aléna .
46013006	Tau iya mamasé dé' namasennang lao ri majaé , banna masennangngi bawang lao ri madécéngngé .
46013007	Tahangngi moloiwi sininna séuwa-séuwaé sibawa maélo mateppe' lao ri iya kaminang makessingngé ri tungke' tau ; ri laleng keadaang muwi maga iyaro tau mamasé dé' naengka nateddéng paddennuwanna sibawa sabbara'i tajengngi sininna séuwa-séuwaé .
46013008	Dé' naengka matu wettunna nadé' naparellu tauwé siyamaséi . Makkekkuwangngéwé engka tau macca palettu'i biritta polé ri Allataala , iyakiya matti mappésauwi matu palettu'i biritta polé ri Allataala . Makkekkuwangngéwé engka tau macca mabbicara ri laleng basa iya makalallaingngé , iyakiya matti mappésauwi matu mabbicara ri laleng maddupa-rupang basa iya makalallaingngé . Makkekkuwangngéwé engka tau iya maccaé missengngi sininna séuwa-séuwaé , iyakiya riséuwaé wettu dé'na nariyapparelluwanna .
46013009	Saba' pangissengetta sibawa amampungetta palettu'i biritta polé ri Allataala , makurang sukku mupi .
46013010	Naébbui matti Allataala sininna séuwa-séuwaé sukku , naiya dé'é nasukkuro teddéngngi matu .
46013011	Wettukku anana' baiccu mupa , mabbicaraka pada-pada anana' baiccu'é , mappérasaka pada-pada anana' baiccu'é sibawa mappikkiri'ka pada-pada anana' baiccu'é . Makkekkuwangngé battowana ; kédo-kédoku iya anana'é uwabbéyanni .
46013012	Aga iya riitaé makkekkuwangngéwé iyanaritu pada-padai wajo-wajoé iya massalawué ri cammingngé . Iyakiya matti riitai matu matteru sibawa manessa . Makkekkuwangngéwé dé'pa uwisseng manengngi , iyakiya matti uwissengngi matu sini-sininnaé pada-pada Allataala missengngi passalekku .
46013013	Jaji , makkekkuwangngéwé engka tellu passaleng iya tette'é ripogau' : mateppe' , mamménasa sibawa makkamasé . Naiya kaminang battowaé polé ri iya telluéro iyanaritu mamaséiwi sining tau laingngé .
46014001	Sitinajako makkuraga untu' mamaséiwi tau laingé . Sibawa makkuragato tarimai sining pabbéré iya nabbéréyangngé Rohna Allataala , lebbi-lebbipi amampungengngé untu' palettu'i rancana-rancanana Allataala lao ri tolinoé .
46014002	Tau iya mabbicaraé ri laleng basa iya makalallaingngé , iyaro tauwé dé' nabbicara lao ri tolinoé ; mabbicarai lao ri Allataala . Dé'gaga tau iya pahangngéngngi aga napowadaé , saba' Rohna Allataala nassabariwi nanapowadai-adai gau'-gau' iya bannaé Allataala missengngi .
46014003	Sibalé'na tau iya palettu'éngngi biritta polé ri Allataala , napalettu'i lao ri rupa tauwé ; untu' péwatangiwi mennang , untu' mpéréngngi sumange' mennang sibawa untu' saléworiwi mennang .
46014004	Tau iya mabbicaraé ri laleng basa iya makalallaingngé banna napéwatangiwi aléna bawang , na tau iya palettu'éngngi biritta polé ri Allataala natulungngi jema'é mancaji maju .
46014005	Temmaka kessinna rékko naullé manengngi Saudara mabbicara sibawa maddupa-rupang basa iya makalallaingngé . Iyakiya iya kaminang makessingngé iyanaritu rékko naulléi Saudara mabbirittangngi rancana-rancanana Allataala . Saba' tau iya palettu'éngngi biritta polé ri Allataala , lebbi battowai naiya tau iya mabbicaraé sibawa maddupa-rupang basa iya makalallaingngé ; silaingengngi rékko tau iya mabbicaraé ri laleng maddupa-rupang basa iya makalallaingngéro naulléi pakatajangngi aga iya napowadaéro , kuwammengngi nasininna jema'é lolongengngi appalanna .
46014006	Rékko ébara'na laoka ri iko sibawa mabbicara ri laleng maddupa-rupang basa iya makalallaingngé , aga appalanna iyaro lao ri iko ? Dé'gaga appalanna muwi céddé ! Silaingengngi rékko upannessai séuwa pappakatajang polé ri Allataala , iyaré'ga upakatajangngi séuwaé passalenna Allataala , iyaré'ga palettu'i biritta polé ri Allataala , iyaré'ga mappagguruka .
46014007	Paréwa oni-oni iya dé'é nannyawa muwi céddé , padaénna ébara'na sulingngé sibawa kacapié , rékko lagu-lagunna dé' nariyacculéyang sibawa manessa , pékkugi tauwé naissengngi lagu aga iya riyacculéyangngé ?
46014008	Séuwa conto iya laingngéssi : Rékko sembarangngi ripaoni tarompé'é , nigana maélo sadiya untu' mammusu ?
46014009	Makkuwatoniro sibawa amampungemmu untu' mabbicara sibawa maddupa-rupang basa iya makalallaingngé . Rékko Saudara sibawa iyaro amampungengngé powadai ada-ada iya dé'é namanessa , dé'gaga séddi tau iya weddingngé pahangngi aga iya napowadaé Saudara . Iyaro ada-adammu lennye'i matu temmattentu .
46014010	Ri linoéwé engka siyagangngaré égana basa , iyakiya dé' muwi séddi polé ri basa-basaéro iya dé'é nappunnai bettuwang .
46014011	Iyakiya rékko dé' upahangngi basa iya napaké séddié tau , tentu tau iya pakéyéngngi iyaro basaé sinrupai tau polé-polé lao ri iyya ; makkuwatoro iyya lao ri aléna .
46014012	Passalenna alému , uwisseng macinna senna'ko lolongeng sining wéré polé ri Rohna Allataala . Iyakiya iya poko' senna'é , harusu'ko makkuraga untu' pakéi amampungeng iya tulungngéngngi jema'é mancaji maju .
46014013	Iyanaro saba'na tau iya mabbicaraé ri laleng basa iya makalallaingngé , harusu'i naéllau ri Allataala kuwammengngi nariwéréng towi amampungeng untu' pakatajangngi aga iya napowadaéro .
46014014	Saba' rékko massempajakka sibawa basa iya makalallaingngé , mémeng massempajangngi rohku , iyakiya pikkirakku dé' najjama .
46014015	Jaji , aga harusu' upogau' ? Iyaé harusu' upogau' : Maéloka massempajang sibawa rohku , iyakiya maélo tokka massempajang sibawa pikkirakku . Maéloka makkélong sibawa rohku , iyakiya maélo tokka makkélong sibawa pikkirakku .
46014016	Saba' rékko mattarima kasi'i Saudara lao ri Allataala sibawa rohna bawang , na engka tau laing iya dé'é napahangngi iyaro basa makalallaing polé ri Rohna Allataala , tentu iyaro tauwé dé' naulléi makkeda , " Usitujuiwi " iyaro sempajang sukkuru'mu ; nasaba dé' naissengngi aga napowada Saudara .
46014017	Namuni iyaro sempajang tarima kasi'mu lao ri Puwangngé makessing senna' , iyakiya iyaro sempajangngé dé' sises-siseng gaga akkégunana lao ri tau laingngé .
46014018	Mattarima kasi'ka lao ri Allataala saba' uwulléi mabbicara ri laleng maddupa-rupang basa iya makalallaingngé lebbi na iko maneng .
46014019	Iyakiya ri laleng addeppu-deppungengngé untu' sompai Puwangngé , lebbi upojiwi pakéi lima ada-ada iya naullé pahangngi tauwé naiya pakéi massebbu-sebbu ada-ada ri laleng basa iya makalallaingngé . Lebbi upojiwi makkuwaro kuwammengngi uwulléi paggurui tauwé .
46014020	Saudara-saudara ! Aja' muwappikkiri pada-pada ana'-ana'é . Ri laleng gau' majaé , sitinajako tette' pada-pada anana' baiccu'é . Iyakiya ri laleng pikkirang , sitinajako mancaji tau iya battowaénna .
46014021	Ri laleng Kitta'é tarokii makkuwaé , " Makkedai Puwangngé , ' Naolai sining tauwé iya mabbicaraé sibawa basa iya makalallaingngé , maélo-Ka mabbicara lao ri umma'éwé . Mala naolai sining tau polé-polé , maélo-Ka mabbicara lao ri umma'-Ku ; namuni makkuwaro , dé' namaélo mennang méngkalingai ada-adak-Ku . ' "
46014022	Jaji wéré untu' mabbicara sibawa maddupa-rupang basa iya makalallaingngé iyanaritu selaku tanrang untu' sining tau iya dé'é namateppe' , tenniya untu' sining tau iya mateppe'é . Sibawa wéré untu' mappaddissengengngi rancanana Allataala lao ri tolinoé iyanaritu tanrang untu' sining tau iya mateppe'é , tenniya untu' sining tau iya dé'é namateppe' .
46014023	Rimakkuwannanaro , rékko ébara'na ri laleng addeppungenna jema'é , sininna jema'é mabbicarai ri laleng basa iya makalallaingngé , nainappa poléi siyagangngaré tau saliweng , iyaré'ga sining tau tenniyaé Kristéng , tentu iyaro sining tauwé nasekko matu jangeng manenni !
46014024	Iyakiya rékko Saudara maneng palettu'i biritta polé ri Allataala , napolé séddié tau tenniyaé Kristéng iyaré'ga séddi tau saliweng , tentu gau'-gau' iya nabbirittangngé Saudara iya maneng nappaitangngi matu dosa-dosana iyaro tauwé sibawa mébbui mainge' lao ri dosa-dosana .
46014025	Gau'-gau' iya tassubbué ri laleng atinna ripannessai matu , angkanna napakariyawai matu aléna nainappa nasompa Allataala . Mangakui matu makkedaé tonget-tongengngi Allataala engka ri tengnga-tengngamu .
46014026	Jaji , Saudara-saudara , aga bettuwanna iya manennaro ? Rékko maddeppungekko untu' sompai Puwangngé , engka makkélong , engka mappagguru , engka iya mappaissengengngi agi-agi polé ri Allataala , engka mabbicara ri laleng basa iya makalallaingngé , sibawa engka iya pakatajangngéngngi aga iya ripowadaéro . Iyakiya iya manennaro harusu'i ripogau' untu' mappagguru sibawa untu' adécéngenna maneng .
46014027	Rékko engka maélo mabbicara ri laleng basa iya makalallaingngé , harusu'i duwa iyaré'ga kaminang égana tellu tau bawang sisullé . Sibawa harusu' engka tau pakatajangngi aga iya napowadaé iyaro tau mabbicaraé .
46014028	Rékko dé'gaga mulléi pakatajangngi , iyaro sining tau mabbicaraé ri laleng basa iya makalallaingngé harusu'i mammekko ri laleng addeppungengngéro . Leppessanni siya mabbicara ri laleng ati lao ri Allataala .
46014029	Duwa iyaré'ga tellu tau iya mappunnaiyé biritta polé ri Allataala harusu' palettu'i iyaro birittaé ri wettunna iya laingngé timbangngi aga iya napowadaéro .
46014030	Iyakiya rékko ébara'na biritta iya polé ri Allataala poléi riséddié tau laing iya tudangngé ri laleng addeppungengngéro , tau iya mattengngangngé mabbicara , harusu'i mappésau .
46014031	Nasibawang cara makkuwaéro , Saudara-saudara iya maneng , tasséddi-séddi , mulléi palettu'i biritta polé ri Allataala ; kuwammengngi naiya maneng naulléi tarima pappagguruwang sibawa pédé' mateppe'i .
46014032	Pangissengeng polé ri Roh-é untu' palettu'i biritta polé ri Allataala wedding ripattuju ri tau iya palettu'éngngi iyaro birittaé .
46014033	Allataala iyanaritu Allataala iya pojiyéngngi ataratorokengngé ; tenniya Allataala iya pojiyéngngi akacaungengngé . Pada-pada ripakajajiyangngé ri laleng sininna jema'na Allataala ,
46014034	makkunraié harusu'i mammekko ri laleng addeppungenna jema'é . Dé' naripalalo mennang mabbicara . Dé' nawedding mennang mancaji pamimping ; iyaro siturui hukkung agamaé .
46014035	Rékko engka maélo naisseng mennang , harusu'i mennang nakkutanang iyaro ri lakkainna ri bolaé . Dé' namakessing séddié makkunrai mabbicara ri laleng addeppungenna jema'é .
46014036	Poléiga ri iko ada-adanna Allataala ? Iyaré'ga banna lao ri iko bawang iyaro ada-adaé ripalettu' ?
46014037	Rékko engka tau marasa mappunnai pangissengeng untu' palettu'i biritta polé ri Allataala , iyaré'ga mappunnai pangissengeng laingngé polé ri Rohna Allataala , iyaro tauwé harusu'i napahang makkedaé aga iya uwokiéwé iyanaritu parénta polé ri Puwangngé .
46014038	Iyakiya rékko engka iya dé'é natarimai iyaé , aja' mujampangiwi .
46014039	Rimakkuwannanaro , Saudara-saudara , akkuragano untu' palettu'i biritta polé ri Allataala , iyakiya aja' muwattéyangngi tauwé iya maéloé mabbicara ri laleng maddupa-rupangngé basa iya makalallaingngé .
46014040	Iyakiya iya manenna harusu'i ripogau' sibawa makessing enrengngé taratoro' .
46015001	Na makkekkuwangngé Saudara-saudara , uwéloriwi muwéngngerangngi paimeng Karéba Madécéng polé ri Allataala iya uwabbirittangngé riyolo lao ri iko . Purani mutarima , sibawa mateppe' lao ri Kristus nasaba Karéba Madécéngngéro .
46015002	Rékko makkatenning masse'ko ri aga iya uwabbirittangngéro , iyaro Karéba Madécéngngé napassalama'ko ; sangadinna rékko saudara mateppe'i temmappahang .
46015003	Aga iya upalettu'éwé lao ri Saudara-saudara iyanaritu iya puraé utarimato . Iya kaminang pentingngé , pada-pada iya tarokié ri laleng Kitta'é , upalettu'i lao ri iko makkedaé matéi Kristus nasaba dosa-dosata ;
46015004	sibawa rikuburu'i , iyakiya rimunri ripatuwoi paimeng ri esso matellué . Iyaro taroki towi ri laleng Kitta'é .
46015005	Uwappaissengeng towi lao ri iko makkedaé iyaro Kristus iya puraé ripatuwo paimeng pura toni nappaitang Aléna lao ri Pétrus , nainappa lao ri iya seppulo duwa rasul-é .
46015006	Purairo nappaitang towi Aléna lao ri lebbi lima ratu tau iya maccowériyéngngi . Maégangngéngngi polé risining tauwéro tuwo mupi makkekkuwangngé , nappai siyagangngaré tau iya matéénna .
46015007	Purairo nappaitang towi aléna Kristus lao ri Yakobus nainappa lao ri sininna rasul-é .
46015008	Paccappureng senna'na nappaitang towi aléna lao ri iyya -- iyya iya pada-padaé ana'loloé iya jajiyé dé'pa nawettunna !
46015009	Iyya iyanaritu rasulna Puwangngé iya kaminang mariyawaé . Dé' usitinaja riteppu rasul , saba' purani upanrasa-rasa jema'na Allataala .
46015010	Iyakiya nasaba pammaséna Allataala , mancajika pada-pada keadaakku makkekkuwangngé . Nadé' naparacuma Allataala maddampengekka . Mala iyya ritu iya majjamaé lebbi marejjing naiya sininna rasul laingngé . Iyakiya iyaro sitongenna tenniya usahaku ; iyaro usahana Allataala iya mamaséiyékka sibawa iya majjamaé sibawakka .
46015011	Jaji , muwi polé kégai mutarima Karéba Madécéngngéro -- polé ri iyya'ga iyaré'ga polé ri rasul-rasul laingngé -- iyaro dé' namancaji soal . Iya pentingngé iyanaritu riyabbirittangngi iyaro Karéba Madécéngngé namateppe' Saudara .
46015012	Rékko iya riyabbirittangngéro iyanaritu makkedaé purani ripatuwo paimeng Kristus polé ri amaténgngé , magi naengka polé ri yelle'mu iya powadaéngngi makkedaé tau maté dé' naripatuwo paimeng ?
46015013	Rékko tongengngi tau maté dé' naripatuwo matu paimeng , iyaro bettuwanna dé'to naripatuwo paimeng Kristus polé ri amaténgngé .
46015014	Narékko akkalarapanna Kristus dé' naripatuwo paimeng polé ri amaténgngé , tentu dé'gaga appalanna mabbirittangngi agi-agi sibawa dé'to gaga appalammu mateppe' , saba' iyaro atepperemmu dé' nappunnai alasang agi-agi .
46015015	Lebbi na iyaro , manessani makkedaé mabbelléki passalenna Allataala , nasaba riyabbirittangngi makkedaé purani Allataala napatuwo paimeng Kristus polé ri amaténgngé , padahal Allataala dé' napatuwoi Aléna paimeng -- rékko mémengngi tau maté dé' naripatuwo paimeng !
46015016	Saba' rékko tau maté dé' naripatuwo paimeng , tentu Kristus dé'to naripatuwo paimeng polé ri amaténgngé .
46015017	Sibawa rékko Kristus dé' naripatuwo tentu atepperemmu banna nippi bawang ; bettuwanna iyaro ri laleng keadaang madosa mupo sibawa dé' siseng muwappunnai paddennuwang .
46015018	Iyaro bettuwannato makkedaé sining tau Kristéngngé iya matéénna dé'to nappunnai paddennuwang .
46015019	Rékko paddennuwatta lao ri Kristus ri wettu tuwota ri laleng linoéwé bawang , tentu polé ri sininna rupa tauwé ri laleng linoéwé , idi'na ritu kaminang macilaka !
46015020	Iyakiya annessana purani ripatuwo paimeng Kristus polé ri amaténgngé . Iyanaé boro'na makkedaé sining tau iya matéénna ripatuwoi matu paimeng .
46015021	Saba' amaténgngé muttama'i ri laleng linoé naolai séddié tau , makkuwatoro atuwongngé polé ri amaténgngé riwéréngngi rupa tauwé naola towi séddié tau .
46015022	Pékkugi sininna rupa tauwé matéi nasaba ripasséddiwi sibawa Adam , makkuwatoniro iya manenna ripatuwoi matu , nasaba ripasséddiwi sibawa Kristus .
46015023	Iyakiya tungke'-tungke' ripatuwoi matu situru lélénna : bunge'-bunge'na Kristus ; nainappa ri wettun-Na matti polé paimeng , nainappa lélénna sining tau iya muttama'é appunnangenna Kristus .
46015024	Purairo kiyame'ni . Iyaro wettué nacaui matu Kristus sininna pamaréntaé , sininna akuwasangngé ; sibawa sininna awatangengngé ; nainappa nabbéréyang matu akuwasanna selaku arung , lao ri Allataala , Ambo'ta .
46015025	Harusu'i Kristus mapparénta matteru narapi Allataala napatunru' maneng balinna Kristus lao ri Kristus .
46015026	Bali kaminang poddimonrié napatunru' matu iyanaritu amaténgngé .
46015027	Ri laleng Kitta'é tarokii makkuwaé , " Allataala pura mébbui sininna séuwa-séuwaé tunru' lao ri Aléna . " Manessani makkedaé iya riyakkattaiyé sibawa " sininna séuwa-séuwaé " iyaro dé' nauttama Allataala , iya mébbuéngngi sininna séuwa-séuwaé tunru' lao ri Kristus .
46015028	Iyakiya pura manennana ripatunru' ri yawa paréntana Kristus , na Aléna , iyanaritu Ana'na Allataala , napatunru'i matu Aléna lao ri Allataala iya puraé mébbui sini-sininnaé tunru' ri Aléna . Na aléna Allataala matu parénta manengngi .
46015029	Rékko tau maté dé' naripatuwo paimeng , magi naengka tau ricemmé untu' tau maté ? Untu' aga mennang napogau'i gau'éro ? Rékko mémeng tau maté dé' sises-siseng naripatuwona matu , untu' aga mennang napogau'i gau'éro ?
46015030	Sibawa untu' agato idi tamaélo moloiwi abalaé tungke' wettu ?
46015031	Saudara-saudara ! Esso-esso tahakka manrasa-rasa nasaba malompo nyawaku lao ri atuwommu saba' mateppe'ko lao ri Kristus Yésus , Puwatta .
46015032	Narékko iyaro banna poléi ri rupa tauwé bawang aga saroku untu' méwa samanna méwai olokolo masekkangngé kuwaé , ri Efésus ? Rékko mémeng tau maté dé' naripatuwo paimeng , lebbi kessing muwi maccowériwi warékkadaéwé : " Laono mai taanré sibawa taénung , saba' matéki matu baja . "
46015033	Aja' muribengnguwang ! Assiwollompollongeng iya majaé nasolangi ampé-ampé iya makessingngé .
46015034	Mainge'ni makkekkuwangngé , sibawa aja'na mupogau' dosa . Sitinajako harusu' masiri makkedaé ri yelle'mu engka mupa iya dé'é naissengngi Allataala .
46015035	Naullé engka makkutana , " Pékkugiwi tau maté ripatuwo paimeng ? Tubu maragaé riwéréngngi mennang , wettunna tuwo mennang paimeng ? "
46015036	Donggo paha ! Rékko tanengngi Saudara biné ri laleng tanaé , iyaro biné dé' namaélo tuwo , rékko iyaro biné dé' namaté riyolo .
46015037	Sibawa biné iya natanengngé Saudara ri laleng tanaéro -- naullé biné gandong iyaré'ga biné laingngé -- iyanaritu batunna iyaro biné bawang , tenniya sininna iyaro tanet-tanengngé iya maéloé tuwo matti .
46015038	Allataala muto mpéréngngi iyaro biné rupa iya manuru'é pakkitan-Na makessing untu' tanet-tanengngéro . Untu' tungke' rupanna biné , Allataala mpéréngngi rupa tanet-tanen-Na mattungke-tungke .
46015039	Watakkaléna mahlu'-mahlu' iya makkényawaé dé' napada maneng . Rupa tauwé mappunnaiwi sinrupa watakkalé , olokolo'é mappunnaiwi rupa watakkalé laingngé ; manu'-manu'é laitto rupanna watakkaléna , sibawa balé laing towi rupanna watakkaléna .
46015040	Makkuwatoro sibawa sining engkaé ri langié enrengngé sining engkaé ri tanaé . Tungke'-tungke' iya sining engkaé ri langié mappunnaiwi agelloreng , namakkuwatoro sining engkaé ri tanaé .
46015041	Agellorenna mata essoé laingngi naiya agellorenna kétengngé . Sining wéttowingngé mappunnai towi agelloreng tungke'-tungke' . Mala iyaro sining wéttowingngé tungke'-tungke' mallail-laingétto agellorenna .
46015042	Makkuwatoro gau'na matti sibawa sining tau maté iya ripatuwoé paimeng . Iyaro tubu iya rikuburu'é iyanaritu tubu iya weddingngé makebbong , iyakiya tubu iya ripatuwoé paimeng , iyanaritu tubu iya dé'é nawedding makebbong .
46015043	Wettunna rikuburu iyaro tauwé , iyaro tubué majai sibawa malemmai ; iyakiya wettunna ripatuwo paimeng , iyanaritu tubu iya magelloé namawatang .
46015044	Wettunna rikuburu , iyaro tubué , tubu iya mallahérengngé ; iyakiya puranana ripatuwo paimeng , iyaro tubué , tubu iya nabbéréyangngé Rohna Allataala . Engka tubu iya polé ri tanaé , engkato tubu iya polé ri Allataala .
46015045	Ri laleng Kitta'é engka taroki makkuwaé , " Rupa tau mammulangngé , iyanaritu Adam , mancajiwi mahlu' iya tuwoé , " iyakiya Adam iya poddimonrié iyanaritu Roh iya mabbéré atuwong .
46015046	Iya bunge'-bunge'é engka iyanaritu iya mallahérengngé , tenniya iya mabbaténgngé . Iya baténgngé rimonriwi polé .
46015047	Adam mammulangngé ripancajiwi polé ri tanaé , iyakiya Adam iya maduwaé assalenna poléi ri surugaé .
46015048	Sining taunna linoéwé iyanaritu pada-padai Adam mammulangngé iya ripancajiyé polé ri tanaé , iyakiya sining taunna surugaé iyanaritu pada-pada Aléna iya polé ri surugaé .
46015049	Pékkugiki makkekkuwangngé iyanaritu pada-pada Adam iya ripancajiyé polé ri tanaé , tentu matti mancajiki matu pada-pada Aléna iya polé ri surugaéro .
46015050	Akkattaku , Saudara-saudara , iyanaritu : tubu iya riwinrué polé ri daraé sibawa jukué , dé' naulléi muttama' ri Lino Barunna Allataala ; sibawa tubu iya weddingngé maté dé' nawedding maccowé mancaji mannennungeng .
46015051	Pénessaini iyaé rahasiyaé : Dé' tamaté maneng matu , iyakiya tappinra manekki matu .
46015052	Iyaro gau'é kajajiyangngi matu tenrisenna-senna ri laleng sikédé mata , wettunna ripaoni tarompé'é untu' paccappurenna . Saba' wettunna riyéngkalinga oni tarompé'éro , sining tau maté ripaoto'i matu paimeng sibawa tubu iya mannennungengngé , sibawa idi manengngé ripinraki matu .
46015053	Watakkaléta iya weddingngéwé maté harusu'i risulléi watakkalé iya dé'é nawedding maté , na watakkalé iya polé ri linoé harusu'i risulléi watakkalé iya polé ri surugaé .
46015054	Rékko watakkalé iya weddingngé maté purani risulléi iya dé'é nawedding maté , sibawa watakkalé iya polé ri linoé purani risulléi watakkalé iya polé ri surugaé , ri wettuénnaro nakajajiyang aga iya tarokié ri laleng Kitta'é , " Purani ripallennye' amaténgngé ; rilolongenni apakalangngé ! "
46015055	" Eh amaténg , kégani apakalammu ? Eh amaténg , kégani mosomu ? "
46015056	Mosona amaténgngé iyanaritu dosaé , na dosaé pajoppai perananna naolai hukkunna agamaé .
46015057	Iyakiya sukkuru'ki lao ri Allataala ; nawérékki apakalang naolai Yésus Kristus , Puwatta !
46015058	Rimakkuwannanaro , Saudara-saudara iya uwamaséiyé , sitinajako mawatang sibawa makkamasé . Ajjamani' matteru untu' Puwangngé sibawa mattonget-tongeng , saba' muwissenni makkedaé sininna iya mupogau'é untu' Puwangngé , dé' nasiya-siya matu .
46016001	Makkekkuwangngé passalenna dowi iya maéloé muwassumbangeng lao ri pada-padatta tau Kristéng , uwappétangngarengngi kuwammengngi mupogau'i situru panunju' iya uwabbéréyangngé lao ri jema'-jema'é ri Galatia .
46016002	Tungke' Aha' , ri esso mammulangngé sitinajai Saudara pallaing dowi , tungke'-tungke' situru pallolongenna . Taroi iyaro dowié narapika polé , kuwammengngi iyaro wettué dé'na naparelluna mappaddeppungeng .
46016003	Rékko lettu'ka matti , maéloka suroi sining tau iya musitujuiyénna . Uwéréngngi matu mennang sure' pangantara' , kuwammengngi natiwii mennang iyaro dowi sumbangengngé lao ri Yérusalém .
46016004	Narékko riitai makessing makkedaé lao tokka sibawa mennang , maélo tokka lao silaong mennang .
46016005	Maéloka célléngiko rékko ulaloini Makedonia , saba' akkattaku lalo kuwaka'ro .
46016006	Wedding jaji monroka matu cinampe' silaong iko , naullé singngétta wettu keccé'é . Purairo weddinno bantuka patterui allalengekku lao ri onrong rappina .
46016007	Dé' umaélo célléngiko léppang-léppang bawang . Rékko napuwéloi Puwangngé , maéloka monro maitta sibawakko .
46016008	Iyaro wettué monroka matu kuwaé , ri Efésus , narapi Esso Péntakostaé .
46016009	Maéga wettukku kuwaé untu' jama-jamang iya makkégunaé , namuni maégato tau méwai .
46016010	Rékko engkani Timotius , tarimai sibawa makessing kuwammengngi namarasa masennang ri yelle'mu , saba' pada-pada towi iyya majjamai untu' Puwangngé .
46016011	Aja' lalo naengka pakatunai . Bantui kuwammengngi naulléi patterui joppana lisu ri iyya sibawa salama' , saba' utajengngi apolénna silaong Saudara-saudara iya laingngé .
46016012	Iyakiya saudarata Apolos , wékkasiyagangngaré'ni upétangngari kuwammengngi nasilaong saudara laingngé lao célléngiko . Iyakiya dé'pa namateppe' makkedaé harusu'i lao makkekkuwangngé . Iyakiya rékko engka wettu matti , tentu maéloi lao .
46016013	Sitinajako matike' sibawa masse ri laleng atuwommu selaku tau Kristéng . Tinda'no sibawa barani enrengngé ancajino mawatang .
46016014	Sininna iya mupogau'é , pogau'i sibawa pammasé .
46016015	Tentu Saudara naisseng Stéfanus sibawa kaluwargana ; mennang ritu tau iya bunge'-bunge'é mancaji Kristéng ri Akhaya . Sukku atinna mennang majjamai banna untu' tumaningiwi umma'na Allataala .
46016016	Uwappétangngarengngi sibawa mattonget-tongeng kuwammengngi muwaccowériwi pappimpinna sining tau iya pada-padaéro enrengngé sining tau laing iya sibawaé majjama kuwaéttopa tumaningiwi massibawa mennang .
46016017	Masenna'ka lao ri apolénna Stéfanus , Fortunatus sibawa Akhaikus . Mennang ritu passullému lao ri iyya .
46016018	Purani naébbu atikku marennu ; pada-pada mennang pérennuiwi atimmu . Sining tau pada-padaéro harusu'i tonget-tongeng ripakaraja .
46016019	Jema'-jema'é ri Asia palettu'i sellenna mennang lao ri iko . Akwila sibawa Priskila enrengngé jema'-jema'é iya maddeppungengngé ri bolana masselleng Kristéng towi mennang iya mapellaé .
46016020	Sininna saudaraé palettu'i selleng ri iko . Siyasselles-sellengenno secara sipammasé-masé selaku saudara Kristéng .
46016021	Utambaiwi kuwaé selleng iya alékué mokii : Sellekku polé ri iyya , Paulus .
46016022	Tau iya dé'é namaséiwi Puwangngé , leppessanni siya tattanro ! Maranata -- Puwatta , poléni !
46016023	Tennapodo Puwang Yésus barakkakiwi Saudara .
46016024	Nasibawang pammasé lao ri Saudara maneng iya masséddié sibawa Kristus Yésus . Salama , Paulus
47001001	Saudara-saudara jema'na Allataala ri Korintus sibawa sininna umma'na Allataala ri Akhaya . Iyya , Paulus , rasulna Kristus Yésus , iya riyakkaé nasaba élona Allataala silaong saudarata Timotius ,
47001002	maddennuwang tennapodo Allataala , Ambo'ta sibawa Puwang Yésus Kristus mabbéré barakka enrengngé asaléwangeng lao ri iko .
47001003	Ripojiwi Allataala , Ambo'na Puwatta Yésus Kristus . Ambo' iya makessing senna'é atinna , sibawa Allataala iya mabbéré awatangeng baténg lao ri tolinoé .
47001004	Napéwatangiwi batétta ri laleng tungke'-tungke' asukkarakeng iya ripéneddingiyé , kuwammengngi nasibawang awatangeng iya ritarimaé polé ri Allataalaro , riyullé toni péwatangiwi baténna tauwé iya engkaé ri laleng asussangngé .
47001005	Anrasa-rasang iya napéneddingiyé Kristus maéga toni ripéneddingi idi . Sibawa naola towi Kristus , ripéwatangi senna'i batétta .
47001006	Rékko péneddingiki asukkarakeng , iyaro untu' péwatangiwi batémmu , untu' asalamakemmu . Rékko ripéwatangiwi batétta , tentu maccowé tokko ripéwatangi angkammu mancaji sabbara' ri laleng sining asukkarakengngé pada-padato iya riyanrasa-rasaiyé .
47001007	Dé' naengka tabata-bata , sibawa tuli mateppe'ki passalenna Saudara , saba' riissengngi makkedaé maccowé tokko manrasa-rasa sibawa idi . Narimakkuwannanaro maccowé tokko ripéwatangi silaong idi .
47001008	Saudara-saudara ! Maéloki kuwammengngi muwissengngi passalenna asukkarakeng iya ripéneddingiyé ri daéra Asia . Anrasa-rasang iya ritanggungngéro matane' senna'i tenre'ki , angkanna dé'na tamménasana maélo tuwo ;
47001009	samanna pada-pada pura ripateppaiyé pahukkungeng maté bawang . Iyakiya kajajiyangngi iyaro gau'é kuwammengngi aja' tasanré ri awatangeng ri aléta bawang , sangadinna ri Allataala iya patuwoéngngi tau maté .
47001010	Iyanaritu iya puraé passalama'ki polé ri abala amaténg iya battowaéro . Sibawa Aléna ritu matu passalama'ki matti ri esso-esso rimunri , saba' ri Alénaki mamménasa .
47001011	Mateppe'ki makkedaé nasibawang sining sempajammu untu' idi , Allataala passalama'siki matu polé ri abalaé . Nainappa Allataala situjuiwi barakkakiki selaku pappébalinna lao ri maéga sempajang untu' idi . Nassabariro namaéga tau mattarima kasi matu lao ri Allataala .
47001012	Masenna'ki , saba' ati marilaletta pannessai makkedaé atuwotta ri linoéwé -- utamana assisumpungetta sibawa Saudara -- ripogau'i sibawa matinulu enrengngé mattonget-tongeng . Ripogau'i iyaro tenniya nasaba apanréng tolino , iyakiya nasaba amampungeng iya nabbéréyangngé Allataala .
47001013	Iya riyokié lao ri iko iyanaritu banna passalenna gau'-gau' iya weddingngé mubaca sibawa mupahang . Makkekkuwangngé dé' mupahang manekki , iyakiya mamménasaka matti tonget-tongengngi matu mupahakki . Rimakkuwannanaro ri wettunna Puwang Yésus polé matti , masennangngi matu lao ri idi , pékkugi towi idi masennang lao ri iko .
47001014	
47001015	Nasaba atepperengngéro , mula-mulanna urancanai untu' célléngiko kuwammengngi mulolongeng barakka leppe' wékkaduwa .
47001016	Akkattaku célléngiko ri laleng allalengekku lao ri Makedonia sibawa léppang paimeng ri iko ri laleng allalengekku lisu , kuwammengngi muwulléi bantuka patterui allalengekku lao ri Yudéa .
47001017	Iyakiya upinrani iyaro niya'ku ; nah , aga iyaro mappaitangngi makkedaé dé' namasse attangekku ? Ri wettu mébbuna rancana , mébbuka'ga rancana situru élo ri aléku , cinampe' makkeda " Iyyé " , sibawa cinampe' makkeda " Dé' " ?
47001018	Nasibawang Allataala iya weddingngé riyatepperi , jancikku lao ri Saudara tenniya " Iyyé " sibawa " Dé' " .
47001019	Saba' Yésus Kristus , Ana'na Allataala , iya riyabbirittangngé lao ri iko polé ri Silas , Timotius , sibawa iyya paimeng tenniya tau " Iyyé " sibawa " Dé' " . Sibalé'na sinrupai pappébali " Iyyé " polé ri Allataala .
47001020	nasaba naolai Aléna pura napowadai Allataala " Iyyé " lao ri sininna jancinna . Nallalengiro natapowadai " Aming " lao ri Allataala nasaba Yésus Kristus . Ripogau'i makkuwaéro kuwammengngi naripakalebbi Allataala .
47001021	Aléna muto Allataala mébbuki sibawa Saudara masse masséddi sibawa Kristus ; Iyanaritu piléki banna untu' Aléna .
47001022	Untu' iyanaro napurani napaessaki mancaji appunnangen-Na sibawa mabbéréyangngi Roh-Na ri laleng atitta selaku boro'-Na makkedaé nabbéréyangngi matu Allataala sininna iya Najjanciyangngé .
47001023	Allataala sabbikku -- saba' naissengngi lise atikku -- makkedaé dé' ujaji lao ri Korintus , nasaba dé' umaélo mébbui atimmu messé .
47001024	Dé' upassako passalenna aga iya harusu'é muwatepperi ; saba' mateppe' senna'no lao ri Kristus . Banna majjamaka sibawa iko kuwammengngi napédé' masennang .
47002001	Rimakkuwannanaro purani upettui untu' dé' ulaona ri iko sibawa apoléng iya mébbuékko messé .
47002002	Saba' rékko upamesséiko , nigatona wedding polé saléworika , rékko tenniya sining tau iya puraé upamesséi atinna ?
47002003	Iyanaro saba'na uwokii iyaro sure'é lao ri iko . Dé' umaélo célléngiko , nainappa mupamesséika . Padahal iko sitongenna harusu' pérennuika . Saba' mateppe'ka makkedaé rékko marennuka , Saudara tentu marennu maneng towi .
47002004	Uwokii lao ri iko sibawa ati iya messéwé enrengngé matane'é kuwaéttopa maéga paddunui uwai mataé . Akkattaku tenniya kuwammengngi mumessé , iyakiya kuwammengngi mumaingekiwi makkedaé uwamaséi senna'ko .
47002005	Rékko engka tau iya puraé nassabari amesséngngéwé , tentu napogau'i iyaro gau'é tenniya lao ri iyya , sangadinna lao ri Saudara maneng iyaré'ga kaminang dé'na sibagiyang polé ri Saudara . Dé' umaélo matedde senna' lao ri aléna .
47002006	Lao ri tau makkuwaéro , pahukkungeng iya ripateppaiyéngngi polé ri maégangngéngngi ri yelle'na Saudara , genne'ni .
47002007	Makkekkuwangngé harusu'ko maddampengengngi sibawa mpéréngngi sumange'si ri aléna kuwammengngi aja' namessé ati senna' angkanna pettu paddennuwang .
47002008	Rimakkuwannanaro uwéllauwi , kuwammengngi muwappaitangngi paimeng lao ri aléna makkedaé tonget-tongekko mamaséiwi .
47002009	Uwokii iyaro sure'é lao ri iko sibawa akkatta untu' mojiko , aga tuli maélokoga turusiwi pappaita-pappaita polé ri iyya .
47002010	Rékko muwaddampengengngi tau iya puraé pogau' asalang lao ri iko , na iyya uwaddampengeng towi iyaro tauwé . Saba' aga iya puraé uwaddampengeng -- rékko mémeng engka parellu riyaddampengeng -- iyaro uwaddampengengngi ri yolona Kristus untu' adécéngemmu .
47002011	Upogau'i iyaro kuwammengngi Ibillisi' aja' nala kasempatang untu' makuwasaiki ; saba' taissengngi rancana-rancananna .
47002012	Wettukku lettu ri Troas sibawa akkatta untu' mabbirittangngi Karéba Madécéngngé passalenna Kristus , purani natimpakekka laleng Puwangngé untu' majjama ri onrongngéro .
47002013	Iyakiya dé' utennang saba' dé' usiruntu' saudarata Titus kuwaro . Nauwassimanna risining tauwé ri onrongngéro nainappa lao ri Makedonia .
47002014	Iyakiya sukkuru'ka lao ri Allataala ! Tuli napimpikka untu' maccowé ri laleng pésta apakalangenna Kristus nasaba masséddiki sibawa Aléna . Napakéki Allataala kuwammengngi biritta passalenna Kristus mallebbangngi pada-pada bau mabaué iya lellangngé kégi-kégi .
47002015	Saba' idi'é iyanaritu pada-padaki bau kamennyang iya mabaué , iya natunué Kristus untu' Allataala . Lao risining tau iya mattengngangngé mattuju lao ri ancurukengngé , idi'é pada-padaki bau amaténg iya paunoé ; iyakiya lao risining tau iya mattengngangngé ripassalama' , pada-padaki bau mabaué iya tiwié atuwong . Na nigana mulléi paddupai iyaé jamangngé ?
47002016	
47002017	Dé' tapada-pada maéga tau iya pogau'éngngi biritta polé ri Allataala pada-pada barang dangkangengngé bawang . Sining akkattataé iyanaritu tonget-tongengngi , saba' risuroki ri Allataala . Na Allataala muto mitai makkedaé idi palettu'i iyaro birittaé selaku ata-atanna Kristus .
47003001	Aga iyaé paitai samanna ripojiwi alétasi ? Iyaré'ga wedding jaji mapparelluwakki sure' pappojiyang untu' iko , iyaré'ga polé ri iko , pada-pada napparelluwangngé sining tau laingngé ?
47003002	Aléna Saudara ritu sure' pappojiyatta , iya tarokié ri laleng atitta sibawa iya weddingngé riisseng sibawa ribaca polé ri tungke' tau .
47003003	Aléna muto mennang mitai makkedaé Saudara sinrupai sure' iya naokié Kristus , iya nakkiringengngé naolaki . Iyaro sure'é dé' nariyoki sibawa dawa , iyakiya sibawa Rohna Allataala iya tuwoé ; tenniyato ri yasé'na pépeng batué , iyakiya ri atinna rupa tauwé .
47003004	Makkeda makkuwaki'ro nasaba atepperetta lao ri Allataala naolai Kristus .
47003005	Dé'gaga muwi séddi alasang ri aléta untu' pannessai makkedaé rulléi pogau'i jama-jamangngéwé , iyakiya Allataala mpéréngngi iyaro pakkulléngngé .
47003006	Aléna ritu mébbuki mulléi mancaji pattumani untu' séuwa assijancingeng iya mabarué ; assijancingeng iya taggattungngé ri Rohna Allataala , tenniya ri hukkung iya tarokié . Saba' iyaro tarokié tiwii amaténg , padahal Rohna Allataala tiwii atuwong .
47003007	Wettunna assijancingeng iya tiwié amaténro riyébbu sibawa risobbi ri batué , cahayana Allataala mattappa sibawa macakka ri rupanna Musa . Makkuwa mani cakkana iyaro cahaya-Na angkanna bangsa Israélié dé' naulléi mitai tappana Musa , namuni iyaro cahayaé ri tappana mammulani massalawu iyaro wettué . Narékko iyaro abbinrusenna assijancingeng iya mappamatéro rirésmikangngi sibawa cakka iya makkuwaémmani loppona ,
47003008	tentu abbinrusenna assijancing iya nabbéréyangngé Rohna Allataala , rirésmikangngi lebbi macakkapasi .
47003009	Rékko assijancingeng iya hukkungngéngngi rupa tauwé makkuwa mani cakkana , tentu lebbi cakka pasi assijancingeng iya nakkulléngiyéngngi rupa tauwé simadécéngeng sibawa Allataala .
47003010	Wedding ripowada makkedaé aga riyolo macakka , dé'na namacakkana nasaba acakkarenna iya makkekkuwangngéwé .
47003011	Rékko séuwaé iya tahangngé banna cinampe' , makkuwamani cakkana , tentu iya mannennungengngé lebbi macakka pasi .
47003012	Rimakkuwannanaro mappunnaiki paddennuwang pada-padaéro , nabaraniki mabbicara makkuwaro .
47003013	Dé' tapada-pada Musa iya tongkoéngngi rupanna sibawa bowong kuwammengngi nadé' naitai bangsa Israélié cahayana Puwangngé peddé sibawa lennye' ri rupanna .
47003014	Tattongkoni pikkiranna mennang . Nalettu' essoéwé tattongko mupi pikkiranna mennang sibawa bowong ri wettunna mennang bacai kitta'-kitta' passalenna assijancingeng iya malaungngénnaro . Iyaro bowongngé banna naulléi tabbukka rékko masséddiwi tauwé sibawa Kristus .
47003015	Muwi makkekkuwangngé , rékko nabacai mennang kitta'-kitta'na Musa , iyaro bowongngé natongko mupi pikkiranna mennang .
47003016	Iyakiya rékko séddié tau poléi mangolo ri Puwangngé , riyakka toni iyaro bowongngé polé ri rupanna iyaro tauwé .
47003017	Na , Puwang iya nakkattaiyé kuwaé iyanaritu Roh-é . Na kégi-kégi engka Rohna Puwangngé , kuwatoniro engka amaradékang .
47003018	Makkekkuwangngé sininna rupatta dé'na naritongko bowong , sibawa idi mattapparengngi acakkarenna Puwang Yésus . Narimakkuwannanaro matteru-teruki ripinra mancaji pada-pada Aléna ; pédé' maittaki pédé' mancaji macakkaki . Acakkaretta poléi ri Roh-é , na iyaro Roh-é iyanaritu Puwangngé .
47004001	Ripogau'i iyaé jama-jamangngé nasaba asémpo atinna Allataala . Iyanaro saba'na nadé' tapettu paddennuwang .
47004002	Dé' tapakéi cara-cara mapettang iya mappakasiri-sirié . Dé' tamaélo majjama sibawa macéko-céko iyaré'ga putara' balé'i ada-adanna Allataala . Ritumaningiwi Allataala sibawa ati iya mattonget-tongengngé enrengngé situru élo-Na . Rimakkuwannanaro mamménasaki sininna tauwé mangke'ki sibawa makessing ri laleng ati marilalenna .
47004003	Rékko Karéba Madécéng iya riyabbirittangngéro , dé' mupa naripahang , na banna sining tau iya mattengngangngé mattuju ri ancurukengngé bawang iya dé'é napahangngi .
47004004	Déwata maja iya makuwasaéngngi linoéwé tongkoi pikkiranna sining tau iya dé'é namateppe'ro . Iyanaritu lawa-lawaiwi mennang kuwammengngi mennang dé' naitai tajang polé ri Karéba Madécéngngéro passalenna arajanna Kristus , iya maddapangengngéngngi gambara'na Allataala .
47004005	Biritta iya ripalettu'éro tenniya biritta passalenna aléta . Iyaro birittaé iyanaritu biritta passalenna Yésus Kristus ; makkedaé Aléna iyanaritu Puwang ; na idi iyanaritu ata-atannako nasaba Aléna .
47004006	Allataala iya makkedaé , " Sitinajai polé ri laleng pettangngé mompoi tajangngé , " Allataala éttoro iya paompoéngngi tajangngéro ri laleng atitta , kuwammengngi namancaji matajang pakkitatta untu' pahangngi acakkarenna Allataala iya mattappaé ri rupanna Kristus .
47004007	Iyakiya waramparang rohani iya magelloéro ritiwii ri aléta iya dé'é angke'naé iya riyébbué polé ri tanaé . Rimakkuwannanaro manessani makkedaé arajanna iyaro akuwasangngé monroi ri Allataala natenniya ri idi .
47004008	Riluruiki polé tulili , iyakiya dé' tatassipi . Malippuki , iyakiya dé' narapii pettu paddennuwakki .
47004009	Maéga musuki , iyakiya dé' naengka taonro alé-alé . Namuni biyasaki riyunru gangkatta menrung , iyakiya dé' tamaté .
47004010	Tuli ripéneddingiwi amaténna Yésus ri tubutta , kuwammengngi atuwon-Na nancaji manessa ri tubutta .
47004011	Sipongetta tuwo , tuli riancakki sibawa amaténg nasaba Yésus , kuwammengngi ri laleng atuwongngé wedding towi Yésus riyappaitang ri tubutta iya dé'é namannennungeng .
47004012	Iyaé bettuwanna makkedaé ri laleng aléta mapatoi amaténgngé pajoppai perananna , iyakiya marennuki makkedaé atuwongngé ritu mattengngang mapato ri laleng alému .
47004013	Ri laleng Kitta'é engka iyaé adaé , " Mateppe'ka , iyanaro saba'na uwabbicara . " Nasibawang sumange' teppe' iya pada-padaéttoro , mabbicaraki nasaba mateppe'ki .
47004014	Mateppe'ki ri Allataala iya puraé patuwoi paimeng Puwang Yésus , maélo towi patuwoki silaong Yésus , enrengngé tiwiko sibawa idi ri yolo-Na .
47004015	Iya manennaro iyanaritu untu' apentingemmu . Saba' pédé' maégai tau péneddingiwi pammaséna Allataala , pédé' maéga towi sempajang sukkuru' iya ripalettu'é ri Allataala ; nanallalengiwi naripakalebbi Allataala .
47004016	Iyanaro saba'na dé' napettu paddennuwang . Namuni secara mallahérekki pédé' tattamba masolakki , iyakiya secara baténg esso-essoki ripancaji baru .
47004017	Na asussang iya dé'é nasiyagaé , iya ripéneddingiyé untu' cinampe' , powassélékekki matu séuwa asennangeng iya dé'é padanna sibawa mannennungeng . Iyaro asennangengngé mabélai lebbi battowana rékko ripasibandingngi sibawa iyaro asussangngé .
47004018	Saba' dé' tajampangiwi gau'-gau' iya paitaé , sangadinna iya dé'é napaita . Iya paitaé banna tahang cinampe' , iyakiya iya dé'é napaitaro mannennungengngi .
47005001	Saba' riissengngi makkedaé rékko bola -- iyanaritu watakkalé -- iya riyonroiyé ri linoéwé ribongkara'i , napassadiyangekki matu Allataala séuwa bola ri surugaé , iya aléna muto Allataala mébbui sibawa iya tahangngé lettu mannennungeng .
47005002	Ri laleng bola iya makkekkuwangngéwé , maddarékéki nasaba muddani senna'ki monro ri laleng bolata ri surugaéro .
47005003	Bolaénnaro tubutta iya mabarué .
47005004	Ri wettu monrota mupa ri laleng bola iya polé ri linoéwé , maddarékéki nasaba matane' tiwita . Tenniya nasaba macinnaki leppe' polé ri watakkaléta iya polé ri linoéwé , iyakiya nasaba macinnaki pakkennai watakkalé iya polé ri surugaéro , kuwammengngi watakkaléta iya weddingngé matéwé rikuwasaiwi ri iya tuwoé .
47005005	Iya passadiyangengngékki iyaro iyanaritu Allataala muto , sibawa mabbéréyangngi Roh-Na lao ri idi selaku boro' .
47005006	Rimakkuwannanaro tuli marasa mawatangngi atitta . Riissengngi makkedaé ri wettu monrota mupa ri laleng watakkalétaé , mabélaki polé ri bola iya maéloé riyonroi silaong Puwangngé .
47005007	Saba' tuwoki nallalalengi teppe'é lao ri Kristus , natenniya nallalengi aga iya riyullé mita ,
47005008	iyanaro saba'na nasabbara' atitta . Lebbi ripojiwi leppe' polé ri watakkalétaé , kuwammengngi weddikki monro sibawa Puwangngé .
47005009	Rimakkuwannanaro makkuragaki tonget-tongeng untu' pésennangiwi atin-Na , muwi wettutta monro mupa ri bolata kuwaé , iyaré'ga kuwaro .
47005010	Saba' pasti idi maneng ripangoloki matu ri yolona angadélékenna Kristus , na tungke'-tungke' matu lolongengngi pamale' iya siratangngé sibawa pangkaukenna ri linoéwé -- pangkaukeng makessing iyaré'ga maja .
47005011	Riisseng aga bettuwanna métau lao ri Puwangngé ; iyanaro saba'na tamakkuraga patepperiwi tauwé passalenna aléta . Naisseng senna'ki Allataala , namamménasaka ri iko naisseng tokki ri laleng atimmu .
47005012	Ri lalennaé dé' taéllauwi kuwammengngi na pojiwi aléta . Maélomi bawang mabbéréyang séuwa alasang iya makessingngé lao ri iko untu' mancaji maloppo nyawamu lao ri idi , kuwammengngi muwissengngi pékkugi baliwi sining tau iya pentingkangngéngngi tappana tauwé natenniya sipa'na .
47005013	Rékko mémeng paitaki jangeng , iyaro untu' apentingenna Allataala , sibawa rékko paitaki mainge' , iyaro untu' apentingemmu .
47005014	Pammaséna Kristus ritu makuwasaiki ; narimaingekiwi makkedaé rékko séddié tau matéi untu' sininna tauwé , na bettuwanna iyaro makkedaé maté manenni sininna tauwé .
47005015	Matéi Kristus untu' sininna tauwé , kuwammengngi nasining tau iya tuwoé , dé'na natuwo untu' aléna bawang , sangadinna untu' Kristus iya puraé maté sibawa ripatuwo paimeng untu' apentingenna mennang .
47005016	Rimakkuwannanaro , dé'na taangke'i tauwé situru ukkurang tolinoé . Mémeng engka naengka nariyangke Kristus polé ri tolinona , iyakiya makkekkuwangngé dé'na .
47005017	Tau iya masséddiénna sibawa Kristus , mancajiwi tolino mabaru siseng . Iya malaungngé dé'ni gagana -- mancaji manengngi mabaru .
47005018	Iya manennaro najamai Allataala . Naolai Kristus naébbuki Allataala simadécéngeng paimeng sibawa Aléna , nainappa nasuroki untu' pakkulléi tau laingngé nasimadécéngeng towi sibawa Allataala .
47005019	Birittatta iyanaritu makkedaé nasibawang pappasisumpunna naolai Kristus , naébbui Allataala tolinoé simadécéngeng paimeng sibawa Aléna . Napogau'i Allataala iyaro sibawa tennatuntu sining asalang iya puraé napogau' tolinoé lao ri Aléna . Pura risuroni ri Allataala untu' mabbirittangngi iyaro karébaé .
47005020	Jaji idi'na sining surona Kristus . Naolaki idi Allataala muto palettu'i pasen-Na . Ri laleng asenna Kristus , riyéllauwi sibawa masero , tarimai limanna Allataala iya nakkulléngiyéngngi musimadécéngeng sibawa Aléna .
47005021	Dé' namadosa Kristus , iyakiya Allataala mébbui Natanggungngi dosata , kuwammengngi tasimadécéngeng paimeng sibawa Allataala nasaba masséddiki sibawa Kristus .
47006001	Nasaba majjamaki sibawa Allataala , nariyéllauwi sibawa masero aja'na musiya-siyakangngi iyaro akessingeng atinna Allataala .
47006002	Ri laleng Kitta'é , makkedai Allataala , " Ri wettu iya naéloriyé , purani Uwéngkalingako , sibawa ri esso asalamakengngé , purano Utulukko . " Engngerangngi madécéd-décéng ! Makkekkuwangngénna ritu wettu iya nasitujuiéro ! Makkekkuwangngénna ritu esso untu' ripassalama' !
47006003	Dé' taéloriwi attumaningetta ripasala . Rimakkuwannanaro makkuragaki dé' tabbéré alasang muwi lao riséddié tau untu' pogau'i iyaro gau'é .
47006004	Sibalé'na , ri laleng sininna pangkaukengngé , riyappaitangngi makkedaé idi iyanaritu ata-atanna Allataala . Sininna rupanna asukkarakengngé purani ripéneddingi sibawa sabbara' :
47006005	risissaki , ritarungku , sibawa riborong ; marejjikki majjama , biyasaki dé' tamatinro sibawa biyasa tokki dé' tappunnai inanré .
47006006	Ri laleng matinuluta , mapanré , sabbara' sibawa makessing ati , riyappaitangngi makkedaé idi iyanaritu atanna Allataala . Makkuwatoro ri laleng ataggattungengngé ri Rohna Allataala , nasibawang pammasé iya matinulué ,
47006007	enrengngé ri laleng mabbirittangngi karéba iya polé ri Allataala kuwaéttopa nasibawang akuwasanna Allataala , riyappaitangngi makkedaé idi'é iyanaritu ata-atanna Allataala . Makkatennikki ri élona Allataala selaku senjatata untu' méwa iyaré'ga méwaiwi alé .
47006008	Ripakarajaki , iyakiya ripakatuna tokki , ripoji sibawa ripétenna'to . Namuni malempuki , riteppuki pabbelléng .
47006009	Riyangga'ki dé' tatarompo , iyakiya riissekki ri sininna tauwé . Nasekki maté , iyakiya anessana tuwo mupi . Namuni ripanrasa-rasaki , dé' tamaté .
47006010	Namuni ripaesséi atitta , iyakiya tuli masennang tokki . Kasiyasiki riita , iyakiya puraki passugii maéga tau . Paitaki dé' gaga riyappunnai , iyakiya sitongenna riyappunaiwi sini-sininnaé .
47006011	Saudara-saudara iya ripojiyé ri Korintus ! Purani' terus terang lao ri iko . Sininna lise atitta purani ripassu .
47006012	Dé' naritongko atié lao ri iko , banna iko ritu tongkoi atimmu lao ri idi .
47006013	Makkekkuwangngé , leppessakka mabbicara pada-pada lao ri ana' ri aléku . Timpa toni atimmu lao ri idi .
47006014	Aja' mumaélo siyempe' sining tau iya dé'é namateppe' ri Yésus ; iyaro dé' nacoco' . Pékkugi wedding adécéngengngé masséddi sibawa jaé ! Dé' nakkullé tajangngé sibawa pettangngé masséddi !
47006015	Dé' nakkullé Kristus sipekke Ibillisi'é . Aga assipadanna tau Kristéngngé sibawa tau tenniyaé Kristéng ?
47006016	Aga assisumpungenna Bolana Puwangngé sibawa bolana barahalaé ? Idi'é Bolana Puwangngé , Allataala iya tuwoé . Allataala muto makkeda , " Maélo-Ka monro ri tengnga-tengngana mennang , sibawa tuwo silaong mennang . Mancaji-Ka matu Allataalana mennang , sibawa mennang mancaji matu umma'-Ku .
47006017	Rimakkuwannanaro , salaiwi iyaro sining tau iya dé'é naissengngi Allataala , sibawa pallaingngi alému polé ri mennang . Aja' sises-siseng musisumpung sibawa iya najisi'é , na-Utarimako matu .
47006018	Mancaji-Ka matu Ambo'mu , na iko matu mancaji ana'-ana'-Ku , makkuwaniro adanna Puwang Iya Pommakuwasaé . "
47007001	Saudara-saudara iya upojiyé ! Sininna iyaro jancié ripattujui lao ri idi . Rimakkuwannanaro sitinajaki pépaccingiwi alé polé ri sininna iya rota'iyéngngi tubu nyawata . Sitinajaki métau ri Allataala , kuwammengngi tasukku nataulléi tuwo banna untu' Allataala bawang .
47007002	Tarimaki ri laleng atimmu . Dé' tappasala muwi lao riséddié tau , sibawa dé' naengka nariparogi tauwé . Dé' sises-siseng takarao' saro polé ri niga-nigato .
47007003	Makkeda makkuwaka'ro , tenniya untu' pasalako . Saba' pada-pada iya puraé upowada riyolo , riyamaséi senna'ko , sibawa idi iyanaritu sellao-sellao siamaténgngé sibawa siatuwongngé .
47007004	Uwatepperi tongekko . Mala masennang senna'ka lao ri iko ! Namuni péneddingiki maéga asukkarakeng , tassaléwo senna'ni atikku nasaba iko . Marennu tongeng atikku !
47007005	Muwi wettutta lettu ri Makedonia , dé' sises-siseng gaga wettutta mappésau . Polé tulili lolongekki asukkarakeng : polé ri laingngé assasang , napolé ri laleng atié muto iyanaritu amétaureng .
47007006	Iyakiya sukkuru'ki , Allataala tuli pakaloppoiwi atinna tau iya pettu paddennuwangngé ; Napétakkariwi atitta ri laleng apolénna Titus .
47007007	Tassaléwoi atitta tenniya bawang nasaba engkani polé Titus , iyakiya nasaba nalaporo' towi pékkugi atinna risaléwori ri iko . Napaissengiki makkedaé muddani senna'ko méwaka siruntu' ; makkedaé massesse kaléko ri pangkaukenna riyolo na makkekkuwangngé macenninni atinna méwaika . Iyaro gau'é naébbuka lebbi marennupasi .
47007008	Namuni sure'ku pamesséiwi atimmu , dé'to uwassesse kalé mokii iyaro sure'é . Mémeng massesse kalé tokka céddé wettunna uwita makkedaé iyaro sure'ku pamesséiko namuni iyaro amessémmu cinampe'mi bawang .
47007009	Iyakiya mamménasaka makkekkuwangngé -- tenniya nasaba messéi atimmu , sangadinna nasaba iyaro amessémmu mébbui tappinra ampé-ampému . Mémeng iyaro amesséngngé siturui élona Allataala . Jaji , dé' taparogiko .
47007010	Saba' amesséng iya pada-padaéro powassélé'i atappinrang ati iya mappapolé asalamakeng . Nadé' nassesse kalé matu tauwé lao ri gau'éro . Sibalé'na , amesséng iya siturué élona tolinoé powassélé'i amaténg .
47007011	Cobako pénessaiwi aga wassélé'na ri iko polé ri amesséng iya siturué élona Allataala ! Wassélé'na iyanaritu mattonget-tongekko makkuraga untu' pacinnongiwi aluccakengngé ! Mubenciwi dosaé , métauko , muddaniko , masumange'ko , macennikko hukkungngi iya pasalaé ! Ri laleng sininna passalengngéwé muwappaitangngi makkedaé dé' mupasala .
47007012	Jaji , muni uwokii iyaro sure'é , iyaro sure'é riyokii tenniya nasaba iyaro tau pasalaé . Tenniyato nasaba tau iya manrasa-rasaé nasaba asalangngéro . Uwokii iyaro sure'é kuwammengngi na ri yolona Allataala , mumaingekiwi pékkugi loppona pajjampamu lao ri idi .
47007013	Iyanaro saba'na natassaléwo atitta . Ri lainnaé tassaléwo , lebbi-lebbipi rirennuitta nasaba riitai arennunna atinna Titus ; tassaléwo manengngi atimmu .
47007014	Mémeng purano uwammingki-mingkikeng lao ri aléna . Sukkuru'ni dé' mupakasirika . Sininna iya puraé ripowada lao ri iko iyanaritu tongengngi . Makkuwatoro aga iya riyammingkikengngé passalemmu lao ri Titus manessani tongeng towi .
47007015	Makkekkuwangngé pédé' namaséiko , saba' naéngngerangngi pékkugiko iya manenna maélo turusiwi pappimpinna sibawa pékkugiko tarimai sibawa pakarajai enrengngé mapatoiwi .
47007016	Masennang senna'ka , nasaba weddikko riyatepperi risininna gau'é .
47008001	Saudara-saudara , macinnaki kuwammengngi muwisseng towi passalenna pékkugi kessinna Allataala lao ri jema'-jema'é ri Makedonia .
47008002	Purani mennang rioji sibawa asukkarakeng-asukkarakeng iya matane'é . Iyakiya ri tengnga-tengngana asukkarakengngéro , marennui mennang sibawa masémpo ati senna'na ri laleng mabbéré sumbangeng untu' tulungngi tau laingngé , namuni kasiyasi senna'i mennang .
47008003	Wedding upattentu makkedaé mabbéréi mennang situru amampungenna mennang mabbéré , mala lebbi . Nadé'gaga suroi ,
47008004	naéllauwi mennang sibawa masero ri idi rékko weddingngi mennang maccowé mabbantu mabbéré sumbangeng lao ri umma'na Allataala ri Yudéa .
47008005	Mabbéréi mennang mabéla lebbi égana naiya riyamménasaiyé . Mula-mulanna mennang purani nabbéréyang aléna lao ri Puwangngé , nainappa laoto ri idi , situru élona Allataala .
47008006	Iyanaro saba'na naripétangngari senna' Titus -- iya pammulaéngngi usahaéwé -- kuwammengngi napatterui usaha iya makessingngéwé ri yelle'muto .
47008007	Dé'gaga cauko ri laleng sini-sininnaé : Dé'gaga cauko ri laleng atepperengngé , ri laleng mappassu pallolongeng , dé'gaga caui ri laleng pangissengengngé , ri laleng sininna rupanna usahaé , sibawa ri laleng pammasému lao ri idi . Rimakkuwannanaro , madécéngekko dé'to gaga caui ri laleng iya makessingngéwé .
47008008	Dé' uwappétangnarengngi iyaro selaku séddi parénta . Iyakiya mappaitangngi pékkugi patona sining tau laingngé tulungngi padanna , macinna tokka missengngi gangka kégi pammasému .
47008009	Saba' muwisseng tongeng makkedaé riyamaséi senna'ki ri Yésus Kristus Puwatta : Aléna sugii , iyakiya napakasiyasiwi Aléna untu' apentingemmu , kuwammengngi nasaba akasiyasin-Naro , namusugi .
47008010	Manuru pallolongekku , ri onronna ritu mupacceppiwi aga iya puraé mupammulai ri taung labe'é . Saba' iko ritu bunge'-bunge' pikkiri'i sibawa pammulaiwi iyaé usahaé .
47008011	Na , makkekkuwangngé sitinajako patterui situru amampungemmu . Sitinajako masumange' untu' patterui iyaro usahaé , pékkugiko riyolo masumange'to rancanai .
47008012	Rékko macennikko mabbéré , natarimai matu Allataala iyaro pabbérému situru aga iya engkaé ri iko , dé' nasituru' aga iya dé'é naengka ri iko .
47008013	Dé' sises-siseng umakkatta untu' paleppe'i tau laingngé polé ri tanggung jawa'na , sibawa tane'iko . Iyakiya nasaba makkekkuwangngéwé iko ri laleng keadaang iya genne'é , nasipato'ko paggenne'i akurangenna mennang . Rékko matti akurangekko , na mennang ri laleng keadaang genne'é , nabantuko matu . Nanallalengiro pada-padai matu iya duwa ritumaningi .
47008014	
47008015	Ri laleng Kitta'é tarokii , " Tau iya maégaé pallolongenna , dé' na alebbing , sibawa tau iya céddé'é pallolongenna , dé' na akurangeng . "
47008016	Temmaka sukkuru'ki lao ri Allataala saba' purani naébbu Titus sippato idi untu' tulukko !
47008017	Saba' Titus tenniya bawang macenning paddupai parelluta , iyakiya mapato towi maélo tulukko angkanna nasaba élona muto pettuiwi untu' lao ri iko .
47008018	Kiring tokki silaong aléna séddi saudara iya ripakaraja senna'é ri sininna jema'é nasaba jama-jamanna mabbirittangngi Karéba Madécéng polé ri Allataala .
47008019	Ri lainnaéro , iyaro tau makkuwaéro pura toni ripilé sibawa ripattentu ri jema'-jema'é untu' silaongekki ri laleng allalengetta . Saba' maéloki joppa untu' palettu'i iyaro sumbangengngé , kuwammengngi naripakalebbi Puwangngé sibawa kuwammengngi muwitai makkedaé macennikki tulungngi .
47008020	Matutu senna'ki kuwammengngi aja' naengka tau iya pasalaékki ri laleng gau' ripalettu'na sumbangeng iya maégaéwé .
47008021	Maéloki kédo malempu tenniya banna ri yolona Puwangngé , iyakiya ri yolonato rupa tauwé .
47008022	Silaong Titus sibawa iyaro Saudaraé , kiring tokki séddi saudara laingngé . Purani rioji makkolik-koling namanessani tuli napojiwi mattulung . Namakkekkuwangngé lebbi-lebbipi maélona tulukko saba' battowai paddennuwanna ri iko .
47008023	Passalenna Titus , iyanaritu sellaoku , iya uwéwaé sibawa majjama untu' bantuko . Na passalenna iya duwa saudaraé , passalenna iyaro , iya laowé silaong aléna , mennang iyanaritu tau iya risuroé ri jema'-jema'é sibawa mancajiwi arennutta lao ri Kristus .
47008024	Mamménasaki muwappaitangngi pammasému lao ri mennang , kuwammengngi nasininna jema'é naissengngi makkedaé muwamaséiwi mennang sibawa aga iya paloppoiyéngngi nyawata passalemmu iyanaritu tongengngé .
47009001	Sitongenna dé'na naparelluna marokika lao ri iko passalenna bantuwang iya mattengngangngé rikiring lao ri umma'na Allataala ri Yudéa .
47009002	Uwisseng mupoji mattulung , sibawa purana mammingkikekko saudara lao risining tauwé ri Makedonia . Upowadai lao ri mennang , makkedaé mappammulai taung labe'é saudara-saudaraé ri Akhaya sadiyani untu' mabbéré sumbangeng . Sibawa sumange'mu pura pallalatung towi sumange'na maégangngéngngi polé ri mennang .
47009003	Makkekkuwangngé usuroi Titus sibawa iya duwa lao ri iko kuwammengngi aga iya riyammingkikengngé passalemmu aja' namancaji bicara kosong bawang . Jaji sitinajako sadiyana , saba' makkeda makkuwaka'ro lao ri mennang .
47009004	Bata-bataka rékko engka tau Makedonia iya maccowéé sibawakka matti ri wettukku lao ri iko . Narékko nalolongengngi mennang makkedaé dé'pa musadiya , temmaka sirita matti , nasaba purai napowada makkedaé mateppe' senna'ki lao ri iko ! Na alému muto masirito matu .
47009005	Iyanaro saba'na umarasa parellu suroi mennanro lao ri iko lebbi riyolo untu' murusu'i sumbangeng iya muwajjanciyangngéro . Upogau'i iyaro kuwammengngi rékko poléka matti , sadiyani pabbérému . Rimakkuwannanaro , manessani makkedaé iyaro pabbérému riyabbéréyangngi sibawa masennang ati na tenniya nasaba tarapassa .
47009006	Engngerangngi ! Tau iya mampoé biné taccéddé-céddé , léléwi matu wassélé iya céddé'étto . Iyakiya tau iya mampoé biné maéga-éga léléwi matu wassélé iya maégaétto .
47009007	Tungke' tau harusu'i mabbéré manuru' cenning atinna . Aja' nabbéré sibawa tabbata-bata iyaré'ga nasaba tarapassa , saba' Allataala mamaséiwi tau iya mabbéré sibawa masennang ati .
47009008	Makuwasai Allataala mabbéré lao ri iko barakka iya tabbollompollongngé , kuwammengngi tuli muwappunnai aga iya muwapparelluwangngé ; mala alebbikko matu untu' pogau'i madécéngngé sibawa makkammala .
47009009	Ri laleng Kitta'é tarokii makkuwaé passalenna Allataala , " Nassiyampo-amporengngi lao ri tau kasiyasié ; akessingeng atin-Na lettu'i mannennungeng . "
47009010	Allataala iya passadiyaéngngi biné untu' pangampoé sibawa inanré untu' idi . Alénato passadiyai matu enrengngé pamégaiwi aga iya muampoé , kuwammengngi wassélé asémpo atimmu tattamba towi .
47009011	Nanallalengiro dé' muakurangeng matu ri laleng sininna gau'é angkanna tuli muwulléi matu mabbéré sibawa masémpo ati . Nasining pabbérému iya riyabbagi-bagiyangngé , nassabariwi maéga tau mattarima kasi lao ri Allataala .
47009012	Saba' pangkaukeng makessing iya mupogau'é tenniya banna paggenne'i matu akurangenna umma'na Allataala bawang , iyakiya nassabari towi matu maéga tau mattarima kasi lao ri Allataala .
47009013	Na polé ri adécéngeng iya muwajjellokengngéro , maéga tau Kristéng ri Yudéa napojiwi matu Allataala nasaba naitai mennang atinuluremmu lao ri Karéba Madécéng passalenna Kristus iya muwaccowériyéro . Napoji towi mennang Allataala nasaba masémpo ati senna'ko untu' bagé-bagéwi lao ri mennang sibawa lao risininna tau laingngé aga iya engkaé ri iko .
47009014	Nanassempajangekko matu mennang sibawa pappénedding paressé babuwa nasaba makessing ati senna'i Allataala lao ri iko .
47009015	Sitinajaki sukkuru' lao ri Allataala nasaba pabbéré-Na iya dé'é padannaro !
47010001	Makkekkuwangngé iyya , Paulus , pangolo séuwa lao ri iko . Iyya'é , manuru adanna tauwé , malemma rékko siyolokko , iyakiya barani rékko sibélangngi . Nasaba alemmanna sibawa akessingeng atinna Kristus ,
47010002	uwéllauwi sibawa masero aja' muwébbuka tarapassa maggau' matedde lao ri iko rékko poléka matti . Saba' uwanniyakengngi untu' tinda' sibawa tegas lao risining tau iya powadaéngngi makkedaé majjamaki untu' akkatta-akkatta linoé .
47010003	Mémeng tuwo mupi ri laleng linoé , iyakiya dé' taéwa manuru akkatta linoé .
47010004	Senjata-senjata iya riyakkégunangngé ri laleng angéwangetta tenniya senjata linoéwé , iyakiya senjata-senjatana Allataala iya makuwasaé . Nasibawang sining senjataéro nariyancuru sining attahangengngé ; ritangkisi'i sining addebbakengngé
47010005	sibawa leppoi sining bénténg atempongeng iya napatettongngé untu' méwai pangissengengngé passalenna Allataala . Ritawangngi pikkiranna sining tauwé sibawa mébbui mennang tunru' lao ri Kristus .
47010006	Narékko mapatoko sibawa sukku , sadiyani untu' hukkungngi sininna tauwé iya dé'é namatinulu .
47010007	Sitinajai mumaingeki keadaang iya sitongennaé . Rékko séddié tau mateppe'i makkedaé appunnangennai Kristus , sitinajai naparéngngerangi aléna sibawa maingekiwi makkedaé appunnangenna tokki Kristus pada-pada aléna .
47010008	Dé' umasiri rékko harusu'ka lebbi maéga mammingkikengngi akuwasang iya puraé nabbéréyang Puwangngé lao ri idi ; saba' iyaro akuwasangngé nabbéréyangngi untu' patettokko , tenniya untu' ruttungngi .
47010009	Dé' uwéloriko marasa makkedaé upéttau-péttauriko sibawa sining sure'ku .
47010010	Makkedai tauwé , " Sining sure'na Paulus matedde'i sibawa riyakkitangiwi , iyakiya rékko aléna engka ri tengnga-tengngata , paribadinna malemmai sibawa ada-adanna dé'gaga bettuwanna ! "
47010011	Sitinajai tau pada-padaéro namaingeki makkedaé rékko engkaki ri tengngamu , coco'i tindaketta pada-pada aga iya riyokié ri laleng sining sure'ta .
47010012	Tentu dé' tabarani pasibandingngi iyaré'ga taroi aléta sippada sibawa sining tau iya masengngéngngi aléna matanré . Anengka makkuwa donggona mennang ! Naébbui mennang ukkuranna aléna sibawa nangke'i aléna sibawa ukkurangngéro .
47010013	Dé' takkuwaro idi . Rékko mingki'-ingki'ki , dé' tatalliwe'-liwe' . Monroki ri laleng pakkaséséng-pakkaséséng daéra jama-jamang iya puraé napattentungekki Allataala . Na iko muttama' tokko ri laleng daéraéro .
47010014	Jaji wettutta célléngiko sibawa tiwii Karéba Madécéng passalenna Kristus lao ri iko , sitonget-tongenna dé' tassu polé ri risining pakkasésénna jama-jamatta .
47010015	Dé' naripoji aléta nasaba jama-jamanna tau laingngé iya engkaé ri saliwenna pakkaséséng iya napattentungengngékki Allataala . Sibalé'na tette'ki ri laleng sining pakkaséséng iya napattentungengngékki Allataala sibawa mamménasa makkédaé pédé' mateppe'ko lao ri Kristus , kuwammengngi weddikki pogau'i jama-jamang iya lebbi battowaé ri yelle'mu .
47010016	Nanallalengiro nariyullé mappallebbangeng towi Karéba Madécéngngéro ri wanuwa-wanuwa laingngé sibawa dé' naripoji-poji alé nasaba jama-jamang iya puraé ripogau' ri daéra jama-jamanna tau laingngé .
47010017	Ri laleng Kitta'é tarokii , " Tau iya mammingki-mingkikengngéngngi séuwaé , sitinajai mammingkikengngi aga iya puraé naébbu Puwangngé . "
47010018	Saba' tau iya ripojiyé iyanaritu tau iya napojiyé Puwangngé , tenniya tau iya pojiyéngngi aléna .
47011001	Palaloka maddonggo-donggo céddé . Wedditto ?
47011002	Muddanika lao ri iko , pada-pada muto Allataala muddani lao ri iko . Iko iyanaritu pada-padai séddié ana'dara iya mapaccingngé mupa iya puraé uwajjanciyang untu' ripabbotting sibawa séddié lakkai , iyanaritu Kristus .
47011003	Iyakiya ubata-bataiwi pikkirammu rigodai matu untu' dé' namatinuluna lao ri Kristus , pada-padato Hawa riyolo rigoda ri amaccanna ulaé .
47011004	Saba' samammu masennang bawang tarimai tau iya polé ri iko sibawa paggurui passalenna Yésus iya laingngé -- tenniya Yésus iya riyappaddissengengngé lao ri iko . Sibawa maélo tokko tarimai roh sibawa " karéba madécéng " iya sisala senna'é sibawa Rohna Allataala sibawa Karéba Madécéng iya puraé mutarima polé ri idi .
47011005	Dé' sises-siseng umarasa lebbi mariyawa naiya " rasul-rasul " iya dé'é padannaro !
47011006	Naullé makurang accaka mabbicara , iyakiya passalenna pangissengengngé , tenniyaka tau donggo . Purani tapabutti lao ri iko ri laleng sininna gau'é .
47011007	Wettukku mabbirittangngi Karéba Madécéng polé ri Allataala lao ri iko , dé' uwéllauko mongkosokika' muwi céddé ; narimakkuwannanaro upakariyawai aléku . Upogau'i iyaro untu' pakatanréko . Aga iyaro séddiwi asalakku lao ri iko ?
47011008	Wettukku tumaningiko , riongkosokika' ri jema'-jema' laingngé . Wedding ripowada uparogiwi tulukko iyaro jema'-jema'é kuwammengngi uwulléi tulukko .
47011009	Rékko akurangekka iyaro wettué , dé' naengka usussaiwi muwi séddié tau polé ri iko . Sininna iya uwapparelluwangngé napaggenne'i saudara-saudara iya polé ri Makedonia . Ujagaiwi madécéd-décéng kuwammengngi dé' usussaiko muwi ri laleng aga , sibawa matteruka matu jagaiwi kuwammengngi natette makkuwaro .
47011010	Iyaé asennangenna atikkué dé' nawedding riledda muwi kégi-kégi ri wanuwa Akhaya , nasaba pappagguruwanna Kristus iya tongengngé engkai ri iyya .
47011011	Magi uwakkeda makkuwaro ? Aga nasaba dé' uwamaséiko ? Naisseng Allataala mamaséka !
47011012	Aga iya upogau'é makkekkuwangngé maéloka pogau'i matteru kuwammengngi " rasul " iya laingngéro dé' nappunnai alasang untu' pojiwi aléna sibawa makkeda makkedaé majjamai mennang pada-pada idi .
47011013	Sining tau pada-padaéro iyanaritu rasul-rasul palsu . Mennang pajjama-jama iya bengnguwangngéngngi tauwé sibawa mallarikkodo selaku rasul-rasul Kristus .
47011014	Tenrihérangeng mennang pogau'i makkuwaéro , saba' muwi Ibillisi' mallarikkodoto selaku malaéka'na tajangngé !
47011015	Jaji tenrihérangetto rékko pattumani-pattumaninna Ibillisi' mallarikkodoi selaku pattumani-pattumani iya pogau'éngngi élona Allataala . Paccappurenna tarima towi matu mennang pamale' iya singngangke'é sibawa pangkaukenna .
47011016	Upakkolippi siseng : Aja' lalo naengka mangga'ka madonggo . Iyakiya rékko to muwangga'ka makkuwaro , palalona iya madonggoéwé mingki' céddé .
47011017	Mangoloéwé maéloka teppui ammingkikekkuro , iyakiya tenniya Puwangngé suroka powadai iyaro . Ri laleng gau'éwé mattonget-tongekka mabbicara pada-pada séddié tau donggo .
47011018	Mémeng engka maéga tau iya mammingkikengngéngngi gau'-gau' mallinoé , jaji maélo tokka mingki'-ingki' .
47011019	Masennangngi atimmu sabbara' lao ri tau madonggoé , nasaba marasako alému makkumani accana !
47011020	Muleppessang bawammi tauwé powatako , iyaré'ga para'i sibawa mala asarong polé ri iko , iyaré'ga nasengngi aléna lebbi matanréi polé ri iko sibawa baraninna leppa'ko !
47011021	Masirika mangakuiwi makkedaé malemma senna'ki untu' pogau'i pada-padaéro . Iyakiya aga iya tau laingngé baraniwi mingkikengngi , barani tokka ! ( Mabbicaraka pada-pada tau donggoé . )
47011022	Tau Ibraniga mennang ? Tau Ibrani tokka iyya . Tau Israélga mennang ? Tau Israél tokka iyya . Wijannaga Abraham mennang ? Makkuwatoro iyya !
47011023	Pattumani-pattumaninnaga Kristus mennang ? Samanna riyéngkalinga pada-pada ateddéngenna akkaleng , iyakiya mémeng iyya pattumani iya lebbi kessingngé naiya maneng mennang ! Majjamaka lebbi rejjing , lebbi biyasaka riputtama' ri tarungkué , lebbi égaka ripanrasa-rasa sibawa biyasa céddé maté .
47011024	Wékkalimana ripanrasa-rasa ri tau Yahudié sibawa pakkunru cambu wékkatelluppulo aséra .
47011025	Wékkatelluka ricambu situru hukkunna Roma ; engkato naengka rigenrukka batu . Wékkatelluka péneddingiwi abala tallemme'é ri tasi'é , sibawa siseng taronak-konang ri tasi'é siesso siwenni .
47011026	Maléwe' senna'na ri laleng allalengengngé nakenna abala : lémpé , abala parampo' , abala polé ri tau Yahudié iyaré'ga ri tenniyaé Yahudi , abala ri laleng kotaé , abala ri saliweng kotaé , abala ri tasi'é , sibawa abala polé risining tau iya masengngéngngi aléna selaku saudara Kristéng padahal tenniya .
47011027	Sitengnga matéka majjama sibawa méwa : biyasa temmatinro , temmanré , maléwe' senna'ni tenrijampangi ri laleng alupurengngé , akurangeng pakéyang sibawa temmappunnai onrong mappéruma .
47011028	Ri saliwenna iya manennaro , esso-esso tokka manenneng lao ri keadaanna jema'é .
47011029	Rékko engka malemma maccowé tokka malemma . Rékko engka sempé' ri dosaé , maccowé tokka ancuru atikku .
47011030	Narékko harusu'ka mammingkikengngi séuwaé , tentu uwammingkikengngi gau'-gau' iya mappaitangngéngngi alemmakku .
47011031	Allataala , Ambo'na Puwang Yésus , naisseng makkedaé dé' uwabbellé ! Ripojiwi asen-Na mannennungeng .
47011032	Wettukku engka ri Damsyik , gubernur iya makuwasaé kuwaro ri yawa akuwasanna Arung Arétas , suroi tentaraé jagaiwi tange'na kotaéro untu' tikkekka .
47011033	Iyakiya nasibawang séddi baka riloro'ka liyawa lalo riséddié sebbo ri tembo'é . Makkuwaniro nauleppe polé ri limanna iyaro gubernur-é .
47012001	Mémeng dé'gaga sarona untu' mingki' . Iyakiya maéloka mammingkikengngi gau'-gau' iya nappaitangngé Allataala lao ri iyya ri laleng wahyu iyaré'ga ri laleng pakkitang .
47012002	Uwisseng séddi tau Kristéng iya seppulo eppa taung labe'é riyakka ménré ri onrong iya kaminang matanré . ( Dé' uwissengngi tonget-tongeggi watakkaléna tarakka iyaré'ga iyaro banna séddi pakkitang -- Allataala bawang missengngi . )
47012003	Upakkolingngi siseppa : Uwisseng makkedaé iyaé tauwé riyakkai muttama' ri Firdaus . ( Dé' uwissengngi aga tonget-tongeggi watakkaléna tarakka iyaré'ga iyaro banna séddi pakkitang -- Allataala bawang missengngi . ) Kuwaro iyaro tauwé méngkalingai gau'-gau' iya dé'é nawedding napallessu tolinoé sibawa dé'to naripalalo ri tolinoé untu' powadai .
47012004	
47012005	Passalennana iyaro tauwé maélo uwammingkikeng , tenniya passalenna aléku . Passalenna aléku , banna gau'-gau' iya mappaitangngéngngi alemmakku ritu , iya maéloé uwammingkikeng .
47012006	Akkalarapanna macinna tokka mammingkikengngi séuwaé , dé' umaélo mancaji pabboro iya omong kosongngé ; maéloka powadai iya tongengngé . Iyakiya utahangngi aléku , kuwammengngi nadé' gaga tau iya masengngékka lebbi naiya aga iya puraé naita upogau' iyaré'ga iya puraé naéngkalinga upowada .
47012007	Iyakiya kuwammengngi dé' umatempo senna' nasaba sining pakkitang iya dé'é padannaro , riwérékka sirupa lasa ri watakkaléku iya sinrupaé paréwanna Ibillisi'é . Iyaro lasaé nabbéréyangngi untu' munruka kuwammengngi aja' umancaji matempo .
47012008	Wékkatelluka massempajang lao ri Puwangngé kuwammengngi nariyakka iyaro lasaé polé ri iyya .
47012009	Iyakiya mappébaliwi Puwangngé , " Uwamaséiko na iyaro genne'ni untu' iko ; saba' akuwasak-Ku mala pédé' mawatangngi rékko ri laleng alemmakko . " Iyanaro saba'na lebbi masenna'ka mammingkikengngi sining alemmakku , saba' rékko malemmaka , mala ri wettuénnaro upérasai Kristus linrungika sibawa awatangen-Na .
47012010	Jaji marennuka sibawa sining alemmakku . Marennu tokko rékko nasaba Kristus naripétenna'ka , péneddingiwi aperisengngé , ri lellung sibawa péneddingiwi asukkarakengngé . Saba' rékko malemmaka , mala ri wettuénnaro umawatang .
47012011	Kédo pada-pada tongenna tau donggoé -- iyakiya iko ritu mébbuka mancaji makkuwaro . Sitongenna iko ritu iya harusu'é pojika . Saba' namuni dé'gaga bettuwakku , dé' sises-siseng ucau lao ri " rasul-rasul " iya dé'é padannaro !
47012012	Sining anu makalallaingngé sibawa gau'-gau' iya dé'é padanna enrengngé jama-jamang iya battowaé purani nappaitang lao ri iko sibawa sabbara' untu' pabuttiwi makkedaé séddika rasul .
47012013	Ri laleng gau' maragaénna kurang rijampangiko , rékko ripasibandingngi sibawa jema'-jema' laingngé ? Naullé banna ri laleng gau'éwé : makkedaé dé' usussaiko untu' mongkosokika . Taddampengekka nasaba asalangngéro !
47012014	Makkekkuwangngéwé untu' mabbékkatellunnani sadiyaka untu' célléngiko . Nadé' umaélo sussaiko , saba' iya uwacinnaiyé tenniya aga iya muwappunnaiyé , sangadinna alému . Nasaba tenniya ana'-ana'é harusu' sappa dallé untu' tomatowanna , iyakiya tomatowaé ritu harusu' sappa dallé untu' ana'-ana'na .
47012015	Rimakkuwannanaro , masennang atikku sibawa macenning makkarobangengngi sini-sininnaé untu' iko , mala muwi aléku . Rékko makkumani uwamaséimmu , sipato'koga kurang mamaséika ?
47012016	Nasitujui makkedaé dé' naengka usussaiko . Iyakiya engka powadai makkedaé macéko-cékoka ; makkedaé lolongekka saro polé ri iko nasaba acéko-cékongekku .
47012017	Pékkugi wedding ! Nalaloiga sining tau iya usuroé lao ri iko naulolongeng saro polé ri iko ?
47012018	Purani usuro Titus lao célléngiwi saudara , sibawa usuroi saudara Kristéng iya laingngéro lao sibawangngi . Lolongegga saro Titus polé ri iko ? Iyakiya sipadduwaki majjama sibawa akkatta iya padaé , enrengngé tinda'i sibawa cara-cara iya padaé !
47012019	Wedding jaji muwasekki iyaé labe'é makkuraga méwaiwi alé lao ri iko ? Sala pahang senna'ko ! Naisseng Allataala makkedaé sininna iya ripowadaéro iyanaritu siturui élona Kristus . Sibawa sininna iya ripogau'é iyanaritu untu' patettongngi atuwong batémmu .
47012020	Bata-bataka makkedaé wettukku célléngiko matti , upoléiko dé' napada-pada aga iya uwamménasaiyé , na iko mupoléi tokka matu dé' napada-pada iya muwamménasaiyé . Ajakké matu engka mallaga , mangémpuru , mangowa , mappakiri , matempo sibawa mappakacau .
47012021	Métauka rékko Allataala pakatunaka matu ri yolomu wettukku polé matti . Terika matu nasaba maéga ri yelle'mu iya madosaé ri yolo , dé' natappinra sibawa dé' nappésau pogau'i pangkaukeng-pangkaukenna iya mappangaddié , marota'é sibawa dé'é nasitinaja .
47013001	Untu' mabbékkatellunnanié poléka célléngiko . Ri laleng Kitta'é tarokii , " Tungke' parakara harusu'i ripakkasse ri asabbiyanna duwa iyaré'ga tellu tau sabbi , nainappa essa iyaro parakaraé . "
47013002	Sining tauwé iya wettu labe'é pogau' dosa sibawa sininna tau laingngé , purani uparéngngerangi lebbi riyolo wettukku célléngiko mabbékkaduwanna . Makkekkuwangngé , ri wettu sibélatta , uwapparéngngerangngengngi paimeng makkedaé rékko engkaka polé paimeng , dé' muwi séddi tau polé ri mennang iya leppe'é polé ri pahukkungengngé .
47013003	Mulolongengngi matu sininna buttinna makkedaé Kristus tonget-tongengngi mabbicara naolaka . Rékko tinda'i Kristus lao ri iko , dé' natinda' sibawa malemma , sibalé'na nappaitangngi akuwasan-Na ri yelle'mu .
47013004	Mémeng wettunna risalli , malemmai , iyakiya makkekkuwangngé tuwoi nasaba akuwasanna Allataala . Idi' malemma tokki , ri laleng atuwotta iya masséddié sibawa Kristus , iyakiya rékko moloiko , mawatang tokki silaong Kristus nasaba akuwasanna Allataala .
47013005	Cobako mojiwi aléna engka muwiga tonget-tongekko tuwo situru atepperengngé lao ri Kristus ! Pasti musadariwi makkedaé Kristus Yésus engkai ri laleng iko ! -- silaingengngi rékko mémeng iko dé' natonget-tongeng mateppe' .
47013006	Mamménasaka mumaingekiwi makkedaé tenniyaki tau iya dé'é natahang riuji .
47013007	Massempajakki lao ri Allataala tennapodo maéloi tulukko untu' dé' napogau'i iya salaé . Tenniya untu' mappaitangngi makkedaé mémeng idi'é maccaki jamai jama-jamangngé , iyakiya kuwammengngi mupogau'i aga iya naéloriyé Allataala -- namuni paitaki dé'gaga wassélé'na , dé' namaga !
47013008	Saba' dé'gaga riyullé pogau' iya sisalaé élona Allataala ; harusu'ki turusiwi élona Allataala .
47013009	Masenna'ki rékko malemmaki , na iko mawatang . Massempajang tokki kuwammengngi namancaji sukkuko .
47013010	Iyanaro saba'na uwokii iyaé sure'é wettukku dé'pa uwengka ri tengnga-tengngamu . Nanallalengiro , rékko poléka matti , dé'na naparelluka tinda' matedde lao ri iko sibawa makkégunang akuwasang iya nabbéréyangngé Puwangngé lao ri iyya . Iyaro akuwasangngé nabbéréyangngi untu' patokkokko , tenniya untu' mancuru'i .
47013011	Paccappurenna , Saudara-saudara , sitinajako marennu , sibawa makkuraga mancaji sukku . Tarimai sininna pangajaku . Sitinajako masséddi ati sibawa tuwo sipammasé-masé . Allataala Iya Pommamasé sibawa mappasidaméro sibawakko matu .
47013012	Sipammasé-maséno séddié sibawa laingngé secara mariyo-riyo selaku Saudara Kristéng . Sininna umma'na Allataala masselleng lao ri iko .
47013013	
47013014	Tennapodo Puwang Yésus Kristus barakkakiko , Allataala mamaséiko , enrengngé Rohna Allataala sibawakko maneng ! Salama , Paulus
48001001	Saudara-saudara jema'-jema'é ri daérana Galatia . Iyya Paulus , sibawa sininna saudara Kristéng iya sibawaé iyya kuwaé , mamménasa tennapodo Allataala Ambo'ta sibawa Puwang Yésus Kristus mabbéré barakka sibawa asaléwangeng lao ri iko . Mancaji rasulka tenniya lantarang tolino iyaré'ga nasaba riyakka ri tolinoé , sangadinna Yésus Kristus sibawa Allataala Ambo'ta iya puraé Patuwoi paimeng polé ri amaténgngé .
48001002	
48001003	
48001004	Mapatoiwi élona Allataala Ambo'ta , Kristus mabbéréyangngi Aléna mancaji akkarobangeng untu' dosa-dosata , kuwammengngi Naripassalama'ki polé ri wettu iya majaéwé .
48001005	Ripojiwi Allataala mannennungeng ! Aming .
48001006	Hérakka passalenna Saudara-saudara ! Riyobbiko ri Allataala nasaba pammaséna Kristus , iyakiya makkekkuwangngé masitta wéggakko mabbokoriwi Allataala sibawa maccowériwi " karéba madécéng " iya laingngé naiya Karéba Madécéng iya polé ri Allataala .
48001007	Sitongenna dé'gaga " karéba madécéng iya laingngé " . Banna engka sining tau iya mabbirittangngéngngi lao ri iko " karéba madécéng " passalenna Kristus iya naputara'balé'é mennang angkanna napakacauko .
48001008	Tau iya mabbirittangngéngngi " karéba madécéng " iya laingngé naiya Karéba Madécéng iya puraé riyabbirittang , leppessanni rihukkung ri Allataala -- namuni iyaro tauwé idi muto iyaré'ga malaéka' polé ri surugaé .
48001009	Purani tapowada riyolo , makkekkuwangngé upowadai siseppa : Tau iya mabbirittangngéngngi lao ri iko " karéba madécéng " iya laingngé naiya Karéba Madécéng iya puraé mutarima polé ri idi , iyaro tauwé sitinajai rihukkung ri Allataala .
48001010	Aga nassabariro paitaka samanna mamménasa riakui ri tolinoé ? Dé' sises-siseng ! Banna mamménasaka riakui ri Allataala . Makkuragaka'ga malai atinna tolinoé kuwammengngi nariétauri ri tauwé ? Rékko upogau' mupi makkuwaéro , tenniyaka atanna Kristus .
48001011	Harusu'i naisseng Saudara-saudara makkedaé Karéba Madécéng iya uwabbirittangngéro dé' napolé ri tolinoé .
48001012	Dé' utarimai iyaro karébaé polé ri tolinoé , sibawa dé'to muwi séddi tau iya mappagguruwangngéngngi lao ri iyya . Yésus Kristus muto ritu iya pallessuéngngi lise'na Karéba Madécéngngéro polé ri iyya .
48001013	Tentu purani muwéngkalinga passalenna atuwo-tuwokku riyolo selaku séddi paggama Yahudi . Muwisseng pékkugi péddaraku gaukengngi jema'na Allataala sibawa pékkugi tedde'ku makkuraga mancuru'i .
48001014	Ri laleng pajoppai agama Yahudié , upakacauriwi maégangngéngngi tau Yahudi iya uwéwaé sippangka . Masumange' senna'ka ri laleng gau'-gau' passalenna ade'na néné-nénéta .
48001015	Iyakiya nasaba akessingeng atinna Allataala , napiléka ri wettu dé'napa ujaji enrengngé mobbika untu' tumaningiwi .
48001016	Allataala mappaddissengengngi Ana'-Na lao ri iyya kuwammengngi Karéba Madécéngngé passalenna Ana'-Na weddingngi uwabbirittang lao risining tau tenniyaé Yahudi . Iyaro wettué dé' ulao muwi riséddié tau untu' méllau pangaja .
48001017	Dé'to ulao risining tauwé ri Yérusalém iya lebbi mariyoloé na iyya mancaji rasul . Iyakiya laoka ri wanuwa Arab , nainappa polé kuwaro lisusi ri Damsyik .
48001018	Telluttaung ri munrinna , lisuka ri Yérusalém untu' sisseng sibawa Pétrus . Monroka sibawa aléna seppulo lima esso bawang ittana .
48001019	Dé' usiruntu sibawa rasul-rasul iya laingngé , sangadinna Yakobus , silessurenna Puwangngé .
48001020	Aga iya uwokiéwé tongeng . Naisseng Allataala sibawa dé' uwabbellé .
48001021	Purairo laoka ri daéra-daéra ri Siria sibawa Kilikia .
48001022	Narapi iyaro wettué jema'-jema' Kristéngngé ri Yudéa dé'pa naissekka secara langsung .
48001023	Naéngkalingami bawang mennang tauwé makkeda , " Tau iya cellaékki riyolo , makkekkuwangngé nabbirittangngi atepperengngé iya maéloé ripallennye' riyolo . "
48001024	Nanapojini mennang Allataala nasaba iyya .
48002001	Seppulo eppa taung ri munrinna , lisuna ri Yérusalém sibawa Barnabas , enrengngé tiwi towi Titus .
48002002	Laoka ri Yérusalém saba' Allataala pura pannessai ri iyya makkedaé harusu'ka lao . Na ri laleng séuwaé addeppu-deppungeng sibawa sining pamimpingngé kuwaro bawang , upakatajangngi Karéba Madécéng iya uwabbirittangngé lao risining tau tenniyaé Yahudi . Saba' dé' umaélo usahaku riyolo , iyaré'ga makkekkuwangngé siya-siya bawang .
48002003	Titus iya silaongengngékka , iyanaritu séddiwi tau Yunani , iyakiya dé' naripassa maccowériwi peraturang sunna'é ,
48002004	namuni engka sining tau iya maddessakengngéngngi gau'éro . Mennang iyanaritu sining tau maccelle'é ri laleng golongetta sibawa mallarikkodo selaku saudara . Muttama'i mennang sibawa mammekko-mekko untu' salidikiwi alaluwasang iya engkaé ri idi nasaba masséddiki sibawa Kristus Yésus . Maéloi mennang palisuki ri laleng keadaang bunge'-bunge'na selaku ata ,
48002005	iyakiya dé' tamanyera muwi céddé lao ri mennang , nasaba maéloki jagaiwi kuwammengngi iyaro Karéba Madécéngngé tette'i tuléng untu' iko .
48002006	Namuni makkuwaro , dé'gaga gau'-gau' baru iya natuntu'é polé ri iyya risining tau iya nangga'é riyakkitangi -- untu' aléku dé'gaga sisalana rékko riyakkitangiwi mennang iyaré'ga dé' , saba' Allataala dé' nakkita tappa .
48002007	Sibalé'na , sining tau iya riyangga' riyakkitangiyéro nangakui makkedaé Allataala pura suroka untu' mabbirittangngi Karéba Madécéngngé lao risining tau tenniyaé Yahudi ; pada-pada pura nasurona Pétrus untu' mabbirittangngi Karéba Madécéngngéro lao ri tau Yahudié .
48002008	Saba' Allataala mabbéréyangngi lao ri Pétrus amampungeng untu' mancaji rasulna sining tau Yahudié , mpéréng tokka amampungeng untu' mancaji rasulna sining tau tenniyaé Yahudi .
48002009	Yakobus , Pétrus sibawa Yohanés , iya riitaé mancaji sining pamimpinna jema'é , nangakui makkedaé Allataala pura mpérékka jama-jamang dé'é padannaé . Najjama'na mennang sibawa Barnabas enrengngé iyya selaku tanrang assisellaongeng . Nainappa mennang sibawa idi risitujuini makkedaé majjamaki matu ri yelle'na bangsa-bangsa iya tenniyaé Yahudi , na mennang ri yelle'na tau Yahudié .
48002010	Séddi-séddinna paréllaunna mennang iyanaritu kuwammengngi narijampangi tau kasiyasié . Na iyya mala masennang pogau'i iyaro gau'é .
48002011	Wettunna Pétrus lao ri Antiokhia , uwéwai sibawa uwappita-pitang , nasaba salai tindakanna .
48002012	Bunge'-bunge'na tudangngi manré sisama sibawa Saudara-saudara iya tenniyaé Yahudi . Iyakiya wettunna lettu sining tau nasuroé Yakobus , napabélai aléna polé ri Saudara-saudara tenniyaé Yahudi sibawa dé' namaélona manré sibawa mennang , saba métaui lao risining tau iya méloriyéngngi risunna sining tauwé .
48002013	Saudara-saudara Yahudié iya laingngé maccowé towi munapé' pada-pada Pétrus , angkanna muwi Barnabas tappangaruto untu' kédo-kédo pada-pada mennang .
48002014	Uwitanaro makkedaé dé' nappallolongeng mennang situru atongengenna Karéba Madécéngngéro , makkedana lao ri Pétrus ri yolona sininna tau iya hadéré'é kuwaro , " Rékko Sudara selaku tau Yahudi purano tuwo pada-pada tau tenniyaé Yahudi , magi Sudara makkekkuwangngé namaélo passai sining tau laingngé tuwo pada-pada tau Yahudié ? "
48002015	Mémeng manuru' ajajiyang , idi iyanaritu tau Yahudi sibawa tenniya " tau tenniyaé Yahudi iya madosaé " .
48002016	Namuni makkuwaro riissengngi makkedaé simadécéngengngi paimeng tauwé sibawa Allataala banna nasaba teppe' lao ri Yésus Kristus , sibawa tenniya nasaba pajoppai Hukkunna Agamaé . Aléta paimeng mateppe' lao ri Yésus Kristus , kuwammengngi tasimadécéngeng sibawa Allataala naolai teppe'taro , tenniya nasaba tapajoppai Hukkunna Agamaé . Saba' ri laleng ripajoppana Hukkunna Agamaé , dé' muwi séddi tau simadécéngeng paimeng sibawa Allataala .
48002017	Makkuragaki simadécéngeng paimeng sibawa Allataala naolai tuwoé masséddi sibawa Kristus . Iyakiya rékko purani ripogau' iya makkuwaéro , manessani idi " sining tau madosa " mupa pada-padato sining tau tenniyaé Yahudi , aga iyaé bettuwanna makkedaé Kristus ritu nassabariki madosa ? Tentu dé' !
48002018	Rékko mappammulaka patettongngi paimeng bentu'na Hukkunna Agamaé iya puraé uruttung , nauwappaitangngi makkedaé mancajika iya majjalékkaiyéngngi hukkungngé .
48002019	Iyakiya maténa lao ri Hukkunna Agamaé -- hukkung-hukkungngé mutoro mpunoi -- kuwammengngi uwulléi tuwo untu' Allataala . Purana risalli silaong Kristus .
48002020	Makkekkuwangngé tenniyana iyya tuwo , iyakiya Kristus iya tuwoé ri laleng aléku . Atuwongngéwé iya uwattemmekiyé makkekkuwangngé iyanaritu tuwo ri laleng teppe' lao ri Ana'na Allataala iya mamaséiyékka sibawa iya puraé makkarobangngi Aléna untu' iyya .
48002021	Dé' upakariyawai pammaséna Allataala . Rékko assisumpungenna tauwé sibawa Allataala simadécéngengngi paimeng nasaba napajoppai Hukkunna Agamaé , bettuwanna iyaro amaténna Kristus dé'gaga gunana !
48003001	Saudara-saudara tau Galatiaé ! Madonggo tongekko ! Pangaru nigaré'na kennako ? Amaténna Kristus ri sallié purani upakatajang sibawa manessa lao ri iko !
48003002	Coba paissengika iyaé séddié passaleng : Puraniga mutarima Rohna Allataala nasaba pajoppai Hukkunna Agamaé , iyaré'ga nasaba muwéngkalingai Karéba Madécéng polé ri Allataala sibawa mateppe' lao ri Kristus ?
48003003	Magi mumadonggo makkuwaro ! Purani mupammulai atuwong mabarué sibawa Rohna Allataala , masakang makkekkuwangngé maéloko lolongengngi asukkurenna sibawa awatangeng alému ?
48003004	Percumaga bawang sininna iyaro puraé mupéneddingi ? Masa' percuma !
48003005	Allataala mabbéréyangngi Rohna lao ri iko sibawa pakangka anu makalallaing ri yelle'mu . Napogau'iga Allataala iyaro nasaba mupajjappai Hukkunna Agamaé iyaré'ga nasaba muéngkalingai iyaro Karéba Madécéngngé sibawa mateppe' ri Kristus ?
48003006	Iyaro pada-padai iya tarokié ri laleng Kitta'é passalenna Abraham -- makkuwaiyé , " Mateppe'i Abraham lao ri Allataala , nasaba atepperennaé ritarimai ri Allataala selaku tau iya sennangiyéngngi atinna Allataala . "
48003007	Jaji sitinajako mainge' makkedaé tau iya tonget-tongengngé wija-wijanna Abraham iyanaritu tau iya mateppe'é ri Allataala .
48003008	Pura naitani Kitta'é lebbi riyolo makkedaé Allataala nanakkulléngiwi sining tau tenniyaé Yahudi simadécéngeng paimeng sibawa Allataala , rékko mateppe'i mennang ri Aléna . Iyaro Karéba Madécéngngé riyappaddissengengngi lebbi riyolo lao ri Abraham ri laleng janciéwé , " Naolako , Allataala barakkakiwi matu sininna rupa tauwé ri yasé'na linoé . "
48003009	Mateppe'i Abraham , naribarakkakiki . Makkuwatoro sininna tau iya mateppe'é , ribarakkakiwi matu silaong Abraham .
48003010	Sining tau iya taggattungngé ri Hukkunna Agamaé , iya manenna tuwoi ri yawana pahukkungengngé . Saba' ri laleng Kitta'é tarokii , " Tau iya dé'é namatinulu pajoppai sininna iya tarokié ri laleng Kitta Hukkunna Agamaé , ritanroiwi ri Allataala ! "
48003011	Dé' muwi séddi tau simadécéngeng sibawa Allataala , nasaba napajoppai Hukkunna Agamaé . Iyaro gau'é pura ripannessai ri laleng Kitta'é , " Banna tau iya mateppe'é ri Allataala angkanna assisumpungenna sibawa Allataala mancaji makessing paimeng , tuwo matu ! "
48003012	Iyakiya Hukkunna Agamaé dé' natettong polé ri teppe'é . Ri laleng Kitta'é tarokii makkedaé tau iya pajoppaéngngi hukkunna agamaé , tuwoi matu nasaba hukkungngéro .
48003013	Iyakiya Kristus paleppe'ki polé ri tanrona Hukkunna Agamaé . Napogau'i iyaro ri laleng naleppessanna aléna tattanro nasaba idi . Saba' ri laleng Kitta'é tarokii , " Tattanroi tau iya maté rigattung ri alliri ajué . "
48003014	Napogau'i Kristus makkuwaéro kuwammengngi nabarakka iya najjanciyangngé Allataala lao ri Abraham nabbéréyang towi lao risining tau tenniyaé Yahudi . Nanallalengiwi , idi iya mateppe'é ri Allataala , naulléi tarimai Roh iya najjanciyangngé Allataalaro .
48003015	Saudara-saudara ! Makessingngi pakéka conto polé ri pengalamang esso-essoé . Rékko mébbui tauwé séuwa assijancingeng na iyaro assijancingngé purani napaessa , dé' muwi séddi tau mulléi rusa'i iyaro assijancingngé , iyaré'ga tambaiwi muwi séuwa ri assijancingngéro .
48003016	Janci-jancinna Allataala naébbui Allataala untu' Abraham sibawa untu' tau wijanna Abraham . Ri laleng Kitta'é dé' nataroki " sibawa untu' sining tau wijanna Abraham " , iya bettuwannaé maéga tau . Iya tarokié kuwaro iyanaritu " sibawa untu' tau wijanna " , bettuwanna séddi tau bawang , iyanaritu Kristus .
48003017	Iya maéloé upangolo kuwaé iyanaritu iyaé : purani naébbu jancinna Allataala sibawa napaessa lebbi riyolo . Hukkunna Agamaé iya nabbéréyangngé eppadatu telluppulo taung rimunrinna dé' naulléi rusa'i essana enrengngé leddai iyaro jancinna Allataala .
48003018	Saba' rékko pabbéréna Allataala taggattungngi ri Hukkunna Agamaé , iyaro tenniyana pabbéré iya najjanciyangngé . Mala nasaba Allataala pura majjanciyangngi lao ri Abraham , nanabbéréyangngi Allataala iyaro lao ri aléna .
48003019	Rékko makkuwaitu , untu' aga Hukkunna Agamaé riyabbéréyang ? Pappébalinna iyanaritu makkedaé iyaro sining hukkungngé riyattambangngi untu' pannessai pelanggaranna tolinoé . Iyaro pahukkungenna agamaé takkennai narapi bawang apolénna séddié tau wijanna Abraham , iya riteppué ri laleng jancinna Allataala lao ri Abraham . Iyaro Hukkunna Agamaé napalettu'i sining malaéka'é sibawa naolai séddi tolino .
48003020	Naharusu'i engka duwa piha' , nainappa parellu séddi pappasimpung . Iyakiya Allataala dé' napparelluwang pappasisumpung , saba' Aléna muto tinda' .
48003021	Aga iyaro bettuwanna makkedaé siéwai Hukkunna Agamaé sibawa jancinna Allataala ? Tentu dé' ! Saba' rékko riyabbéréyangngi Hukkunna Agamaé untu' mabbéréyangngi atuwongngé lao ri rupa tauwé , naulléi simadécéngeng tolinoé sibawa Allataala naolai Hukkunna Agamaé .
48003022	Iyakiya ri laleng Kitta'é tarokii makkedaé sininna rupa tauwé engkai ri yawa akuwasanna dosaé . Rimakkuwannanaro , pabbéré iya najjanciyangngé nasaba teppe' lao ri Yésus Kristus nabbéréyangngi lao ri mennang iya mateppe'é .
48003023	Riwettu dé'napa narapii wettunna untu' mateppe' lao ri Kristus , rijagai senna'ki ri Hukkunna Agamaé ; samannaki riurung narapi iyaro teppe'é ripannessa .
48003024	Nanallalengiro , Hukkunna Agamaé mancajiwi selaku jennatta narapi polé ri Kristus untu' mébbuki simadécéngeng paimeng sibawa Allataala nasaba mateppe'ki ri Kristus .
48003025	Makkekkuwangngé , nasaba wettunna tolinoé wedding mateppe' ri Kristus , nadé'na narijagaiki ri Hukkunna Agamaé .
48003026	Nasaba mateppe'ko ri Kristus Yésus , namumasséddi sibawa aléna ; narimakkuwannanaro mancajiko ana'-ana'na Allataala .
48003027	Pura manenno ricemmé ri laleng asenna Kristus , jaji purani mutarima ri alému sipa'-sipa'na Kristus .
48003028	Ri laleng passalengngéwé dé'na naripasilaingeng tau Yahudié sibawa tenniyaé Yahudi , ataé sibawa tau maradéka'é , worowané sibawa makkunraié . Séddi maneng mani Saudara nasaba Kristus Yésus .
48003029	Rékko appunnangennako Kristus , iko iyanaritu wijannai Abraham . Sibawa mutarimana matu aga najjanciyangngé Allataala .
48004001	Iyakiya parellu upattedde : riwettu dé'napa séddié ahli warisi' dé'pa naballéré , engka tau jagaiwi sibawa murusu'i sining apentingenna narapi umuru'na iya ripattentué ri ambo'na . Rigaukengngi pada-pada séddié ata , namuni sitongenna aléna mappunnangiwi sininna waramparangngéro .
48004002	
48004003	Makkuwatoro sibawa idi : Riwettu dé'napa taballéré , ripowataki ri roh-roh iya makuwasaiyéngngi linoéwé .
48004004	Iyakiya ri wettunna iya teppa'é , nasuroi Allataala Ana'-Na lao ri linoé . Iyaro Ana'-Na rijajiyangngi riséddié makkunrai sibawa tuwo ri yawana akuwasanna Hukkunna Agamaé .
48004005	Nanallalengiwiro napaleppe'i sining tau iya tuwoé ri yawana akuwasanna Hukkunna Agamaé ; kuwammengngi wedding tokki mancaji ana'-ana'na Allataala .
48004006	Nasaba iko iyanaritu ana'-ana'na Allataala , nasuroi Allataala Rohna Ana'-Na muttama ri laleng atitta , iyanaritu Roh iya mangobbié , " Ambo' , éh Ambo'-Ku . "
48004007	Jaji tenniyano ata , sangadinna ana' . Nasaba iko ana' Allataala , Allataala mpérékko matu sininna séuwa-séuwaé iya napassadiyaé untu' ana'-ana'-Na .
48004008	Riyolo dé' muwissengngi Allataala , iyanaro saba'na mancajiko ata polé risining akuwasang iya riyangga'é selaku déwata iyakiya sitongenna tenniya sises-siseng Allataala .
48004009	Iyakiya makkekkuwangngé muwissenni Allataala , iyaré'ga lebbi coco'i , Allataala missekko . Na magi mumaélo lisusi ri roh-roh linoéwé , iya malemmaé sibawa kasiyasié ? Magi mumaélo ripowatasi ri roh-roh-éro ?
48004010	Muramé-raméiwi esso-esso mattentué , uleng-uleng mattentué sibawa taut-taung mattentué .
48004011	Bata-bataka , ajakké turuppuse'ku untu' iko siya-siyai bawang .
48004012	Saudara-saudara ! Uwéllauwi sibawa masero kuwammengngi mumancaji pada-pada iyya . Nasaba pura tokka mancaji pada-pada iko . Dé' agaga mupogau' iya salaé lao ri iyya .
48004013	Tentu muwéngngerang mupa aga iya nassabariyé pammulanna na uwabbirittangngi iyaro Karéba Madécéngngé lao ri iko . Saba'na iyanaritu nasaba nakennaka lasa .
48004014	Iyaro wettué dé' mumaciddi lao ri iyya , namuni watakkaléku sinrupai paccobang iya battowaé lao ri iko . Mala mutarimaka pada-pada tarimai malaéka'na Allataala iyaré'ga tarimai aléna Kristus Yésus .
48004015	Masennang senna'ko wettuéro . Iyakiya makkekkuwangngé , kégani iyaro asennangengngé ? Uwisseng iyaro wettué macennikko cukkéi matammu untu' mpérékka , rékko weddingngi ripogau' iyaro .
48004016	Muwangga'na'ga makkekkuwangngé selaku bali , nasaba upannessai iya tongengngé lao ri iko ?
48004017	Iyaro sining tau laingngé masumange'i sappako , iyakiya akkattana mennang dé' namakessing . Macinnai bawang mennang pettui assisumpungemmu sibawa idi , kuwammengngi namuccowériwi mennang sibawa masumange' .
48004018	Mémeng makessing untu' masumange' ri laleng gau'-gau' iya makessingngé , assaleng tuli makkuwamuwiro sibawa aja' bawang narékko engkaka sibawakko .
48004019	Ana'-ana'ku iya riyamaséiyé ! Makkekkuwangngéwé manrasa-rasasika nasaba iko . Manrasa-rasaka pada-pada makkunrai mapeddié wettunna jajiyang ana' . Maéloka matteru-teru manrasa-rasa , rékko sipa'-sipa'na Kristus dé'pa natattaneng ri alému !
48004020	Muddani senna'ka engka ri tengnga-tengngamu makkekkuwangngé , kuwammengngi weddikka mabbicara lao ri iko sibawa sadda laingngé , nasaba dé'na uwissengngi agana maélo upogau' lao ri iko !
48004021	Saudara-saudara iya maéloé tuwo ri yawana akuwasanna hukkung-hukkunna Agamaé , cobai méngkalingaka ! Maéloka powadakko aga sitongenna taroki ri laleng Kitta Hukkunna Musa .
48004022	Tarokii kuwaro makkedaé Abraham mappunnaiwi duwa ana' : Indo'na ana'é séddié iyanaritu séddiwi ata , sibawa indo'na ana'é laingngéro iyanaritu séddiwi tau maradéka' .
48004023	Ana'na makkunrai iya mancaji ataé jaji biyasai nasaba élo tolino . Iyakiya ana'na makkunrai maradéka'é , jajiwi nasaba najjanciyangngi Allataala .
48004024	Iyaé weddingngi ripaké selaku rapang . Iyaro duwaé makkunrai iyanaritu akkalarapanna duwa assijancingeng : iya séddié polé ri Bulu Sinai -- iyanaritu Hagar ; ana'-ana'na rijajiyangngi selaku ata .
48004025	Jaji Hagar iyanaritu Bulu Sinai , ri tana Arab . Pulambangngéngngi kota Yérusalém sibawa sininna pabbanuwana iya makkekkuwangngé mancaji atani .
48004026	Iyakiya Yérusalém iya engkaé ri surugaéro iyanaritu Yérusalém iya maradéka'é , sibawa alénana iyanaritu indo'ta .
48004027	Saba' ri laleng Kitta'é tarokii , " Arennuno iko éh makkunrai manangngé , iya dé'é naengka naémmana ! Ariyo-riyono sibawa gora-gorano éh iko iya dé'é naengka napéneddingiwi peddi émmanakengngé ! Saba' makkunrai iya risalaiyé ri lakkainna lolongengngi matu lebbi maéga ana' naiya makkunrai iya silollongngé lakkainna . "
48004028	Saudara-saudara ! Alému iyanaritu ana'-ana'na Allataala iya rijajiyangngé nasaba jancinna Allataala ; pada-padako Ishak .
48004029	Iyaro wettué ana' iya jajiyé manuru élo tolino , callai ana' iya jajiyé nasaba élona Rohna Allataala . Makkuwatoro makkekkuwangngé .
48004030	Iyakiya aga taroki ri laleng Kitta'é ? Tarokii kuwaro makkedaé : " Paddésu'i ata makkunraiéro silaong ana'na , saba' ana' polé ri ataéro dé' nancaji matu ahli warisi'na silaong ana' polé ri makkunrai maradéka'éro . "
48004031	Jaji , Saudara-saudara , idi'é tenniya ana' polé riséddié ata ; idi iyanaritu ana'-ana' polé ri makkunrai maradéka'é .
48005001	Maradéka'i makkekkuwangngé , saba' Kristus pura pamaradékaki ! Rimakkuwannanaro attahangengngi amaradékammu , sibawa aja'na mumaélo ripowatasi .
48005002	Engngerangngi , rékko méllauko risunna , bettuwanna iyaro dé'gaga gunana Kristus lao ri iko . Iya powadaéngngi iyaé iyanaritu iyya muto , Paulus .
48005003	Siseppi mabbéréka papparéngngerang lao ri tau iya méllauéngngi risunna , makkedaé waji'i pajoppai sininna Hukkunna Agamaé !
48005004	Rékko makkuragai saudara simadécéngeng sibawa Allataala naolai Hukkunna Agamaé , bettuwanna iyaro assisumpungemmu sibawa Kristus pettui . Rimakkuwannanaro tuwoko risaliwenna pammaséna Allataala .
48005005	Iyakiya untu' idi , mamménasaki makkedaé nasibawang pattulunna Rohna Allataala sibawa nallalengi teppe'ta lao ri Kristus , napakkulléki Allataala simadécéngeng sibawa Aléna .
48005006	Saba' rékko masséddini sibawa Kristus Yésus , passaleng turusiwi iyaré'ga temmaccowériwi peraturanna sunna'é dé'na nancaji soal . Iya pentingngé banna teppe' lao ri Kristus , na iyaro manessai ri laleng pammaséta lao ri tau laingngé .
48005007	Riyolo purano méwa sibawa madécéng ! Makkekkuwangngé magi dé'na mumatinulu lao ri élona Allataala ? Niga pura palécéko ?
48005008	Tentu iya pogau'éngngi iyaro tenniya Allataala iya puraé mobbiko !
48005009	Makkedai tauwé , " Ragi céddé'é napasawéi matu sininna lama labbu'é . "
48005010	Namuni makkuwaro mateppe' mupa makkedaé dé' matu muwaccowériwi attangenna tau laingngé , saba' masséddiki sibawa Kristus . Namateppe'ka makkedaé muwi niga pakacauwi pikkirammu , rihukkungngi matu ri Allataala .
48005011	Passalenna iyya , Saudara-saudara , magi namatteru-teruka bawang rimusu rékko uwabbirittang mupi makkedaé iyaro peraturang sunna'é parellui ? Rékko mémeng uwabbirittangngi makkuwaro , tentu pabbirittakku passalenna sallina Kristus dé' napaompo persoalang .
48005012	Lebbi kessing muwi sining tau iya pakacauéngngi pikkirammuro matterui bawang massu maneng polé ri jema'é !
48005013	Purani riyobbi Saudara untu' mancaji tau iya maradéka'é . Iyakiya aja' naripaké iyaro amaradékangngé untu' matteru-teru pogau'i agi-agi iya muwacinnaiyé pogau'i . Sibalé'na harusu'ko sisullé siyamaséyang sibawa situmaningi .
48005014	Sininna Hukkunna Agamaé ririppekiwi ri laleng parénta iya séddiéwé , " Sitinajako mamaséiwi padammu rupa tau pada-pada muwamaséinna alému . "
48005015	Iyakiya rékko sisulléko sikarebbé-karebbé , jaga-jagako , pada ancuru'ko matu .
48005016	Akkattaku makkuwaiyé : Leppessanni Rohna Allataala pimpikko sibawa aja'na mutuwo situru sipa'na tolinoé .
48005017	Saba' cinnana tolinoé sisalai sibawa cinnana Rohna Allataala , sibawa cinnana Rohna Allataala sisalai sibawa cinnana tolinoé . Iya duwa sisulléi siéwa , angkanna dé' muwulléi pogau'i aga iya muwacinnaiyé .
48005018	Iyakiya rékko Rohna Allataala pimpikko , dé' narikuwasaiko ri Hukkunna Agamaé .
48005019	Cinnana sipa'na rupa tauwé manessai ri laleng pangkaukeng-pangkaukeng iya mappangaddié , macarépaé , sibawa dé'é nasipato ;
48005020	ri laleng assompangngé ri barahalaé sibawa paddissengengngé ; ri laleng simusu-musué , mallaga , mangémpuru , masitta macai , sibawa pentingkangngi aléna , atemmasséddingngé sibawa makkonro-konrong ,
48005021	enrengngé mangémpuru ati , mammabo-mabokeng , mappésta-pésta sibawa rilainnaéttopa paimeng . Lao ri sininnaro uparéngngerangiko makkekkuwangngé pékkugi pada-pada uparéngngerangiko riyolo , makkedaé sining tau iya pogau'éngngi makkuwaéro dé' nancaji matu anggota umma'na Allataala .
48005022	Sibalé'na rékko ripimpingngi tauwé ri Rohna Allataala , iyanaé wassélé'na : Sisulléi siyamaséi , marennui mennang , mappunnai mennang adaméngeng , sabbara'i mennang sibawa masémpo ati , makessingngi mennang lao ri tau laingngé , matinului mennang ,
48005023	mariyawa atiwi mennang , sibawa tuli naulléna makuwasaiwi aléna . Sining tau makkuwaéro dé' naparellu bata-bata untu' matinulu lao ri Hukkunna Agamaé .
48005024	Sining tau iya mancajiyénna appunnangenna Kristus Yésus , iyaro sining tauwé purani nauno sipa' tolinona sibawa sininna napessunna enrengngé sining cinnana .
48005025	Purani nabbéréyang Rohna Allataala lao ri idi atuwong mabarué , rimakkuwannanaro , alénato ritu harusu makuwasaiwi atuwotta .
48005026	Dé' naweddikki matempo , sibawa sisullé sipeddiri ati , enrengngé mangémpuru ati séddié lao ri laingngé .
48006001	Saudara-saudara ! Rékko séddié tau ripoléiwi pogau' séddi dosa , sitinajako iya tuwoé manuru' Rohna Allataala , pimpingngi iyaro tauwé lisu ri laleng iya tongengngé . Iyakiya harusu'ko pogau'i iyaro sibawa malemma , sibawa jagaiwi aja' narapii alémmu rigodato .
48006002	Sitinajako sisullé sibantu tanggungngi tiwina tauwé , kuwammengngi nassabariwi muturusiwi paréntana Kristus .
48006003	Rékko séddié tau nasengngi aléna penting , padahal dé' , iyaro tauwé aléna muto nabellé .
48006004	Tungke' tau harusu'i paréssai aléna makessigga ampé-ampéna iyaré'ga dé' . Rékko makessingngi , weddingngi marasa mabangka ri gau'éro . Iyakiya dé' naparelluna napasibanding sibawa aga iya napogau'é tau laingngé .
48006005	Saba' tungke' tau harusu'i méssangngi tanggung jawa'na .
48006006	Tau iya tarimaéngngi pappagguruwanna Kristus , sitinajai mabbagé sibawa gurunna sininna iya makessingngé iya engkaé ri aléna .
48006007	Aja' muribengnguwang . Dé' nawedding riyacculé-culéi Allataala ! Aga ritaneng , iyanaritu riduppa .
48006008	Rékko mattanengngi tauwé situru sipa' tolinona , naduppai matu amaténgngé polé ri sipa'naro . Iyakiya rékko mattanengngi manuru Rohna Allataala , naduppai matu atuwong tongengngé iya mannennungengngé polé ri Rohna Allataala .
48006009	Rimakkuwannanaro , aja' tacau pogau'i gau'-gau' iya makessingngé ; saba' rékko dé' tappésau pogau'i gau'-gau'éro séuwa wettu riduppai matu wassélé'na .
48006010	Jaji , ri wettu engkana mupa wettutta , sitinajaki pogau'i makessingngé lao ri sininna tauwé , lebbi-lebbipi lao ri Saudara-saudarata iya siyatepperengngé .
48006011	Pénessaiwi madécéd-décéng iyaé bagiyangngé iya alékué mokii sibawa hurupu' iya battowaé !
48006012	Sining tau iya maéloé pakatanréi aléna sibawa gau'-gau' mallahérengngé , mennang ritu makkuraga passako maccowériwi peraturanna sunna'é . Iyakiya napogau'i mennang gau'éro banna kuwammengngi nadé' mennang naricalla ri tau Yahudié nasaba sallina Kristus .
48006013	Muwi sining tau iya maccowériyéngngi peraturang sunna'é dé'to napajoppai hukkunna agamaé . Iyakiya naéloriwi mennang risunna'ko , kuwammengngi naulléi mennang mammingkikengngi makkedaé muturusiwi iyaro peraturangngé .
48006014	Iyakiya iyya dé' sises-siseng umaélo mammingkikengngi muwi aga , ri lainnaé Puwatta Yésus Kristus iya puraénna maté ri sallié . Saba' mala nakarena amaténna ri sallié , na linoé dé'na agagana bettuwanna ri aléku . Na lao ri linoéwé , muwi iyya samanna maté tona .
48006015	Risunna iyaré'ga dé' narisunna , dé' napenting iyaro . Iya pentingngé iyanaritu mancaji tolino baru .
48006016	Untu' sining tau iya tuwoé sibawa atongengengngéwé , sibawa makkuwatoro untu' sininna umma'na Allataala , mamménasaka Allataala mpéréngngi matu asaléwangeng sibawa pammaséna .
48006017	Napurairo , aja'na muwi séddi tau sussaisika , saba' ri watakkaléku engka butti-butti makkedaé ana' gurunnaka Yésus .
48006018	Tennapodo Puwatta Yésus Kristus tuli barakkakiwi Saudara-saudara . Aming . Salama , Paulus
49001001	Umma'na Allataala ri Efésus , iya matinulué lao ri Kristus Yésus !
49001002	Iyya , Paulus , surona Kristus Yésus nasaba élona Allataala , mamménasa tennapodo Allataala Ambo'ta sibawa Puwang Yésus Kristus mabbéré barakka sibawa asaléwangeng lao ri iko .
49001003	Ripojiwi Allataala , Ambo'na Puwatta Yésus Kristus ! Nabarakkakiki sibawa sininna barakka rohanié ri laleng surugaé , nasaba masséddiki sibawa Kristus .
49001004	Riwettu dé'napa naripancaji linoéwé , purani napilé Allataala naolai Yésus Kristus sibawa akkatta kuwammengngi mancajiki appunnangen-Na bawang sibawa dé'gaga cellana ri yolo-Na . Nasaba pammaséna Allataala ,
49001005	napurani Napattentu lebbi riyolo sibawa naolai Yésus Kristus , Nakkaki untu' mancaji ana'-ana'-Na muto . Na mémeng iyanaro macinna Napogau' .
49001006	Ripojiwi Allataala iya marajaé nasaba naolai Ana'-Na iya naéloriyé , Nanamaséi senna'ki .
49001007	Saba' amaténna Kristus , napaleppe'ki Allataala , bettuwanna puraki Naddampengeng polé ri dosa-dosata .
49001008	Napogau'i iyaro nasaba Namaséi senna'ki . Na iyaro pammasé purani nabbéréyang lao ri idi sibawa penno apanréng enrengngé pappéjeppu .
49001009	Manuru élo-Na muto , Allataala mappaddissengengngi lao ri idi rahasiya-Na rancana-Na ; purani Napettui makkedaé iyaro rancana-Na napattépui matu naolai Kristus .
49001010	Iyaro rancanana iyanaritu muwi ri surugaé iyaré'ga ri linoé , mancaji séddiwi sibawa Kristus selaku Kapala . Na iyaro gau'é napattépui matu Allataala rékko narapini wettunna .
49001011	Najamai Allataala sininna séuwa-séuwaé manuru élo-Na sibawa apettun-Na muto . Mappummulai pammulanna puraki Napilé saba' macinnai kuwammengngi mancajiki umma'-Na nasaba masséddiki sibawa Kristus .
49001012	Leppessakki , iya bunge'-bunge'é mamménasa ri Kristus , pojiwi Allataala nasaba arajan-Na !
49001013	Mancaji tono umma'na Allataala wettummu méngkalingai pasenna Allataala , iyanaritu Karéba Madécéng iya mabbéré asalamakeng lao ri iko . Mateppe'ko ri Yésus Kristus , na iyanaro saba'na nabbéréyangngi Allataala tanrang appunnangen-Na lao ri iko , iyanaritu Rohna iya Najjanciyangngé .
49001014	Roh-énna ritu boro' makkedaé tarimaki matu aga iya puraé najjanciyang Allataala lao ri umma'-Na . Iyanaé mpérékki ateppereng makkedaé Allataala paleppe'i matu umma'-Na . Ripojiwi Allataala nasaba arajan-Na !
49001015	Rimakkuwannanaro , sipongenna uwéngkalinga makkedaé mateppe'ko lao ri Puwang Yésus , sibawa muwamaséiwi sininna umma'na Allataala ,
49001016	dé' appettunna mattarima kasi'ka ri Allataala passalemmu . Tuli uteppui asemmu wettukku massempajang .
49001017	Uwéllauwi kuwammengngi Allataalana Puwatta Yésus Kristus , Ambo' iya malebbié , mabbéréyangngi Rohna lao ri iko . Iyaro Roh-é napancajiko mapanré , sibawa napannessai matu Allataala lao ri iko kuwammengngi muwissengngi Aléna .
49001018	Uwéllauwi kuwammengngi Allataala timpa'i pikkirammu angkanna macakka ; kuwammengngi mupahangngi aga wedding muwamménasai polé ri Allataala iya mobbiékko . Makkuwatoro kuwammengngi muwissengngi pékkugi tabbollonna barakka-barakka iya magelloé iya napassadiyaé Allataala untu' umma'-Na ;
49001019	napékkugi héba'na Allataala majjama sibawa sukku akuwasan-Na ri laleng idi iya mateppe'é . Iyaro akuwasanna Allataala pada-padai akuwasang iya dé'é padan-Na
49001020	iya Napaké wettunna napatuwo paimeng Kristus polé ri amaténgngé sibawa mpéréngngi Aléna tudangeng kaminang matanré silaong Allataala ri surugaé .
49001021	Iyaro tudangenna Kristus mabélai lebbi matanré naiya tudangenna sininna pamaréntaé , sininna tau makuwasaé , sininna pamimpingngé , sininna bapa'-bapa'é sibawa muwi nigi-nigi iya puraé riwéréng tudangeng matanré muwi iya tuwoé ri wettuéwé iyaré'ga iya tuwoé ri wettu mangoloé .
49001022	Napatunru manengngi Allataala ri yawa akuwasanna Kristus , sibawa mabbéréyangngi Kristus lao ri jema'é selaku Kapala polé ri sininna séuwa-séuwaé .
49001023	Jema'é iyanaritu tubunna Kristus , ripassukkui ri Aléna iya passukkuéngngi sininna séuwa-séuwaé muwi kégi .
49002001	Riyolo matéko secara rohani nasaba madosako sibawa majjalékkaiwi parénta-paréntana Allataala .
49002002	Iyaro wettué muwaccowériwi sining abiyasanna linoéwé ; bettuwanna matinuluko lao ri panguwasana langi marajaé iyanaritu roh iya makuwasaiyéngngi makkekkuwangngé atinna sining tau iya dé'é namatinulu lao ri Allataala .
49002003	Riyolo pada-pada maneng tokki sibawa mennang ; tuwoki situru kédo-kédo tolinota sibawa pogau'i aga iya sennangiyéngngi watakkalé sibawa pikkiratta . Iyaro wettué idi'na iyanaritu sining tau iya nakennaétto caina Allataala , pada-pada sining tau laingngé .
49002004	Iyakiya temmaka loppona asémpo atinna Allataala ! Makkuwa mani Namaséitta ,
49002005	angkanna maté mupi' secara rohani nasaba sining pelanggaratta , Napatuwoki paimeng silaong Kristus . Jaji banna nasaba akessingeng atinna Allataala , naripassalama'ko ri Aléna .
49002006	Nasaba masséddiki sibawa Kristus Yésus , Allataala patuwoki paimeng silaong Aléna , kuwammengngi mapparénta tokki silaong Aléna ri laleng surugaé .
49002007	Napogau'i Allataala iyaro kuwammengngi na ri wettu iya mangoloé , naulléi mitai tolinoé temmaka loppona pammaséna Allataala . Iyaro pammasé napannessai Allataala naolai akessingeng atin-Na lao ri idi ri laleng Kristus Yésus .
49002008	Allataala mamaséiko , iyanaro saba'na napassalama'ko nasaba mateppe'ko lao ri Yésus . Iyaro asalamakemmu tenniya wassélé' usahamu muto . Iyaro pammasénai ritu Allataala . Jaji dé'gaga séddi tau mulléi mattempowangngi aléna passalenna gau'éro .
49002009	
49002010	Idi iyanaritu winrunaki Allataala , nanaolai Kristus Yésus , nabentu'ki Allataala kuwammengngi naripogau' gau'-gau' iya makessingngé iya puraé napassadiyangekki .
49002011	Saudara-saudara tenniyaé tau Yahudi ! Engngerangngi keadaammu wettu riyolo : Riteppuko " tau tenrisunna " , ri tau Yahudié iya mangakué risunna ( akkattana iya lolongengngénnaé tanrang iya naébbué tolinoé ri tubunna ) .
49002012	Iyaro wettué dé' muwasséddi sibawa Kristus , tau polé-poléko iya dé'é nauttama umma' napiléna Allataala . Dé' namumattama ri laleng assisiyoreng assijancingngé iya naébbué Allataala sibawa umma'-Na . Tuwoko ri laleng linoéwé temmaddennuwang sibawa temmakké Allataala .
49002013	Iyakiya makkekkuwangngé , nasaba masséddiko sibawa Kristus Yésus , iko iya mabélaé riyolo , ripacawékini nasaba amaténna Kristus .
49002014	Saba' Kristus muto iyanaritu pappasidaméta . Napasséddiwi sining tau Yahudié mancaji séddi bangsa . Témbo' pallawangenna mennang , iyanaritu assimusurengngé purani nancuru' Kristus ri laleng nakkarobangenna Aléna .
49002015	Hukkunna Agama Yahudié sibawa parénta-paréntaé enrengngé sining peraturanna purani riledda ri Kristus kuwammengngi iyaro duwaé bangsa mancaji séddiwi bangsa rupa tau baru , iya masséddié sibawa Aléna . Nasibawang caraé ritu napakangkai Kristus assidaméngengngé .
49002016	Nasaba amatén-Na ri sallié , Kristus passéddiwi iya duwaéro bangsaé , sibawa pasidaméi mennang sibawa Allataala , angkanna lennye'ni assimusurengngéro .
49002017	Iyanaro saba'na napolé Kristus untu' mabbirittangngi Karéba Madécéngngé passalenna assidaméngengngéro lao ri iko ; muwi lao ri iko tenniyaé Yahudi iya mabélaé riyolo polé ri Allataala , iyaré'ga lao ri tau Yahudié iya macawé'é ri Allataala .
49002018	Naolai Kristus , idi maneng -- muwi tau Yahudi iyaré'ga tau tenniyaé Yahudi -- polé ri Rohna Allataala iya séddié , weddingngi maddeppériwi Ambo'é .
49002019	Rimakkuwannanaro , dé'na namumuttama tau polé-polé iyaré'ga tau saliweng . Iko makkekkuwangngé iyanaritu pada-padai wargana umma'na Allataala . Iko iyanaritu anggota-anggota kaluwarganai Allataala .
49002020	Ripatettong tokko ri yasé'na tettongeng iya napalénne'é rasul-rasul-é sibawa nabi-nabié , sibawa Kristus Yésus mancaji batu iya kaminang poko'é .
49002021	Aléna ritu susungngi sininna bolaéro mancaji Bolana Allataala iya ripallaingngé untu' Puwangngé .
49002022	Nasaba tuwo masséddiwi sibawa Kristus , mattengngang tokko ripatettong silaong sining tau laingngé mancaji séddi bola untu' Allataala ; kuwaniro Allataala monro sibawa Roh-Na .
49003001	Iyanaro saba'na iyya , Paulus , massempajangekko . Ritarungkuka nasaba Kristus Yésus , untu' apentingemmu iya tenniyaé Yahudi .
49003002	Tentu purani muwéngkalinga makkedaé Allataala , nasaba akessingeng atin-Na , nanawérékka iyaé jamangngé untu' apentingemmu .
49003003	Nabukkai Allataala rahasiyana rancana-Na nanapowadakka . ( Passalenna iyaé purani uwokii riyolo sibawa marippe ,
49003004	narékko mubacai , muwajeppuiwi matu rahasiyaé passalenna Kristus pada-pada iya uwajeppuiyé . )
49003005	Riyolo iyaro rahasiyaé dé' naengka nariyappaissengeng lao ri rupa tauwé , iyakiya makkekkuwangngé Rohna Allataala pura mappaitangngi lao ri rasul-rasul-é sibawa lao ri nabi-nabin-Na .
49003006	Iyaro rahasiyaé iyanaritu : Naolai Karéba Madécéngngéro , tau tenniyaé Yahudi maccowé towi napéneddingi barakka'-barakka'na Allataala iya riyolo banna untu' tau Yahudié . Sining tau tenniyaé Yahudi mancajiwi anggota polé ri tubu iya padaé , sibawa maccowé towi tarima aga iya najjanciyangngé Allataala naolai Kristus Yésus .
49003007	Allataala mpérékka pammasé -- iyanaritu jamang -- untu' pallebbangngi Karéba Madécéngngéro . Utarimai iyaro pammasé naolai akuwasanna Allataala iya majjamaé ri laleng aléku .
49003008	Ri yelle'na sininna umma'na Allataala , iyya'na ritu kaminang matuna . Iyakiya Allataala mpérékka iyaé pammasé : jamang untu' mabbirittangngi lao risining tau tenniyaé Yahudi Karéba Madécéng passalenna asugirenna Kristus iya dé'é gaga cappuna ;
49003009	sibawa makkuwatoro kuwammengngi naolaka nanaissengngi sininna tauwé pékkugi Allataala , Pabbinruna sininna alangngé , pogau'i rancana-Na iya mappammulaé riyolopa nariyolo narirahasiyakang lao ri linoé .
49003010	Akkattana Allataala iyanaritu kuwammengngi makkekkuwangngé naolai jema'é , sininna iya makkatenningngé akuwasang ri langié naissengngi apanrénna Allataala ri laleng sininna rupanna bentu'na .
49003011	Napogau'i Allataala iyaro situru sibawa rancana-Na iya mannennungengngé , iya napajoppaé sibawa naolai Kristus Yésus Puwatta .
49003012	Nasibawang teppe' lao ri Kristus sibawa nasaba masséddi sibawa Aléna , riwérékki alaluwasang untu' maddeppériwi Allataala sibawa penno ateppereng .
49003013	Rimakkuwannanaro , paréllaukku iyanaritu : aja'na mubata-bata passalenna aga iya uwanrasa-rasaiyé nasaba iko ; saba' iya manennaro iyanaritu untu' adécéngemmu .
49003014	Narimakkuwannanaro umakkaluttu ri yolona Ambo'é .
49003015	Polé ri Alénai ritu na tungke' kaluwarga ri surugaé sibawa ri linoé tarimai sipa'-Na iya dé'é padanna .
49003016	Massempajakka tennapodo Allataala iya pommalebbié naéloriwi untu' péwatangiwi batémmu sibawa Roh-Na .
49003017	Tennapodo nasaba mateppe'ko ri Kristus , monroi Kristus ri laleng atimmu , sibawa atuwommu rilapiriwi enrengngé rikuwasaiwi ri pammasé .
49003018	Massempajakka tennapodo nasibawang sininna umma'na Allataala , muwulléi mpellungiwi temmaka lowanna sibawa lampéna enrengngé tanréna kuwaéttopa lamunna pammaséna Kristus ,
49003019	iya nasibawangngé akkaleng tolino dé' nariyullé majeppuiwi lamunna . Tennapodo muwissengngi iyaro pammaséna Kristus , angkanna pennoko sibawa paribadinna Allataala iya sukkué .
49003020	Nasibawang akuwasanna Allataala iya mapatoé majjama ri laleng aléta , naulléi Allataala pogau'i mabéla lebbi maéga naiya aga iya riyullé méllau iyaré'ga pikkiri .
49003021	Memmuwaré Allataala ripakalebbi massossoreng ri laleng jema'é , naolai Kristus Yésus . Ripojiwi Allataala mannennungeng ! Aming .
49004001	Iyanaro saba'na iyya -- séddiwi tahanang , iya ritahangngé nasaba tumaningiwi Puwangngé -- méllauwi sibawa masero ri iko : tuwono situru tudangemmu selaku tau iya puraé riyobbi ri Allataala .
49004002	Sitinajako tuli mariyawa ati , malemma kininnawa , sibawa sabbara . Appaitangngi pammasému ri laleng bantui séddié lao ri laingngé .
49004003	Akkuragano tonget-tongeng untu' tuwo sibawa damé kuwammengngi asséddiyang iya napakangkaé Rohna Allataala tette'i tappiyara .
49004004	Banna séddi bawang tubu , sibawa séddi Roh . Makkuwatoro riyobbiko untu' séddi amménasang iya padaé .
49004005	Banna séddi bawang Puwang , séddi teppe' , séddi acemméng ,
49004006	sibawa séddi Allataala iya mancajiyé Ambo'na sininna tauwé . Aléna ritu Puwanna sininna alangngé , iya majjamaé naolai iya manenna , sibawa makuwasa ri laleng iya manenna .
49004007	Tungke'-tungke'ki tarima séddi pabbéré situru aga iya nabbéréyangngé Kristus .
49004008	Ri laleng Kitta'é tarokii : " Wettunna ménré'i ri onrong iya kaminang matanré , tiwii maéga tawangeng , sibawa mabbéréi pabbéré-pabbéré lao ri tolinoé . "
49004009	Nah , rékko ripowadai " ménré'i " bettuwanna mula-mulanna purani nonno lettu ri onrong iya kaminang mariyawaé ri linoéwé .
49004010	Na iya puraé nonno , Alénato ritu iya ménré'é lettu ri onrong iya mabélaé lebbi tanré naiya sininna langié angkanna sininna alangngé rilisekiwi sibawa ahadéréken-Na .
49004011	Aléna ritu iya " mabbéré pabbéré-pabbéré lao ri tolinoé " ; sibagiyang nakka mancaji rasul , iya laingngé mancaji nabi ; iya laingngéssi mancaji pabbiritta Karéba Madécéngngéro , na laingngéssi nakkai mancaji guru-guru sibawa pappiyarana jema'é .
49004012	Napogau'i iyaé kuwammengngi umma'na Allataala ripassakke tongengngi kuwammengngi naulléi tumaningi Puwangngé sibawa patettongngi tubunna Kristus .
49004013	Nanallalengiro mancaji séddi manekki nasaba teppe' iya padaé sibawa pappahang iya padaé passalenna Ana'na Allataala . Sibawa mancajiki sining tau iya balléré'énna iya pédé' maittaé pédé' sukku pada-pada Kristus .
49004014	Na dé'na tancaji ana'-ana'na iya kaléwa'-kaléwa'é sibawa iya kacowé-cowéé ritiwi ri pangarunna maddupa-rupang pappagguruwang polé risining tau iya maccaé . Napapusai mennang tauwé sibawa belléna .
49004015	Dé' ! Sibalé'na harusu'ki powadai sibawa ati penno pammasé , angkanna ri laleng sininna gau'é pédé' maittaki pédé' mancaji sukkuki pada-pada Kristus , iya mancajiyé Ulutta .
49004016	Ri yawa pappimpin-Na , sininna anggota tubué tassusungngi makessing , sibawa sisullé ripasisumpung ri padduppa-padduppan-Na tungke'-tungke' . Sibawa rékko tungke'-tungke' iyaro anggotaé majjamai pada-pada sitongennaé , sininna iyaro tubué mpekke'i matu mancaji battowa sibawa mawatang naolai pammasé .
49004017	Rimakkuwannanaro nasaba asenna Puwangngé , iyanaé upowada matu sibawa pattedde'i : aja'na mutuwo pada-pada sining tau iya dé'é naissengngi Allataala , sibawa pikkiri'i anu dé'é .
49004018	Mapettanni pikkiranna mennang . Dé' napahangngi mennang atuwong iya nabbéréyangngé Allataala , saba' dé' sises-siseng mennang nappunnai pangissengeng agaga passalenna Allataala . Makkuwairo mennang , nasaba matedde atiwi .
49004019	Dé'na nappunnai mennang perasaang masirina , angkanna naccowériwi mennang sininna hawa napessunna , sibawa tuwo mappangaddi siélo atinna .
49004020	Iyakiya Kristus Yésus iya muwissengngé dé' nakkuwaro !
49004021	Purani muwéngkalinga passalenna Aléna ! Na selaku sining tau maccowériyéngngi , pura tono ripagguru passalenna sipa-sipa'na Allataala iya engkaé ri Aléna !
49004022	Rimakkuwannanaro ludunni rupa tau malaungngé sibawa cara-cara atuwong malaungngé iya mattengngangngé risolangi risining cinnana iya mappapusaé .
49004023	Sitinajako ati sibawa pikkirammu ripakabarui manengngi .
49004024	Sitinajako tuwo selaku rupa tau mabaru iya ripancajiyé situru élona Allataala ; iyanaritu ampé-ampé iya tongengngé , malempu sibawa mapaccing .
49004025	Rimakkuwannanaro Saudara-saudara iya maneng , aja'na muwabbellé . Alempuno lao ri laingngé , saba' idi manengngé iyanaritu pada-padaki anggota tubunna Kristus .
49004026	Rékko macaiko , aja' muleppessangngi iyaro caimu nassabariko madosa . Aja' mumacai puppu esso ,
49004027	kuwammengngi dé' nalolongeng kasempatang Ibillisi' .
49004028	Tau iya biyasaé ménnau harusu'i mappésau ménnau . Sibalé'na harusu'i majjama kuwammengngi lolongengngi dallé sibawa malempu enrengngé naulléi tulungngi tau iya akurangengngé .
49004029	Rékko mabbicarako , aja' mupakéi ada-ada iya majaé . Pakéi bawanni ada-ada iya mappédécéngngé sibawa mabbéré pattulung lao ri tau laingngé . Ada-ada pada-padaéro mappapoléi matu adécéngeng risining tau iya méngkalingaéngngi .
49004030	Aja' mupamesséiwi atinna Rohna Allataala . Purani rimatéréiko sibawa Roh , mancaji appunnangenna Allataala . Iyaro Roh-é sinrupa towi boro' makkedaé Esso Aleppekengngé poléi matu ri iko .
49004031	Patteddénni sininna perasaang mapeddi atié , maélo makkabale sibawa macai . Aja'na mugora-gora sibawa makkarodda-karodda . Aja'na naengka perasaang paccéccé iyaré'ga perasaang laing pada-padaéro .
49004032	Sibalé'na , sitinajako makessing ati sibawa mapparessé babuwa séddié lao ri laingngé , sibawa sisullé siyaddampengeng pada-padato Allataala maddampengekko naolai Kristus .
49005001	Saudara iyanaritu ana'-ana'na Allataala iya namaséiyé , rimakkuwannanaro harusu'ko makkuraga maccowériwi contona Allataala .
49005002	Atuwommu sitinajai rinyawaiwi ri pammasé , pada-padato Kristus mamaséiki . Nakkarobangengngi aléna untu' idi , selaku séddi pakkasuwiyang iya mabaué sibawa pésennangiyéngngi atinna Allataala .
49005003	Iko iyanaritu umma'na Allataala . Rimakkuwannanaro sining pangkaukeng iya mappangaddié sibawa iya dé'é nasipato , iyaré'ga angowangngé dé' nasipato engka ri tengngamu . Aja' narapii sining tau laingngé mappunnaiwi alasang untu' powadai makkedaé pogau'ko gau'-gau' pada-padaéro .
49005004	Dé'to musipato powadai ada-ada iya majaé , mabbicara rota' , sibawa iya dé'é nasitinaja . Sibalé'na sitinajako sukkuru' lao ri Allataala .
49005005	Pénessaiwi madécéd-décéng : tau iya kédo-kédo mappangaddié , iyaré'ga dé'é nasipato , iyaré'ga mangowaé ( kédo-kédo makkuwaéro pada muwi massompaé barahala ) , iyaro tauwé dé' naulléi mancaji anggota umma'na iya naparéntaé Kristus sibawa Allataala .
49005006	Aja' muribellé ri assipabbicara-bicarang iya kosongngé . Saba' gau'-gau'énna ritu iya paompoéngngi caina Allataala lao risining tau iya dé'é namatinulu ri Aléna .
49005007	Jaji , aja' sises-siseng musisumpung sibawa sining tau makkuwaéro .
49005008	Alému riyolo engka ri laleng pettangngé . Makkekkuwangngé mancajino umma'na Puwangngé , jaji engkano ri laleng tajangngé . Rimakkuwannanaro harusu'ko tuwo ri laleng tajangngé .
49005009	Saba' polé ri tajangngé ritu mompoi sininna rupanna pangkaukeng iya makessingngé ri pakkitanna Allataala .
49005010	Akkuragano missengngi aga iya sennangiyéngngi atinna Puwangngé .
49005011	Aja' mupogau'i pangkaukeng-pangkaukeng iya dé'é nakkéguna iya napogau'é sining tau iya tuwoé ri laleng pettangngé . Sibalé'na sitinajako nabuwang gau'-gau' makkuwaéro .
49005012	( Saba' gau'-gau' iya napogau'é mennang sibawamassubbu-subbuéro , muwi untu' ribicara bawang mappakasiri-sirito . )
49005013	Sininna séuwa-séuwaé iya ripattappariyé sibawa tajang , paitai matu sibawa manessa .
49005014	Saba' sininna iya weddingngé riita sibawa manessa , iyanaritu matajangngi . Iyanaro saba'na naripowada , " Oto'no , éh iko matinroé , sibawa tokkonno polé ri amaténgngé ! Mattappai matu Kristus ri yasé'na . "
49005015	Rimakkuwannanaro , pénessaiwi madécéd-décéng atuwo-tuwommu . Aja' mutuwo pada-pada sining tau iya mapanré .
49005016	Akkégunangngi madécéd-décéng tungke' kasempatang iya engkaé ri iko , nasaba iyaé wettué iyanaritu wettu iya majaé .
49005017	Aja' mumadonggo , iyakiya salidikiwi aga iya naéloriyé Puwangngé .
49005018	Aja' mumabo' ri anggoro'é , saba' iyaro nasolangiko matu . Sibalé'na sitinajako rikuwasai ri Rohna Allataala .
49005019	Pakéi ada-ada polé ri mazmur-é , élong poji-pojiyangngé sibawa élong rohanié , ri laleng sining assipabbicarammu . Sitinajako nasibawang ati iya marennué makkélong poji-pojiyang lao ri Puwangngé .
49005020	Tuli sibawa passalenna muwi aga , sitinajako mattarima kasi lao ri Allataala Ambo'é ri laleng asenna Yésus Kristus Puwatta .
49005021	Untu' pakalebbii Kristus , sitinajako tunru' séddié lao ri laingngé .
49005022	Bainé , tunru'no lao ri lakkaimmu , pada-pada lao ri Puwangngé .
49005023	Saba' lakkaié iyanaritu kapala ri bainéna , pada-padato Kristus mancajiwi kapala ri jema'é sibawa Alénato ritu Arung Pappassalama'na jema'é iya mancajiyé tubun-Na .
49005024	Pada-padato jema'é tunru'i ri Kristus , makkuwatoro ri laleng sininna gau'é , harusu'i bainé tunru' ri lakkaié .
49005025	Lakkaié , amaséiwi bainému , pada-padato Kristus mamaséiwi jema'é enrengngé makkarobangengngi Aléna untu' iyaro jema'é .
49005026	Napogau'i Kristus iyaro kuwammengngi naulléi pancajiwi iyaro jema'é sibawa pappagguruwanna enrengngé naolai uwai paccemmé , kuwammengngi rimunri naulléi mabbéréyangngi lao ri Allataala .
49005027	Narimakkuwannanaro naébbui Kristus iyaro jema'é tettong sibawa maraja enrengngé mapaccing ri yolona , sibawa dé'gaga akurangenna iyaré'ga cellana muwi aga .
49005028	Makkuwatoniro lakkaié harusu'i mamaséiwi bainéna pada-pada namaséinna tubunna muto . Tau iya mamaséiyéngngi bainéna bettuwanna namaséiwi aléna muto .
49005029	( Dé' naengka tau benciwi tubunna . Sibalé'na , napiyaraisibawa najagaiwi pada-padato Kristus piyarai jema'-Na .
49005030	Riissengngi iyaro nasaba idi iyanaritu anggota-anggota tubunnaki Kristus . )
49005031	Ri laleng Kitta'é tarokii , " Rimakkuwannanaro séddié worowané nasalaiwi matu ambo'-indo'na untu' masséddi bainéna , namancaji séddi matu iya duwa . "
49005032	Iyaro aya'éwé tampu'i bettuwang iya malamungngé . Naupasikennai iyaro sibawa assisumpungenna Kristus sibawa jema'é .
49005033	Iyakiya iyaro aya'éwé engkato assisumpungenna sibawa iko : Sitinajai tungke' lakkai mamaséiwi bainéna pada-pada namaséinna aléna muto sibawa sitinajai tungke' bainé makkuragai untu' pakarajai lakkainna .
49006001	Ana'-ana' ! Selaku tau maccowé ri Kristus , atinuluriwi tomatowammu nasaba iyanaritu sitinaja ripogau' .
49006002	" Pakarajai ambo'-indo'mu " iyanaritu parénta mammulangngé polé ri Allataala sibawa janci ,
49006003	iyanaritu : " Kuwammengngi namumasennang enrengngé malampé umuru' ri linoé " .
49006004	Saudara-saudara iya mancaji ambo'é ! Aja' nagaukengngi ana'-ana'mu makkuwaro rupanna angkanna mancaji macai mennang . Sibalé'na , pawekke'i mennang sibawa atoreng-atorengngé enrengngé pappagguruwanna Puwangngé .
49006005	Saudara-saudara iya mancaji ataé ! Turusiwi paréntana puwammu ri linoéwé . Pogau'i iyaro sibawa perasaang pappakaraja enrengngé mapato kuwaéttopa mattonget-tongeng pada-pada rékko samanna mupogau'i lao ri Kristus muto .
49006006	Aja' mukédo makkuwaro ri wettu rijagaimmu bawang , banna untu' lolongeng pappojiyang tolino . Iyakiya sitinajako pogau'i selaku atanna Kristus iya turusiyéngngi élona Allataala sibawa sissukku ati .
49006007	Jama-jamang iya pogau'é selaku ataro , sitinajako pogau'i sibawa ati iya marennué pada-pada rékko Puwangngé mutumaningi , na tenniya lao ri rupa tauwé bawang .
49006008	Engngerangngi makkedaé tungke' tau , muwi ata iyaré'ga tau maradéka' , tarimai matu pamale' polé ri Puwangngé untu' gau'-gau' iya makessingngé iya napogau'é .
49006009	Saudara-saudara iya mancaji puwangngé ! Sitinajako kédo makkuwatoro lao ri ata-atammu . Aja'na mupakéi mangancangngé . Engngerangngi makkedaé iko sibawa ata-atammu , pada-padako mappunnai séddi puwang , iyanaritu Puwangngé ri surugaé . Dé' nappasilaingeng tappa .
49006010	Paccappurenna , sitinajako mancaji mawatang sibawa awatangeng iya mulolongengngé polé ri akuwasanna Puwangngé , nasaba masséddiko sibawa Aléna .
49006011	Pakéi sininna paréwa musu iya nawéréngngékko Allataala , kuwammengngi muwulléi mattahang méwai siyasa'-siyasa'na Ibillisi' iya malengngoé .
49006012	Saba' mammusuki tenniya méwai tolinoé , sangadinna méwai awatangenna sininna sétangngé iya makuwasaiyéngngi wettu iya majaéwé . Riyéwai awatangenna roh-roh majaé iya makuwasaiyéngngi langié .
49006013	Rimakkuwannanaro , makkekkuwangngé , pakéni sininna paréwa iya nabbéréyangngé Allataala , kuwammengngi na ri esso iya majaé , muwulléi méwai seranganna balié . Sibawa kuwammengngi napuramu mammusu lettu ri paccappurenna , mawatang mupo naporé .
49006014	Sitinajako sadiya . Pakéi atinulurengngé lao ri Allataala selaku babbang , sibawa apatongngé selaku baju bessimmu .
49006015	Sitinajai alogangngé untu' mabbirittangngi Karéba Madécéng iya tiwié asaléwangeng mancaji sapatummu .
49006016	Tungke' wettu pakéi atepperemmu ri Puwangngé selaku senjata pappasala ; nasibawang iyaro teppe'é muwulléi peddéiwi sininna ana' pana makkéapié polé ri Majaé .
49006017	Alai asalamakengngé selaku palo-palo baja , sibawa ada-adanna Allataala selaku peddang polé ri Rohna Allataala .
49006018	Pogau'i iya manennaro namuwassempajatto untu' méllau pattulung polé ri Allataala . Tungke' kasempatang , assempajakko pékkugi Rohna Allataala pimpikko . Sitinajako tuli sadiya sibawa aja' mumenyara . Tuli assempajakko untu' sininna umma'na Allataala .
49006019	Sibawa assempajakko untu' iyya , kuwammengngi ri wettukku mabbicara , Allataala mpérékka ada-ada iya coco'é . Sibawa kuwammengngi ubarani mappaddissengengngi rahasiyana Karéba Madécéngngéro .
49006020	Nasaba Karéba Madécéngngé ritu , mancajika séddi duta , na makkekkuwangngé engkaka ri laleng tarungkué . Assempajanno kuwammengngi ubarani mabbicara passalenna Karéba Madécéngngéro , pékkugi harusu'ka mabbicara .
49006021	Tikhikus , Saudarata sibawa pattumani iya mapatoé ri laleng jama-jamanna Puwangngé , mappaissengengngi matu lao ri iko sininna séuwa-séuwaé passalekku , kuwammengngi muwissengngi keadaakku sibawa jama-jamakku .
49006022	Iyanaro saba'na usuroi lao ri iko untu' mappaissengengngi keadaatta lao ri iko maneng , kuwammengngi napakaloppoi atimmu .
49006023	Tennapodo Allataala Ambo'é , sibawa Puwang Yésus Kristus nakkulléngiwi sininna jema'é untu' masséddi sibawa siyamaséi enrengngé tette' mateppe' ri Yésus Kristus .
49006024	Tennapodo Allataala barakkakiwi Saudara maneng iya mamaséiyéngngi Puwatta Yésus Kristus sibawa pammasé iya dé'é naulléi peddé . Salama , Paulus
50001001	Saudara-saudara umma'na Allataala iya monroé ri Filipi , sibawa iya masséddiyénna sibawa Kristus Yésus . Makkuwatoro Saudara-saudara pamimpingngé enrengngé pabbantu jema'é . Iyya Paulus , sibawa Timotius , ata-atanna Kristus Yésus ,
50001002	mamménasa tennapodo Allataala Ambo'ta sibawa Puwang Yésus Kristus mabbéré barakka sibawa asaléwangeng lao ri iko .
50001003	Tungke' uwéngngerakko , mattarima kasi'ka lao ri Allataala .
50001004	Sibawa sises-siseng uwassempajangeng manekko , massempajakka sibawa masennang ati .
50001005	Mattarima kasi'ka lao ri Allataala nasaba sipongenna esso mammulangngé lettu makkekkuwangngé , puraka mubantu pallebbangngi Karéba Madécéng polé ri Allataala .
50001006	Allataala muto pura pammulaiwi jama-jamang iya makessingngéro ri iko , namateppe'ka napatterui matu iyaro jama-jamangngé narapi tépu ri Essona Kristus Yésus polé paimeng .
50001007	Mémeng ri onronna mappunnaika pappénedding pada-padaéro lao ri iko saba' iya maneng Saudara tuli macawé'i ri atikku . Makkuwatoro nasaba maccowéko tarima silaong iyya , pammasé iya nawéréngngékka Allataala , muwi makkekkuwangngéwé ri laleng tarungkué iyaré'ga wettukku engka ri saliweng untu' méwaiwi sibawa mattahangengngi Karéba Madécéngngéro .
50001008	Naisseng Allataala makkedaé muddani senna'ka lao ri iko sibawa pappénedding sipammasé-masé polé ri aléna Kristus Yésus .
50001009	Iyanaé sempajakku lao ri iko : tennapodo pédé' muwamaséiwi Allataala sibawa pada-padammu enrengngé matteru tattamba ri laleng pangissengengngé sibawa pappaita iya mapanré .
50001010	Rimakkuwannanaro muwissengngi piléi iya kaminang makessingngé , namapaccing matu atuwommu polé ri paccallangngé iyaré'ga muwi pattenre aga ri Essona Kristus polé paimeng .
50001011	Tabbollompollongngi matu atuwommu sibawa pangkaukeng iya tonget-tongengngé makessing iya weddingngé bawang napowassélé' aléna Yésus Kristus , naripakalebbi matu Allataala sibawa ripoji-poji .
50001012	Uwéloriwi muwissengngi , makkedaé gau'-gau' iya puraé kajajiyang lao ri iyya mala nassabariwi maéga tau méngkalingai sibawa matepperiwi Karéba Madécéngngé .
50001013	Addimonrinna , sininna pengawal saorajaé sibawa sining tau laingngé ri kotaéwé naissengngi makkedaé ritarungkuka nasaba utumaningiwi Kristus .
50001014	Na ri tarungkuéro nassabariwi maéga polé risining tau Kristéngngé ri kotaéwé iya siyatepperengngé pédé' mateppe'ni ri Puwangngé , angkanna pédé' baraniwi mennang mabbirittangngi pasenna Allataala sibawa dé' namétau .
50001015	Mémeng engka siyagangngaré ri yelle'na mennang iya mabbirittangngéngngi Kristus nasaba mangémpurui sibawa maéloi massasa , iyakiya iya laingngé mappunnai akkatta iya mapaccingngé .
50001016	Iyaé sining tauwé napogau'i nasaba namaséiwi Allataala sibawa iyya , saba' naissengngi makkedaé Allataala pura suroi untu' mappaitangngi Karéba Madécéng iya tongengngéro .
50001017	Iyakiya tau laingngé mabbirittangngi Kristus sibawa akkatta iya dé'é namakessing ; nabbirittangngi mennang untu' apentingeng paribadinna . Nanallalengiro mamménasai mennang naulléi mébbuka pédé' masussa ri laleng tarungkué .
50001018	Iyakiya dé' namagaga ! Saba' muwi maga , muwi napogau'i iyaro sibawa akkatta iya mapaccingngé iyaré'ga sibawa akkatta iya salaé , tette' towi Kristus riyabbirittang ; jaji masennakka . Na tette'ka matu mappénedding makkuwaro ,
50001019	saba' uwissengngi makkedaé nasibawang sining sempajammu enrengngé nasibawang polé ri Rohna Yésus Kristus , ripaleppe'ka matu .
50001020	Iya uwacinnai senna'é sibawa uwamménasaiyé iyanaritu kuwammengngi aja' sises-siseng nasala jamakku . Sibalé'na mamménasaka kuwammengngi na tungke' wettu , lebbi-lebbipi makkekkuwangngé , weddikka mappaitang abaraningeng angkanna sininna tubu nyawaku -- muwi tuwoka iyaré'ga matéka -- ripakalebbii Kristus .
50001021	Nasaba untu' ri aléku , akkattana atuwokku banna untu' Kristus ! Na maté bettuwanna asarong .
50001022	Iyakiya rékko nasibawang atuwong ri linoéwé , weddikka pogau'i jama-jamang iya lebbi makkégunaé , dé' uwissengngi kégana harusu upilé .
50001023	Rigettekka polé ri duwa bagiyang . Macinna senna'ka salaiwi linoéwé untu' lao monro silaong Kristus , saba' iyanaro kaminang makessing ;
50001024	iyakiya , untu' apentingemmu , iyanaritu lebbi kessing muwi rékko tette'ka monro ri linoé .
50001025	Mateppe'ka lao ri gau'éro . Iyanaro saba'na uwissengngi tette'ka matu monro silaong Saudara maneng , kuwammengngi weddingngi tulukko mancaji lebbi mawatang sibawa lebbi masennang ri laleng atepperengngé lao ri Puwangngé .
50001026	Rimakkuwannanaro , rékko lisuka matti ri iko , iko iya masséddiyénna sibawa Kristus Yésus mappunnai matu lebbi maéga alasang untu' marasa mingki lao ri iyya .
50001027	Iya pentingngé iyanaritu makkedaé tuwoko situru aga iya natuntu'é Karéba Madécéng passalenna iyaro Kristus . Rimakkuwannanaro , wedding mupaga siruntu'ka iko iyaré'ga dé' , uwéngkalingai matu makkedaé masse'ko masséddi enrengngé massibawa méwa untu' banna séddi akkatta sibawa séddi pangéloreng ; iyanaritu untu' ateppereng iya sicoco'é sibawa Karéba Madécéng polé ri Allataalaro .
50001028	Sitinajako tuli barani ; aja' mumétau lao risining balimmu . Nanallalengiro muwappaitangngi makkedaé caui matu mennang , na iko pacau matu , nasaba aléna Allataala ritu iya mabbéré apakalang lao ri iko .
50001029	Saba' Allataala pura mabbéré pammasé lao ri iko tenniya banna untu' mateppe' lao ri Kristus , iyakiya manrasa-rasato nasaba Kristus .
50001030	Makkekkuwangngé maccowé tokko ri iyya ri laleng ammusureng iya padaé ; iyanaritu iya puraé muwita uperjuwangkang riyolo , sibawa iya tette'é mupa uperjuwangkang lettu makkekkuwangngé , pada-pada iya puraé muwéngkalinga .
50002001	Mawatakko , nasaba masséddiko sibawa Kristus . Sibawa tassaléwoko nasaba Kristus mamaséiko ! Ripimpikko Saudara ri Rohna Allataala , nasipammasé-masé tokko enrengngé mappunnaiwi paressé babuwa séddié lao ri laingngé .
50002002	Nah , cobani tonget-tongekko pésennangi atikku sibawa gau'-gau'éwé : Tuwono massiati sibawa pammasé padaé , pada pikkirang sibawa akkatta iya padaé .
50002003	Aja' mupogau'i séuwaé nasaba risorokko ri apentingeng ri alé , iyaré'ga untu' mattempowangngi alé . Sibalé'na sitinajako tungke'-tungke' sibawa ati mariyawa mangga'i tau laingngé lebbi makessing naiya aléna .
50002004	Jampangiwi apentingenna tau laingngé ; aja' banna na apentingeng ri alé bawang .
50002005	Sitinajako mappunnai attangeng pada-pada Yésus Kristus :
50002006	Sitongenna Aléna pada Allataala , iyakiya dé' napérasai makkedaé keadaan-Na iya tenritaéro harusu'i nattahangeng .
50002007	Sibalé'na Naleppessang manengngi nainappa mancaji pada-pada séddié ata . Mancajiwi pada-pada tolinoé , sibawa paita tuwo pada-pada tolinoé .
50002008	Napakariyawai aléna , enrengngé tuwo sibawa matinulu ri Allataala gangka maté -- iyanaritu maté ri salli .
50002009	Narimakkuwannaro Allataala makkai Aléna kaminang matanré , enrengngé mpéréngngi akuwasang iya lebbi battowaé naiya sininna akuwasang laingngé .
50002010	Na untu' pakarajai Yésus , sininna mahlu'é ri surugaé , sibawa ri linoé , enrengngé ri yawana linoé , sompai matu Aléna .
50002011	Mangaku manengngi matu mennang makkedaé Yésus Kristus ritu Puwang ; nanallalengiro naripakalebbi Allataala Ambo'é .
50002012	Rimakkuwannanaro , Saudara-saudara iya upojiyé , pékkugiko tuli matinulu lao ri iyya wettukku engka ri tengnga-tengngamu , na lebbi-lebbipi makkekkuwangngé ri wettu sibélangngé , sitinajako matinulu lao ri iyya . Purani ripassalama'ko ri Allataala rimakkuwannanaro akkuragano matteru kuwammengngi namancaji sukku asalamakemmu . Pogau'i iyaro sibawa mappakaraja enrengngé mapato lao ri Allataala ,
50002013	nasaba Allataala muto ritu iya majjamaé ri laleng alému untu' mébbuko réla sibawa mulléi pésennangiwi atinna Allataala .
50002014	Jamai sini-sininnaé sibawa dé' muwannoko'-noko' iyaré'ga massasa .
50002015	Nanallalengiro muwappaitangngi makkedaé iko iyanaritu ana'-ana'na Allataala iya dé'é gaga cellana , iya tuwoé sibawa matinulu enrengngé tongeng ri tengnga-tengngana tau majaé sibawa madosaé . Na wettunna mupalettu lao ri mennang biritta iya mabbéré atuwong , sitinajako mancaji lao ri mennang pada-pada cahaya iya mattappaé tajangiwi linoé . Rékko tuwoko pada-padaéro , engkana matu alasang ri iyya untu' marasa mingki passalemmu ri Essona Yésus Kristus polé paimeng . Iyanaro buttinna makkedaé perjuwangekku dé' nasiya-siya sibawa usahaku engka wassélé'na .
50002016	
50002017	Naullé riyunoka matu na daraku mancaji pada-pada akkarobangeng riyabbolorengngé ri yasé'na aga iya muwakkasuwiyangengngé lao ri Allataala selaku tanrang makkedaé mateppe'ko ri Aléna . Rékko mémeng harusu'i makkuwaro , sukkuru'ka lao ri gau'éro sibawa maccowéto marennu silaong iko .
50002018	Makkuwatoniro sitinajako masennang sibawa maccowé marennu sibawakka .
50002019	Mateppe'ka makkedaé nasibawang pattulunna Puwang Yésus , masitta'ka suroi Timotius lao ri iko kuwammengngi weddikka tassaléwo ri biritta passalemmu .
50002020	Banna Timotius bawang alé-aléna tau kuwaé iya sinyawaé sibawa iyya , sibawa tonget-tongengngi napikkiri' asennangemmu .
50002021	Iya maneng laingngé banna naurusu'i apentingemmu aléna bawang , tenniya apentingenna Yésus Kristus .
50002022	Alémuna pura mitai buttinna makkedaé makkégunai Timotius . Majjama laddé'i silaong iyya untu' pallebbangngi Karéba Madécéng polé ri Allataala . Idi sipadduwa pada-padai ana'é sibawa ambo'é .
50002023	Rimakkuwannanaro , uwissenna matti pékkugi parakaraku maccappa , usuroi matu lao ri iko .
50002024	Mateppe'ka makkedaé nasibawang pattulunna Puwangngé , iyya dé'tona umaitta ucélléngi tokko matu .
50002025	Passalenna saudarata Epafroditus iya puraé musuro bantuka , marasa parelluka suroi lisu lao ri iko . Purana naranreng ri laleng jama-jamangngé sibawa perjuwangekku .
50002026	Muddani senna'i lao ri Saudara maneng , sibawa maséssai nasaba lolongemmu karéba makkedaé malasai .
50002027	Mémeng tongengngi malasai angkanna céddé'pi namaté . Iyakiya kasiyangngi Allataala ri aléna ; na tenniya ri aléna bawang , iyakiya laoto ri iyya , kuwammengngi aja' upédé' messé .
50002028	Iyanaro saba'na napédé' battowato pangélorekku untu' suroi lisu ri iko , kuwammengngi mumarennu paimeng rékko siruntu'ko aléna , namancaji tennang tona atikku .
50002029	Jaji duppaiwi sibawa masennang ati selaku séddi Saudara iya mateppe'é . Angke'i sininna tauwé iya naéwaé pada-pada .
50002030	Untu' apentingenna jema'-jema'na Kristus , céddé'pi namaté ; nappésonangngi nyawana untu' tulukka ri laleng asemmu .
50003001	Paccappurenna , Saudara-saudaraku , sitinajako marennu nasaba masséddini sibawa Puwangngé . Dé' umatane untu' pakkolingngi aga iya puraé uwokii ri yolona lao ri iko ; saba' makessing gau'éro untu' asalamakemmu .
50003002	Atike'ko lao risining tau iya pogau'éngngi iya majaé , iyaro sining tauwé sipato'i riteppu ' asu . ' Nadessa'i mennang sining tauwé kuwammengngi narisunna .
50003003	Padahal idi'na ritu sining tau iya puraé tarimai sunna iya tongengngé , tenniya mennang . Risompai Allataala sibawa pappimpinna muto Rohna Allataala , na sukkuru'ki nasaba tuwoki masséddi sibawa Kristus Yésus . Dé' tataggattung ri upacara-upacara iya mallahérengngé .
50003004	Sitongenna weddikka'sa maddennuwang ri upacara-upacaraéro . Saba' rékko engka séddi tau marasa mappunnai alasang untu' maddennuwang ri upacaraéro iya mallahérengngé , lebbi kessippi iyya .
50003005	Risunna'ka wettukku makkéumuru aruwa essona . Jajika selaku séddi tau Israél , polé ri suku bangsa Bényamin ; tau Ibrani aslika . Ri laleng atinulurengngé ri hukkunna agama Yahudié , anggotanaka golongang Farisié .
50003006	Mala makkumani assumange'ku angkanna ucallai jema'é . Rékko ri angke'i situru hukkunna agama Yahudié , iyya séddika tau makessing iya dé'é cellana .
50003007	Iyakiya nasaba Kristus , nasininna iya riyangga'é riyolo selaku iya mappasaroé , makkekkuwangngé mancajini iya mapparogiyé .
50003008	Tenniya bawang gau'-gau'éro ; iyakiya mala sininna séuwa-séuwaé uwangga'i selaku gau'-gau' iya mapparogiyé bawang . Iya uwappunnaiyé makkekkuwangngéwé iyanaritu lebbi mangke'i : iyanaritu missengngi Yésus Kristus , Puwakku . Nasaba Kristus , uleppessanni sini-sininnaé . Uwangga' manengngiro selaku warowo bawang , kuwammengngi weddingngi ulolongeng Kristus ,
50003009	sibawa tonget-tongeng masséddi sibawa Aléna . Assisumpungeng iya makessingngé sibawa Allataala , dé'na na iyya musahakangngi sibawa naolai laleng matinulué lao ri hukkung agamaé . Makkekkuwangngé mappunnaika assisumpungeng iya makessingngé sibawa Allataala , nasaba mateppe'ka lao ri Kristus . Jaji , assisumpungeng iya makessingngéro poléi ri Allataala , sibawa nassabari teppe' lao ri Yésus Kristus .
50003010	Séddi-séddinna iya uwacinnaiyé iyanaritu kuwammengngi uwissengngi Kristus , sibawa péneddingiwi akuwasang iya patuwoéngngi Aléna polé ri amaténgngé . Macinnaka maccowé manrasa-rasa sibawa Aléna enrengngé mancaji pada-pada Aléna ri laleng amatén-Na .
50003011	Namamménasaka makkedaé alékuto ripatuwo matu paimeng polé ri amaténgngé .
50003012	Dé' uwakkeda makkedaé mallolongekka , iyaré'ga mancaji sukkuka . Iyakiya matteruka makkuraga lolongengngi hadiya iya napassadiyaé Kristus Yésus . Untu' iyanaro nanasitta'ka sibawa napancajika appunnangen-Na .
50003013	Tentu , Saudara-saudara , sitongenna dé' umarasa makkedaé ulolongenni iyaro hadiyaé . Iyakiya engka séddi passaleng iya upogau'é , iyanaritu uwallupaiwi aga iya engkaé ri munrikku sibawa makkuraga senna' rapii aga iya engkaé ri yolo .
50003014	Iyanaro saba'na ulari matteru mattuju ri akkatta paccappurengngé untu' lolongeng apakalang , iyanaritu atuwong ri surugaé ; untu' iyanaro naobbika Allataala naolai Kristus Yésus .
50003015	Idi maneng iya déwasaénna secara rohani , harusu'i maggau' makkuwaro . Iyakiya rékko ri yelle'mu engka mappallolongeng laingngé , napakatajang towi matu Allataala lao ri iko .
50003016	Namuni iyaé gau'é sitinajai ripénessai : Harusu'ki tette' tuwo situru peraturang iya puraé riyaccowéri lettu makkekkuwangngéwé .
50003017	Saudara-saudara iya maneng ! Accowériwi contoku . Purani' mabbéré conto iya tongengngé , rimakkuwannanaro pénessaiwi madécéd-décéng sining tau iya maccowériyéngngi contotaro .
50003018	Biyasana paissengiko , na makkekkuwangngé upakkolissi sibawa teri , makkedaé engka maéga tau iya atuwonnaé nasolangiwi bettuwanna amaténna Kristus ri sallié .
50003019	Atuwonna sining tau pada-padaéro maccappa'i matu sibawa ancurukeng , saba' déwatana iyanaritu cinna tubunna muto mennang . Gau'-gau' iya mappakasiri-sirié , mala iyanaro mennang nammingkikeng ; saba' banna mennang mappikkiri'i gau'-gau' iya naéloriyé linoéwé bawang .
50003020	Iyakiya idi'é iyanaritu warga negarana surugaé . Polé kuwatoniro Arung Pappassalama'ta , Puwang Yésus Kristus , poléi matu . Aléna ritu ritajeng sibawa muddani .
50003021	Watakkaléta iya malemmaé sibawa weddingngé ancuru'é , napinrai matu Kristus mancaji pada-pada watakkalé-Na iya malebbié . Weddingngi napogau' iyaro nasaba mappunnaiwi akuwasang untu' patunru'i sini-sininnaé .
50004001	Rimakkuwannanaro , Saudara-saudaraku iya uwéloriyé , makkuwaniro sitinajammu tuwo sibawa mattonget-tongeng mateppe' lao ri Puwangngé . Muddaniwi atikku ri iko ! Iko ritu uwattuwang mébbuka marennu .
50004002	Saudara Euodia sibawa Saudara Sintiké ! Uwéllauwi sibawa masero kuwammengngi Saudara massiatiwi selaku sining tau iya siatepperengngé .
50004003	Lao ri sellaoku iya matinulué , uwéllau towi kuwammengngi Saudara bantuwi iya duwa makkunraiéro . Purani majjama senna' mennang sibawakka untu' mabbirittangngi Karéba Madécéng polé ri Allataala ; pada-pada Klémén sibawa sininna tau laingngé iya majjamaé sibawakka . Aseng-ngasenna mennang engkai ri laleng Kitta'na Tau Tuwoé .
50004004	Tennapodo tuli marennuko nasaba tuwoko masséddi sibawa Puwangngé . Siseppa makkeda : arennuno !
50004005	Sitinajai sininna tauwé naulléi mitai kédo-kédomu iya makessing atié . Saba' dé'na namaittana napolé matu Puwangngé .
50004006	Aja mubata-bata passalenna muwi aga . Ri laleng sininna gau'-gau'é , assempajanno sibawa pangoloni paréllaummu ri Allataala . Aga muwapparelluwang , tuli powadai lao ri Allataala ri laleng mattarima kasi .
50004007	Na asaléwangeng polé ri Allataala iya dé'é nakkullé napahang tolinoé , jagaiwi matu atimmu sibawa pikkirammu iya masséddiénna sibawa Kristus Yésus .
50004008	Paccappurenna , Saudara-saudara lisekiwi pikkirammu sibawa gau'-gau' iya engkaé angke'na , iya sitinajaé ripoji , iyanaritu gau'-gau' iya tongengngé , iya malebbié , iya adélé'é , mapaccingngé , macenningngé , sibawa makessingngé .
50004009	Pajoppani aga muwaggurui sibawa mutarima polé ri iyya ; muwi polé ri ada-adakku iyaré'ga polé risining pangkaukekku . Allataala assalenna asaléwangengngé , sibawakko matu .
50004010	Ri laleng atuwokku iya masséddié sibawa Puwangngé , masennang senna'i pappéneddikku , saba' puranana makkuwaro ittana , makkekkuwangngé makkullésiko pikkiri'i keadaakku . Akkattaku tenniya makkedaé muwallupaina ; mémeng muwajampangika , iyakiya dé' mulolongeng kasempatang untu' mappaitangngi .
50004011	Upangoloi iyaé tenniya nasaba akurangekka , saba' purana magguru paggenne'i aga iya engkaé .
50004012	Upéneddingini atuwong iya akurangengngé , sibawato atuwong alebbingngé . Uwissenni rahasiyana untu' moloiwi keadaang muwi maragaé ; muwi keadaang décéng iyaré'ga keadaang kasiyasi , muwi keadaang masagéna , iyaré'ga keadaang akurangeng .
50004013	Nasibawang akuwasang iya nabbéréyangngé Kristus lao ri iyya , mappunnaika awatangeng moloiwi sininna rupanna keadaangngé .
50004014	Iyakiya puraka mutulung ri laleng asusakku ; na aga iya mupogau'éro mémeng makessing .
50004015	Saudara-saudara tau Filipié ! Alémuna misseng tongengngi makkedaé wettukku salaiwi Makedonia riyolo , wettunna Karéba Madécéngngéro uwappallebbangeng untu' bunge'-bunge'na , iko ritu bawang alé-aléna jema' iya bantuékka ; iko bawang alé-aléna iya maccowéé kanyaméi peri nyamenna sibawakka .
50004016	Wettukku ri Tésalonika sibawa mapparelluwang bantuwang , dé' nawékkasiseng muwa kirikko bantuwang lao ri iyya .
50004017	Tenniya bettuwanna iyaro macinna muka bawang tarima pabbéré . Iya uwacinnaiyé iyanaritu kuwammengngi uwulléi mitai wassélé'-wassélé' iya tambaiyéngngi albammu .
50004018	Purani utarima maneng -- mala lebbi nagenne'é ! Sininna pabbéré iya muwakkiringengngé lao ri iyya , purani utarima polé ri Epafroditus . Makkekkuwangngé uwappunnaini sininna iya uwapparelluwangngé . Sining pabbérémuro iyanaritu pada-padai bau mabau polé ri akkarobangeng iya riyakkasuwiyangengngé lao ri Allataala sibawa iya natarimaé Allataala sibawa masennang ati .
50004019	Allataala iya usompaé , maona sibawa asugireng ri laleng Kristus Yésus , pennoiwi matu sininna apparelluwammu .
50004020	Ripojiwi Allataala Ambo'ta lettu mannennungeng ! Aming .
50004021	Palettu'i sellekku lao ri sininna umma'na Allataala iya masséddié sibawa Kristus Yésus . Sibawa tarima towi sellenna saudarata iya engkaé sibawakka .
50004022	Sininna umma'na Allataala ri kotaéwé , utamana mennang iya polé ri saorajana Kaisar , massellengngi lao ri iko .
50004023	Tennapodo Puwang Yésus Kristus barakkaki manengngi saudara . Salama , Paulus sibawa Timotius
51001001	Saudara-saudara umma'na Allataala ri Kolosé iya matinulué masséddi sibawa Kristus ! Selaku rasulna Kristus Yésus , -- iya nakkaé Allataala -- iyya , Paulus , silaong Saudarata Timotius , mamménasa tennapodo Allataala Ambo'ta mabbéré barakka sibawa asaléwangeng lao ri iko .
51001002	
51001003	Purani riyéngkalinga makkedaé mateppe'ko lao ri Yésus Kristus sibawa muwamaséi manenna umma'na Allataala . Iyanaro saba'na wettutta massempajangekko , tuli mattarima kasi'ki lao ri Allataala , Ambo'na Puwatta Yésus Kristus .
51001004	
51001005	Mateppe'ko sibawa mamaséko , saba' mamménasako ri aga iya napassadiyaé Allataala ri surugaé untu' iko . Purani muwéngkalinga passalenna gau'éro , wettunna Karéba Madécéng tongengngé iya polé ri Allataala ripalettu lao ri iko .
51001006	Iyaro karéba polé ri Allataala mallebbanni lao ri sininna linoé sibawa atuwonna tauwé matterui ribarakkaki ri karébaéro , pada-pada muto atuwommu ribarakkakiwi mappammulai wettunna muwéngkalinga passalenna pammaséna Allataala sibawa tonget-tongengngi nattemmekinna .
51001007	Iyaro gau'é napalettu'i Epafras lao ri Saudara , sellao iya riyamaséiyé . Aléna ritu pajjamana Kristus iya matinulué majjama untu' apentingetta .
51001008	Polé ri alénai ritu riyéngkalingai makkedaé nasibawang Rohna Allataala muwulléi siyamaséyang .
51001009	Iyanaro saba'na natuli massempajakki untu' iko sipongenna riyéngkalinga passalemmu . Riyéllauwi ri Allataala kuwammengngi Rohna Allataala mpérékko apanréng sibawa pappéjeppu angkanna muwisseng sibawa sukku aga napuwélo Allataala .
51001010	Nanallalengiwi muwulléi tuwo situru élona Allataala , sibawa tuli pésennangiwi atin-Na , angkanna ri laleng sininna séuwa-séuwaé muwulléi powassélé' gau'-gau' iya makessingngé . Sibawa pangissengemmu passalenna Allataala tattamba towi matu .
51001011	Tennapodo nasibawang akuwasang polé ri Allataala iya marajaé , ripéwatangiko angkanna muwulléi manrasa-rasaiwi sini-sininnaé sibawa sabbara enrengngé masennang ati
51001012	kuwaéttopa mattarima kasi lao ri Ambo'é . Saba' Ambo'é ritu mébbuko sitinaja tarimai aga iya puraé napassadiya Allataala lao ri umma'-Na sibawa akkarungen-Na iya matajangngé .
51001013	Puraki napaleppe' polé ri akuwasanna pettangngé sibawa napalétté'ki ri laleng akkarungenna Ana'-Na iya Namaséiyé .
51001014	Nasaba Ana'-Naro naripaleppe'ki ; bettuwanna dosa-dosata riyaddampengenni .
51001015	Kristus iyanaritu gambara'na Allataala iya manessaé iya dé'é napaita ; Kristus iyanaritu ana' iya macowaé , lebbi pentingngi naiya sininna ripancajiyé .
51001016	Saba' naolai Aléna , Allataala pancajiwi sininna séuwa-séuwaé ri surugaé sibawa ri yasé'na tanaé , sininna iya paitaé sibawa dé'é napaita , muttama toni sininna roh iya makuwasaé sibawa mapparéntaé . Sininna alangngéwé ripancajiwi naolai Kristus sibawa untu' Kristus .
51001017	Riwettu dé'napa naengka séuwa-séuwaé , engka mémenni Kristus . Sibawa nasaba Alénato ritu nasininna séuwa-séuwaé engkai ri onronna tungke'-tungke' .
51001018	Aléna ritu kapalana tubunna , iyanaritu jema'é , nasaba Aléna ritu assalenna atuwonna jema'éro . Aléna ritu ana' macowa , iya bunge'-bunge'é ripatuwo paimeng polé ri amaténgngé , kuwammengngi na Aléna bawang iya mancaji kaminang pentingngé polé ri sininna séuwa-séuwaé .
51001019	Aléna Allataala ritu puwéloi kuwammengngi sininna séuwa-séuwaé iya engkaé ri Aléna Allataala , engka towi sibawa sukku ri Aléna Ana'-Na .
51001020	Sibawa naola towi iyaro Ana'é Allataala pettuiwi sininna séuwa-séuwaé nasimadécéngeng paimeng sibawa Aléna -- muwi iya engkaé ri linoé iyaré'ga iya engkaé ri surugaé . Napogau'i Allataala iyaro naolai amaténna Ana'-Na ri aju sallié .
51001021	Riyolo mabélako polé ri Allataala . Mumusui nasaba ampé-ampému sibawa pikkirammu majai .
51001022	Iyakiya makkekkuwangngé , ri laleng amaténna Ana'-Na , Allataala mébbui assisumpungemmu sibawa Aléna simadécéngeng paimeng . Nasibawang caraéro naulléi tiwiko mangolo ri Allataala ri laleng keadaang mapaccing , tuléng sibawa dé' cellana .
51001023	Iyakiya tentu harusu'ko tette' matinulu mateppe' sibawa tettong masse ri atepperemmu . Aja' narapii muleppessangngi amménasang iya puraé riwérékko wettunna mutarima Karéba Madécéng polé ri Allataala . Iyaro karébaé purani riyabbirittang lao ri tungke' tau ri sininna linoé . Na untu' iyanaro iyya , Paulus , namancaji pattumani .
51001024	Makkekkuwangngé mamménasaka manrasa-rasa untu' apentingemmu . Nasaba anrasa-rasang watakkaléku , upaggenne'i aga iya harusu'é nanrasa-rasai Kristus untu' jema'-Na , iyanaritu tubun-Na .
51001025	Allataala suroka mancaji pattumaninna jema'-Na untu' apentingemmu . Harusu'ka palettu'i biritta polé ri Allataala , iya manenna ;
51001026	iyanaritu biritta iya maddatu-datué taung labe'é rirahasiyakang ri Allataala lao ri sininna tauwé , iyakiya makkekkuwangngé ripannessai lao ri umma'-Na .
51001027	Lao ri umma'-Naro maéloi Allataala pannessai pékkugi kessinna sibawa rajanna rahasiya-Naro untu' sininna rupa tauwé . Iyaro rahasiyaé iyanaritu : Engkai Kristus ri laleng alému , bettuwanna maccowéko matu péneddingiwi arajanna Allataala .
51001028	Kristus ritu iya riyabbirittangngé lao ri tungke' tau . Riparéngngerangiwi sibawa ripagguru manengngi mennang sibawa sininna apanréngngé . Akkattata iyanaritu kuwammengngi na tungke' tau weddingngi ritiwi lao ri Allataala , selaku tau iya déwasaé ri laleng gau'-gau' rohanié , nasaba masséddini sibawa Kristus .
51001029	Untu' lettu ri gau'éro majjama laddé'ka . Uwakkulléyangngi sibawa sininna awatangekku iya nabbéréyangngé Kristus lao ri iyya iya majjamaé ri laleng aléku sibawa penno akuwasang .
51002001	Macinnaka muwissengngi pékkugi serona méwaka ri laleng batékku untu' iko sibawa untu' mennang iya engkaé ri Laodikia enrengngé sininna iya dé'é naissekka secara paribadi .
51002002	Iya manennaé upogau'i kuwammengngi namawatang atinna mennang enrengngé siyamaséiwi mennang angkanna mare'i mennang masséddi . Nanallalengiro natonget-tongengngi mennang napahang sibawa mateppe' enrengngé naisseng rahasiyana Allataala , iyanaritu Yésus Kristus muto .
51002003	Kristus ritu timpa'i sininna apanrénna enrengngé pangissengenna Allataala iya tassubbué riyolo .
51002004	Uwappaissengengngi iyaé kuwammengngi aja' naribengnguwakko muwi riniga iya macenningngé témunna lao ri iko .
51002005	Nasaba muni mabélaka polé ri iko , angga'ka engka ri yelle'mu . Sibawa marennuka mitako massiati enrengngé masse mateppe' lao ri Kristus .
51002006	Pura natarimani Saudara-saudara Kristus Yésus selaku Puwang . Rimakkuwannanaro sitinajako masséddi sibawa Aléna ,
51002007	enrengngé makkure' ri laleng Aléna . Sitinajako patettongngi atuwonna na Kristus selaku pallapi'na . Sitinajako pédé mateppe' lao ri Yésus Kristus manuru aga iya puraé ripagguruwangngékko . Nasitinajai atimmu luwang sibawa pattarima kasi .
51002008	Sitinajako matike' , aja' narapii engka palaiko siyo-siyo sibawa pangissengeng-pangissengeng tolino iya dé'é nakkéguna , sangadinna banna mappapusaé . Iyaro sining pangissengengngé dé' napolé ri Kristus , sangadinna poléi ri pallolongenna tolinoé bawang sibawa polé ri roh-roh iya makuwasaiyéngngi linoé .
51002009	Saba' sininna paribadinna Allataala monroi ri laleng Kristus , iyanaritu ri tolino-Na .
51002010	Sibawa nasaba tuwoi masséddi sibawa Kristus , nariwéréng tokko atuwong iya sukkué . Nasaba Kristus iyanaritu kapalana tungke' roh iya makuwasaé sibawa mapparéntaé .
51002011	Nasaba masséddiko sibawa Kristus , napura risunna'ko , tenniya sunna iya naébbué tolinoé , sangadinna sunna iya naébbué Kristus , iya paleppe'ékko polé ri akuwasanna sipa'-sipa' iya madosaé .
51002012	Saba' wettunna ricemméko , rikuburu'ko silaong Kristus ; nasibawang iyaro acemméngngétto , maccowé tokko ripatuwo paimeng silaong Kristus nasaba mateppe'ko ri akuwasanna Allataala iya puraé patuwoi Kristus polé ri amaténgngé .
51002013	Riyolo , matéko secara rohani nasaba madosako , sibawa nasaba dé' narisunna'ko secara mallahéreng . Iyakiya makkekkuwangngé Allataala patuwoko silaong Kristus . Purani naddampengeng Allataala sininna dosata ,
51002014	enrengngé leddai sure' inretta , iya mancangngékki sibawa sara'-sara' iya matane'é . Ri laleng nasallina iyaro sure'é ri aju sallié , naleddai Allataala sininna natenrekengngékki .
51002015	Ri salliéro , naébbui Kristus sininna roh-roh iya mapparéntaé sibawa makuwasaé mancaji dé'na pakkullénna . Ripancajiwi mennang akkita-itang ri tau maégaé wettunna Kristus tinrosiwi mennang selaku tawangeng ri laleng barisi' apakalan-Na .
51002016	Rimakkuwannanaro aja' muleppessangngi tauwé passaloko passalenna anré iyaré'ga énungengngé , iyaré'ga passalenna esso-esso marajana agamaé , iyaré'ga ramé-ramé uleng barué , iyaré'to passalenna Esso Saba'é .
51002017	Iya manennaro banna wajo-wajona bawang polé ri gau'-gau iya maéloé polé , iyakiya annessana iyaro gau'-gau'é iyanaritu Kristus !
51002018	Aja' muleppessangngi alému riparogi ri tau iya majjaiyéngngi pakariyawai aléna sibawa iya massompaé malaéka'-malaéka' . Iyaro tauwé matempoi sibawa sining pikkiranna iya linoémmi bawang enrengngé mammingki-mingkikengngi sining pakkitang dé'é padanna ,
51002019	angkanna dé'na nakkatenning ri Kristus iya mancaji ulué . Ri yawa pappimpinna Kristus , sininna tubué ripiyarai enrengngé ripasséddiwi ri padduppa-duppanna , kuwaéttopa mpekke'i situru élona Allataala .
51002020	Purani matéko silaong Kristus , sibawa purani ripaleppe polé ri roh-roh iya makuwasaiyéngngi alangngé . Nah , magi namutuwo pada-pada tau iya rikuwasaiyé mupa ri linoéwé ? Magi saudara natunru lao ri peraturang-peraturang pada-padaéwé ,
51002021	" Aja' mukarawai iyaé " , " Aja' mukarawai iyaro " , " Aja' mugéssai iyaé " .
51002022	Sininna iyaro peraturangngé iyanaritu passalenna gau'-gau' makkuwaéro iya ripakéénna dé'na nakkégunana . Iyaro banna peraturang-peraturang sibawa pappagguruwang-pappagguruwang iya naébbué tolinoé .
51002023	Mémeng paitai iyaro gau'é makessingngi , sibawa pappétangngana kuwammengngi tauwé nasompai malaéka'é , pakariyawai aléna enrengngé sissai aléna ; iyakiya iya manennaro dé' nakkéguna untu' makuwasaiwi napessunna tolinoé .
51003001	Purano ripatuwo paimeng silaong Kristus . Rimakkuwannanaro harusu'ko makkuraga untu' lolongengngi gau'-gau' iya engkaé ri surugaé , kégi Kristus tudang ri seddé ataunna Allataala .
51003002	Pattujui pikkirammu ri gau'-gau'é kuwaro , aja' na ri gau'-gau' iya engkaé ri linoé .
51003003	Saba matéko , na atuwommu tassubbui silaong Kristus ri laleng Allataala .
51003004	Nah , assalenna atuwommu iya tongengngé iyanaritu Kristus sibawa rékko paitai matti malluru tokko matu silaong aléna ri laleng arajan-Na !
51003005	Rimakkuwannanaro , pammaténi sining cinna linoé iya madduppéluriyéngngi alému , padaénna mappangaddi , gau'-gau' iya dé'é nasipato , hawa napessu , pangéloreng iya majaé , sibawa angowangngé ( nasaba angowangngé sinrupai massompaé barahala ) .
51003006	Gau'-gau' sinrupaéro paénré'i caina Allataala lao risining tau iya dé'é natinuluriwi .
51003007	Riyolo muturusi towi iyaro sining pangélorengngé , wettummu rikuwasai ri aléna .
51003008	Iyakiya makkekkuwangngé sitinajako mabbéyangngi gau'-gau' iya majaé polé ri alému ; aja'na mumacai iyaré'ga majjallo , iyaré'ga mappunnai perasaang benci lao ri tau laingngé . Aja' sises-siseng nassu polé ri témummu ada-ada makkaroddaiyéngngi tauwé iyaré'ga ada-ada macarépaé .
51003009	Aja' muwabbellé séddié lao ri laingngé , saba' atuwong pura labe'é sibawa sininna sipa'na purani muleppessang .
51003010	Makkekkuwangngé purako riwéréng atuwong iya mabarué . Iko iyanaritu tolino baru , iya mattengngangngé ripakabarui matteru-teru ri Pappancajinna , iyanaritu Allataala , situru rupan-Na muto . Akkattana iyanaritu kuwammengngi muwissengngi Allataala sibawa sukku .
51003011	Selaku addimonrinna iyaro lennye'i sininna assilaingenna tau Yahudié sibawa tenniyaé Yahudi , tau risunna'é sibawa tau dé'é narisunna , dé'na gaga assilaingenna tau polé-polé sibawa tau dé'é nakkéyampé , ataé sibawa tau maradéka'é , saba' Kristus iyanaritu sini-sininnaé enrengngé masséddiwi sibawa sininna mennang !
51003012	Saudara iyanaritu umma'na Allataala , Allataala mamaséiko sibawa piléko untu' mancaji appunnangen-Na iya napallaingngé . Iyanaro saba'na na harusu'ko mappaitangngi paressé babuwaé , harusu'ko makessing ati , pakariyawai atimmu , malemma kininnawa , sibawa tahang manrasa-rasa .
51003013	Harusu'ko sabbara séddié lao ri laingngé , sibawa sisullé siyaddampengeng rékko engka maélo makkabale lao ri laingngé . Masennangngi atinna Puwangngé maddampengengngekko , jaji harusu tokko maélo maddampengengngi séddié sibawa laingngé .
51003014	Iya kaminang pentingngé iyanaritu : Harusu'ko siyamaséi saba' pammasé ritu passéddi manengngi Saudara-saudara angkanna mancaji sukku .
51003015	Sitinajai sining apettummu ripattentui ri adaméngeng iya nabbéréyangngé Kristus ri laleng atimmu . Saba' Allataala mobbiko untu' mancaji anggota séddi tubu , kuwammengngi mutuwo ri laleng adaméngeng polé ri Kristusro . Sitinajako mattarima kasi .
51003016	Sitinajai sining pappagguruwanna Kristus mattemme ri laleng atimmu iya pennoé barakka . Sitinajako sisullé sipagguru sibawa sisullé sipangajari iya kaminang makessingngé . Puwélonni Mazmur-é sibawa poji-pojiyangngé enrengngé élokkélong rohanié ; akkélonno untu' Allataala sibawa perasaang sukkuru' ri laleng atimmu .
51003017	Sininna aga iya mupogau'é iyaré'ga mupowadaé , harusu'i iyaro ripogau' sibawa ripowada untu' asenna Puwang Yésus . Sukkuru' lao ri Allataala Ambo'é untu' aga iya napogau'é Yésus lao ri iko .
51003018	Saudara-saudara iya mancaji bainé ! Atinuluno lao ri lakkaimmu , saba' harusu'i makkuwaro kédo-kédo'mu selaku tau Kristéng .
51003019	Saudara-saudara iya mancaji lakkaié ! Amaséiwi bainému . Aja' mumakassara' lao ri mennang .
51003020	Ana'-ana' ! Kewajibammu iyanaritu selaku tau Kristéng untu' matinulu lao ri ambo' indo'é , nasaba iyanaro pésennangiwi atinna Allataala .
51003021	Saudara-saudara iya mancaji ambo'é ! Aja' mupeddiriwi atinna ana'-ana'mu angkanna pettu paddennuwangngi mennang .
51003022	Saudara-saudara iya mancaji ataé ! Ri laleng sininna passalengngé sitinajako matinulu lao ri puwammu ri linoéwé . Aja' mumatinulu lao ri mennang banna ri wettunna mennang jagaiko , nasaba macinnako ripoji . Atinuluriwi mennang sibawa ati iya matinulué , nasaba mupakalebbii Puwangngé .
51003023	Muwi jama-jamang aga riwérékko , sitinajako sibawa sukku atimmu pada-pada rékko samanna Puwangngé ritu mutumaningi na tenniya bawang tolinoé .
51003024	Engngerangngi makkedaé tarimako matu appalang polé ri Puwangngé . Aga iya napassadiyaé Puwangngé untu' umma'-Na , iyanaritu riwérékko matu . Saba' puwang iya sitongennaé mutumaningi iyanaritu Aléna Kristus .
51003025	Na muwi niga iya pogau'é asalang , natanggungngi matu iyaro sining asalanna ; nasaba dé' nappasilaingeng Puwangngé .
51004001	Saudara-saudara iya mancaji puwangngé ! Sitinajako gaukengngi atammu sibawa tongeng enrengngé adélé' . Engngerangngi makkedaé mappunnai tokko séddi puwang ri surugaé .
51004002	Sitinajako massempajang sibawa matinulu enrengngé jaga-jaga , nasukkuru'to lao ri Allataala .
51004003	Assempajang tokko untu' idi kuwammengngi nawérékki kasempatang Allataala iya makessingngé untu' mappallebbangengngi biritta passalenna rahasiyana Kristus . Nasaba gau'éro , na uwengka makkekkuwangngé ri laleng tarungkué .
51004004	Assempajanno kuwammengngi uwulléi pannessai iyaro rahasiyaé sinnessa-nessana pékkugi harusu'é .
51004005	Ri laleng assisumpungemmu sibawa sining tau iya dé'é namateppe' , sitinajako tuwo sibawa mapanré enrengngé pakéi tungke' kasempatangngé sibawa makessing .
51004006	Sitinajai sining passaleng iya mupowadaé tuli mappakasennangngi sibawa mattaré'i . Sitinajai muwisseng pékkugi harusu'ko baliwi sining pakkutanana tauwé .
51004007	Tikhikus , Saudarata iya riyamaséiyé , paissengiko matu sininna séuwa-séuwaé passalekku . Matinului majjama silaong idi untu' Puwangngé .
51004008	Usuroi lao ri iko sibawa alasang kuwammengngi muwissengngi keadaatta sibawa natassaléwoko .
51004009	Maéloi lao Onésimus silaong Tikhikus ; séddiwi polé ri yelle'mu . Séddiwi tau iya matinulué , sibawa idi mamaséiwi . Aléna sibawa Tikhikus paissengiko matu sini-sininnaé iya kajajiyangngé ri onrokkué .
51004010	Aristarkhus , iya engkaé ri laleng tarungkué sibawa iyya , masselleng lao ri iko . Makkuwatoro Markus , sapposisenna Barnabas . ( Purani rikiringekko karéba untu' duppaiwi rékko laowi ri iko . )
51004011	Sellennato Yésus iya riyasengngétto Yustus . Polé risining tau Yahudié iya mateppeénna ri Puwang Yésus , banna mennang sipattellu bawang iya majjamaé makkekkuwangngé sibawakka untu' pajoppai jamang polé ri Allataala . Tonget-tongengngi mennang natulukka .
51004012	Selleng polé ri Epafras . Polé towi ri yelle'mu . Atannai Kristus Yésus , iya tuli massempajangngé sibawa matonget-tongeng untu' iko . Naéllauwi sibawa masero lao ri Allataala kuwammengngi na atepperemmu mancaji mawatangngi sibawa tonget-tongekko déwasa , kuwammengngi sukkuko matinulu lao ri élona Allataala .
51004013	Aléku sabbingngi makkedaé purani' majjama senna' untu' iko sibawa untu' sining tau iya engkaé ri Laodikia sibawa Hierapolis .
51004014	Dottoro' Lukas , iya tamaséiyé , sibawa Démas kiring selleng lao ri iko .
51004015	Palettukengngi selletta ri Saudara-saudara Kristéngngé ri Laodikia ; makkuwatoro lao ri Nimfa , sibawa lao ri jema'é iya massompaé ri bolana .
51004016	Rékko purani ribacangeng iyaé sure'é lao ri iko , usahakangngi kuwammengngi naribaca towi iyaro lao ri jema'é iya engkaé ri Laodikia . Makkuwatoro harusu'ko bacai sure' iya maéloé rikiring polé ri Laodikia lao ri iko .
51004017	Sibawa paissengiwi Arkhipus , " Pattépui jamang iya riwéréngngékko untu' tumaningiwi Puwangngé . "
51004018	Sellekku polé ri iyya , Paulus . Aléku mokii iyaé bagiyangngé . Aja' muwallupaiwi makkedaé engka mupa' ri laleng tarungkué ! Tennapodo Puwangngé barakkakiko . Salama , Paulus sibawa Timotius
52001001	Saudara-saudara jema'é ri Tésalonika , iya mancajiyé umma'na Allataala Ambo'é sibawa Puwang Yésus Kristus . Idi , iyanaritu Paulus , Silas sibawa Timotius mamménasa tennapodo Allataala mabbéré barakka sibawa asaléwangeng lao ri iko .
52001002	Tuli sukkuru'ki lao ri Allataala nasaba Saudara maneng . Tungke' massempajakki lao ri Allataala sibawa Ambo'ta tuli riyéngngerakko . Tuli riyassempayangekko . Maréngngerakki pekkugiko mappaitangngi ri laleng pangkaukeng makkedaé mateppe'ko lao ri Kristus , pékkugiko mamaséiwi tau laingngé angkanna tumaningiwi mennang , sibawa pékkugiko maddennuwang masse lao ri Puwatta Yésus Kristus .
52001003	
52001004	Riisseng idi Saudara-saudara , makkedaé Allataala mamaséiko , sibawa pura piléko mancaji appunnangen-Na iya mallaingngé .
52001005	Saba' idi palettu'i Karéba Madécéngngé lao ri iko tenniya sibawa ada-ada bawang , iyakiya nasibawatto akuwasang , nasibawang Rohna Allataala . Nasibawang ateppereng makkedaé iyaro Karéba Madécéngngé tongengngi . Muwisseng pékkugiki tuwo untu' apentingemmu wettutta engka ri tengnga-tengngamu .
52001006	Muwaccowériwi kédo-kédota sibawa kédo-kédona Puwangngé . Namuni manrasa-rasa senna'ko , mutarimai sibawa marennu karéba iya riyabbirittangngé lao ri iko . Iyaro arennungngé nabbéréyangngi Rohna Allataala .
52001007	Nallalengiro mancaji contoko untu' sininna tau Kristéngngé iya engkaé ri Makedonia sibawa Akhaya .
52001008	Saba' mappammulai polé ri iko , biritta passalenna Puwangngé mallebbanni lettu ri Makedonia sibawa Akhaya . Na tenniya iyaro bawang , mala biritta passalenna pékkugiko mateppe' lao ri Allataala lettu'ni kégi-kégi , angkanna dé'na taparelluna powadai agi-agi .
52001009	Sininna iyaro tauwé mabbicarai passalenna pékkugiko tarimaki wettutta riyolo lao ri iko . Mabbicarai mennang passalenna pékkugiko salaiwi barahala-barahalaé , sibawa lao ri séddi-séddinna Allataala iya tuwoé untu' mattumani ri Aléna .
52001010	Mabbicara towi mennang passalenna pékkugiko mamménasaiwi apolénna Ana'na Allataala polé ri surugaé , iyanaritu Yésus , iya puraé napatuwo Allataala polé ri amaténgngé . Yésus éttonaro iya passalamaékki polé ri caina Allataala iya mangoloé .
52002001	Saudara-saudara ! Alému missengngi makkedaé apoléngetta ri iko dé' naparacuma .
52002002	Muwisseng makkedaé riwettu dé'napa talao ri iko ri Tésalonika , puraki' ripanrasa-rasa sibawa ripakatuna ri Filipi . Iyakiya namuni maéga tau méwaki , Allataala pura mpérékki abaraningeng untu' mabbirittangngi ri iko Karéba Madécéng iya polé ri Aléna .
52002003	Angérangetta lao ri iko tenniya séuwa atakkalupang ; tenniyato sibawa akkatta iya dé'é namapaccing iyaré'ga untu' mabbellé .
52002004	Dé' ! Dé' tabbicara untu' pésennangiwi atinna tauwé , sangadinna untu' pésennangiwi atinna Allataala iya mojiyéngngi atitta . Saba' nangga'ki sitinaja untu' mappallebbangengngi iyaro Karéba Madécéngngé .
52002005	Alému missengngi makkedaé dé' taengka tamacenning tému iyaré'ga bengnguwakko untu' subbui akkatta-akkatta mangowaé . Allataala sabbinna !
52002006	Dé'to takkuraga untu' lolongeng pappojiyang polé ri tauwé -- muwi polé ri iko iyaré'ga polé ri tau laingngé . Sitongenna selaku rasulna Kristus , weddikki'sa mattuntu' séuwa polé ri iko .
52002007	Iyakiya kédoki sibawa malemma kininnawa wettutta engka ri tengnga-tengngamu , pada-pada séddié indo' jampangiwi ana'-ana'na .
52002008	Nasaba paressé babuwata , sadiyaki mpérékko tenniya bawang Karéba Madécéng iya polé ri Allataalaro , iyakiya atuwottato . Saba' mamasé senna'ki ri iko !
52002009	Tentu muwéngngerang mupi pékkugi tedde'ta makkuraga sibawa méwa . Esso wenniki majjama kuwammengngi nadé' tasussaiwi muwi séddi tau ri yelle'mu wettutta mappallebbangengngi Karéba Madécéng iya polé ri Allataalaro lao ri iko .
52002010	Tuwoki sibawa mapaccing , tongeng enrengngé dé' cellana lao ri iko iya mateppe'énna ri Kristus . Iko ritu sabbi-sabbitta , makkuwatoro Allataala .
52002011	Muwisseng makkedaé puraki gaukekko tungke'-tungke' pada-pada séddié ambo' gaukengngi ana'-ana'na .
52002012	Idi pangajariko , idi mpérékko sumange' sibawa dessa'ko kuwammengngi mutuwo makkuwa rupanna angkanna mupésennangiwi atinna Allataala . Nasaba Allataala pura mobbiko untu' mancaji wargana Lino Baruna Allataala sibawa péneddingiwi arajan-Na .
52002013	Engka mupa séddi passaleng laingngé iya mebbuékki tuli mattarima kasi lao ri Allataala . Iyaro passalengngé iyanaritu : wettutta palettu'i biritta polé ri Allataala lao ri iko , muwéngkalingai sibawa mutarimai iyaro birittaé tenniya selaku biritta polé ri tolinoé , iyakiya selaku biritta iya tonget-tongengngé polé ri Allataala . Aléna ritu majjama ri laleng alému iya mateppe'é ri Kristus .
52002014	Saudara-saudara , gau' iya mupéneddingiyé pura toni napéneddingi jema'-jema'na Allataala ri Yudéa , iya mancajiyé appunnangenna Yésus Kristus . Mupéneddingiwi anrasa-rasangngé polé ri bangsamu muto , pada-pada muto iya napéneddingiyé jema'-jema'na Allataala ri Yudéaro polé ri tau Yahudié .
52002015	Iyaro sining tauwé purani nauno Puwang Yésus enrengngé nabi-nabié , kuwaéttopa callaki . Namusui mennang sininna tauwé sibawa Allataala dé' sises-siseng namasennang lao ri mennang !
52002016	Mala nahalang-halangiki mennang untu' mabbirittangngi lao ri bangsa-bangsa tenniyaé Yahudi biritta iya weddingngé passalama'i bangsa-bangsaéro . Nanallalengi iyaro sining tau Yahudié tattambai matteru dosa-dosana narapi sukku jumellana . Na makkekkuwangngé angkanna mennang nakenna caina Allataala !
52002017	Iyakiya Saudara-saudara , sipongetta massarang polé ri iko ri laleng wettu dé'é namaitta -- massarang ri mataé iyakiya ri atié dé' -- pédé' muddaniki lao ri iko sibawa makkuraga tonget-tongeng untu' siruntu'si sibawa iko !
52002018	Manniya'ki maélo lao célléngiko ; na iyya , Paulus , purani ucoba wékkaduwa , iyakiya nahalangiki Ibillisi'é .
52002019	Tongeng iko ritu amménasatta sibawa arennutta . Saba' matti rékko poléi Puwang Yésus , sibawa mangoloki ri Aléna , iko ritu mancaji matu attuwangetta !
52002020	Mémeng iko ritu attuwangetta sibawa arennutta !
52003001	Angkanna uddanitta dé'na nattahanna . Rimakkuwannanaro mappikkiri'ka lebbi kessing muwi risalaiki alé-alé ri Aténa ,
52003002	ri wettutta suroi saudarata Timotius . Séddiwi pattumaninna Allataala iya majjamaé sibawa idi untu' mabbirittangngi Karéba Madécéngngé passalenna Kristus . Risuroi Timotius lao ri iko kuwammengngi napéwatangiko sibawa dorokko untu' lebbi mateppe'pa ri Kristus .
52003003	Nanallalengiro dé'na muwi séddi tau polé ri iko iya soroé nasaba anrasa-rasattaé . Alému missengngi makkedaé iyaro anrasa-rasangngé muttama'i ri laleng rancanana Allataala untu' idi .
52003004	Wettutta sibawa mupi' iko , puraki paissengiko lebbi riyolo makkedaé manrasa-rasaki matu . Na mémeng iyaro tonget-tongenni pura kajajiyang ; alému missengngi .
52003005	Iyanaro saba'na usuroi Timotius , nasaba macinna senna'ka missengngi pékkugi amajungemmu ri laleng atepperengngé lao ri Kristus . Bata-bataka naullé ammai Ibillisi' godako angkanna sininna turuppuse'ta mancaji paracumai .
52003006	Makkekkuwangngé lisuni Timotius sibawa purani napalettu ri idi karéba marennué passalenna pékkugiko mateppe' lao ri Kristus sibawa sisullé siyamaséi . Napaissengiki makkedaé tuli taroko passéngereng iya makessingngé passaletta ri atimmu . Sibawa macinnako sita idi , pada-padato idi macinna tokki sita iko .
52003007	Iyanaro saba'na , Saudara-saudara , ri laleng sininna asussatta sibawa anrasa-rasatta , tassaléwoki polé ri karéba passalemmu . Atepperemmu lao ri Kristus loppoiwi atitta ,
52003008	angkanna makkekkuwangngé marasaki tonget-tongeng tuwo , assaleng tette'ko tettong masse , masséddi sibawa Puwangngé .
52003009	Temmaka égana tarima kasi'ta lao ri Allataala nasaba sininna arennung iya ripéneddingiyé ri yolona Allataala nasaba iko .
52003010	Esso wenniki maréllau ri Aléna sibawa sukku atié , kuwammengngi na aléta wedding siruntu sibawa iko untu' passukkui aga iya muwapparelluwangngé mupa untu' mateppe' ri Kristus pékkugi mestinna .
52003011	Tennapodo aléna Allataala Ambo'ta , sibawa Puwatta Yésus paratai laletta untu' sita sibawa iko !
52003012	Tennapodo Puwangngé mébbuko pédé' mamaséiwi séddié sibawa laingngé enrengngé pédé' mamaséiwi sininna tauwé , angkanna iyaro pammasému tattamba-tambai , pada-pada pammaséta lao ri iko .
52003013	Nanallalengiro Puwangngé péwatangiwi matu atimmu , angkammu mapaccing sibawa dé' cellana ri yolona Allataala Ambo'ta , wettunna Puwatta Yésus polé silaong sininna tau iya mancajiyé appunnangen-Na .
52004001	Paccappurenna saudara-saudara , purani mpérékko conto passalenna pékkugi harusu'ko tuwo untu' pésennangiwi atinna Allataala . Mémeng tuwono pada-padaéro . Iyakiya makkekkuwangngé nasaba akuwasanna Puwang Yésus , riyéllauwi sibawa masero ri iko enrengngé maddessa kuwammengngi nalebbi makkuragasiko ri laleng gau'éro !
52004002	Saba' muwissenni panunju'-panunju' iya puraé riwérékko ri laleng akuwasanna Puwang Yésus .
52004003	Iyanaé élona Allataala : Kuwammengngi mutuwo untu' Aléna bawang , mabélaiwi sininna pangkaukeng mappangaddié .
52004004	Tungke' worowané ri yelle'mu naharusu'i naisseng pékkugi tuwo sibawa bainéna sibawa cara-cara iya sennangiyéngngi atinna Allataala sibawa rupa tauwé .
52004005	Aja' mutuwo maccowériwi hawa napessummu lao ri bainému , pada-pada iya napogau'é tau iya dé'é naissengngi Allataala .
52004006	Ri laleng gau' pada-padaéwé , aja' namuwi séddi tau pogau' asalang lao ri saudarana , iyaré'ga bengnguwangngi . Riyolo puraki' mabbirittangngi papparéngngerang iya matedde'é lao ri iko , makkedaé nahukkungngi matu Puwangngé sining tau iya pogau'éngngi sining asalang pada-padaéro .
52004007	Allataala mobbiki , tenniya kuwammengngi tatuwo mappangaddi , sangadinna kuwammengngi tatuwo iya pésennangiyéngngi atin-Na .
52004008	Rimakkuwannanaro , tau iya dé'é natarimai pappagguruwangngéwé , tenniya bawang dé' natarimai rupa tauwé , sangadinna nasampéyangngi Allataala iya mabbéréyangngéngngi Roh-Na iya mapaccingngé lao ri iko .
52004009	Dé'na naparelluki mokii lao ri iko passalenna pékkugiko harusu mamaséiwi Saudara-saudara iya siyatepperengngé . Alémuna pura ripagguru ri Allataala untu' siyamaséi .
52004010	Na iyaro gau'é purani muwappaitang maneng lao ri sininna saudara siyatepperengngé ri sininna Makedonia . Iyakiya Saudara-saudara , riyéllauwi sibawa masero , kuwammengngi nalebbi makessing pasi atuwommu .
52004011	Akkuragako tuwo sibawa tennang sibawa aja' mucampuru'i persoalanna tau laingngé . Sitinajako majjama sappai dallé' , pada-pada riyolo pura riparéntangngékko riyolo .
52004012	Rékko tuwoko makkuwaro , dé'na nataggattukko muwi lao ri niga , sibawa sining tau iya dé'é namateppe' ri Kristus , napakarajako matu .
52004013	Saudara-saudara , macinnaki kuwammengngi muwissengngi iya sitongennaé passalenna sining tau iya matéénna ; kuwammengngi dé' mumessé ati pada-pada sining tau laingngé iya dé'é nappunnai paddennuwang .
52004014	Mateppe'ki makkedaé purai maté Yésus sibawa tuwoi paimeng . Iyanaro saba'na tamateppe'to makkedaé Allataala patuwoi matu paimeng sininna tau iya mateppe'é ri Yésus iya matéénna , kuwammengngi natuwo mennang sibawa Aléna .
52004015	Passalenna gau'éro , iyanaritu pappagguruwanna Puwangngé iya puraé ripalettu ri iko : Wettunna Puwang Yésus polé , idi iya tuwoé mupa dé' naripoddiyoloi matu sining tau iya matéénna lebbi riyolo .
52004016	Gorai matu mangobbi malaéka' marajaé sibawa sadda battowa enrengngé ripaoniwi tarompé'na Allataala selaku tanrang . Nainappa Puwang Yésus nonno polé ri surugaé , sibawa sining tau Kristéng iya matéénna ripatuwoi matu lebbi riyolo .
52004017	Purairo , idi iya tuwoé mupa iyaro wettué riyakkaki matu silaong mennang ri laleng ellungngé untu' siruntu Puwangngé ri langié . Nainappaki monro matu silaong Puwangngé lettu mannennungeng .
52004018	Rimakkuwannanaro , sitinajako sisullé sipéwatangi ateppereng sibawa ada-adaéwé .
52005001	Saudara-saudara , dé' naparelluki maroki lao ri iko uppanna wettunna iya mattentué nakajajiyang matu iyaro gau'-gau'é .
52005002	Saba' alému missengngi sibawa manessa makkedaé Esso apolénna Puwangngé poléi matu pada-pada panga iya polé ri wennié .
52005003	Rékko makkedai tauwé , " Amang manenni sibawa tennang , " ri wettuénnaro tennasenna-sennai mennang nakenna matu abinasang , nadé' séddi tau mulléi leppe' . Iyaro gau'é tappa kajajiyangngi matu , pada-pada makkénedding mapeddi maéloé mémmana' iya kennaéngngi séddié makkunrai .
52005004	Iyakiya iko tenniyano tau iya tuwoé ri laleng pettangngé , angkanna iyaro Essoé nasélengiko pada-pada apolénna pangaé .
52005005	Sininna Saudara iyanaritu tau iya tuwoé ri laleng tajangngé ; muttama'ko ri esso iya macakkaé . Tenniyaki tau iya tuwoé ri laleng pettangngé , iyaré'ga muttama'é ri wenni iya mapettangngé .
52005006	Rimakkuwannanaro dé' naweddikki matinro bawang pada-pada tau laingngé . Harusu'ki jaga-jaga sibawa pikkiratta harusu matajang .
52005007	Ri wennié matinroi tauwé , sibawa ri wenniétto namabo' tauwé .
52005008	Iyakiya idi'é iyanaritu tau esso iya muttama'é ri esso iya matajangngé , rimakkuwannanaro pikkiratta harusu'i matajang . Harusu'ki tette' mateppe' ri Puwangngé sibawa mamaséiwi tau laingngé enrengngé mamménasa sibawa mateppe' makkedaé Allataala passalama'ki matti . Iyanaro senjata iya linrungiyékki ri laleng ammusurengngé méwai pettangngé .
52005009	Dé' napiléki Allataala untu' rihukkung iyakiya untu' ripassalama' naolai Puwatta Yésus Kristus .
52005010	Matéi untu' idi kuwammengngi na ri wettunna polé matti -- tuwo mupi'ga iyaré'ga maténi -- weddikki tuwo silaong Aléna .
52005011	Rimakkuwannanaro , sitinajako tette' sidorong sibawa sipéwatangi , pada-pada iya mupogau'é makkekkuwangngéwé .
52005012	Saudara-saudara , riyéllauwi sibawa masero kuwammengngi muwangke'i tau iya majjamaé ri tengnga-tengngamu ; iyanaritu mennang iya puraé napilé Puwangngé untu' pimpingngi sibawa pangajariko .
52005013	Gaukengngi mennang sibawa silebbi-lebbina enrengngé paressé babuwa nasaba méngngerangngi jama-jamang aga iya napogau'é mennang . Tuli tuwoko sibawa sipammasé-masé .
52005014	Riyéllau towi Saudara-saudara , kuwammengngi amparengngi tau iya dé'é namaélo majjama . Pakkasse'i tau iya métaué ; tulungngi sining tau iya parellué ritulung , sibawa sabbara'ko lao ri sininna tauwé .
52005015	Jagaiwi kuwammengngi aja' naengka wale'i jaé sibawa ja . Akkuragano untu' tuli pogau'i madécéngngé , séddié lao ri laingngé sibawa lao ri sininna tauwé .
52005016	Sitinajako tuli marennu ,
52005017	sibawa tuli massempajang .
52005018	Ri laleng sininna keadaangngé sitinajako sukkuru' , saba' iyanaro naélori Allataala polé ri iko selaku tau iya tuwoé masséddi sibawa Kristus Yésus .
52005019	Wéréngngi alaluwasang Rohna Allataala .
52005020	Aja' muwangga énténgngi biritta-biritta iya nabbéréyangngé Rohna Allataala .
52005021	Sininna séuwa-séuwaé harusu'i rioji , naiya makessingngé harusu'i riyaccowéri .
52005022	Abélaiwi sininna rupanna jaé .
52005023	Tennapodo Allataala muto , iya mpéréngngékki asaléwangeng , pancajiko tau iya tonget-tongengngé tuwo banna untu' Allataala . Tennapodo Allataala jagaiwi sininna alému , muwi roh , nyawa iyaré'ga tubummu , angkanna dé'gaga akurangenna wettunna Puwatta Yésus Kristus polé paimeng .
52005024	Allataala , iya puraé mobbiko , pogau'i matu gau'éro sibawa matinului .
52005025	Assempajangekki Saudara-saudara !
52005026	Siyasselles-sellengenno secara sipammasé-masé pada-pada Saudara Kristéngngé .
52005027	Ri laleng akuwasanna Puwangngé , uwéllauwi sibawa masero kuwammengngi mubacangengngi iyaé sure'é lao ri sininna Saudara siatepperengngé .
52005028	Tennapodo Puwatta Yésus Kristus barakkakiko . Salama , Paulus
53001001	Saudara-saudara jema'é ri Tésalonika , iya mancajiyé umma'na Allataala Ambo'ta sibawa Puwang Yésus Kristus ! Idi , iyanaritu Paulus , Silas sibawa Timotius
53001002	mamménasa tennapodo Allataala Ambo'é sibawa Puwang Yésus Kristus mabbéré barakka enrengngé asaléwangeng lao ri iko .
53001003	Saudara-saudara , tuli waji'ki mattarima kasi lao ri Allataala nasaba iko . Na mémeng sipato'ki pogau'i makkuwaéro , saba' pédé' mateppe'ko lao ri Kristus , enrengngé pédé' mamaséiwi séddié lao ri laingngé .
53001004	Iyanaro saba'na magi tatuli mabbicara passalemmu tungke' wettu ricélléngiwi jema'-jema'na Allataala . Masennakki curitai pékkugiko tette' masse mateppe' lao ri Kristus ri laleng paccallangngé sibawa anrasa-rasangngé iya mupéneddingiyé .
53001005	Purai mupéneddingi anrasa-rasangngé nasaba Lino Baruna Allataala , nariyangga'ko matu sitinaja muttama ri lalenna . Kuwaniyé manessa pékkugi adélé'na apettunna Allataala .
53001006	Napogau'i matu aga iya adélé'é , nawalekengngi matu anrasa-rasang lao ri tau iya mébbuékko manrasa-rasa .
53001007	Nalao ri iko iya manrasa-rasaé makkekkuwangngéwé -- makkuwatoro idi -- Allataala matu mpérékki asennangeng ri essona Puwang Yésus nonno polé ri surugaé sibawa mappaitangngi Aléna silaong malaéka'-malaéka'-Na iya baranié
53001008	sibawa api iya malluwa'-luwa'é . Nonnoi untu' hukkungngi tau iya dé'é napaduliwi Allataala sibawa iya dé'é namaélo tuwo situru Karéba Madécéng passalenna Yésus Puwatta .
53001009	Iyaro sining tauwé tarimai matu pahukkungeng abinasang lettu mannennungeng , ribuwangngi matu massu polé ri daérana Puwangngé sibawa polé ri akuwasanna iya marajaé ,
53001010	ri Esso apolénna matti untu' ripakaraja ri umma'na sibawa untu' ripakalebbi ri sininna tauwé iya mateppe'é . Engka tokko matu ri yelle'na umma'na Allataalaro , saba' mateppe'ko lao ri biritta iya ripalettu'é lao ri iko .
53001011	Iyanaro saba'na na idi tuli massempajangekko . Massempajakki kuwammengngi Allataala pancajiko sitinaja untu' tuwo situru élo-Na , untu' iyanaro mobbiko . Tennapodo Allataala , nasibawang akuwasan-Na , pennoiwi cinna-Na untu' pogau'i madécéngngé , sibawa passukkui sininna jama-jamang iya mupogau'é nasaba mateppe'ko lao ri Kristus .
53001012	Nanallalengiro Puwatta Yésus Kristus ripakarajai ri iko , sibawa iko ripakarajato ri Yésus nasaba akessingeng atinna Allataala enrengngé Puwang Yésus Kristus .
53002001	Passalenna Puwatta Yésus Kristus , sibawa passalenna ripaddeppungetta matu untu' monro sibawa Aléna , iyanaé uwéllau sibawa masero polé ri iko :
53002002	Aja' mumasitta mammaling-maling iyaré'ga mausé nasaba engkana biritta makkedaé narapini Essona Puwang Yésus polé paimeng . Naullé iyaro karébaé assalenna poléi riséuwaé boto , iyaré'ga polé riséuwaé pappagguruwang ; iyaré'ga wedding towi jaji engka powadai makkedaé engka naengka taokii iyaé makkuwaéro ri laleng sala'séddinna sure'ta .
53002003	Muwi maga , aja' muleppessangngi tauwé bengnguwakko . Saba' riwettu dé'napa narapii iyaro Essoé , harusu'i kajajiyang iyaé gau'éwé lebbi riyolo : Maéga tau salaiwi atepperenna , massakkarengngi Kristus ; sibawa Tolino Maja iya ripatotoriyé untu' muttama ri ranakaé , mappaitangngi matu aléna .
53002004	Namatempo maélo méwai sibawa pakatanréi aléna ri yasé'na sininna iya nasompaé tolinoé , iyaré'ga sininna iya nangga'é déwata tolinoé . Mala muttama'i matu sibawa tudang ri laleng Bolana Allataala sibawa mappallebbangengngi makkedaé aléna iyanaritu Allataala .
53002005	Engngerangngi makkedaé purani uwappaddissengeng iya manennaro wettukku engka mupa sibawa iko .
53002006	Muwisseng aga iya lawa-lawaiyéngngi kajajiyanna iya manennaro . Matti ri wettu iya puraé napattentu Allataala , iyaro Tolino Majaé mompoi matu .
53002007	Awatangeng iya jamaéngngi iyaro jaé mammulani majjama secara rahasiya , iyakiya tuli ritahat-tahang mupi . Matti rékko iya tahangngéngngiro ripaddésu'ni ,
53002008	nappai paita iyaro Tolino Majaé . Narékko poléni Puwang Yésus , naunoi matu iyaro Tolino Majaé sibawa nappase' polé ri témun-Na , enrengngé pabbinasai sibawa cahaya ahadéréken-Na .
53002009	Iyaro Tolino Majaé mompoi sibawa akuwasang iya battowaé polé ri Ibillisi' . Napakangkai matu sininna rupanna anu makalallaingngé sibawa gau'-gau' iya dé'é padanna iya pennoé sibawa bellé .
53002010	Napakéi matu sininna bellé iya majaé untu' papusai sining tau iya maéloé binasa . Binasai matu mennang saba' nasampéyangngi sibawa dé' napojiwi biritta iya tongengngé iya polé ri Allataala iya weddingngé passalama'i mennang .
53002011	Iyanaro saba'na na Allataala napapoléngengngi mennang séuwa akuwasang iya papusaéngngi mennang , angkanna mateppe'i mennang lao ri aga iya dé'é natongeng .
53002012	Addimonrinna , sininna tauwé iya pojiyéngngi dosaé sibawa dé'é namateppe' lao ri iya tongengngéro , rihukkungngi matu .
53002013	Saudara-saudara iya namaséiyé Puwangngé ! Tuli harusu'ki mattarima kasi lao ri Allataala passalemmu , saba' pammulanna mupa Allataala pura piléko untu' ripassalama' . Kajajiyangngi iyaro gau'é nasaba aga iya napogau'é Rohna Allataala lao ri iko untu' pancajiko umma'na Allataala iya mapaccingngé sibawa nasaba mateppe'ko lao ri biritta iya tongengngé polé ri Allataala .
53002014	Untu' iyanaro Allataala mobbiko naolai Karéba Madécéng iya riyabbirittangngé lao ri iko . Naobbiko Allataala , nasaba maéloi kuwammengngi muwaccowé péneddingiwi arajanna Puwatta Yésus Kristus .
53002015	Rimakkuwannanaro , Saudara-saudara , tettong masse'no sibawa attenninno matteru lao risining pappagguruwang iya puraé riyabbirittang lao ri iko , muwi ada-ada iyaré'ga taroki .
53002016	Tennapodo aléna Puwatta Yésus Kristus , sibawa Allataala Ambo'ta massaléwo sibawa péwatangiwi atimmu , kuwammengngi muwulléi pogau'i sibawa mabbirittangngi aga iya makessingngé . Saba' Allataala mamaséiki , sibawa nasaba akessingeng atin-Na naébbuki tette' sabbara' mamménasaiwi iya makessingngé .
53002017	
53003001	Paccappurenna , Saudara-saudara , assempajangekki . Assempajanno kuwammengngi biritta polé ri Puwangngé weddingngi matteru mallebbang sibawa masitta enrengngé ritarima sibawa madécéng , pada-pada iya puraé kajajiyang ri iko riyolo .
53003002	Assempajang tokko kuwammengngi napassalama'ki Allataala polé risining tau iya dé'é nakkéyampé sibawa majaé . Saba' dé' nasininna tauwé mateppe' matu ri biritta iya polé ri Puwangngéro .
53003003	Iyakiya matinului Puwangngé . Napéwatangiko matu sibawa nalinrungiko polé ri Si Majaé .
53003004	Nasukkuki mateppe' lao ri Puwangngé passalemmu , makkedaé mattengngakko pogau'i sibawa matteru matu pogau'i aga iya riyappétangngarengngé lao ri iko .
53003005	Tennapodo Puwangngé pimpikko untu' lebbi pahangngi makkedaé Allataala mamaséiko sibawa Kristus mabbéré asabbarakeng lao ri iko .
53003006	Saudara-saudara , ri laleng akuwasanna Puwang Yésus Kristus , riparéntakko kuwammengngi muwabélaiwi sininna Saudara iya tuwoé makkuttu-kuttu , sibawa iya dé'é naturusiwi sining pappagguruwang iya riyabbéréyangngé lao ri mennang .
53003007	Alémuna misseng tongengngi makkedaé harusu'ko turusiwi contota . Dé' takkuttu-kuttu wettutta engka ri tengnga-tengngamu .
53003008	Dé' tanréi inanréna tauwé sibawa tenriwaja . Sibalé'na esso wenniki mappallaung maggangka ullé kuwammengngi dé' tasussaiwi muwi niga polé ri yelle'mu .
53003009	Ripogau'i iyaro tenniya nasaba dé' tappunnai ha' mattuntu' kuwammengngi mutulukki , iyakiya nasaba maéloki mancaji conto lao ri iko .
53003010	Wettutta engka mupa ri tengnga-tengngamu , riyabbéréyangngi peraturangngéwé , " Tau iya dé'é namaélo mappallaung , dé' nawedding manré . "
53003011	Ripowadai iyaé nasaba riyéngkalingai makkedaé engka tau ri yelle'mu iya tuwoé makkuttu-kuttu . Dé'gaga napogau' mennang sangadinna sibu'i campuru'i urusanna tau laingngé .
53003012	Ri laleng asenna Puwatta Yésus Kristus riparéntangngi sining tauwéro sibawa paréngngerangiwi , kuwammengngi nappallaung mennang sibawa tennang enrengngé sappai dallé'na muto .
53003013	Iyakiya aja' mucau pogau' décéng .
53003014	Naullé engka tau ri yelle'mu iya dé'é namaélo turusiwi aga iya ripowadaé ri laleng sure'éwé . Jaga-jagako ri tau makkuwaéro sibawa aja' musiwollompollong sibawa aléna kuwammengngi namasiri .
53003015	Iyakiya aja' mugaukengngi selaku bali , banna pangajariwi selaku séddi Saudara .
53003016	Puwangngé iyanaritu assalenna asaléwangetta . Tennapodo tuli mabbéréi lao ri iko asaléwangeng ri laleng sininna gau'é . Tennapodo Puwangngé sibawang manengngi Saudara .
53003017	Sellekku polé ri Iyya , Paulus . Aléku muto mokii iyaé bagiyangngé . Mappakkuwaiyé tanranna iya utaroé ri laleng sininna sure'ku .
53003018	Tennapodo Puwatta Yésus Kristus barakkaki manengngi Saudara . Salama , Paulus
54001001	Timotius , ana'ku iya tongengngé ri laleng Puwangngé ! Iyaé sure'é poléi ri iyya , Paulus , rasulna Kristus Yésus situru paréntana Allataala , Pappassalama'ta sibawa ri laleng paréntana Kristus Yésus , amménasatta . Tennapodo Allataala Ambo'é sibawa Kristus Yésus Puwatta mabbéré barakka , pammasé asaléwangeng lao ri iko .
54001002	
54001003	Macinnaka kuwammengngi tette'ko monro ri Efésus pada-pada iya pura upakkolik-kolingengngékko wettukku lao ri Makedonia . Saba' ri Efésus engka siyagangngaré tau iya mappallebbangengngéngngi pappagguruwang iya dé'é natongeng . Na harusu'ko pappésauwi mennang .
54001004	Powadangngi mennang kuwammengngi aja'na najampangiwi pau-pau rikadongngé sibawa curita-curita assalennaé iya dé'é pettunna . Iya manennaro banna paompo appangéwangeng bawang , sibawa dé' napamajuwi rancanana Allataala iya bannaé wedding riisseng naolai teppe'é lao ri Aléna .
54001005	Akkattana iyaro pangajaku iyanaritu kuwammengngi naulléi tauwé mappunnai ati iya tongengngé , sibawa ati marilaleng iya mapaccingngé enrengngé tonget-tongeng mateppe' ri Puwangngé , narimakkuwannanarro naulléi mennang mamaséi pada-padanna .
54001006	Engka sibagiyang tau iya dé'énna natuwo iya pada-padaénnaro , pusai mennang ri laleng addebbakeng iya dé'é gaga gunana .
54001007	Macinnai mennang mancaji guru-guru agama , padahal aléna mennang dé' napahangngi ada-ada iya napaké mennang iyaré'ga gau'-gau' iya napangoloé mennang sibawa makkuwamani patepperinna .
54001008	Taissenni makkedaé hukkunna agamaé iyanaritu makessingngi , rékko riyakkégunangngi pékkugi mestinna .
54001009	Tentunna harusu'i riyéngngerang makkedaé riyébbui hukkungngé tenniya lao ri tau iya makessingngé , sangadinna lao risining majjalékkaiyéngngi hukkungngé , sining tau majaé , sining tau maja ampé , lao ri tau madosaé , tau dé'é naggama , tau linoéwé , lao risining tau mpunoéngngi ambo'na iyaré'ga indo'na , sining tau maégangngéngngi mabbuno ,
54001010	lao ri tau pappangaddié , sionrongngé pada-padanna worowané , pacculi'é , pabbelléngngé , sabbi-sabbi bellé , sibawa nigi-nigi pogau' gau'-gau' iya siéwaé sibawa pappagguruwang iya tongengngé .
54001011	Iyaro pappagguruwangngé engkai ri laleng Karéba Madécéng iya appallebbangennaé riyappaddettangengngi lao ri iyya , iyanaritu Karéba Madécéng polé ri Allataala iya marajaé sibawa sipato'é ripoji .
54001012	Mattarima kasi'ka lao ri Kristus Yésus Puwatta , purani nawérékka awatangeng untu' tumaningiwi , sibawa nangga'ka sitinaja untu' iyaro jamangngé ,
54001013	namuni riyolo mappétenna'ka , sibawa maccalla enrengngé pakatunai Aléna . Iyakiya Allataala mamaséika , nasaba iyaro wettué dé'pa umateppe , jaji dé' uwissengngi aga iya upogau'é .
54001014	Mala ribolloika sibawa pammaséna Puwatta . Nawérékka amampungeng untu' mateppe' ri Aléna sibawa mamaséiwi pada-padatta rupa tau . Iyaro amampungengngé nawérékki idi maneng iya masséddié sibawa Kristus Yésus .
54001015	Tongeng senna' iyaé ada-adaé -- rimakkuwannanaro sitinajai ritarima sibawa riyatepperi maneng -- : " Poléi Kristus Yésus ri linoéwé untu' passalama'i tau madosaé . " Na iyya'na tau madosa iya kaminang majaé .
54001016	Iyakiya mala nasaba iyaro nanamaséika Allataala , kuwammengngi weddingngi nappaitang asabbarakenna Kristus Yésus lao ri iyya , tau iya kaminang madosaéwé . Na iyaé mancaji séuwai conto untu' sininna tau iya mateppe'é matu matti lao ri Aléna sibawa lolongeng atuwong tongengngé sibawa mannennungengngé .
54001017	Allataala , Arunna sininna wettué , sitinajai ripakalebbi sibawa tuli ripoji , saba' Aléna mannennungeng , iya dé'é napaita sibawa iya séuwaé ! Aming .
54001018	Timotius , ana'ku ! Iyaé jamangngé upaddettangiko , rékko riyéngngerangngi pasenna Allataala iya napalettu'é nabi-nabié ri laleng jema'é passalenna alému . Sitinajai iyaro pasengngé mancaji bokong ri alému ri laleng angéwangeng iya makessingngé .
54001019	Ewano sibawa makkatenning ri laleng ateppereng iya tongengngé sibawa ati iya mapaccingngé . Engka tau dé' napaduliwi sadda ati marilalenna , angkanna ancuru'i atepperenna mennang .
54001020	Ri yelle'na iyanaritu Himénéus sibawa Aléksander . Iya duwa tauwéro purani uhukkung ri laleng mabbéréyangngi lao ri Ibillisi' , kuwammengngi nagguru mennang untu' mappésau curupiyangiwi Allataala .
54002001	Mula-mulanna uwéllauwi sibawa masero kuwammengngi paréllaungngé , sempajangngé , sibawa paddowangengngé enrengngé paréllau tarima kasi'é ripalettu'i ri Allataala untu' sininna tauwé ;
54002002	untu' sining arungngé sibawa untu' sininna tauwé iya makkatenningngé akuwasang . Ellauwi kuwammengngi weddikki tuwo sibawa tennang enrengngé amang untu' Allataala sibawa kédo-kédo iya sipato'é .
54002003	Iyanaro makessing sibawa sennangiwi atinna Allataala , Pappassalama'ta .
54002004	Maéloi kuwammengngi sininna tauwé ripassalama'i sibawa naissengngi iya tongengngé .
54002005	Saba' , banna engka séddi Allataala , na pappallalang ri yelle'na Allataala sibawa tolinoé iyanaritu Kristus tolinoéro .
54002006	Purai nabbéréyang Aléna untu' paleppe'i sininna tauwé polé ri dosa-dosana . Nanallalengiro nappaitangngi Allataala ri wettu iya teppa'é , makkedaé macinnai kuwammengngi sininna tauwé ripassalama'i .
54002007	Na iyanaro saba'na narisuroka lao risining tau iya tenniyaé Yahudi untu' mappallebbangengngi lao ri mennang biritta passalenna ateppereng iya tongengngé . Iya upangoloéwé iyanaritu tongengngi , dé' uwabbellé .
54002008	Uwéllauwi kuwammengngi muwi kégi massempajangngi worowané sibawa ati iya mapaccingngé , dé namacai iyaré'ga massasa .
54002009	Sitinajai sining makkunraié bélo-béloiwi aléna sibawa sitinajaé enrengngé paké pakéyang iya sitinajaé . Aja' napaké modélé gemme' iya makalallaingngé iyaré'ga paréwa-paréwa ulaweng iyaré'ga mutiyara , iyaré'ga pakéyang iya masulié .
54002010	Sibalé'na , sitinajai makkunraié bélo-béloiwi aléna sibawa pangkaukeng-pangkaukeng iya makessingngé pékkugi iya sipato'é lao ri makkunrai iya massompaé ri Allataala .
54002011	Harusu'i magguru makkunraié sibawa mammekko enrengngé mapato .
54002012	Dé' upattongengngi makkunraié mappagguru iyaré'ga paréntai worowané ; harusu'i mammekko mennang .
54002013	Saba' iya bunge'-bunge'é ripancaji iyanaritu Adam sibawa rimunri mani nappa Hawa .
54002014	Na tenniya Adam , sangadinna makkunraié ritu ribellé , angkanna najjalékkai paréntana Allataala .
54002015	Namuni makkuwaro , salama'i matu makkunraié ri laleng jajiyanna ana' , assaleng aléna nasibawang ati mariyawa tette'i mateppe' lao ri Kristus sibawa tette' mamaséiwi tau laingngé enrengngé tuwo banna untu' Allataala .
54003001	Tongeng senna' ada-adaéwé , " Tau iya macinnaé mancaji pamimpinna jema'é , nacinnaiwi séuwa jama-jamang iya makessing senna'é . "
54003002	Séddié pamimping jema' harusu'i séddi tau iya dé'é cellana , banna séddi bainéna , naisseng kuwasaiwi aléna , mapanré , enrengngé taratoro' ; napoji tarimai tauwé ri bolana , sibawa naullé paggurui tauwé ;
54003003	aja' na tau iya pammabokengngé , iyaré'ga iya pojiyéngngi mallaga . Sibalé'na , harusu'i malemma kininnawa sibawa napoji adaméngengngé . Dé' nawedding mammata dowié .
54003004	Harusu'i naisseng matoro'i ruma tanggana sibawa makessing , enrengngé didi'i ana'-ana'na untu' tunru' sibawa mappakalebbi ri aléna .
54003005	Saba' rékko tauwé dé' naissengngi matoro'i ruma tanggana , pékkugiwi naulléi matoro'i jema'na Allataala ?
54003006	Séddié pamimping jema' dé' nawedding tau iya nappaé mancaji Kristéng , saba' matempoi matti angkanna tattanroi pada-pada Ibillisi'é riyolo .
54003007	Harusu'i tau iya mappunnaiyé aseng makessing ri laleng masaraka'é ; saba' rékko dé' nakkuwaro , ripakatunai matu ri tauwé , angkanna sempé' ri laleng jebba'na Ibillisi'é .
54003008	Pabbantu jema'é harusu'i makessing sibawa matinulu ; dé' namammata dowi sibawa dé' napojiwi ménung maéga senna' anggoro .
54003009	Harusu'i mennang makkatenning masse sibawa ati marilalengngé iya mapaccingngé ri pappagguruwang Kristéngngé iya puraé nappaitang Allataala .
54003010	Sitinajai mennang riyoji riyolo' , narékko manessani mennang dé' gaga cellana , nappai wedding mennang mabbantu ri laleng jema'é .
54003011	Bainéna mennang harusu towi tau iya makessingngé , tenniya tau iya pojiyéngngi pallebbangngi karéba dé'é natongeng . Harusu'i mennang naisseng makuwasaiwi aléna sibawa malempu ri laleng sininna passalengngé .
54003012	Pabbantu jema'é harusu'i mappunnai banna séddi bainé . Harusu'i naisseng matoro'i ana'-ana'na enrengngé ruma tanggana sibawa makessing .
54003013	Sining tau iya mabbantué sibawa makessing ri laleng jema'é , ripakalebbii matu sibawa pédé' baraniwi mabbicara passalenna atepperenna mennang ri Kristus .
54003014	Mamménasaka dé'na namaitta naucélléngiko . Namuni makkuwaro , uwokii mutowi iyaé sure'é lao ri iko ,
54003015	kuwammengngi rékko matengnge'ka , muwissenni pékkugi harusu tuwo selaku kaluwargana Allataala , iyanaritu jema'na Allataala iya tuwoé . Iyaé jema'é sinrupai alliri pappatettongngé sibawa réngééngngi pappagguruwang tongengngé iya polé ri Allataala .
54003016	Muwi séddi tau dé'to mulléi massakkarengngi , temmaka loppona rahasiyana agamata : Nappaitangngi aléna ri laleng rupa tolinoé , sibawa ripannessa tongeng ri Rohna Allataala , enrengngé naita sining malaéka'é . Karébanna ripamengngoi ri yelle'na bangsa-bangsaé , sibawa riyatepperi ri sininna linoé sibawa riyakka ménré ri surugaé .
54004001	Matedde'i napowada Rohna Allataala makkedaé ri wettu-wettu mangoloé , sibagiyang tauwé nassuriwi matu atepperenna , nassakkarengngi Kristus . Mapatoi matu mennang ri roh-roh iya mappapusaé sibawa maccowériwi sining pappagguruwanna sétangngé ,
54004002	iya napalettu'é naolai sining tau munapé'é iya mabbellé . Ati marilalenna iyaro sining tauwé mapettanni .
54004003	Napaggurui mennang tauwé dé' nakawing sibawa dé' nanré inanré mattentué . Padahal iyaro inanré napancajiwi Allataala untu' riyanré sibawa mattarima kasi lao ri Allataala untu' riyanré sibawa mattarima kasi lao ri Allataala polé risining tau iya mateppe'énna ri Kristus sibawa missengngénni pappagguruwang tongengngé iya polé ri Allataala .
54004004	Sininna séuwa-séuwaé iya napancajiyé Allataalaro makessing , nadé' muwi séddi iya harusu'é riyangga' harang rékko purani ritarima sibawa mattarima kasi lao ri Allataala .
54004005	Saba' barakka polé ri Allataala sibawa sempajangngé mébbui iyaro inanré mancaji hallala' .
54004006	Rékko muwappagguruwangngi iya manennaro lao ri Saudara-saudara siatepperengngé , mancajiko matu pattumanni Kristus Yésus iya majjamaé sibawa makessing . Na matteruko matu piyarai batémmu sibawa ada-adanna Allataala iya tatepperiyé , sibawa sining pappagguruwang tongengngé iya puraé uwaccowéri labe'é .
54004007	Abélaiwi curita-curita pémmalié iya dé'é nakkéguna . Sitinajai mulati alému untu' atuwong iya massompaé .
54004008	Latihang watakkalé céddé bawang akkégunana , iyakiya latihang rohanié makkégunai ri laleng sininna gau'é , saba' tampu'i janci untu' atuwong makkekkuwangngé sibawa wettu iya mangoloé .
54004009	Iyaro gau'é tongengngi sibawa sitinajai ritarima enrengngé riyatepperi maneng .
54004010	Iyanaro saba'na méwaki sibawa marejjing majjama , saba' mamménasaki sissukku-sukkuna lao ri Allataala iya tuwoé , Aléna ritu Pappasalama'na sininna tauwé , lebbi-lebbipi sining tau iya mateppe'é .
54004011	Appagguruwangngi iya manennaro sibawa suroi sining tauwé maccowériwi .
54004012	Aja' muleppessangngi muwi séddié tau mangga'ko mariyawa nasaba malolo mupo . Sibalé'na , sitinajako mancaji conto lao risining tau mateppe'é ri laleng mabbicara , sibawa kédo-kédomu , ri laleng caramu mamaséiwi pada-padammu sibawa mateppe' lao ri Yésus Kristus , sibawa atuwommu iya tongengngé .
54004013	Narapika polé matti , harusu'ko mattonget-tongeng bacangengngi Kitta'é sining tauwé , sibawa dorongngi mennang enrengngé paggurui mennang .
54004014	Aja' mujampaléllé makkégunangngi pammasé polé ri Rohna Allataala iya riwéréngngékko wettunna sining pamimping jema'é palénne'i limanna mennang ri yasé'na ulummu , sibawa nabi-nabié palettu'i pasenna Allataala passalenna alému .
54004015	Pogau' manengngiro sibawa mattonget-tongeng kuwammengngi naitai sininna tauwé amajungemmu .
54004016	Jagaiwi alému sibawa jagai towi pappaguruwammu . Sitinajako matinulu pogau' manengngiro , saba' nallalengiro mupassalama'i matu muwi alému sibawa sining tau iya méngkalingaékko .
54005001	Aja' muwacairi senna'i tau iya lebbi macowaé na iya iko , sangadinna érai méngkalingai ada-adammu pada-pada rékko samannai ambo'mu . Gaukengngi sining kalloloé selaku saudara ,
54005002	sibawa sining makkunrai macowaé selaku indo' . Sining ana'daraé sitinajai mugaukeng selaku anri , sibawa kédo-kédo iya malempué .
54005003	Pakalebbii sining jandaé iya tonget-tongengngé tuwo ri alé-alé .
54005004	Iyakiya rékko séddié janda mappunnai ana'-ana' iyaré'ga eppo-eppo , mennang ritu lebbi riyolo harusu riwéréng pappahang makkedaé waji'i mennang jampangiwi kaluwargana , sibawa mpale'i pappédécénna tomatowanna sibawa nénéna mennang . Nasaba gau'énnaro pésennangiwi atinna Allataala .
54005005	Janda iya tonget-tongengngé alé-alé , sibawa dé' nappunnai niga-niga iya weddingngé piyarai , banna mamménasai ri Allataala . Esso wenniwi matteru massempajang lao ri Allataala untu' méllauwi pattulun-Na .
54005006	Iyakiya janda iya pojiyéngngi tuwo massennas-sennang , maténi namuni tuwo mupi .
54005007	Palettukengngi iyaé panunju'-panunju'é lao ri mennang , kuwammengngi natuwo dé' cellana .
54005008	Iyakiya rékko engka tau iya dé'é napiyarai siyajinna , lebbi-lebbipi kaluwargana muto , iyaro tauwé nassakkarengngi atepperenna , lebbi majai naiya tau dé'é namateppe' .
54005009	Banna janda iya pennoiyéngngi sara'-sara'éwé wedding riputtama ri laleng daftar janda-jandaé : umuru'na harusu'i dé' nakurang enneng pulona taung , banna wékkasiseng kawing
54005010	sibawa kalabba selaku makkunrai iya pogau'éngngi gau'-gau' iya makessingngé , padaénna ébara'na : napawekke'i ana'-ana'na sibawa makessing , masennang tarima tamu-tamu mappéruma ri bolana , natumaningiwi sining tau mateppe'é , nabantui sining tau masussaé , enrengngé napogau'i sibawa mattonget-tongeng sininna rupanna jama-jamang iya makessingngé .
54005011	Aja' nariputtama janda-janda iya maloloé mupa ri laleng daftar-éro . Saba' rékko poléi pappénedding pangélorenna iya mawatang senna'é , maéloi mennang kawing sibawa nasalaiwi Kristus .
54005012	Napasala mennang nasaba dé' napaddupai janci iya nabbéréyangngé lao ri Kristus .
54005013	Ri lainnaé paimeng nabbéyang bawami wettué ri laleng massu muttama'na ri bolana tauwé . Na iya lebbi majaéppasi , iyanaritu makkedaé maggurui mennang pétenna'i asenna tau laingngé enrengngé campuru'i urusanna tauwé kuwaéttopa bicarai gau'-gau' iya dé'é nasipato ribicara .
54005014	Iyanaro saba'na naumaélo kuwammengngi nakawing paimeng janda maloloé mupa , lolongeng ana' sibawa murusu'i ruma tanggana , kuwammengngi dé' nalolongeng kasempatang sining balitta untu' kebbongiwi asetta .
54005015	Saba' engka janda-janda iya pusaénna maccowériwi Ibillisi'é .
54005016	Iyakiya rékko séddié makkunrai Kristéng mappunnai anggota kaluwarga iya jandaénna , harusu'i nabantu iyaro sining jandaé ; aja' muleppessangngi jema'é tanggungngi mennang . Nallalengiro weddingngi jema'é bantui janda-janda iya dé' sises-sisengngé nappunnai siyajing .
54005017	Pamimping jema'é iya pogau'éngngi jamanna sibawa makessing , sitinajai riwéréng pappakalebbi leppe' wékkaduwa , lebbi-lebbipi mennang iya mapatoé makkatobba sibawa mappagguru .
54005018	Saba' tarokii ri laleng Kitta'é , " Saping iya mattengngangngé maddése gandong untu' paddunui dandongngé polé ri uléna , aja' naringong pannyoro'na , " makkuwatoro , " Tau iya majjamaé natarimai sarona . "
54005019	Aja' mutarimai iya ritenrekengngéngngi séddié pamimping jema' , sangadinna rékko ripakkasse'i ri duwa tau sabbi iyaré'ga lebbi .
54005020	Tau iya pogau'é dosa , harusu'i riyampareng ri yolona sininna jema'é , kuwammengngi namétau iya laingngé .
54005021	Ri yolona Allataala , Kristus Yésus , sibawa malaéka-malaéka'na iya tappilé , uwéllauwi sibawa masero kuwammengngi muturusiwi panunju'-panunju'éwé tebbata-bataiwi muwi niga , sibawa tekkacowé-cowé .
54005022	Aja' mumasitta senna' palénne'i limammu ri yasé'na séddié tau untu' résmikangngi riyakka selaku pattumaninna Puwangngé . Rékko madosai tau laingngé , aja' muwaccowé ri laleng dosaéro . Jagaiwi alému kuwammengngi natette mapaccing .
54005023	Aja'na na uwai bawang muwénung ; énung tokko céddé anggoro untu' bantui lise' ri lalemmu , saba' biyasako malasa-lasa .
54005024	Sibagiyang dosana tauwé , riwettu dé'napa nariadéléki , paitani sibawa manessa . Iyakiya dosana sibagiyang tau laingngé nappai naisseng rékko purairo .
54005025	Makkuwatoro sining pangkaukeng makessingngé matteru paita . Sibawa muwi iya dé'é namagampang paita , dé' nawedding matteru tassubbu .
54006001	Sining tau Kristéng iya mancaji ataé , harusu'i nangga' makkedaé sitinajai mennang pakalebbii puwanna , kuwammengngi dé' naulléi tauwé péjariwi asenna Allataala iyaré'ga pappagguruwatta .
54006002	Ata-ata iya puwannaé tau Kristéng , dé' nawedding napandang énténg puwanna nasaba pada-padai mennang tau Kristéng . Mala harusu'i mennang natumaningi puwanna mennanro lebbi kessippa , saba' puwang iya natumaningiyéro iyanaritu pada-padai tau mateppe' iya riyamaséiyé .
54006003	Nigi-nigi mappagguruwangngi pappagguruwang iya laingngé na iyaro sibawa dé' nasitujuiwi pappagguruwang tongeng polé ri Puwatta Yésus Kristus , sibawa iya dé'é nasicoco' pappagguruwanna agamata ,
54006004	iyanaritu sining tauwé matempoi padahal dé' agaga naisseng ! Lasana iyanaritu napoji maddebba sibawa mappangéwang passalenna warékkada-warékkadaé angkanna paompo angémpurung , assisalang , mappétenna' , bata-bata iya dé'é namakessing ,
54006005	sibawa assasang iya dé'é purana . Pikkiranna sining tauwéro buntuni sibawa dé'na natongeng . Nasengngi wedding mancaji sugi polé ri agamaé .
54006006	Mémeng agamaé mabbéréi asarong iya battowaé , rékko sukkuru'i tauwé sibawa aga iya nappunnaiyé .
54006007	Saba' dé'gaga muwi séuwa iya tatiwié ri laleng linoéwé , sibawa dé'to gaga muwi séuwa iya weddingngé tatiwi massu !
54006008	Jaji , rékko engka inanré sibawa pakéyang , genne'ni iyaro .
54006009	Iyakiya tau iya maéloé mancaji sugi , rigodai sibawa nalai siyo-siyo polé rimaddupa-rupang cinna iya madonggoé enrengngé makkasolangngé . Iyaro sining cinna'é naébbui tauwé mancaji ancuru' sibawa macilaka .
54006010	Saba' polé ri pangélorengngé ri dowié na dé'na naturusiwi pappagguruwang Kristéngngé , nanakennai mennang maéga anrasa-rasang iya mancuru'éngngi atinna mennang .
54006011	Iyakiya iko iyanaritu appunnangennako Allataala , jaji harusu'ko mabélai manengngi iyaro . Akkuragako mancaji tau iya tongengngé ri pakkitanna Allataala , mancaji ata ri Allataala , mateppe' ri Kristus , mamaséiwi pada-padatta , sabbara ri laleng anrasa-rasangngé sibawa kédo-kédo malemma .
54006012	Ewano tonget-tongeng selaku tau Kristéng kuwammengngi mulolongengngi hadiya atuwong tongengngé sibawa mannennungengngé . Saba' untu' iyanaro naobbiko Allataala ri wettunna muwangakui ri yolona maéga tau makkedaé mateppe'ko ri Kristus .
54006013	Na makkekkuwangngé , ri yolona Allataala iya mabbéré nyawa lao ri sininna séuwa-séuwaé , sibawa ri yolona Kristus Yésus iya mabbéré asabbiyang iya tongengngé lao ri Pontius Pilatus , uwéllauwi iyaé ri iko :
54006014	Turusiwi sininna iyaro paréntaé secara tuléng sibawa dé' cellana narapi ri Essona Puwatta Yésus Kristus polé paimeng .
54006015	Apolén-Na ripattentui matu ri wettu iya teppa'é ri Allataala muto . Aléna ritu Makuwasa séddi-séddié ; Marajai , Arunna sininna arungngé , sibawa Puwanna sininna puwangngé .
54006016	Aléna bawang dé' nawedding rikuwasai ri amaténgngé ; tuwoi ri laleng cahaya iya dé'é nawedding riyaddeppéri ri muwi niga . Dé'gaga muwi séddi tolino iya puraé mitai Aléna , iyaré'ga mulléi mitai Aléna . Ri Aléna ritu alebbirengngé sibawa akuwasangngé lettu mannennungeng ! Aming .
54006017	Lao risining tau iya sugié ri linoéwé , sitinajako pangajari kuwammengngi aja' mennang namatempo sibawa aja' namménasa ri barab-barang iya dé'é natette -- pada-pada mutowi asugirengngé . Harusu'i mennang mamménasa lao ri Allataala iya mabbéréyangngéngngi sininna séuwa-séuwaé lao ri idi sibawa maona kuwammengngi tapéneddingiwi .
54006018	Pangajariwi mennang untu' mappaitangngi akessingengngé , untu' pogau'i maéga gau'-gau' iya makessingngé , masémpo ati sibawa napoji mabbéré .
54006019	Nanallalengiro mappaddeppungengngi mennang waramparang iya mancajiyé modala' iya makessingngé untu' wettu iya mangoloé . Nanallalengiro lolongengngi matu mennang atuwong iya mannennungengngé , iyanaritu atuwong iya tongengngé .
54006020	Aga iya puraé ripaddettangekko , jagaiwi iyaro madécéd-décéng , Timotius ! Abélaiwi sining assipabbicarang iya dé'é nakkéguna sibawa sining addebbakengngé passalenna gau'-gau' iya secara kalirué riyasengngi " Pangissengeng " .
54006021	Saba' engka sining tau iya powadaéngngi , makkedaé nappunnaiwi pangissengengngéro angkanna léssé polé risining pappagguruwang Kristéng iya natepperiyé mennang riyolo . Tennapodo Puwangngé barakkakiwi Saudara-saudara . Salama , Paulus
55001001	Timotius , ana'ku iya uwamaséiyé ! Iyya , Paulus , mokii iyaé sure'é lao ri iko , sibawa mamménasa tennapodo Allataala Ambo'é sibawa Puwatta Kristus Yésus mabbéré barakka , pammasé sibawa asaléwangeng lao ri iko . Nasaba élona Allataala , riyakkaka mancaji rasulna Kristus Yésus sibawa risuro untu' mabbirittangngi passalenna atuwong iya najjanciyangngé Allataala . Iyaro atuwongngé ritarimai nasaba masséddiki sibawa Kristus Yésus .
55001002	
55001003	Sukkuru'ka lao ri Allataala iya utumaningiyé sibawa ati iya mapaccingngé pada-pada iya napogau'é néné-nénéku riyolo . Tuli mattarima kasi'ka lao ri Allataala sises-siseng uwéngngerakko ri laleng sempajang , muwi esso iyaré'ga wenni .
55001004	Uwéngngerangngi amessénna atimmu . Iyanaro saba'na naumacinna senna' siruntu sibawa iko kuwammengngi tonget-tongekka wedding marennu .
55001005	Maréngngerakka ri atepperemmu iya mattonget-tongengngé lao ri Kristus , pada-pada atepperenna nénému Lois sibawa indo'mu Eunike . Namateppe'ka iko mateppe'to pada-padaéro .
55001006	Rimakkuwannanaro uparéngngerangiko untu' patuwoi pammasé iya nawéréngngékko Allataala wettukku palénne'i limakku ri yasé'mu .
55001007	Saba' Roh iya nabbéréyangngé Allataala ri yasé'ta , tenniya Roh iya mébbuékki mancaji pelloreng . Sibalé'na iyaro Rohna Allataala naébbuki mancaji mawatang , penno sibawa pammasé sibawa mulléi tahangngi alé .
55001008	Rimakkuwannanaro , aja' mumasiri mabbéré asabbiyang passalenna Puwatta , sibawa aja'to mumasiri passalekku , iya ritarungkué nasaba Aléna . Sibalé'na sitinajako nasibawang awatangeng polé ri Allataala , maccowé manrasa-rasa untu' Karéba Madécéngngéro .
55001009	Napassalama'ki Allataala sibawa naobbiki kuwammengngi namancaji umma' ri Aléna . Napogau'i iyaro tenniya nallalengiwi aga iya puraé ripogau' , sangadinna nallalengiwi rancana-Na muto sibawa pammasé-Na . Nawérékki pammasé-Na naolai Kristus Yésus riwettu dé'napa naripancaji linoéwé .
55001010	Na makkekkuwangngé nappaitangngi iyaro pammaséna Allataala lao ri idi naolai apolénna Arung Pappassalama'ta Kristus Yésus . Nacaui Yésus akuwasanna amaténgngé sibawa tiwi atuwong mannennungeng naolai Karéba Madécéngngéro .
55001011	Untu' mabbirittangngi iyaro Karéba Madécéngngé nakkaka Allataala mancaji rasul sibawa guru .
55001012	Iyanaro saba'na nauwanrasa-rasai manengngi iyaé , iyakiya tette'ka mateppe' , saba' uwisseng tongengngi niga uwatepperi . Mateppe'ka makkedaé aga iya pura nappaddettangeng lao ri iyya , sanggu' towi jagaiwi narapi Esso Kiyame' .
55001013	Accowériwi tonget-tongeng pappagguruwang tongengngé iya puraé uwérékko . Sibawa sitinajako tette' makkatenning ri teppe'é sibawa pammasé iya mancajiyé appunnangetta nasaba masséddiki sibawa Kristus Yésus .
55001014	Nasibawang bantuwang polé ri Rohna Allataala iya tuwoé ri laleng aléta , sitinajako jagaiwi madécéd-décéng gau'-gau' mangke'é iya puraé ripaddettangiko .
55001015	Muwisseng makkedaé sininna tauwé ri daéra Asia nasalaina , muttama toni Figelus sibawa Hérmogénés .
55001016	Iyakiya kaluwargana Onésiforus wékkasiyagangngaré'ni napérennui atikku . Tennapodo naéloriwi Puwangngé mappaitangngi paressé babuwana lao ri mennang . Namuni ri lalekka tarungkué . Dé' namasiri Onésiforus ri keadaakkuro .
55001017	Lettu'na muwa ri Roma , matteruni berusaha sappaka narapi naruntu'ka .
55001018	Na ri Efésus maéga senna' natulungekka , muwissenni iyaro gau'é . Tennapodo Puwangngé mappaitang paressé babuwa ri aléna wettunna Essona Puwangngé madélékiwi sininna rupa tauwé .
55002001	Timotius , ana'ku ! Sitinajako mancaji mawatang nasaba pammasé iya nabbéréyangngé lao ri idi , nasaba masséddiki sibawa Kristus Yésus .
55002002	Pappagguruwang iya puraé muwéngkalinga riyolo polé ri iyya ri yolona maéga tau , sitinajai muwappaddettangeng lao risining tau iya weddingngé riyatepperi sibawa iya maccaé paggurui tau laingngé .
55002003	Harusu'ko maccowé manrasa-rasa selaku parajuri'na Kristus Yésus iya matinulué .
55002004	Séddié parajuri' iya mattengngangngé jaga , dé' namaélo palippuiwi aléna sibawa urusang-urusang aléna , saba' macinnai sennangiwi atinna pallimana .
55002005	Séddié pacculé dé' namancaji pakala matu ri laleng séuwaé attandingeng , rékko dé' naturusiwi peraturang-peraturangngé .
55002006	Patani iya majjama senna'é , aléna ritu bunge'-bunge' punna ha' untu' lolongengngi wassélé' tanet-tanenna .
55002007	Nennun-nennungngi aga iya upangoloéwé , saba' nabbéréyangngi matu Puwangngé lao ri iko pakkulléngngé untu' pahang manengngiro .
55002008	Engngerangngi iyaé : Karéba Madécéng iya uwabbirittangngé iyanaritu karéba passalenna Yésus Kristus , wija-wijanna Daud : Aléna ritu Kristus iya tuwoénna paimeng polé ri amaténgngé .
55002009	Nasaba nabbirittangngi Karéba Madécéngngéro , naumanrasa-rasa ; mala narapi rirantéka pada-pada séddié tomaja . Iyakiya ada-adanna Allataala dé' nariyullé rantéi .
55002010	Iyanaro saba'na nausabbara tanggung manengngiro untu' apentingenna sining tau iya puraé Napilé Allataala , kuwammengngi nalolongetto mennang asalamakeng iya riyabbéréyangngé naolai Kristus Yésus , sibawa iya nasibawangngé arajang mannennungengngé .
55002011	Tongeng senna' ada-adaéwé , " Rékko maténi' silaong Aléna , tuwo tokki matu silaong Aléna .
55002012	Rékko tette'ki sabbara , mapparénta tokki matu silaong Aléna . Rékko riyassakkarengngi Aléna , Nassakkareng tokki matu .
55002013	Rékko dé' tamatinulu , tette' Aléna matinulu , saba' dé' naulléi siéwa Aléna muto . "
55002014	Sitinajako paréngngerangiwi sining tauwé passalenna iya manennaé . Ri yolona Allataala , pangajariwi mennang kuwammengngi aja' nassasa passalenna warékkada-warékkadaé . Dé'gaga gunana iyaro , mala napakacauwi sining tau iya méngkalingaéngngi .
55002015	Sitinajako makkuraga tonget-tongeng kuwammengngi nariyakuiko ri Allataala selaku tau iya sitinajaé majjama untu' Allataala . Akkuragano kuwammengngi aja' mumasiri passalenna jama-jamammu , sangadinna mappagguru sibawa sicoco' sining pappagguruwang tongengngé iya polé ri Allataala .
55002016	Abélaiwi assipabbicarang-assipabbicarang iya dé'é gaga gunana sibawa iya pakatunaéngngi Allataala . Sining assipabbicarang pada-padaéro banna mébbui tauwé pédé' maja .
55002017	Pappagguruwanna sining tauwéro , makkalolo'i pada-pada lasa kangker iya masekkangngé . Ri yelle'na mennang muttama'ni Himénéus sibawa Filétus .
55002018	Lésséni mennang polé ri pappagguruwang tongengngé , sibawa pakacauwi atepperenna sibagiyang tauwé . Napowadai mennang makkedaé amotokengngé polé ri amaténgngé purani kajajiyang .
55002019	Iyakiya alléjjakenna iya masse'é iya naébbué Allataala dé' nariyullé gottangngi . Ri yasé'na tarokii iyaé , " Naisseng Puwangngé sining tau appunnangen-Na , " sibawa " Tau iya powadaéngngi makkedaé appunnangennai Puwangngé , iyaro tauwé harusu'i mappésau pogau'i pangkaukeng iya salaé " .
55002020	Ri laleng bola iya battowaé engka maddupa-rupang parabo'na . Engka riyébbu polé ri péra'é iyaré'ga ulawengngé , iyakiya engkato iya polé ri ajué iyaré'ga tanaé . Engka iya ripaké untu' apparelluwang-apparelluwang mattentué iya dé'é padanna , sibawa engkato iya ripaké untu' apparelluwang-apparelluwang biyasaé .
55002021	Tau iya pépaccingiyéngngi aléna polé ri sininna iya dé'é namakessing ripakéi matu untu' apparelluwang-apparelluwang iya dé'é padanna . Mancajiwi appunnangenna iya ripallaingngé sibawa makkégunaé untu' puwanna . Ripassadiyai untu' ripaké lao ri tungke' jama-jamang iya makessingngé .
55002022	Abélaiwi asennangeng-asennangenna tau malaloé . Akkuragano untu' tuwo situru élona Allataala , matinulu lao ri pappagguruwan-Na , mamaséiwi pada-padatta sibawa mappunnai ariyawang ri laleng atié . Tuwono makkuwaro sibawa mennang iya mangobbié méllau pattulung ri Puwangngé sibawa ati iya mapaccingngé .
55002023	Aja' muwaccowé ri laleng addebbakenna sining tau madonggoé iya temmissengngé agaga . Muwisseng makkedaé iya manennaro banna paompo appangéwang .
55002024	Tau iya majjamaé untu' Puwangngé dé' nasipato mappangéwang ; harusu'i mabessa lao ri sininna tauwé , sibawa naulléi paggurui tauwé sibawa makessing enrengngé sabbara .
55002025	Harusu'i nasibawang lemma kininnawa paggurui sining tauwé iya pojiyéngngi méwa ; memmuwaré Allataala mpéréngngi wettu lao risining tauwéro untu' toba' polé ri dosa-dosana mennang sibawa missengngi pappagguruwang iya tongengngé .
55002026	Nanallalengiro namainge' mennang paimeng , sibawa leppe' polé ri siyo-siyona Ibillisi' iya puraé tawangngi mennang sibawa passai mennang maccowériwi élona .
55003001	Engngerangngi iyaé : Ri esso-esso paccappurengngé engka matu maéga asussang .
55003002	Napentingkangngi matu élona tolinoé , mammata dowii , matempo sibawa napoji mabboro . Napoji mennang pakatunai tauwé , maronta lao ri tomatowaé , dé' naissengngi mattarima kasi , sibawa nabenci gau'-gau' rohanié .
55003003	Dé' mennang namaséiwi padanna , dé' napojiwi maddampeng . Napoji mennang pau-pau majai asenna tau laingngé , sibawa paké ateddekeng . Mapéddara mennang sibawa dé' napojiwi adécéngengngé .
55003004	Napoji mennang bali'bella , mabangka sibawa dé' napikkiri' malampé . Lebbi napoji mennang asennangeng linoé naiya maccowériwi Allataala .
55003005	Namuni secara mallahéreng , mapatoi mennang pajoppai kewajibanna agamaé , iyakiya nasampéyangngi iya poko'é ri laleng agamaéro . Abélaiwi sining tau makkuwaéro .
55003006	Engka ri yelle'na mennang iya maccelle'énna ri laleng sining bolaé , nainappa napagguru sining makkunrai malemmaé iya mappunnaiyé maéga senna' dosa sibawa rikuwasai ri maddupa-rupang pangéloreng .
55003007	Iyaro sining makkunraié matteru-terui méllau ripagguru , iyakiya dé' naengka naulléi missengngi pappagguruwang iya tongengngé iya polé ri Allataala .
55003008	Pékkugi Yanés sibawa Yambrés méwai Musa riyolo , makkuwatoniro sining tauwéro méwai pappagguruwang polé ri Allataala . Masolanni pikkiranna mennang , sibawa tassangkalanni teppe'na mennang .
55003009	Iyakiya dé' mennang nalolongeng matu aga-aga , saba' adonggonna mennang naissengngi sininna tauwé , pada-padato iya napéneddingiyé Yanés sibawa Yambrés .
55003010	Iyakiya iko purani muwaccowéri sining pappagguruwakku , kédo-kédoku , sibawa akkattana atuwokku . Alémuna pura mitai pékkugi tonget-tongekka mateppe' lao ri Yésus Kristus sibawa mamaséiwi pada-padatta rupa tau . Muwissetto asabbarakekku .
55003011	Purana muwita ricalla sibawa manrasa-rasaka . Muwisseng maneng iya kajajiyangngé ri iyya ri Antiokhia , ri Ikonium , sibawa ri Listra ; sibawa muwisseng maneng iya uwanrasa-rasaiyé ! Iyakiya Puwangngé passalama'ka polé ri iya manennaro .
55003012	Mémeng sininna tauwé iya maéloé tuwo sibawa massompa enrengngé tuwo masséddi sibawa Kristus Yésus ricallai matu ,
55003013	sedangkang sining tau iya majaé sibawa sining pabengnguwangngé pédé' majai matu . Nabengnguwangngi mennang tau laingngé padahal ribengnguwang towi mennang .
55003014	Iyakiya passalenna iko , Timotius , sitinajako tette' makkatenning risining pappagguruwang iya tongengngé iya puraé riyappagguruwang ri iko sibawa iya muwatepperi manengngé ; saba' muwissengngi niga guru-gurummu .
55003015	Harusu'i muwéngngerang makkedaé baiccu mupo muwissenni Kitta'é . Iyaro Kitta'é naullé mpérékko pappahang untu' lolongeng asalamakeng naolai teppe'é lao ri Yésus Kristus .
55003016	Sininna iya tarokié ri laleng Kitta'é , napanurungngi Allataala sibawa makkéguna untu' mappagguruwangngi iya tongengngé , untu' pétangngariwi rupa tauwé sibawa pédécéngiwi iya salaé , enrengngé untu' paggurui rupa tauwé kuwammengngi natuwo situru élona Allataala .
55003017	Nasibawang iyaro Kitta'é tau iya tumaningiyéngngi Allataala weddingngi ripassakke sibawa sukku untu' sininna rupanna jama-jamang iya makessingngé .
55004001	Poléi matu paimeng Kristus Yésus ri linoéwé untu' madélékiwi sining tau iya tuwoé sibawa maté ; namaéloi polé untu' mapparénta selaku Arung . Rimakkuwannanaro uwéllauwi sibawa masero ri iko ri yolona Allataala sibawa Kristus Yésus :
55004002	Sitinajako mabbirittangngi karéba polé ri Allataalaro , sibawa matteru maddessa kuwammengngi naéngkalingai tauwé , maélogi mennang iyaré'ga dé' . Sitinajako patepperiwi tauwé , mappaitangngi iya salaé , sibawa mpéréngngi dorongang mennang . Paggurui tauwé sibawa sabbara .
55004003	Saba' narapii matu wettunna dé'na namaélo tauwé tarima pappagguruwang iya tongengngé . Sibalé'na , naturusiwi matu mennang cinnana muto , sibawa paddeppungeng maéga guru untu' ripagguru gau'-gau' iya malunra'é naéngkalinga ri daucculinna .
55004004	Natongkoi matu mennang daucculinna lao ri iya tongengngé , iyakiya napasangngi matu daucculinna lao ri pau-pau rikadongngé .
55004005	Namuni makkuwaro , harusu'ko kuwasaiwi alému ri laleng keadaang muwi maga . Sabbara'ko ri laleng anrasa-rasangngé , jamai jamammu selaku pabbiritta Karéba Madécéngngéro sibawa pajoppai sikkessik-kessinna kewajibammu selaku pattumaninna Allataala .
55004006	Passalenna aléku , narapini wettunna maéloka maté selaku akkarobangeng lao ri Allataala . Dé'na namaitta usalaiwi matu linoéwé .
55004007	Purani uwaccowéri akkalaringngé sibawa makessing , enrengngé lettu'na ri garisi paccappurengngé . Tette'ka matinulu lao ri Kristus lettu paccappurenna .
55004008	Namakkekkuwangngé hadiya apakalangngé tajekka . Ri Esso Kiyame' , Puwangngé , Haking iya adélé'éro mabbéréyangngi matu iyaro hadiyaé lao ri iyya , nasaba tuwoka simadécéngeng sibawa Allataala . Na tenniya iyya bawang iya maéloé tarimai iyaro hadiyaé , iyakiya sininnato tauwé iya tajengngéngngi apolénna Puwangngé sibawa muddani senna' .
55004009	Akkuragano mulao ri iyya masitta-sitta ,
55004010	saba' nasalaina' Démas nasaba naéloriwi linoéwé . Laoni ri Tésalonika . Kréskés laoni ri Galatia , sibawa Titus ri Dalmatia .
55004011	Banna Lukas monro sibawakka . Duppaiwi Markus namutiwii lao kumaiyé saba' naulléi bantuka ri laleng jama-jamakku .
55004012	Purani usuro Tikhikus lao ri Efésus .
55004013	Rékko poléko , tiwii mantel iya usalaiyé ri Troas ri bolana Karpus . Tiwi towi bobbo-bobbo'ku , lebbi-lebbipi bobbo-bobbo iya riyébbué polé ri karettasa' bingkulangngé .
55004014	Aléksander , panré tembagaéro purai napogau' gau'-gau' iya maja senna'é lao ri iyya . Puwangngé mpale'i matu situru pangkaukenna .
55004015	Alému paimeng harusu matutu lao ri aléna , saba' naéwa senna'i birittatta .
55004016	Wettunna bunge' upangolo untu' méwaiwi aléku , dé' muwi séddi tau ranrekka ; nasalai manekka . Memmuwaré' Allataala dé' napasalai mennang ri laleng gau'éwé !
55004017	Iyakiya Puwangngé ranrekka . Mabbéréi awatangeng angkanna uwulléi mabbirittangngi sininna Karéba Madécéngngéro , kuwammengngi naéngkalingai sininna tau tenniyaé Yahudi . Sibawa leppe'ka polé ri abala amaténgngé .
55004018	Mémeng Puwangngé maélo leppessakka polé ri tungke' pakkuraga majaé lao ri iyya . Maéloi tiwika sibawa salama' ri laleng akkarungen-Na ri surugaé . Sitinajai Aléna ripakaraja mannennungeng ! Aming .
55004019	Sellekku lao ri Priskila sibawa Akwila enrengngé lao ri kaluwargana Onésiforus .
55004020	Erastus monro ri Korintus , sibawa Trofimus usalaini ri laleng keadaang malasa ri Milétus .
55004021	Akkuragano siullé-ulléna untu' polé riwettu dé'napa na wettu keccé'é . Ebulus , Pudés , Linus sibawa Klaudia massellengngi mennang lao ri iko ; makkuwatoro sininna Saudara siateppereng laingngé .
55004022	Tennapodo Puwangngé ranrekko . Tennapodo Puwangngé barakkakiwi Saudara-saudara ! Salama , Paulus
56001001	Ana'ku Titus ! Iyya , Paulus , mokii iyaé sure'é selaku atanna Allataala sibawa rasulna Yésus Kristus . Ripiléka sibawa risuro untu' tulungngi sining tau napilé Allataala kuwammengngi namancaji mawatang ri laleng teppe'na mennang . Harusu tokka pimpingngi mennang kuwammengngi naissengngi pappagguruwang iya tongengngé iya nappagguruwangngé agamata .
56001002	Iyaro pappagguruwangngé nallalengi mamménasa makkedaé tarimaki matu atuwong tongengngé sibawa mannennungengngé . Allataala pura majjanciyangngi iyaro atuwongngé riwettu dé'napa nappammula wettué -- na Allataala dé' nakkullé mabbellé .
56001003	Ri wettu iya teppa'é , napannessai Allataala iyaro jancin-Na ri laleng pasen-Na . Iyaro pasenna purani nappaddettangeng ri iyya , sibawa uwabbirittangngi nasaba paréntana Allataala Pappassalama'ta .
56001004	Titus , tonget-tongekko iyanaritu ana'ku , saba' iko sibawa iyya pada-pada mateppe' ri Kristus . Mamménasaka tennapodo Allataala Ambo'é sibawa Kristus Yésus Arung Pappassalama'ta , mabbéré barakka , sibawa asaléwangeng lao ri iko .
56001005	Usalaiko ri Kréta kuwammengngi mulléi murusu'i gau'-gau' iya parellué riatoro' . Makkuwatoro , kuwammengngi muwakka pamimping-pamimping jema' ri tungke' kota . Na éngngerangngi matu iyaé panunju'-panunju'ku :
56001006	Séddié pamimping jema' sitinajai séddi tau iya dé'é gaga cellana ; harusu'i mappunnai séddi bawang bainé ; ana'-ana'na harusu'i mateppe'ni ri Kristus sibawa tenniya iya riissengngé selaku ana' benna sibawa dé' nawedding riyatoro' .
56001007	Pamimping jema'é iyanaritu tau iya murusu'éngngi jama-jamanna Allataala , dé' nawedding engka cellana . Dé' nawedding matempo iyaré'ga paccai-caireng , iyaré'ga pammabokeng , iyaré'ga napoji mallaga , iyaré'ga mammata dowi .
56001008	Harusu'i masennang tarima tau ri bolana , napoji gau'-gau' iya makessingngé , naulléi tahangngi aléna , malempu , mapaccing sibawa taratoro' .
56001009	Harusu'i makkatenning masse ri pappagguruwang iya weddingngé riyatepperi , pada-pada iya puraé riyappagguruwang lao ri aléna . Nanallalengiro naulléi pangajariwi tauwé naolai pappagguruwang iya tongengngé , sibawa mappaitangngi asalanna sining tauwé iya méwaéngngi .
56001010	Saba' maéga tau iya pojiyéngngi maronta , lebbi-lebbipi sining tau iya riyolonaéro maggama Yahudiwi ; nabengnguwangngi mennang sining tau laingngé sibawa omong kosonna .
56001011	Sining tau pada-padaéro harusu'i ritutu' témunna , saba' napakacauwi mennang maéga kaluwarga sibawa sining pappagguruwang iya omong kosongngé . Napogau'i mennang iyaro banna nasaba maéloi sappa asarong iya dé'é nasipato !
56001012	Engka naengka séddi nabinna muto mennang , iya assalennaé poléto ri Kréta , makkeda , " Sining tau Krétaé tuli pabbelléngngi , sibawa pada-padai olokolo' masekkangngé , iya mabuwajaé sibawa makuttu . "
56001013	Aga iya napowadaé iyaro nabié mémeng tongengngi . Iyanaro saba'na harusu'ko mamparengngi mennang sibawa matedde ; kuwammengngi natette mennang makkatenning ri pappagguruwang iya tongengngé
56001014	sibawa dé'na nakkatenning ri pau-pau rikadonna Yahudié iyaré'ga peraturang-peraturang iya naébbué sining tau iya sampéyangngéngngi pappagguruwang iya tongengngéro .
56001015	Sininna séuwa-séuwaé mapaccing lao risining tau iya mapaccingngé . Iyakiya lao risining tau iya macarépaé pikkiranna sibawa iya dé'é namateppe' , dé' muwi séddi iya mapaccingngé , saba' pikkirang sibawa atinna mennang macarépani !
56001016	Makkedai mennang makkedaé naissengngi mennang Allataala , padahal pangkaukenna mennang massakkarengngi . Mappakaciddi-ciddi mennang sibawa dé' namaélo turu' ; mennang iyanaritu sining tau iya dé'é naulléi pogau'i séuwa iya makessingngé .
56002001	Iyakiya iko , Titus , sitinajako mappagguruwangngi pappagguruwang iya teppa'é .
56002002	Pangajariwi worowané iya macowaé , kuwammengngi nakuwasaiwi aléna , mapanré , sibawa tuwo selaku tau iya sipato'é ripakalebbi . Harusu towi mennang makkatenning ri pappagguruwang tongengngé iya polé ri Allataala , makkamasé sibawa sukku enrengngé manrasa sibawa sabbara .
56002003	Makkuwatoro sitinajako pangajariwi sining makkunrai iya macowaé kuwammengngi na kédo-kédona mennang siturui sibawa iya sipato'é untu' tau iya tuwoé banna untu' Allataala . Dé' nawedding mennang pétenna'i tau laingngé , sibawa dé'to nawedding nacandu énungeng maseri . Harusu'i mennang mappagguruwangngi gau'-gau' iya makessingngé ,
56002004	kuwammengngi nasibawangngi iyaro naulléi mennang paggurui sining makkunrai maloloé untu' mamaséiwi lakkaié sibawa ana'-ana'é ,
56002005	mancaji mapanré , tuwo mapaccing sibawa mancaji ibu ruma tangga iya makessingngé iya tunru'é lao ri lakkainna . Nanallalengiro dé' gaga tau iya mulléngngi cellai biritta polé ri Allataala .
56002006	Makkuwatoro , pangajariwi sining tau maloloé kuwammengngi naissengngi mennang makuwasaiwi aléna .
56002007	Ri laleng sininna gau'é , sitinajako mancaji conto kédo-kédo iya makessingngé . Rékko mappagguruko , sitinajako malempu sibawa mattonget-tongeng .
56002008	Pakéi ada-ada iya makessingngé , iya dé'é nawedding nacella tauwé , kuwammengngi naissengngi balimmu mancaji masirii nasaba dé' gaga gau'-gau' maja iya naullé mennang powada passaletta .
56002009	Sining ataé harusu'i tunru' ri puwanna , sibawa sennangiwi atinna ri laleng sininna passalengngé . Dé' nawedding mennang mabbanta ,
56002010	iyaré'ga ménnau . Sitinajai mennang mappaitangngi makkedaé tuli kédo makessingngi sibawa matinulu , kuwammengngi nallalengi sipa'na mennanro , napojiwi tauwé pappagguruwangngé passalenna Allataala , Pappassalama'ta .
56002011	Saba' purani nappaitang Allataala pammasé-Na untu' passalama'i sininna rupa tauwé .
56002012	Iyaro pammaséna Allataala napagguruki kuwammengngi dé' tatuwona siéwa élona Allataala sibawa dé' nariyaccowéri élona linoé . Ripagguruki untu' tuwo ri laleng linoéwé sibawa missengngi makuwasaiwi alé , mapato sibawa matinulu lao ri Allataala .
56002013	Makkekkuwangngé mattengngakki tajengngi Esso iya riyamménasaiyéro ; ri Essoéro naitai matu linoé arajanna Yésus Kristus , iyanaritu Allataala Pobbatowaé sibawa Arung Pappassalama'ta .
56002014	Purani nakkarobangeng Aléna untu' idi untu' paleppe'ki polé ri sininna jaé , sibawa pancajiki séddi umma' iya leppe'é polé ri dosaé , iya mancajiyé appunnangen-Na bawang , enrengngé mapato pogau'i makessingngé .
56002015	Appagguruwangngi iya manennaro , sibawa pangajariwi enrengngé amparengngi sining tau méngkalingaékko sibawa penno akuwasang . Aja' muleppessangngi muwi séddi tau mita mariyawako .
56003001	Paréngngerangiwi anggota-anggota jema'mu kuwammengngi natunru' mennang lao risining pamimpingngé sibawa tomakuwasana wanuwaé , enrengngé matinulu sibawa sadiya pogau'i tungke' pangkaukeng iya makessingngé .
56003002	Powadangngi mennang kuwammengngi aja' nappétenna iyaré'ga mappangéwang sibawa muwi niga , sangadinna kuwammengngi nasipammasé-masé sibawa mabessa . Sitinajai mennang tuli malemma kininnawa lao ri sininna tauwé .
56003003	Saba' riyolo idi paimeng madonggoto , pusa sibawa temmatinulu . Ripowataki rimaddupa-rupang napessué sibawa cinna'é , tuwoki sibawa niya'-niya' majaé sibawa mangémpuru , enrengngé sisullé sibenci .
56003004	Iyakiya Allataala Pappassalama'ta nappaitangngi pammasé-Na sibawa akessingeng atin-Na lao ri idi .
56003005	Napassalama'ki , tenniya nasaba puraki pogau'i séuwa iya makessingngé , sangadinna nasaba aléna muto mamaséiki . Napassalama'ki naolai Rohna Allataala , iya mpéréngngékki ajajiyang mabaru sibawa atuwong mabaru ri laleng cara nabissaitta .
56003006	Natiri'i Allataala Roh-Na lao ri idi naolai Yésus Kristus , Arung Pappassalama'ta ,
56003007	kuwammengngi napolé ri pammaséna Yésus , simadécéngekki paimeng sibawa Allataala natalolongeng atuwong tongengngé sibawa mannennungengngé iya riyamménasaiyé .
56003008	Tongeng senna' iyaé adaé . Uwéllauwi muteddeki gau'-gau'éwé , kuwammengngi nasining tau iya mateppe'é ri Allataala tonget-tongengngi makkuraga untu' pogau'i jama-jamang iya makessingngé sibawa makkégunaé untu' sininna tauwé .
56003009	Abélaiwi sining addebbakeng iya dé'é nakkéguna , curita-curita appo-appongennaé , appangéwangengngé sibawa allagangngé passalenna hukkunna agamaé . Iya manennaro dé' gaga gunana sibawa dé' gaga sarona .
56003010	Tau iya nassabariyé assisalang ri laleng jema'é , sitinajai muwampareng siseng iyaré'ga wékkaduwa ; purairo aja'na musiwollompollong sibawa aléna .
56003011	Muwisseng makkedaé tau pada-padaéro maja sibawa dosa-dosana pabuttiwi makkedaé pasalai .
56003012	Ukirinna muwa Artémas iyaré'ga Tikhikus lao ri iko , akkurako masitta untu' lao ri iyya ri Nikopolis , saba' manniya'ka monro kuwaro ri wettu keccé'é .
56003013	Akkuragano tonget-tongeng untu' bantui Zénas , ahli hukkungngéro , sibawa Apolos , kuwammengngi naulléi joppa sibawa dé' naakurangeng agi-agi .
56003014	Sining tautta harusu'i magguru pogau'i gau'-gau' iya makessingngé kuwammengngi naulléi pennoiwi apparelluwanna iya napparelluwang senna'é ; aja' narapii tuwo temmakkéguna .
56003015	Sininna Saudara iya sibawangngékka , massellengngi ri iko . Palettukekki selletta lao ri sellao-sellaota iya siyateperengngé . Tennapodo Puwangngé barakkaki manengngi Saudara . Salama , Paulus
57001001	Saudara Filémon , sellao sibawa sahaba'ta ! Iyya , Paulus , séddiwi tau tahanang nasaba Kristus Yésus , silaong saudarata Timotius , mokii iyaé sure'é lao ri iko
57001002	sibawa lao ri jema'é iya maddeppungengngé ri bolamu ; makkuwatoro lao ri ana' daratta , Apfia sibawa sellao seperjuwangetta , Arkhipus .
57001003	Mamménasaki tennapodo Allataala Ambo'ta sibawa Puwang Yésus Kristus mabbéré barakka sibawa asaléwangeng lao ri iko .
57001004	Sises-siseng massempajakka , uteppui asenna Saudara sibawa mattarima kasi lao ri Allataala .
57001005	Saba' uwéngkalingai makkedaé tonget-tongengngi Saudara mateppe' lao ri Puwang Yésus sibawa mamaséiwi sininna umma'na Allataala .
57001006	Massempajakka tennapodo assilessuretta selaku tau mateppe' powassélé'i matu pappéjeppu iya lebbi battowaé nasaba sininna barakka iya riyappunnangiyé nasaba masséddiki sibawa Kristus .
57001007	Saudara Filémon , pammasému lao ri sininna umma'na Allataala , rennuika sibawa mpérékka sumange' ! Sininna umma'na Allataala marennu nasaba Saudara .
57001008	Rimakkuwannanaro , selaku séddi Saudara iya siyatepperengngé , weddissa uparéntang Saudara untu' pogau'i aga iya harusu'é napogau' Saudara .
57001009	Iyakiya nasaba uwamaséiwi Saudara , iyya maréllauma bawang . Iyya'é séddi tau macowa namakkekkuwangngé mattengngang ritahang ri laleng tarungkué nasaba Kristus Yésus .
57001010	Iyya , Paulus , pangolo séuwa paréllaung lao ri iko passalenna Onésimus , ana'ku ri laleng Kristus . Saba' ri laleng tarungkué mancajika ambo' rohaninna .
57001011	Riyolo dé' nakkéguna untu'mu , iyakiya makkekkuwangngé makkégunani , tenniya bawang untu'mu , iyakiya untu' iyya'to .
57001012	Makkekkuwangngé iyaro tau uwamaséiyé ukiringngi lisu ri iko .
57001013	Sitongenna maéloka tahangngi sibawakka kuwaé selaku passalemmu , kuwammengngi weddingngi nabantuka , sipongenna ritahakka ri laleng tarungkuéwé nasaba mabbirittangngi Karéba Madécéng polé ri Allataala .
57001014	Iyakiya dé' umaélo pogau' agi-agi rékko dé'pa nasitujuiwi Saudara . Lebbi upojiwi rékko napogau'i Saudara sibawa macenning ; dé' umaélo passako .
57001015	Naullé massarangngi Onésimus polé ri Saudara untu' dé' namaitta kuwammengngi weddingngi saudara nalolongeng paimeng lettu mannennungeng .
57001016	Makkekkuwangngé tenniya banna séddiwi ata untu' Saudara ; lebbi na iyaro . Iyanaritu pada-padatta tau Kristéng iya riyamaséiyé nasaba Kristus . Makkéguna senna'i untu' iyya , apalagi untu'mu . Tentu makkéguna senna'i , muwi selaku ata iyaré'ga séddi Saudara ri laleng Puwangngé !
57001017	Rimakkuwannanaro , nasaba Saudara nangga'ka sellao pada-pada Kristéng , tarimani paimeng Onésimus pada-pada natarimaku Saudara .
57001018	Rékko pasalai iyaré'ga makkinrengngi lao ri iko , leppessanni iyya tanggungngi iya manennaro .
57001019	Nah , makessinni aléku mokii kuwaé : Iyya , Paulus , maélo paleppe' manengngi . ( Tentu dé' naparellu uwapparéngngerangeng makkedaé aléna Saudara mappunnai inreng ri iyya , iyanaritu atuwong barumu selaku tau Kristéng . )
57001020	Rimakkuwannanaro , nasabbing Puwangngé , coba tulukka ; pérennuiwi atikku selaku pada-padatta Saudara ri laleng Kristus .
57001021	Uwokii iyaé sure'é nasaba teppe' makkedaé Saudara maélo pogau'i aga iya uwéllauwé . Mala uwisseng Saudara maéloi pogau'i lebbi na iyaro .
57001022	Ri lalennaro , tulungngi passadiyangekka kamara' ri bolamu , saba' mamménasaka Allataala tarimai sempajanna maneng Saudara sibawa tiwika lisu ri iko .
57001023	Epafras , iya engkaé sibawakka ri laleng tarungkué nasaba Kristus Yésus , masselleng lao ri iko .
57001024	Tarima towi sellenna sellao-sellaoku : Markus , Aristarkhus , Démas sibawa Lukas .
57001025	Tennapodo Puwang Yésus Kristus barakkakiko . Salama , Paulus
58001001	Wettu riyolo maléwe' senna' Allataala mabbicara lao ri néné-nénéta naolai nabi-nabié sibawa pakéi maddupa-rupang cara .
58001002	Iyakiya ri wettu paccappurengngéwé mabbicarai lao ri idi naolai Ana'-Na . Naolai Ana'-Naé napancajiwi Allataala sininna alangngé . Sibawa purani napattentu Allataala makkedaé iyatonaé Ana'-Na iya mappunnaiyé ha' mappunnaiwi sini-sininnaé .
58001003	Aléna ritu mattapparengngi arajanna Allataala iya millakkillangngé ; Aléna ritu gambara'na Allataala iya manessaé . Aléna tona piyarai akkalépunna alangngéwé ri laleng saddan-Na iya makuwasa senna'é . Puranana napakkullé rupa tauwé untu' ripaleppe polé ri dosa-dosana mennang , natudangini kadéra apparéntangngé ri surugaé silaong Allataala , Panguwasa iya kaminang matanré .
58001004	Iyaro Ana'é lolongengngi tudangeng iya mabélaé lebbi tanré naiya malaéka'é , sibawa aseng iya riwéréngngéngngi ri Allataala lao ri Aléna mabéla towi lebbi malebbina naiya aseng iya riwéréngngéngngi malaéka'é .
58001005	Dé' naengka nakkeda makkuwaé Allataala muwi lao riséddié malaéka' , " Ikona Ana'-Ku ; iya essoéwé Umancaji Ambo'-Mu . " Dé'to naengka nakkeda makkuwaé Allataala passalenna muwi malaéka' niga , " Maélo-Ka mancaji Ambo'na , na aléna mancaji matu Ana'-Ku . "
58001006	Iyakiya wettunna Allataala nasuro Ana'-Na iya macowaé muttama ri linoéwé , makkeda makkuwaiyé Allataala , " Sininna malaéka'na Allataala waji'i sompai iyaro Ana'é . "
58001007	Passalenna sining malaéka'é , makkeda makkuwaiyé Allataala , " Naébbui Allataala sining malaéka'-Na mancaji anging , sibawa sining pattumanin-Na mancaji luwa' api . "
58001008	Iyakiya lao ri Ana'éro , makkedai Allataala , " Kadéra arajam-Mu , oh Allataala , mannennungengngi matu ! iyanaritu apparéntang iya adélé'é .
58001009	Napoji adélékengngé , sibawa nabenciwi acéko-cékongngé ; iyanaro saba'na Allataala , Allataala-Mu , napilé-Ko sibawa mpérék-Ko alebbireng iya mappapolé ariyo-riyong , napakacauri sellao-sellao-Mu . "
58001010	Makkeda towi Allataala , " Idi , Puwang , bunge'-bunge' pancajiwi tanaé , sibawa alémuto mébbui langié .
58001011	Iya manennaro lennye'i matu , sibawa mancaji malaung pada-pada pakéyangngé ; iyakiya Iko dé' pinrana matu .
58001012	Alangngé lollong lise'na Muleppiwi matu pada-pada wajué , na-Musulléiwi matu sibawa laingngé . Iyakiya Iko dé' naengka mutappinra matu , sibawa atuwom-Mu dé' naengka nacappu matu . "
58001013	Dé' naengka nakkeda makkuwaé Allataala muwi lao ri malaéka'é , " Tudanno ri seddé atauk-Ku , narapi Uwébbu sining balimmu tunru' ri iko . "
58001014	Rékko makkuwaitu , aga sitongenna iyaro sining malaéka'é ? Mennang iyanaritu roh-roh iya tumaningiyéngngi Allataala , sibawa iya risuroé untu' tulungngi sining tau iya maéloé tarima asalamakeng .
58002001	Iyanaro saba'na na harusu'ki pédé' mattonget-tongeng makkatenning risining pappagguruwanna Allataala iya puraé riyéngkalinga , kuwammengngi aja' tasalaiwi atepperetta .
58002002	Sining paseng iya napalettu'é sining malaéka'é lao ri néné-nénéta manessani tongeng , na tau iya dé'é naturusiwi iyaré'ga napatoiwi tarimai pahukkungeng iya sicoco'é .
58002003	Apalagi nasibawang asalamakeng iya lebbi héba'é naiya sining pasengngéro ! Rékko dé' tajampangiwi asalamakengngéro , tentuni dé' taleppe matu polé ri pahukkungengngé . Saba' Puwangngé muto ritu iya bunge'-bunge'é mappallebbangengngi asalamakengngéro , nasining tau iya bunge'-bunge'é méngkalingai purani napabutti atongengenna lao ri idi .
58002004	Ri lainnaéro , turu'i Allataala péwatangiwi asabbiyanna iyaro sining tauwé ri laleng napakangkana maddupa-rupang anu makalallaing enrengngé gau'-gau' iya dé'é padanna kuwaéttopa mabbagé-bagéyangngi sining pabbéré polé ri Rohna Allataala situru élo-Na muto .
58002005	Sining malaéka'é dé' nalolongeng akuwasang polé ri Allataala untu' paréntai lino baru iya mangoloé , iyanaritu lino iya mattengngangngé ribicaraé .
58002006	Sibalé'na , riséuwaé bagiyang ri laleng Kitta'é tarokii makkuwaé , " Aga iyaro rupa tauwé , oh Allataala , angkanna maéloki méngngerangngi ? Rupa tauwé banna rupa tau bawang , iyakiya mujampangiwi !
58002007	Untu' wettu iya cinna'é Mupancajiwi céddé lebbi ri yawa naiya malaéka'é . Tawéréngngi tudangeng iya malebbié sibawa marajaé ,
58002008	enrengngé pancajiwi makuwasa ri yasé'na sininna séuwa-séuwaé . " Nah , rékko ripowadai Allataala pancajiwi rupa tauwé " makuwasaiwi sininna séuwa-séuwaé " , iyaro bettuwanna makkedaé dé'gaga muwi séddi iya dé'é na ri yawana akuwasanna rupa tauwé . Namuni makuwasai rupa tauwé ri yasé'na sininna séuwa-séuwaé .
58002009	Iyakiya idi purani riita Yésus makuwasaiwi ! Ripancajiwi céddé lebbi ri yawa naiya malaéka'é untu' wettu cinna'é , kuwammengngi ri laleng akessingeng atinna Allataala weddingngi maté untu' sininna rupa tauwé . Riitani makkekkuwangngé riwéréng tudangeng iya malebbié sibawa marajaé nasaba purai manrasa-rasa gangka maté .
58002010	Mémeng sipato'ni Allataala -- iya pinruéngngi sininna séuwa-séuwaé untu' akkatta-Na muto -- mébbui Yésus pappassalama' iya sukkué naolai anrasa-rasangngé . Nallalengiro naulléi Allataala mérai maéga tau untu' maccowé ripakaraja silaong Yésus . Saba' Aléna pattimpa laleng lao ri mennang untu' weddingngi ripassalama' .
58002011	Yésus pépaccingiwi rupa tauwé polé ri dosa-dosana mennang ; na Aléna iya pépaccingiyéngngi , enrengngé mennang iya ripépaccingiyéro , pada-padai mappunnai séddi Ambo' . Iyanaro saba'na Yésus dé' namasiri mangakuiwi mennanro selaku saudara-saudara-Na .
58002012	Makkedai Yésus lao ri Allataala , " Maéloka mabbirittangngi lao ri saudara-saudara-Ku passalenna Iko . Maélo-Ka poji-Ko ri laleng addeppu-deppungenna mennang . "
58002013	Makkeda towi Yésus , " Maélo-Ka mamménasa lao ri Allataala . " Sibawa makkeda towi , " Iyanaé Iyya , silaong ana'-ana' iya puraé nabbéréyang Allataala lao ri Iyya . "
58002014	Nasaba sining tau iya nateppué iyaro ana'é , iyanaritu mahlu' tolino iya weddingngé maté , na Yésus muto mancaji pada sibawa mennang enrengngé tuwo ri laleng keadaang tolinoé . Napogau'i makkuwaéro , kuwammengngi nasibawang amatén-Na naulléi mancuru'i Ibillisi' iya makuwasaiyéngngi amaténgngé .
58002015	Nasibawang caraéro napalettu'i sining tau iya sillampéé umuru'na ripowata nasaba métaui ri amaténgngé .
58002016	Manessani makkedaé tenniya malaéka' iya Natulungngé , sangadinna wijanna Abraham .
58002017	Bettuwanna iyaé , makkedaé harusu'i mancaji pada-pada saudara-Na ri laleng sininna gau'é . Nanallalengiro weddingngi mancaji Imang Lompo iya matinulué sibawa maressé babuwaé . Nasaba pattumaninnaro , weddingngi riyaddampengeng dosa-dosana tolinoé .
58002018	Sibawa nasaba aléna pura manrasa-rasa enrengngé ricobai , nanaulléi tulungngi sining tau iya nakennaé paccobang .
58003001	Saudara-saudara pada-padatta Kristéng iya puraé riyobbito ri Allataala ! Coba pikkiri'i malamul-lamung passalenna iyaé Yésus ! Allataala suroi Aléna banna untu' mancaji Imang Lompo ri laleng agama iya riyaccowériyé .
58003002	Matinului lao ri Allataala iya puraé piléi untu' jama-jamangngéro pada-padato Musa riyolo matinulu pogau'i jama-jamanna ri Bolana Allataala .
58003003	Iyakiya Yésus sipato'i lolongeng alebbireng iya lebbi battowaé naiya Musa . Saba' tau iya patettongngé bola harusu'i lolongeng alebbireng iya lebbi battowaé naiya iyaro bolaé .
58003004	Mémeng tungke' bola engka patettongngi , iyakiya iya patettongngéngngi sininna séuwa-séuwaé iyanaritu Allataala muto .
58003005	Matinului Musa selaku pattumani ri laleng Bolana Allataala enrengngé palettu'i gau'-gau' iya maéloé nappaddissengeng Allataala ri wettu mangoloé .
58003006	Iyakiya Kristus matinului selaku Ana' iya tanggung jawakiyéngngi Bolana Allataala . Na idi'naé Bolana Allataala , rékko tette'ki masumange' sibawa tette' mateppe' untu' lolongengngi aga iya tamménasaiyé .
58003007	Rimakkuwannanaro , pada-pada adanna Rohna Allataala , " Rékko iyaé essoé muwéngkalingai saddanna Allataala ,
58003008	aja' mumatedde ati , pada-pada toriyolomu , wettunna mennang maronta lao ri Allataala , enrengngé mojiwi Allataala ri padang kessi'é .
58003009	' Kuwaro nacobai-Ka toriyolomu , enrengngé naoji-Ka , ' adanna Allataala , ' padahal purani naita mennang pangkaukek-Ku patappulo taung ittana . '
58003010	Iyanaro saba'na Umacai lao ri mennang sibawa makkeda , ' Tuli dé' namatinulu mennang , sibawa dé' namacinna turusiwi parénta-Ku . '
58003011	Macai-Ka sibawa mattanro , ' Dé' nauttama matu mennang ri wanuwaéro untu' lolongeng appésaungeng . ' "
58003012	Saudara-saudara , atutuko aja' lalo naengka ri yelle'mu séddi tau iya maja makkuwaéro atinna enrengngé dé' namateppe' , angkanna balé'i sibawa mabélaiwi Allataala iya tuwoé !
58003013	Jaji , kuwammengngi nadé' muwi séddi tau polé ri yelle'mu iya ribengnguwangngé ri dosaé angkanna naéwai Allataala , sitinajako sipangajari esso-esso ri wettu tuwota mupa ri laleng wettu iya riteppué " Essoéwé " ri laleng Kitta'é .
58003014	Idi manengngé iyanaritu siperjuwangekki sibawa Kristus , assaleng lettu'ki ri paccappurenna makkatenning masse'i ateppereng iya riyappunnaiyé ri pammulanna .
58003015	Iyanaé taroki ri laleng Kitta'é , " Rékko iyaé essoé muwéngkalingai saddanna Allataala , aja' mumatedde ati , pada-pada toriyolomu , wettunna maronta lao ri Allataala . "
58003016	Nah , niga sining tau iya méngkalingaéngngi saddanna Allataala nainappa maronta lao ri Aléna ? Tenniyaga iyanaritu sininna tau iya napimpingngé Musa massu polé ri Maséré' ?
58003017	Na lao riniga Allataala macai patappulo taung ittana ? Tenniyaga lao ri mennang iya madosaé , iya mabuwangngé maté ri padang kessi'é ?
58003018	Wettunna Allataala mattanro makkuwaé , " Dé' nauttama matu mennang ri onrong appésaungek-Ku " -- niga palé iya nakkattaiyé Allataala ? Tenniyaga , iya nakkattaiyé iyanaritu sining tau iya maronta'é lao ri Allataala ?
58003019	Ripahanni makkekkuwangngé makkedaé dé' naulléi mennang muttama , nasaba dé' mennang namateppe' ri Allataala .
58004001	Nah , kajajiyang mupi jancinna Allataala , sibawa riwérékki matu onrong untu' mappésau . Jaji , sitinajaki jagaiwi kuwammengngi aja' namuwi séddi tau polé ri yelle'mu iya manessaénna dé' napéneddingiwi onrong appésaungeng iya najjanciyangngéro .
58004002	Saba' iyaro Karéba Madécéngngé purani riyabbirittang ri idi pada-pada lao ri mennang . Namuni lao ri mennang , iyaro birittaé dé'gaga gunana . Saba' wettunna mennang naéngkalinga , dé' mennang namateppe' .
58004003	Iyakiya idi iya mateppe'é tarimai onrong appésaungeng iya najjanciyangngé Allataalaro . Iyaro sicoco'i sibawa aga iya napowadaé Allataala , makkuwaé , " Macai-Ka sibawa mattanro , ' Makkedaé dé' nauttama matu mennang ri onrong appésaungek-Ku . ' " Makkeda makkuwairo Allataala namuni jama-jaman-Na tépuni sipongenna napancaji linoéwé .
58004004	Saba' passalenna esso mapitué , engka taroki ri laleng Kitta'é makkuwaé , " Ri esso mapitué mappésauni Allataala polé ri sininna jama-jaman-Na . "
58004005	Passalenna iyaro gau'é riyokii makkuwaé , " Dé' nauttama matu mennang ri onrong appésaungek-Ku . "
58004006	Jaji mennang iya bunge'-bunge'é méngkalingai biritta passalenna Karéba Madécéngngéro , dé' natarima onrong appésaungeng nasaba dé' mennang namateppe' . Rékko makkuwaitu manessani makkedaé engka sining tau laing iya weddingngé tarimai onrong appésaungengngéro .
58004007	Saba' Allataala pura pattentui séddi esso iya laingngéssi , iya riteppué " Essoéwé " . Mattaut-taung ri munrinna Allataala mabbicara passalenna gau'éro naolai Daud , ri laleng aya'éwé onna , " Rékko iya essoéwé muwéngkalingai saddanna Allataala , aja' mumatedde ati . "
58004008	Rékko ébara'na purani natiwi Yosua iyaro sining tauwé muttama ri onrong appésaungeng iya najjanciyangngé Allataala , tentu Allataala dé'na nabbicarana passalenna séddi esso laingngé .
58004009	Jaji untu' umma'na Allataala engka mupa janci untu' mappésau pada-pada Allataala mappésau ri esso mapituéro .
58004010	Saba' tau iya muttama'é ri onrong appésaungeng iya najjanciyangngé Allataala lao ri alénaro , mappésau towi matu polé ri sininna jama-jamanna , pada-padato Allataala .
58004011	Rimakkuwannanaro , laono mai takkuraga tonget-tongeng untu' muttama ri onrong appésaungeng iya najjanciyangngé Allataalaro . Aja' lalo narapii muwi séddi tau polé ri idi dé' nakkéwassélé' pada-pada mennang riyolo , nasaba dé' namateppe' ri Allataala .
58004012	Ada-adanna Allataala iyanaritu ada-ada iya tuwoé sibawa mawatang ; lebbi tarengngi naiya peddang matareng walié . Iyaro ada-adaé mattoddo'i narapi pakkasésénna nyawaé sibawa roh-é ; narapi pakkasésénna padduppa-duppangngé sibawa uta'na buku-bukué , angkanna naisseng silamul-lamunna pikkirang sibawa niya' atinna rupa tauwé .
58004013	Dé'gaga muwi séddi mahlu' iya tassubbué polé ri pakkitanna Allataala . Sininna séuwa-séuwaé mallusu-lusui sibawa tabbukka ri yolo-Na . Sibawa harusu'ki mabbéré tanggung jawa' ri Aléna .
58004014	Iyanaro saba'na harusu'ki makkatenning masse ri angakungeng atepperetta . Saba' mappunnaiki Imang Lompo iya battowaé , iya muttama'énna lettu ri yolona Allataala -- Aléna ritu Yésus Ana'na Allataala .
58004015	Iyaro Imang Lompota tenniya imang iya dé'é naulléi maccowé péneddingiwi sining alemmatta . Sibalé'na , purani ricobai ri sininna gau'é , pada-pada muto idi ; banna Aléna dé' napogau' dosa !
58004016	Rimakkuwannanaro , laono mai sibawa penno abaraningeng mangolo ri Allataala iya mapparéntaé sibawa makessing ati . Namaséiki matu Allataala sibawa barakkakiki kuwammengngi lolongekki pattulung ri wettunna .
58005001	Tungke' imang lompo ripiléi polé ri yelle'na umma'é , sibawa riyakka untu' tumaningiwi Allataala selaku wakkélé'na mennang . Jamanna iyanaritu makkasuwiyangengngi lao ri Allataala sining pabbéréna sibawa akkarobangeng-akkarobangenna untu' riyaddampengenna dosaé .
58005002	Iyaro imang lompoé malemmai ri laleng maéga passaleng , iyakiya mala nasaba iyaro naweddingngi namalemma kininnawato lao risining tau iya dé'é naissengngi agi-agi sibawa iya pusaé lalenna .
58005003	Sibawa nasaba malemmai aléna , na harusu'i makkasuwiyangeng akkarobangeng , tenniya bawang nasaba dosa-dosana umma'é , iyakiya nasaba dosa-dosanato aléna .
58005004	Dé'gaga séddi tau iya aléna muto makkai aléna mancaji imang lompo . Mancajiwi imang lompo tauwé , rékko Allataala mobbii untu' iyaro -- pada-pada muto Harun .
58005005	Makkuwatoro Kristus . Dé' nakkai Aléna mancaji Imang Lompo . Allataala muto makkai . Makkedai Allataala ri Aléna , " Ikona Ana'-Ku : iyaé essoé umancaji Ambo'mu . "
58005006	Ri onrong laingngé makkeda towi Allataala , " Iko iyanaritu imang mannennungeng , pada-pada Imang Malkisédék . "
58005007	Wettunna Yésus tuwo ri linoéwé , massempajangngi enrengngé maréllauwi sibawa gora kuwaéttopa teri lao ri Allataala , iya mullé mappassalama' polé ri amaténgngé . Nasaba tunru'i ri Allataala sibawa mappakalebbi , nariyéngkalingai .
58005008	Yésus iyanaritu Ana' Allataala , iyakiya muni makkuwaro , maggurui mancaji matinulu naolai anrasa-rasan-Na .
58005009	Na puranana ripancaji pappassalama' iya sukkué , mancajiwi assalenna asalamakengngé iya mannennungengngé lao ri sininna tau iya matinulué ri Aléna ,
58005010	sibawa muwi Allataala pannessa towi selaku Imang Lompo , pada-pada Imang Malkisédék .
58005011	Passalenna tudangenna Yésus selaku Imang Lompo , engka maéga iya parellué riyappaissengeng lao ri iko , iyakiya mawatang untu' pakatajangngi saba' matengnge' senna'ko mappahang .
58005012	Sitongenna wettummuna untu' mancaji guru , iyakiya annessana parellu mupo magguru polé ri tau laingngé passalenna poko'-poko' mammulangngé sining pappagguruwanna Allataala . Dé'pa muwulléi tarima anré iya matedde'é ; harusu mupo ménung susu bawang .
58005013	Tau iya ménungngé mupa susu , bettuwanna ana'lolo mupi ; dé'pa nappunnai pangalamang passalenna aga iya tongengngé sibawa aga iya salaé .
58005014	Inanré iya matedde'é , iyanaritu sining tau battowaé iya nasaba pangalamannaé , naulléi pasilaingengngi kéga makessing sibawa kéga maja .
58006001	Rimakkuwannanaro , laono mai aja' banna puriyatiwi poko'-poko' mammulanna pappagguruwatta . Makessingengngi majuki ri pappagguruwang iya lebbi matterué passalenna atuwong Kristéng secara mattanggung jawa'é sibawa aja' tapakkolingngi paimeng pappagguruwang bunge'-bunge'é makkedaé harusu'i tauwé mappésau pogau'i gau'-gau' iya dé'é nakkéguna sibawa harusu mateppe' lao ri Allataala ,
58006002	iyaré'ga pappagguruwang bunge'-bunge'é passalenna acemméngengngé iyaré'ga passalenna palénne'i limaé ri yasé'na sining tauwé , iyaré'ga passalenna atuwongngé paimeng puranana amaténgngé iyaré'ga pahukkungeng iya mannennungengngé .
58006003	Laono mai , rékko napuwéloi Allataala , tamaju ri pappagguruwang iya lebbi matterué .
58006004	Saba' , sining tau iya salaiyéngngi atepperenna , dé'na namungking ripimpinna lisu . Riyolo mennang engkai ri laleng tajang polé ri Allataala , enrengngé péneddingiwi pabbéré-Na polé ri surugaé . Turu' toni mennang rikuwasai ri Rohna Allataala .
58006005	Naisseng mennang polé ri pangalamanna makkedaé iyaro ada-adanna Allataala makessingngi , sibawa purani napérasa mennang sining pammasé iya pennoé akuwasang polé ri wettu iya mangoloé .
58006006	Iyakiya purairo nasalaiwi mennang atepperenna ! Pékkugi makkulléi ripimping mennang lisu untu' toba'si polé ri dosa-dosana . Saba' mattengngangngi mennang nasallisi Ana'na Allataala sibawa mébbui ripakatu-Na ri yolona tau maégaé .
58006007	Tana iya nattemmekiyé uwai bosi iya biyasaé teppa ri yasé'na , nainappa powassélé' tanet-taneng iya makkégunaé untu' tau iya jamaéngngi , iyaro tanaé nabarakkakiwi Allataala .
58006008	Iyakiya rékko iyaro tanaé powassélé'i ariya sibawa aju-kajungngé maddorié , iyaro tanaé dé'na gaga gunana sibawa natanroiwi matu matti Allataala sibawa angkanna ritunui matu gangka cappu .
58006009	Iyakiya Saudara-saudara iya riyamaséiyé , namuni makkeda makkuwaki'ro , iyakiya mateppe'ki passalemmu . Mateppe'ki makkedaé purani mutarima gau'-gau' iya makessingngé iyanaritu barakka-barakka iya sinrupaé bagiyang polé ri asalamakemmu .
58006010	Allataala tenniya Allataala iya dé'é na adélé' . Dé' nallupaiwi aga iya mupogau'é lao ri Aléna , sibawa pammasé iya muwappitangngé lao ri Aléna wettunna mutulung Saudara-saudara siatepperengngé , riyolo sibawa makkekkuwangngé .
58006011	Macinna senna'i kuwammengngi na mutungke-tungke matteru masumange' lettu paccappureng , angkanna mutarima aga iya muwamménasaiéro .
58006012	Dé' taéloriko makuttu . Iyakiya macinnaki kuwammengngi mutuwo pada-pada sining tau iya tarimaéngngi aga iya najjanciyangngé Allataala , nasaba mateppe'i ri Aléna sibawa nasaba mattajengngi sibawa sabbara .
58006013	Wettunna Allataala majjanci lao ri Abraham , mattanroi makkedaé maéloi pogau'i aga iya puraé najjanciyang . Nasaba dé'gaga iya lebbi matanré naiya Allataala , nattanrona ri laleng asen-Na muto .
58006014	Makkedai , " Majjanci-Ka maélo barakkakiko sibawa mébbui wija-wijammu mancaji maéga . "
58006015	Mattajenni Abraham sibawa sabbara , nanatarimani aga iya najjanciyangngé Allataala lao ri aléna .
58006016	Rékko mattanroi tauwé , mattanroi ri laleng asenna tau laingngé iya lebbi matanré naiya aléna , na iyaro tanroé napaccappa'i sininna abbantangngé .
58006017	Maéloi Allataala teddekiwi lao risining tau iya tarimaéngngi jancin-Na , makkedaé dé' natappinra matu rancana-Na . Iyanaro saba'na nanatambaiwi tanro ri jancin-Naro .
58006018	Iyaro duwaé passaleng dé' nawedding tappinra ; dé' namakkullé mabbellé Allataala passalenna jancin-Na sibawa tanro-Na ! Rimakkuwannanaro , idi iya mallinrungngénna ri Allataala , riwérékki dorongang masero untu' makkatenning masse ri paddennuwang iya mallebba'é ri yolota .
58006019	Iyaro paddennuwatta pada-padai balangoé iya malamung senna'é tattaneng sibawa sinrupai akkatenningeng iya masse'é sibawa amangngé lao ri atuwotta . Iyaro paddennuwangngé nabettui kaing paddenrinna Bili' Pommapaccingngé ri Bolana Puwangngé ri surugaé .
58006020	Purani nawajikekki Yésus lalengngé lao ri onrongngéro , sibawa purani muttama kuwaro mancaji Imang Lompota lettu mannennungeng pada-pada Imang Malkisédék .
58007001	Iyaé Malkisédék iyanaritu arung polé ri Salém sibawa imanna Allataala Iya Pommatanré . Wettunna Abraham lisu polé ri ammusurengngé caui sining arungngé , poléi Malkisédék duppaiwi sibawa barakkakiwi .
58007002	Nanabbéréyanni Abraham lao ri Malkisédék tawa seppulona polé ri sininna iya narappaé . ( Aseng Malkisédék bettuwanna , bunge'-bunge'na , " Arung Adélé'é " ; sibawa nasaba arungngi ri Salém , makkébettuwang towi asenna " Arung Saléwangeng " . )
58007003	Passalenna iyaé Malkisédék dé'gaga pappakatajang muwi kégi makkedaé mappunnaiwi ambo' iyaré'ga indo' iyaré'ga néné ; dé'to gaga pappakatajang passalenna ajajiyanna , iyaré'ga amaténna . Pada-padai Ana'na Allataala ; aléna iyanaritu imang iya mannennungengngé .
58007004	Jaji , ritani kuwaé pékkugi loppona iyaé Malkisédék ; makkuwamani loppona angkanna Abraham , ambo'na toriyolona bangsata , nawéréngngi tawa seppulona polé ri sininna séuwa-séuwaé iya nalolongengngé polé ri ammusurengngéro .
58007005	Ri laleng hukkunna agama Yahudié ripattentui makkedaé sining imang wijanna Léwié harusu'i léléi tawa seppulona polé ri pallolongenna umma' Israélié , iyanaritu saudara-saudarana mennang , namuni mennang pada-padai wija-wijanna Abraham .
58007006	Malkisédék tenniya wija-wijanna Léwi , iyakiya tarima towi tawa seppulona polé ri sininna iya narappaé Abraham , sibawa barakkaki towi Abraham iya puraé tarima janci-janci polé ri Allataala .
58007007	Mémeng dé' nawedding ribanta makkedaé tau iya ribarakkakiyé iyanaritu lebbi riyawai naiya tau iya pabarakkakiyé .
58007008	Sining imang iya tarimaéngngi iya rilélé tawa seppuloéro iyanaritu sining tau iya weddingngé maté . Iyakiya manuru Kitta'é , Malkisédék iya tarimaé pabbéré tawa seppulo bagiyanro iyanaritu tau iya tette'é tuwo .
58007009	Wedding ripowada , makkedaé Léwi -- iya wijannaé lélé tawa seppulo bagiyang polé ri umma' Israélié -- mpaja towi bagiyangngéro naolai Abraham , ri wettunna Abraham mpajai lao ri Malkisédék .
58007010	Namuni dé'pa nawajai Léwi , iyakiya wedding ripowada engkani ri laleng tubunna Abraham néné-nénéna , ri wettunna Malkisédék siruntu sibawa Abraham .
58007011	Ri yawa pappimpinna sining imang Léwié , riwéréngngi umma' Israélié hukkunna agama Yahudié . Nasaba iyaro sining imang Léwié riyolo dé' naulléi pogau'i sibawa sukku aga iya harusu'é napogau' , sibawa harusu engka imang laing , iyanaritu pada-padaé Imang Malkisédék , sibawa dé' napolé ri golongang Imang Harun !
58007012	Nah , rékko tappinrai tudangenna sining imangngé , harusu towi tappinra , hukkunna agama Yahudié .
58007013	Iya nakkattaiyé kuwaé iyanaritu Puwatta : Poléi ri suku laingngé , sibawa dé'pa naengka muwi séddi tau polé ri sukun-Na majjama selaku imang .
58007014	Sininna tauwé naisseng makkedaé assalenna Puwatta poléi ri suku Yéhuda ; na Musa dé' naengka nateppui iyaro sukué wettunna mabbicara passalenna sining imangngé .
58007015	Passaleng iya ribicaraéwé lebbi manessai paimeng , ri laleng mompona séddi imang laing iya pada-padaé Malkisédék .
58007016	Riyakkai mancaji imang , tenniya nasaba peraturang-peraturang tolino , sangadinna poléi ri atuwonna iya makuwasaé sibawa iya dé'é gaga paccappurenna .
58007017	Saba' ri laleng Kitta'é ripowadai , " Iko iyanaritu imang mannennungeng , pada-pada Imang Malkisédék . "
58007018	Jaji , makkekkuwangngé peraturang iya malaungngé ri palibenrénni , saba' dé' namawatang sibawa dé' nakkéguna .
58007019	Hukkunna agama Yahudié dé' naulléi mébbui muwi séuwa mancaji sukku . Iyanaro saba'na nariwérékki makkekkuwangngé séuwa amménasang iya lebbi makessingngé ; nanallalengiro nataulléi maddeppériwi Allataala .
58007020	Iyatopa paimeng , iya manennaro nasibawangngi tanro polé ri Allataala . Dé'gaga tanro pada-padaéro , wettunna sining imang iya laingngéro riyakka .
58007021	Iyakiya Yésus riyakkai mancaji imang paké tanro , wettunna Allataala makkeda lao ri Aléna , " Purani mattanro Puwangngé , nadé' napinrai matu attangen-Na , ' Iko iyanaritu imang mannennungeng . ' "
58007022	Nasibawatto iyaé mancaji boro'i Yésus untu' séuwa assijancingeng iya lebbi makessingngé .
58007023	Engka mupa séddi passaleng : iyaro sining imang iya laingngé engka maéga , saba' tungke'-tungke' mennang matéi angkanna dé' naulléi patterui jabatanna .
58007024	Iyakiya Yésus tuwoi mannennungeng , jaji jabatan-Na selaku imang dé' nalélé ri tau laingngé .
58007025	Rimakkuwannanaro lettu mannennungeng naulléi Yésus passalama'i sining tau iya laowé ri Allataala naolai Aléna , saba' tuwoi mannennungeng untu' méllauwi ri Allataala untu' sining tauwéro .
58007026	Jaji , Yésusnaro ritu Imang Lompo iya tapparelluwangngé . Mapaccingngi : ri Aléna dé'gaga asalang iyaré'ga muwi dosa aga . Ripallaingngi polé risining tau madosaé , sibawa ripaénré'i lettu ri onrong iya lebbi matanré polé ri sininna langié .
58007027	Dé' napada-pada sining imang lompo laingngé , iya esso-essoé harusu makkasuwiyangeng akkarobangeng nasaba dosa-dosa aléna riyolo , nappa nasaba dosa-dosana umma'é . Yésus makkasuwiyangengngi akkarobangengngé siseng bawang lettu mannennungeng , wettunna nakkasuwiyangeng Aléna selaku akkarobangeng .
58007028	Hukkunna agama Yahudié makkai sining tau iya dé'é nasukku mancaji sining imang lompo . Iyakiya rimunri polé ri hukkung-hukkungngéro , mébbui Allataala assijancingeng sibawa tanro makkedaé nakkai selaku Imang Lompo , Ana' iya puraé mancaji Pappassalama' iya sukkué lettu mannennungeng .
58008001	Poko'na sininna abbicarangngéwé iyanaritu : Mappunnaiki Imang Lompo iya pada-padaéro , iya tudangngé mapparénta silaong Allataala Pobbattowaé ri sururugaé .
58008002	Najamai jamangngé selaku Imang Lompo ri Bili' Pommapaccingngé , iyanaritu ri laleng Kémana Puwangngé iya tongengngé , iya napatettongngé Puwangngé , tenniya polé ri tolinoé .
58008003	Tungke' imang lompo riyakkai untu' makkasuwiyangengngi akkarobangengngé iyaré'ga pakkasuwiyangengngé lao ri Allataala . Makkuwatoniro Imang Lompota ; harusu'i mappunnai agi-agi untu' riyakkasuwiyangeng .
58008004	Ebara'na engkai ri linoéwé , dé' namaélo mancaji imang , saba' engkana imang iya makkasuwiyangengngé akkarobangeng iya rituntu'é ri laleng hukkunna agama Yahudié .
58008005	Jama-jamang iya napogau'é mennang selaku imanro sitongenna banna séddi gambara sibawa wajo-wajo polé ri aga iya engkaé ri surugaé . Iyaro purani nappaddissengeng Allataala lao ri Musa riyolo , wettunna Musa maélo patettongngi Kémana Puwangngé . Makkeda makkuwaiyé Allataala lao ri Musa , " Engngerangngi ! Iya manennaro harusu'i uwébbu situru conto iya napaitangngékko ri yasé'na bulué . "
58008006	Iyakiya makkekkuwangngé Yésus lolongengngi jamang imang iya mabéla lebbi malebbié naiya jamang imang iya najamaé sining imangngéro . Saba' assijancing iya Napakangkaé Allataala sibawa tolinoé , iyanaritu assijancing iya lebbi makessingngé nasaba tettongngi ri janci untu' gau'-gau' iya lebbi makessingngé !
58008007	Ebara'na dé'gaga akurangenna ri assijancing iya mammulangngé , tentu dé'na naparellu ripakangka assijancing iya maduwaé .
58008008	Iyakiya naruntu'ni Allataala asalangngé ri umma'-Na , angkanna makkedai Allataala , " Engngerangngi , poléi matu wettunna , pakangka-Ka matu assijancing iya mabarué sibawa bangsa Israélié , sibawa bangsa Yéhuda .
58008009	Dé' napada-pada assijancing iya Uwébbué sibawa néné-nénéna mennang wettuk-Ku dulungngi mennang massu polé ri wanuwa Maséré' . Dé' mennang namatinulu ri assijancing iya Uwébbué sibawa mennang ; iyanaro saba'na dé' Napaduliwi mennang .
58008010	Iyakiya makkekkuwangngé , iyanaritu assijancing iya maéloé Uwébbu sibawa umma' Israélié ri esso-esso iya mangoloé , adanna Puwangngé : Maélo-Ka taroi hukkuk-Ku ri laleng pikkiranna , sibawa mokii ri atinna mennang . Maélo-Ka mancaji Allataalana , sibawa mennang mancaji umma'-Ku .
58008011	Dé'na naparellu mennang paggurui pada-padanna appanna , iyaré'ga paissengiwi silessurenna , ' Issenni Puwangngé . ' Saba' iya maneng , baiccu battowa , naissek-Ka matu .
58008012	Maélo-Ka maddampengengngi sining asalanna , sibawa dé'na Uwéngngerangngi dosa-dosana . "
58008013	Ri laleng napangolona sininna assijancing iya mabarué , naébbui Allataala iyaro assijancing mammulangngé mancaji malaung sibawa malusa ; sibawa aga iya macowaénna , dé' namaitta nalennye tona .
58009001	Assijancing iya mammulangngé mappunnai peraturang-peraturang assompang , sibawa mappunnai towi onrong assompang ébbu tolino .
58009002	Séuwa kéma ripatettong iya bagiyang ri yolonaé riyasengngi Bili' Mapaccingngé . Kuwaro engka tettongeng pajjennangeng , sibawa engkato méjang sibawa roti iya riyakkasuwiyangengngé lao ri Allataala .
58009003	Ri bagiyang lalenna , iyanaritu ri munrinna kaing paddenring iya maduwaé , engka bili' iya riyasengngé Bili' Pommapaccingngé
58009004	Ri laleng bili'éro engka mézba iya riyébbué polé ri ulawengngé untu' mattunu dupa , sibawa engkato Petti Assijancingeng iya rilapiri manengngé sibawa ulaweng . Ri laleng Pettiéro engka oring ulaweng mallise' manna , tekkenna Harun iya cura'énna , sibawa duwa pépeng batu iya riyarokiriyé seppulo parénta polé ri Allataala .
58009005	Ri yasé'na iyaro Pettié engka duwa Kérub iyanaritu mahlu' makképanni iya pulambangngéngngi ahadérékenna Allataala . Pannina iya duwa mahlu'éro mallebba'i ri yasé'na pattongkona pettié iyanaritu onrong addampengenna dosaé . Iyakiya iya manennaé dé' nariyullé pakatajangngi sibawa tasséddi-séddi .
58009006	Makkuwani ritu iya manenna riyatoro' . Esso-esso sining imangngé muttama ri laleng bagiyang yolona kémaéro untu' pajoppai jamanna .
58009007	Iya muttama'é ri bagiyang kaminang marilalenna iyaro kémaé banna imang lompoé bawang . Napogau'i iyaro siseng bawang sitaung . Napogau'i iyaro sibawa tiwi dara untu' riyakkasuwiyangeng ri Allataala nasaba aléna muto sibawa nasaba dosa-dosa iya napogau'é umma'-Na tennasadariwi .
58009008	Nasibawang iyaro peraturangngé , nappaitangngi Rohna Allataala ri idi sibawa manessa , makkedaé sipongenna kéma bagiyang ri yoloéro tettong mupi , laleng muttama'é ri Bili' Pommapaccingngé dé'pa natattimpa' .
58009009	Iyaé pulambangngi wettu makkekkuwangngé ; bettuwanna makkedaé sining pakkasuwiyangngé sibawa sining akkarobangeng olokolo'é iya riyakkasuwiyangengngé lao ri Allataala , dé' naulléi passukkui ati marilalenna tauwé iya tiwiéngngi pakkasuwiyangngé .
58009010	Saba' iyaro upacara-upacaraé banna takkennai ri inanré , énungengngé , sibawa maddupa-rupang upacara pappépaccing . Iya manenna banna sining peraturang mallahéreng iya lakué banna narapi wettunna Allataala pakangkai pappakabarué .
58009011	Iyakiya Kristus poléni selaku Imang Lompona gau'-gau' iya makessingngé iya engkaénna . Kémana Puwangngé iya naonroiyé pogau'i jaman-Na selaku Imang Lompo iyanaritu kéma iya lebbi battowaé sibawa lebbi sukkué . Iyaro dé' naébbui tolinoé ; bettuwanna dé' napolé ri linoé iya napancajiyéwé .
58009012	Muttama'i Kristus ri Bili' Pommapaccingngé ri laleng kémaéro banna siseng bawang lettu mannennungeng . Iyaro wettué dé' natiwi dara bémbé lai iyaré'ga dara ana' saping untu' riyakkasuwiyangeng ; dara-Na muto natiwi , nanallalengiro napaleppe'ki lettu mannennungeng .
58009013	Dara bémbé sibawa saping laié enrengngé awunna akkarobangenna ana' sapingngé , ripakéi untu' meppikiwi sining tau iya najisi'é manuru hukkung agamaé ; kuwammengngi namapaccing mennang .
58009014	Nah , rékko dara sibawa awuéro naulléi pépaccingiwi anajisikenna sining tauwéro , apalagi darana Kristus ! Naolai Roh iya mannennungengngé , nakkasuwiyangengngi Aléna lao ri Allataala selaku akkarobangeng iya sukkué . Dara-Na pépaccingiwi atitta polé ri upacara agamaé iya dé'é nakkéguna , kuwammengngi weddikki tumaningiwi Allataala iya tuwoé .
58009015	Iyanaro saba'na , Kristus mancaji Pappasisumpung untu' séuwa assijancingeng iya mabarué , kuwammengngi na tau iya puraénna riyobbi ri Allataala naulléi tarimai barakka-barakka mannennungengngé iya puraé najjanciyang Allataala . Iya manennaro weddingngi kajajiyang nasaba engkana maté , iyanaritu Kristus ; na amatén-Naro paleppe'i tauwé polé risining asalanna iya napogau'é mennang ri wettu takkennana mupa assijancingeng iya mammulangngé .
58009016	Rékko engka sure' warisi' , harusu towi engka buttinna makkedaé tau iya mébbuéngngi iyaro sure'é maténi .
58009017	Saba' sure' warisi'é dé' nalaku ri wettu tuwona mupa tau iya mébbuéngngi . Iyaro sure'é banna lakui rékko maténi iyaro tauwé .
58009018	Iyanaro saba'na magi na muwi assijancingeng iya mammulangngé harusu'i ripaessa sibawa dara .
58009019	Bunge'-bunge'na napalettu'i Musa sininna paréntana hukkunna Allataala lao ri bangsa Israélié . Purairo malani Musa dara ana' saping sibawa dara bémbé lai , nainappa nacampuru'i sibawa uwai , nainappa naeppikeng Kitta' Hukkung-hukkunna Allataala sibawa ri sininna bangsa Israélié sibawa paké wella hisop sibawa bulu-bulu bimbala' macella cowaé .
58009020	Ri wettu napogau'naro makkedai Musa , " Iyanaé dara iya paessaéngngi assijancingeng polé ri Allataala iya harusu'é muwatinuluri . "
58009021	Nainappa nasibawang cara iya padaé , nakkeppikeng toni Musa iyaro daraé ri Kémana Puwangngé sibawa ri sininna paréwa-paréwa untu' assompangngé .
58009022	Mémeng manuru hukkunna agama Yahudié , céddé'pi nasininna séuwa-séuwaé ripaccingiwi sibawa dara ; na dosaé banna weddingngi riyaddampengeng rékko engka dara ripatabbollong .
58009023	Nasibawang cara pada-padaéro barab-barang iya pulambangngéngngi gau'-gau' ri surugaé , parellui ripépaccingiwi . Iyakiya untu' gau'-gau' iya ri surugaé mutoro riyapparelluwangngi akkarobangeng iya mabélaé lebbi makessing .
58009024	Saba' dé' nauttama Kristus ri Bili' Mapaccingngé ébbu tolinoé , iya bannaé pulambangngi Bili' Mapaccingngé iya sitongennaé . Muttama'i Kristus ri surugana muto ; kuwaniro makkekkuwangngé mangolo ri Allataala untu' apentingetta .
58009025	Imang lompona Yahudié tungke'-tungke' taung muttama'i ri Bili' Pommapaccingngé ri laleng Bolana Puwangngé sibawa tiwi dara sikaju olokolo' . Iyakiya Kristus dé' nauttama untu' makkasuwiyangengngi Aléna makkolik-koling .
58009026	Saba' rékko makkuwairo , bettuwanna iyaro makkolik-kolinni manrasa-rasa sipongenna ripancaji linoéwé . Iyakiya annessana , makkekkuwangngé ri wettu paccappurengngéwé , siseng bawang polé untu' leddai dosaé ri laleng nakkarobangenna Aléna .
58009027	Purani napattette Allataala makkedaé sisemmi maté rupa tauwé napurairo riadélékiwi ri Allataala .
58009028	Makkuwatoro Kristus sisemmi riyakkasuwiyangeng selaku akkarobangeng untu' leddai dosana maéga tau . Maéloi polé paimeng mabbékkaduwanna , tenniya untu' pacceppiwi persoalang dosaé , iyakiya untu' passalama'i sining tau iya tajengngéngngi apolén-Na .
58011001	Mateppe' bettuwanna majeppuiwi tonget-tongeng gau'-gau' iya riyamménasaiyé ; bettuwanna mappunnai attentung lao ri gau'-gau' iya dé'é nariita .
58011002	Nasaba teppe' , nasining tau wettu labe'é ripésennangiwi ri Allataala .
58011003	Nasaba mateppe'i , na tapahangngi makkedaé iyaé alangngé ripancajiwi ri saddanna Allataala ; jaji , aga iya weddingngé riita , kajajiyangngi polé ri aga iya dé'é nariyullé mita .
58011004	Nasaba mateppe'i , na Habél makkasuwiyangengngi lao ri Allataala akkarobangeng iya lebbi makessingngé naiya akkarobangenna Kaing . Nasaba teppe'naro , ritarimai Habél ri Allataala selaku tau iya makessingngé ; saba' manessani makkedaé Allataala tarimai pakkasuwiyanna . Maténi Habél , iyakiya nasaba teppe'naro , mabbicara mupi lettu makkekkuwangngé .
58011005	Nasaba mateppe'i , nadé' namaté Hénokh , sangadinna riyakkai sibawa ritiwii lao ri Allataala . Dé' muwi séddi tau mulléi runtu'i , saba' riyakkai ri Allataala . Ri laleng Kitta'é tarokii makkedaé ri wettu dé'napa nariyakka Hénokh , purani napésennangi atinna Allataala .
58011006	Temmateppe , dé' muwi séddi tau mulléi sennangiwi atinna Allataala . Saba' tau iya laowé ri Allataala harusu'i mateppe' makkedaé engka Allataala sibawa Allataala mpale'i tau iya sappaéngngi .
58011007	Nasaba mateppe'i , naripaissengi Nuh ri Allataala passalenna gau'-gau' iya maéloé kajajiyang ri mangoloé , iya dé'é naulléi mitai . Matinului Nuh ri Allataala angkanna mébbui séddi kappala iya passalama'éngngi aléna silaong kaluwargana . Nanallalengiro rihukkungngi linoé , sedangkang Nuh ripannessai ri Allataala selaku tau iya makessingngé nasaba teppe'na .
58011008	Nasaba mateppe'i , namatinulu Abraham ri Allataala wettunna Allataala mobbii sibawa suroi lao ri ri wanuwa iya najjanciyangngé Allataala ri aléna . Nanajoppana Abraham sibawa dé' naissengngi kégi maélo lao .
58011009	Nasibawang teppe' , monroi Abraham selaku tau polé-polé ri wanuwa iya najjanciyangngé Allataala lao ri alénaro . Monroi Abraham kuwaro ri laleng kémaé . Makkuwatoro Ishak sibawa Yakub , iya tarimaé janci iya padaé polé ri Allataala .
58011010	Saba' natajengngi Abraham kota iya narancanaé sibawa napatettongngé Allataala sibawa pandaméng iya masse'é .
58011011	Nasaba mateppe'i , nawedding Abraham lolongeng wija-wijanna polé ri Sara , namuni Abraham macowa senna'ni , sibawa Sara paimeng manang . Mateppe'i Abraham makkedaé narupaiwi matu Allataala jancin-Na .
58011012	Namuni Abraham wettuéro pada-padai tau iya matéénna tubunna , iyakiya lolongengngi maéga wijanna , iya dé'é naribilang égana -- pada-padai égana wéttowingngé ri langié sibawa kessi'é ri wiring tasi'é .
58011013	Sininna tauwéro tette'i mateppe' lettu maté . Dé' natarimai mennang gau'-gau' iya najjanciyangngé Allataala , iyakiya banna naitai sibawa duppaiwi polé mabéla . Nanallalengiro napannessai mennang makkedaé bannami mennang tau polé-polé sibawa passompa ri linoéwé .
58011014	Tau iya powadaéngngi makkuwaro mappaitangngi sibawa manessa makkedaé mattengngangngi mennang sappa tana iya mancajiyé matu wanuwanna .
58011015	Tenniya wanuwa iya nasalaiyénna mennanro napikkiri'-pikkiri' mennang . Saba' rékko makkuwairo , maégani kasempatang lao ri mennang untu' lisu ri wanuwaéro .
58011016	Iyakiya annessana , nauddaningiwi mennang séuwa wanuwa iya lebbi makessingngé , iyanaritu wanuwa ri surugaé . Iyanaro saba'na dé' namasiri Allataala rékko mennang nateppui Aléna Allataala , saba' Allataala pura passadiyai séddi kota untu' mennang .
58011017	Nasaba mateppe' towi , nanakkasuwiyangengngi Abraham Ishak , selaku akkarobangeng wettunna rioji ri Allataala . Lao ri Abraham ritu nabbéréyangngi Allataala jancin-Na , iyakiya macenningngi Abraham mabbéréyangngi ana'na iya séddi-séddiéro .
58011018	Purai makkeda Allataala lao ri Abraham , " Naolai Ishak ritu lolongekko matu wija-wijanna iya Ujanciyangngékko . "
58011019	Mateppe'i Abraham makkedaé naulléi Allataala patuwoi paimeng Ishak polé ri amaténgngé -- jaji , wedding ripowada , natarimai paimeng Abraham Ishak polé ri amaténgngé .
58011020	Nasaba mateppe'i , nanajjanciyangngi Ishak barakka'-barakka'é lao ri Yakub sibawa Esau untu' wettu mangoloé .
58011021	Nasaba mateppe'i , riwettu dé'napa namaté Yakub , nabbéréyangngi barakka'na lao ri ana'-ana'na Yusuf -- sibawa sanréi ri ulu tekkenna enrengngé sompai Allataala .
58011022	Nasaba mateppe'i , na Yusuf -- wettunna mawé'ni maté -- mabbicarai passalenna massuna umma' Israélié polé ri Maséré' , sibawa taro paseng passalenna aga iya harusu'é ripogau' lao ri ujuna .
58011023	Nasaba mateppe'i , na tomatowanna Musa nasubbui tellumpuleng ittana mappammulai jajinna . Naitai mennang makkedaé séddiwi ana' iya makessingngé , nadé' mennang namétau méwai paréntana arungngé .
58011024	Nasaba mateppe'i , nabattowanana Musa , dé' namaélo riteppu ana' polé ri ana'na arung Maséré' .
58011025	Lebbi napojiwi manrasa-rasa silaong umma'na Allataala naiya untu' cinampe'é péneddingiwi asennangengngé polé ri atuwong iya madosaé .
58011026	Napérasaiwi Musa makkedaé mabélai lebbi mangke' untu' lolongeng pappakatuna nasaba Arung Pappassalama'é iya najjanciyangngéro Allataala naiya lolongengngéngngi sininna waramparanna wanuwa Maséré' , nasaba namménasaiwi Musa apolénna ri esso ri munri .
58011027	Nasaba mateppe'i , nasalaiwi Musa Maséré' tennapéneddingiwi métaué lao ri caina arungngé . Majui Musa mattuju ri akkattana samanna purani naita Allataala iya dé'é napaitaro .
58011028	Nasaba mateppe'i , nanapakangka Musa Paska sibawa paréntangngi kuwammengngi nariyeppiki dara ri sumpang bolana tau Israélié kuwammengngi Malaéka' Amaténgngé aja' naunoi ana'-ana' macowana mennang .
58011029	Nasaba mateppe'i , nasining tau Israélié naulléi malléttoiwi Tasi' Cella'é , samanna mennang joppai ri yasé'na tana iya marakkoé , nasining tau Maséré'é riyemme'i ri tasi'éro , wettunna mennang nacoba malléttoto .
58011030	Nasaba mateppe'i , naébbu sining tau Israélié témbo'-témbo'na Yérikho maruttung puranana nattulilingi pitungngesso ittana .
58011031	Nasaba mateppe' towi , na Rahab , iyaro makkunrai cakkuribangngé , dé' naccowé riyuno silaong sining tau iya méwaéngngi Allataala ; saba' natarimai sibawa mabessa mata-matanna Israélié .
58011032	Nah , weddikka'sa matteru-teru mabbicara , iyakiya dé' nagenne' wettukku . Saba' dé'pa uteppui Gidéon , Barak , Simson , Yéfta , Daud , Samuél , sibawa nabi-nabié .
58011033	Nasaba mateppe'i , napurai mennang nacau sining akkarungengngé . Napogau'i mennang aga iya tongengngé , angkanna natarimai aga iya najjanciyangngé Allataala . Natongkoi mennang sining bawana singaé ,
58011034	naddeppériwi api maseroé , lésséi polé ri peddangngé . Malemmai mennang , iyakiya mancajiwi mawatang ; baraniwi ri laleng ammusurengngé angkanna nacaui sining pasukanna bangsa laingngé .
58011035	Nasaba mateppe'i , nasining makkunraié nalolongengngi paimeng sining taunna iya matéénna . Engkato iya macenningngé risissa gangka maté , sibawa sampéyangngéngngi untu' ripaleppe , nasaba maéloi ripatuwo paimeng untu' séuwa atuwong iya lebbi makessingngé .
58011036	Engka iya riyéllékéllé'é , ricambu' , risiyo sibawa ranté enrengngé riputtama ri laleng tarungkué .
58011037	Engka iya rigenrungngé batu gangka maté , iya rigéréé sibawa garagaji , sibawa iya riyunoé sibawa peddang . Solléi mennang sibawa pakéyang polé ri bingkulang bimbala'é iyaré'ga bingkulang bémbé'é ; kasiyasiwi mennang , ricalla sibawa risissa .
58011038	Ri linoéwé tenniya onrong iya sitinajaé untu' mennang . Solléi mennang ri padang kessi'é enrengngé ri bulu-bulué , kuwaéttopa monroi ri laleng gowa-gowaé enrengngé ri laleng sining kalebbongngé ri tanaé .
58011039	Temmaka loppona apakalang iya nalolongengngé sininna tauwéro nasaba teppe'na mennang ! Namuni mennang dé' natarima aga iya najjanciyangngé Allataala ,
58011040	saba' mappunnaiwi Allataala rancana iya lebbi makessingngé untu' idi . Rancana-Na iyanaritu makkedaé banna sibawaki , namancaji sukku matu mennang .
58012001	Nah , passalenna aléta , ri mattulilitta engka maéga senna' sabbi ! Rimakkuwannanaro , laono mai tabuwang manengngi iya tanekiyékki sibawa dosa iya matterué maddeppé ri idi . Sibawa laono mai tamattunru-tunru laloiwi akkabéttangengngé iya engkaé ri yolota .
58012002	Sitinajai pakkitatta mattuju lao ri Yésus , saba' Aléna ritu iya paoto'éngngi teppe'ta sibawa piyarai polé ri pammulanna lettu ri paccappurenna . Tahangngi Yésus manrasa-rasa ri aju sallié ! Dé' Napaduliwi makkedaé maté ri aju salliéro iyanaritu séuwa gau' iya mappakasiri-sirié . Banna maréngngerangngi lao ri arennuwang iya Napérasaiyé matu ri munri . Makkekkuwangngé tudanni ri seddé ataunna akkarungenna Allataala , enrengngé mapparéntai silaong Aléna .
58012003	Coba pikkiri'i pékkugi anrasa-rasanna Yésus moloiwi sining tau madosaé iya méwaéngngi Aléna sibawa makkuwamani serona ! Rimakkuwannanaro aja' mumarenni ati sibawa pettu paddennuwang .
58012004	Saba' ri laleng ammusuremmu méwai dosaé , dé'pa naengka mumammusu narapi harusu patabbollong dara .
58012005	Sibawa aja' muwallupaiwi pangajana Allataala , iyaé nawérékko selaku ana'-ana'-Na ! " Ana'-Ku , pénessaiwi madécéd-décéng pappagguruwanna Puwangngé , na aja' mumarenni ati rékko Nacairiko .
58012006	Saba' napaggurui Puwangngé tungke' tau iya Namaséiyé , sibawa Nacambu'i tungke' tau iya Naakuiyé selaku ana'-Na . "
58012007	Sitinajako tarimai paccambu'na Allataala selaku séddi pappagguruwang polé riséddié ambo' . Saba' engkaga naengka séddié ana' dé' narihukkung ri ambo'na ?
58012008	Rékko dé' muwaccowé rihukkung pada-pada sininna ana'-ana'na iya laingngé , iyaé bettuwanna tenniyako ana' essa , sangadinna ana' iya dé'é naessa .
58012009	Mappunnaiki ambo' ri linoé . Napagguruki , na idi pakalebbii . Nah , apalagi Ambo' rohanitta iya risurugaé , tentu harusu'ki lebbi tunru' ri Aléna kuwammengngi tatuwo .
58012010	Tomatowatta ri linoé pagguruki banna ri laleng wettu iya engkaé paggangkanna , manuru aga iya napérasaiyé makessing . Iyakiya Allataala pagguruki untu' adécéngeng ri aléta , kuwammengngi taulléi mancaji mapaccing silaong Aléna .
58012011	Mémeng wettutta ripagguru , iyaro pahukkungengngé dé' napésennangiwi atitta , sangadinna banna pamesséiwi bawang . Iyakiya ri munrinnaro , untu' idi iya puraénna ripagguru , iyaro pahukkungengngé nassabariki tuwo situru élona Allataala , enrengngé powassélé' pappénedding saléwangeng ri idi .
58012012	Rimakkuwannanaro péwatangiwi limammu iya malemmaé sibawa uttumu iya ténréro !
58012013	Tuli joppako ri laleng iya malappaé , kuwammengngi na ajému iya képpangngéro dé' namalékko sangadinna mala majjappai .
58012014	Akkuragano untu' tuwo sipammasé-masé sibawa sininna tauwé . Akkuragatokko untu' tuwo mapaccing , banna untu' Puwangngé . Saba' dé' muwi séddi tau mulléi mitai Puwangngé rékko dé' natuwo pada-padaéro .
58012015	Jagaiwi aja' lalo naengka muwi séddi tau iya massué polé ri laleng akessingeng atinna Allataala , kuwammengngi aja' naengka iya mancajiyé pada-pada aju-kajungngé engkaé racunna ri tengnga-tengngamu angkanna paompo asukkarakeng enrengngé solangiwi maéga tau sibawa racunna .
58012016	Jagaiwi kuwammengngi aja' naengka iya tuwoé mappangaddi iyaré'ga dé' naangke'i gau'-gau' rohanié , pada-pada iya napogau'é Esau . Nabalu'i ha'na selaku ana' macowa , banna untu' simangko inanré .
58012017	Muwisseng makkedaé rimunri macinnai Esau lolongengngi iyaro barakka'é polé ri ambo'na , iyakiya risampéyangngi . Saba' muni teri sappa laleng untu' pédécéngi asalanna , iyakiya kasempatang untu' iyaro dé'na gaga .
58012018	Saudara-saudara dé' nalao moloiwi séuwaé pada-pada iya naoloiyé bangsa Israélié riyolo . Naoloiwi mennang séuwa iya weddingngé rikapése' , iyanaritu Bulu Sinai sibawa apinna iya malluwa'-luwa'é ; moloiwi mennang pettang , akalemmengeng sibawa anginraja ;
58012019	moloiwi mennang oni tarompé' , sibawa oni iya héba'é . Wettunna sining tau Israélié naéngkalinga iyaro saddaé , naéllauni mennang sibawa masero kuwammengngi na iyaro saddaé dé'na nabbicarana lao ri mennang .
58012020	Saba' dé' natahang mennang méngkalingai parénta iya napalettu'é iyaro saddaé . Nasaba makkedai iyaro saddaé , " Sininna iya géssaéngngi iyaé bulué , tenripaduli aga iyaro olokolo' iyaré'ga muwi niga , harusu'i rigenrung sibawa batu narapi maté . "
58012021	Aga iya naitaé sining tau Israéliéro makkuwamani héba'na angkanna makkeda Musa , " Métauka sibawa ténréka ! "
58012022	Sibalé'na , laoko ri Bulu Sion sibawa kotana Allataala iya tuwoé , iyanaritu Yérusalém iya ri surugaé sibawa massebbu-sebbu malaéka'na .
58012023	Muwaccowériwi séuwa addeppungeng iya marowaé -- addeppungenna ana'-ana' macowana Allataala , iya aseng-ngasennaé riyokii ri laleng surugaé . Laoko mangolo ri Allataala , Hakinna sininna rupa tauwé . Muwoloiwi roh-rohna tau iya makessingngé , iya puraénna ripassukku .
58012024	Laoko mangolo ri Yésus , Pappasisumpung untu' assijancingeng iya mabaruéro ; muwoloiwi pecci dara iya tanggungngéngngi gau'-gau' iya mabéla lebbi kessingngé naiya natanggungngé darana Habél .
58012025	Rimakkuwannanaro , atutuko aja' narapii dé' mumaélo méngkalingai iya mabbicaraéro . Mennang iya dé'é namaélo méngkalingai Aléna iya laowé ri linoé palettu'i biritta polé ri Allataala , dé' nawedding lari . Apalagi idi'é iya méngkalingaéngngi Aléna iya mabbicaraé polé ri surugaé ! Rékko dé' tamaélo méngkalingai , pékkugi makkulléki wedding leppe' .
58012026	Iyaro wettué saddan-Na pawéwangngi tanaé . Iyakiya makkekkuwangngé majjanciwi , " Siseppi , maélo-Ka mappawéwang , tenniya bawang tanaé iyakiya langiétto . "
58012027	Ada-ada " siseppi " mappaitangngi makkedaé sininna linoé iya puraé ripancaji rigoccangngi matu sibawa ripaddésu , kuwammengngi iya monroé banna ritu iya dé'é naulléi taggoccang .
58012028	Rimakkuwannanaro , sitinajaki mattarima kasi lao ri Allataala , nasaba tarimaki polé ri Aléna séuwa akkarungeng iya dé'é nawedding taggoccang . Sitinajaki mattarima kasi sibawa massompa ri Allataala sibawa mappakalebbi enrengngé métau , situru cara iya naéloriyé muto Allataala .
58012029	Saba' Allataalata pada-padai api iya paangurengngé .
58013001	Sitinajako tette' mamaséiwi séddié lao ri laingngé selaku sining tau Kristéng iya massilessurengngé .
58013002	Aja' mubata-bata tarimai ri bolamu , sining tau iya dé'éppa muwissengngi . Saba' ri laleng pogau'i iya makkuwaéro , engka naengka tauwé , tennasadariwi , natarimai malaéka'é ri bolana .
58013003	Engngerangngi sining tau iya engkaé ri laleng tarungkué , samanna engka tokko ri laleng tarungkué silaong mennang . Sibawa sining tau iya rigaukengngé siélo-élona , sitinajako méngngerangngi mennang samannato rigaukekko makkuwaéro .
58013004	Sininna tauwé harusu'i mappaitangngi kédo-kédo mappakalebbié lao ri akawingengngé , iyanaro saba'na sitinajai lakkaié sibawa bainé matinulu séddié lao ri laingngé . Tau iya mappangaddié sibawa tau iya malawengngé ri adélékiwi matu ri Allataala .
58013005	Aja' na atuwommu rikuwasai ri pangéloreng ri dowié , iyakiya sitinajako masennang sibawa aga iya engkaé ri iko . Saba' purai makkeda Allataala , " Dé' Umaélo leppessakko iyaré'ga salaiko . "
58013006	Rimakkuwannanaro baraniki makkeda , " Puwangngé iyanaritu Pattulukku , dé' umétau . Aga wedding napogau' tolinoé lao ri iyya ? "
58013007	Aja' muwallupaiwi sining pamimpimmu iya palettu'éngngi pasenna Allataala ri iko . Pénessaiwi pékkuwi mennang tuwo sibawa pékkugiwi mennang maté , sibawa contoiwi teppe'na mennang .
58013008	Yésus Kristus tette'i pada , muwi riyolo , makkekkuwangngé , enrengngé lettu mannennungeng .
58013009	Aja' muleppessangngi sininna rupanna pappagguruwang makalallaingngé iya papusaékko . Harusu'i ripéwatangi atitta ri akessingeng atinna Allataala , iyanaro makessing ; aja' napolé risining peraturangngé passalenna inanré . Sining tau iya matinuluriyéngngi riyolo sining peraturangngéro dé' nalolongengngi appalanna .
58013010	Mappunnaiki séddi mézba untu' makkasuwiyangeng akkarobangeng lao ri Allataala . Nasining imang iya mattumaniyé ri laleng Kémana Puwangngé , dé'gaga ha'na manré akkarobangeng iya engkaé ri yasé'na mézbaéro .
58013011	Dara olokolo' iya riyakkasuwiyangengngé selaku akkarobangeng untu' paddampengeng dosa , natiwii Imang Lompoé lao ri Bili' Pommapaccingngé ; iyakiya bakkéna iyaro olokolo'é ritunui ri saliweng akkémangngé .
58013012	Iyanaro saba'na namatéto Yésus ri saliwenna pintu gerbanna kotaé untu' pépaccingiwi umma'-Na polé ri dosaé sibawa dara-Na muto .
58013013	Rimakkuwannanaro , laono mai talao ri Aléna ri saliweng kémaé sibawa maccowé ripakatuna silaong Aléna .
58013014	Saba' ri linoé dé'gaga onrong iya mannennungengngé untu' idi ; sappaki onrong iya maéloé polé .
58013015	Rimakkuwannanaro , naolai Yésus , sitinajaki tuli pojiwi Allataala ; iyaro sinrupai akkarobangeng sukkuru'ta ri Aléna iya riyakkasuwiyangengngé naolai napowadaé témué untu' pakalebbii asen-Na .
58013016	Aja' muwallupaiwi pogau'i makessingngé sibawa sisullé situlung , saba' iyanaé sining akkarobangeng iya pésennangiyéngngi atinna Allataala .
58013017	Accowériwi paréntana sining pamimpimmu sibawa tunru'ko lao ri mennang . Saba' tuli najampangiwi mennang nyawamu , na harusu'i mennang mattanggung jawa' lao ri Allataala . Rékko matinuluko lao ri mennang , weddingngi mennang majjama sibawa masennang ati ; rékko dé' , majjamai matu mennang sibawa messé atinna , na iyaro dé' napasaroko .
58013018	Atteruko massempajangekki . Mateppe'ki ati marilaletta mapaccingngi , saba' ri laleng sininna gau'é tuli maéloki pogau'i aga iya tongengngé .
58013019	Lebbi-lebbipi uwéllaunna sibawa masero , kuwammengngi muwassempajangekka . Kuwammengngi na Allataala masitta'i tiwika lisu lao ri iko .
58013020	Allataala pura patuwoi Puwatta Yésus polé ri amaténgngé . Nasaba amatén-Naro , na makkekkuwangngé mancajiwi Pakkampi Marajata , iyanaritu sining bimbala'-Na . Iyaro amatén-Na napaessa towi assijancingeng mannennungengngé iya naébbué Allataala sibawa idi .
58013021	Tennapodo Allataala assalenna asaléwangengngéro passukkuko sibawa sininna iya makessingngé iya muwapparelluwangngé untu' pogau'i élo-Na . Tennapodo naolai Yésus Kristus , najamai Allataala ri laleng idi , aga iya Nacinnaiyé . Sitinajai Kristus ripoji mannennungeng ! Aming .
58013022	Uwéllauwi kuwammengngi mupénessaiwi iyaé sining pangajaku sibawa sabbara , saba' iyaé sure'é dé' namalampé senna' .
58013023	Sitinajako missengngi makkedaé saudarata Timotius ripaleppe'ni polé ri tarungkué . Rékko laoni ri onrokkué , maéloka tiwii wettukku célléngiko matti .
58013024	Palettukengngi selletta lao ri sininna pamimpinmu sibawa lao ri sininna umma'na Allataala . Tarima towi sellenna Saudara-saudara polé ri Italia .
58013025	Tennapodo Puwangngé barakkakiwi Saudara-saudara iya maneng .
59001001	Saudara-saudara umma'na Allataala iya tassiya-siyaé ri sininna linoé ! Sellekku , iyya , Yakobus , atanna Allataala sibawa atanna Puwang Yésus Kristus .
59001002	Saudara-saudara ! Rékko mupéneddingiwi maddupa-rupang paccobang , sitinajako marasa saro .
59001003	Saba' muwissengngi , rékko tette'ko mateppe' ri Puwangngé ri wettu péneddingiko , addimonrinna iyanaritu : mancajiko sabbara .
59001004	Jagaiwi kuwammengngi na asabbarakeng atimmu matterui tattamba angkammu mancajiwi tonget-tongeng sukku sibawa dé' na akurangeng ri laleng sininna gau'é .
59001005	Rékko engka séddi tau ri yelle'mu iya makurang panré , sitinajai naéllau ri Allataala , na Allataala mpéréngngi matu apanréng ri aléna ; saba' lao ri tungke' tau , mabbéréi Allataala sibawa makacuwa enrengngé paressé babuwa .
59001006	Iyakiya tau iya maréllauwé , harusu'i mateppe' ; dé' nawedding bata-bata . Saba' tau iya bata-bataé iyanaritu pada-padai bombangngé ri tasi'é iya nairié anging lao riyanrini .
59001007	Tau iya pada-padaéro dé' natette pikkiranna ; dé' agaga apettung naullé mala ri laleng sininna séuwa-séuwaé . Rimakkuwannanaro , dé' tona naddennuwang untu' lolongeng agaga polé ri Puwangngé .
59001008	
59001009	Tau Kristéng iya kasiyasié sitinajai marennu rékko Allataala pakatanréi .
59001010	Sibawa tau Kristéng iya sugié sitinajai marennuto , rékko Allataala pakariyawai . Saba' lennye'i matu tau sugié pada-pada unga wellaé .
59001011	Ri wettu mompona matanna essoé sibawa pellana iya matire'é , namakelle'na matu iyaro wellaé ; angkanna maddunu unganna sibawa teddéng toni agellorenna . Makkuwatoniro sibawa tau iya sugié ; ancuru'i matu ri wettunna napajoppa usahana .
59001012	Masennangngi tau iya mattahangngé ri wettunna péneddingi paccobang . Saba' rékko naulléi mattahang ri laleng paccobangngé , natarimai matu sarona , iyanaritu atuwong iya puraé najjanciyang Allataala lao risining tau iya mamaséiyéngngi Allataala .
59001013	Rékko séddié tau taggodai ri paccobang makkuwaéro , aja' nakkeda , " Iyaro paccobangngé poléi ri Allataala , " saba' Allataala dé' naulléi taggoda ri jaé , sibawa dé'to nagodai muwi séddi tau .
59001014	Iyakiya taggodai tauwé rékko rigettengngi sibawa ripangaruiwi ri cinnana muto iya majaé .
59001015	Nainappa , rékko cinnana iya majaéro naturusiwi , momponi dosaé , sibawa rékko matasa'ni dosaé , addimonrinna iyanaritu amaténg .
59001016	Aja' muribengnguwang , Saudara-saudaraku iya upojiyé !
59001017	Tungke' pabbéré iya makessingngé sibawa hadiya iya sukkué apolénna poléi ri surugaé , napanurungngi Allataala , Pabbinruna sininna tajangngé ri langié . Aléna ritu Allataala iya dé'é nappinra sibawa dé'to nassabariwi muwi pettang aga .
59001018	Nasaba Aléna muto nanapancajiki ana'-ana'-Na naolai ada-adan-Na iya tongengngé . Napogau'i iyaro kuwammengngi talolongeng onrong iya makessingngé ri yelle'na sininna mahlu' napancajiyé .
59001019	Pénessaiwi iyaé madécéd-décéng , Saudara-saudara iya upojiyé ! Tungke' tau harusu'i masitta' maréngkalinga , iyakiya matengnge' mabbicara sibawa matengnge'to untu' macai .
59001020	Tau iya macaié dé' naulléi pogau'i iya makessingngé , iya pésennangiyéngngi atinna Allataala .
59001021	Rimakkuwannanaro , buwanni tungke' abiyasang iya macarépaé sibawa majaé . Tarimani sibawa ati mariyawa ada-ada iya natanengngé Allataala ri laleng atimmu , saba' iyaro ada-adaé mappunnaiwi awatangeng untu' passalama'ko .
59001022	Sitinajako pogau'i aga iya napowadaé Allataala , aja' mumaréngkalinga bawang , angkanna nanallalengiro nabengnguwangngi alému .
59001023	Tau iya méngkalingaéngngi ada-adanna Allataala , iyakiya dé' napogau'i iyanaritu pada-padai tau iya mitaéngngi tappana iya sitongennaé ri yolona cammingngé .
59001024	Purana napénessai madécéd-décéng , laona tona namatteru nallupai pékkugi rupanna tappanaro .
59001025	Hukkunna Allataala sukku sibawa mappunnai awatangeng untu' pamaradékai rupa tauwé . Na tau iya salidikiyéngngi sibawa pénessaiwi madécéd-décéng enrengngé pogau'i sining hukkungngéro , na tenniya maréngkalinga bawang nappa nallupaiwi , iyaro tauwé ribarakkakiwi matu ri Allataala ri laleng tungke' passaleng iya napogau'é .
59001026	Rékko engka séddi tau iya pérasaéngngi aléna séddi tau iya mapatoé maggama , iyakiya dé' najagaiwi lilana , aléna muto nabengnguwang ; assompanna dé'gaga gunana .
59001027	Atinulurengngé maggama iya mapaccingngé sibawa tuléngngé manuru' pakkitanna Allataala Ambo'é iyanaritu : tulungngi ana'-ana' biué sibawa janda-janda iya manrasa-rasaé , sibawa jagaiwi alé paimeng kuwammengngi dé' narisolangi ri linoéwé .
59002001	Saudara-saudaraku ! Selaku tau iya mateppe'é ri Puwang Yésus Kristus , Puwang Iya Pommalebbié , aja' mupasilail-laingengngi tauwé situru gau'-gau' mallahérengngé .
59002002	Saba' rékko engka séddi tau sugi paké ciccing ulaweng sibawa pakéyang gello lao ri addeppu-deppungemmu , nainappa poléto séddi tau kasiyasi iya paké pakéyang sapé'-sapé' ,
59002003	nalebbi mupakalebbii tau iya mappaké magelloéro . Makkedako ri aléna , " Tudanni Puwang ri kadéra iya kaminang makessingngéwé . " Iyakiya lao ri tau kasiyasié makkedako , " Tettonno kuwaro , " iyaré'ga " Tudanno ri dapara'é kuwaé . "
59002004	Ri laleng napogau'na makkuwaéro , mébbuko assilaingeng ri yelle'na pada-padammu sibawa mangke'i tauwé situru pikkirang majaé .
59002005	Engngerangngi , Saudara-saudara iya ripojiyé ! Tau iya nangga'é kasiyasi linoéwé , napiléi Allataala untu' mancaji sining tau iya sugié ri laleng teppe' . Iyaro sining tauwé mancajiwi matu anggota umma'na Allataala pada-pada iya najjanciyangngé Allataala lao ri tau iya mamaséiyéngngi Aléna .
59002006	Iyakiya iko mala napakatunai tau kasiyasié , padahal sining tau sugié ritu tenre'ko sibawa massarénréngekko lao ri pengadilangngé !
59002007	Mennang ritu pakatunai aseng iya malebbié iya mutarimaé polé ri Allataala !
59002008	Mupogau'i iya tongengngé , rékko mupogau'i hukkunna Akkarungengngé iya engkaé ri laleng aya'na Kitta'éwé , " Sitinajako mamaséiwi pada-padammu rupa tau pada-pada alému . "
59002009	Iyakiya rékko mupasilail-laingengngi tauwé nasaba gau'-gau' mallahérengngé , pogau'ko dosa , na hukkunna Allataala pannessai makkedaé iko iyanaritu tau majjalékkai hukkung .
59002010	Tau iya majjalékkaiyéngngi sala séddinna polé ri hukkung-hukkunna Allataala , bettuwanna najjalékkai manengngi .
59002011	Saba' iya makkedaé , " Aja' mumalaweng , " alénato ritu iya makkedaé , " Aja' muwabbuno . " Jaji , rékko dé' mumalaweng , iyakiya mabbunoko , muwajjalékkai towi iyanaritu hukkungngé .
59002012	Abbicarano sibawa tinda'no selaku tau iya maéloé riadéléki situru hukkung-hukkunna Allataala iya pamaradékaéngngi rupa tauwé .
59002013	Saba' dé' nappaitangngi matu Allataala paressé babuwana lao ri tau iya dé'é naissengngi paressé babuwaé . Iyakiya lebbi mawatangngi paressé babuwaé naiya pahukkungengngé !
59002014	Saudara-saudara ! Aga gunana makkeda tauwé , " Iyya tau mateppe'ka , " rékko dé' nappaitangngi sibawa pangkaukenna ? Naulléga teppe' makkuwaéro passalama'i ?
59002015	Ebara'na séddi saudara siateppereng mapparelluwang pakéyang sibawa dé' nappunnai genne inanré untu' esso-esso .
59002016	Aga gunana saudara makkeda lao ri aléna , " Salama'ki paké pakéyang iya mapellaé sibawa salama'ki manré ! " -- rékko dé' muwéréngngi aga iya napparelluwangngé untu' tuwo ?
59002017	Makkuwatoniro sibawa teppe'é , rékko dé' nariyappaitang ri pangkaukengngé , iyaro teppe'é dé'gaga gunana .
59002018	Naullé engka makkeda , " Engka tau iya sanréé ri teppe'na engkato iya sanréé ri pangkaukenna . " Ubaliwi matu , " Jellokekka pékkugi tauwé naulléi mappunnai teppe' temmappangkaukeng na uwajjellokengngi matu sibawa pangkaukeng makkedaé mappunnaika teppe' . "
59002019	Dé'ga mumateppe makkedaé banna séddi bawang Allataala ? Nah , muwi sining sétangngé mateppe'to sibawa ténréna mennang nataro tau !
59002020	Madonggo senna'ko ! Parelluga ripabutti ri iko makkedaé dé'gaga akkégunana mappunnai teppe' temmappangkaukeng ?
59002021	Ita bawani Abraham néné-nénéta . Ritarima madécéngngi ri Allataala nasaba pangkaukenna , iyanaritu wettunna nakkasuwiyangeng Ishak , ana'na , lao ri Allataala ri yasé'na mézbaé .
59002022	Manessani kuwaé makkedaé teppe'é harusu'i riyappaitang sibawa pangkaukeng kuwammengngi namancaji sukku .
59002023	Iyaro sicoco'i sibawa aya'na Kitta'éwé , " Mateppe'i Abraham ri Allataala , nasaba teppe'naro natarimai Allataala selaku tau iya pogau'éngngi élona Allataala . " Iyanaro saba'na Abraham nariteppu , " Sahaba'na Allataala . "
59002024	Manessani makkekkuwangngé , makkedaé ritarima madécéngngi tauwé ri Allataala nasaba aga iya napogau'é iyaro tauwé , na tenniya banna nasaba teppe'na bawang .
59002025	Ita towi ri Rahab , makkunrai cakkuribangngéro . Ritarima madécéngngi ri Allataala nasaba pangkaukenna , iyanaritu wettunna natarima ri lalempolana mata-matanna bangsa Israélié sibawa natulung mennang nalariyang aléna naolai laleng laingngé .
59002026	Nah , pékkugi watakkalé iya temmakkéroh-é iyanaritu watakkalé iya maté , makkuwa toniro teppe' temmappangkaukengngé iyanaritu teppe' iya maté .
59003001	Saudara-saudara ! Aja' namaéga polé ri yelle'mu iya maéloé mancaji guru . Muwisseng makkedaé idi iya mancaji gurué riadélékiwi matu lebbi matedde' naiya tau laingngé .
59003002	Idi manengngé biyasaki pogau' asalang . Iyakiya tau iya dé'é naengka napogau' asalang sibawa ada-adanna , iyanaritu tau iya sukkué , iya mullé kuwasai manengngi aléna .
59003003	Rigalangngi anyarangngé kuwammengngi naturusiwi élota , nataulléi patunru'i sininna watakkaléna iyaro anyarangngé .
59003004	Ala towi kappala'é selaku ébara' . Namuni kappala'é iyanaritu séuwai iya makkuwaémmani loppona sibawa ritiwi ri anging iya marajaé , iyakiya ripatunru'i ri golinna iya baiccu senna'é , situru élona jurumudié .
59003005	Makkuwatoniro sibawa lilata ; namuni iyaro lilata baiccu'i , iyakiya naulléi mattempowangngi aléna ri laleng gau'-gau' iya battowaé . Pikkiri'ni pékkugi loppona ale'é weddingngi ritunu ri api iya baiccu senna'é !
59003006	Lilaé pada-padai apié . Ri watakkaléta , sinrupai assalenna majaé iya patassiyaéngngi jaé lao ri sininna aléta . Nasibawang api iya assalennaé polé ri ranakaé , nangureng manengngi sininna atuwotta .
59003007	Sininna rupanna olokolo' masekkangngé , manu'-manu'é , olokolo' makkalolo'é sibawa balé weddingngi ripakacuwai , sibawa pura toni ripakacuwai ri rupa tauwé .
59003008	Iyakiya lilana rupa tauwé muwi séddi tau dé'to naulléi pakacuwaiwi . Iyaro lilaé majai sibawa dé' nariyullé makuwasaiwi ; pennoi sibawa racung iya paunoé .
59003009	Takkégunangngi untu' mattarima kasi lao ri Puwangngé sibawa Ambo'ta , iyakiya untu' tanroi towi pada-padatta rupa tau , iya puraé ripancaji manuru' rupanna Allataala .
59003010	Polé ri tému iya padaé massui ada-ada tarima kasi'é sibawato ada-ada tanro . Sitongenna dé' nakkuwaro !
59003011	Engkaga mata uwai iya passué uwai kawa sibawa uwai mapai polé ri assaleng iya padaé ?
59003012	Saudara-saudaraku , pong araé , dé' nawedding powassélé' buwa zaitun , sibawa anggoro'é dé' nawedding powassélé' buwa ara . Mata uwai iya mapejjé dé'to nawedding passu uwai kawa .
59003013	Rékko ri yelle'mu engka tau mapanré sibawa makkéakkaleng , sitinajai mappaitangngi sibawa tuwo makessing enrengngé pogau'i gau'-gau' iya makessingngé , iya nasibawangngé ariyawang ati nenniya apanréng .
59003014	Iyakiya rékko mangémpuruko , mapeddi ati sibawa pentingkangngi aléna , aja' muwammingkikengngi iyaro apanréngngé , saba' nallalengiro muputara' balé'i biritta iya tongengngé iya polé ri Allataala .
59003015	Apanréng makkuwaéro dé' napolé ri surugaé assalenna . Assalenna poléi ri linoé , polé ri napessunna tolinoé , sibawa polé ri sétangngé !
59003016	Kégi engka angémpurung sibawa sipa' pentingkangngi alé bawang , kuwa towitu engka akacaungeng sibawa sininna rupanna pangkaukeng iya majaé .
59003017	Iyakiya tau iya mappunnaiyé apanréng iya assalenna polé ri yasé' , bunge'-bunge'na mapaccingngi , nainappa napoji sidamé , mabessa , sibawa mapato . Pennoi sibawa paressé babuwa powassélé' pangkaukeng-pangkaukeng iya makessingngé . Dé' nakacowé-cowé sibawa dé' nabbonga-bonga .
59003018	Mémeng akessingengngé iyanaritu wassélé' polé ri biné adaméngengngé iya riyampoé ri tau iya pojiyéngngi damé !
59004001	Polé kégi assalenna sininna allagangngé sibawa assasangngé ri yelle'mu ? Tenniyaga iyaro assalenna poléi risining cinnamu iya matterué mammusu ri laleng alému untu' lolongengngi asennangeng linoé ?
59004002	Macinnako , iyakiya dé' Mulolongengngi , namaéloko pauno ! Masumange'ko , iyakiya dé' naruntu'i aga iya musappaé , massasa sibawa mallaga . Dé' agaga nalolongeng , saba' dé' muwéllauwi ri Allataala .
59004003	Namuni purani muwéllau , dé'to mulolongengngi , saba' akkattana paréllaummu salai ; aga iya muwéllauwé iyanaritu untu' asennangeng aléna bawang .
59004004	Iko iyanaritu tau iya dé'é namatinulu ! Muwissegga makkedaé rékko massellaoko sibawa linoé , mancaji baliko ri Allataala ?
59004005	Aja' muwasengngi makkedaé Kitta'é temmakkéalasangngi nakkeda , " Ri laleng aléta Allataala taroi Roh iya matedde'é cinnana . "
59004006	Namuni makkuwaro , pammaséna Allataala iya nawéréngngékki lebbi mawatangngi naiya cinnana iyaro rohta . Iyanaro saba'na ri laleng Kitta'é taroki towi , " Allataala méwai tau iya matempoé , iyakiya sibalé'na namaséiwi tau iya mariyawa atié . "
59004007	Rimakkuwannanaro , tunru'no lao ri Allataala sibawa éwai Ibillisi' , nalari matu Ibillisi' polé ri iko .
59004008	Addeppériwi Allataala , nanaddeppéri tokko matu Allataala . Paccingiwi limammu , iko iya madosaé ! Sibawa cinnongiwi atimmu , iko iya mappakka atié !
59004009	Sitinajako tonget-tongeng massesse kalé sibawa teri enrengngé mpating ; sitinajai cawamu mancaji teri sibawa arennummu mancaji atassinnaureng !
59004010	Sitinajako pakariyawai alému ri yolona Puwangngé , naripakatanréko matu ri Puwangngé .
59004011	Saudara-saudara , aja' musisullé sicella iyaré'ga sisullé sipassala . Tau iya maccellaé iyaré'ga passalaéngngi saudarana iya pada-padannaé Kristéng , nacellai sibawa napassalai hukkunna Allataala . Narékko mupassalai hukkunna Allataala , bettuwanna iyaro dé' muturusiwi iyaro hukkung-hukkungngé , sangadinna mancajiwi hakinna .
59004012	Padahal banna séddi iya mappunnaiyé ha' mabbéré hukkung lao ri tolinoé sibawa madélékiwi tolinoé . Aléna ritu Allataala iya makuwasaé mappassalama' sibawa mappabbinasa . Jaji , niga iko , angkammu maélo passalai pada-padatta rupa tau ?
59004013	Saudara-saudara iya makkedaé , " Iyaé essoé iyaré'ga baja maéloki joppa lao ri kota anu sibawa monro kuwaro sitaung ittana untu' dangkang sibawa sappa dowi , " -- éngkalingai pangajakué .
59004014	Aga iya maéloé kajajiyang sibawa atuwommu baja , alému paimeng dé' naissengngi ! Bannako pada-pada rumpué iya cinampe'é bawang paita , nainappa lennye .
59004015	Sitongenna harusu'ko makkeda makkuwaé , " Rékko napuwéloi Puwangngé , maéloki tuwo sibawa pogau'i iyaé iyaré'ga iyaro . "
59004016	Iyakiya makkekkuwangngé matempoko sibawa mabboro . Sininna abborowang pada-padaéro salai ritu .
59004017	Rimakkuwannanaro , tau iya missengngéngngi aga iya makessingngé iya harusu'é napogau' iyakiya dé' napogau'i , madosai iyaro tauwé .
59005001	Saudara-saudara , sining tau sugié ! Engkalingai pangajaku . Sitinajako teri sibawa mpating , nasaba péneddingiko matu anrasa-rasang !
59005002	Makebbonni asugiremmu . Nanréni ané pakéyammu .
59005003	Ulaweng sibawa péra'mu natongkoni taiseng ; mancaji sabbiwi matu taisenna méwako sibawa manréi matu gangka cappu tubummu pada-pada apié . Mupaggoppoi waramparangngé ri esso-esso wettu paccappurengngé .
59005004	Dé' muwajai sarona sining tau iya majjamaé ri dare'mu . Engkalingani makkekkuwangngé addarékénna mennang ! Sining tau iya paddeppungengngéngngi wassélé dare'na , gora méllau tulung nagorana mennang lettu'ni ri daucculinna Allataala , Puwang Iya Pommakuwasaé .
59005005	Tuwoko sibawa massennas-sennang sibawa péneddingiwi iyaro asennangengngé ri linoéwé . Samammu mattengngang pacommokiwi alému untu' esso aggérékengngé .
59005006	Muhukkungngi sibawa muunoi sining tauwé iya dé'é napasala , na dé' mennang naéwako .
59005007	Rimakkuwannanaro , sabbara'ki Saudara-saudaraku , narapi polé Puwangngé . Itai pékkugi sabbara'na séddié patani tajengngi narapi tanana mabbéré wassélé' iya engkaé angke'na ri aléna . Nasibawang asabbarakeng natajengngi bosié wettu maddununa daud-daungngé sibawa bosi wettu mpungana aju-kajungngé .
59005008	Sitinaja tokko sabbara sibawa pakaloppoiwi atimmu , saba' Esso apolénna Puwangngé macawé'ni .
59005009	Aja' muwannoko'-noko' sibawa sisullé sipassala , kuwammengngi nadé' narihukkukko ri Allataala . Engngerangngi ! Macawé'ni Hakingngé , sadiyani untu' polé .
59005010	Saudara-saudara , éngngerangngi sininna nabié , iya mabbicaraé ri laleng asenna Puwangngé . Sabbara'i sibawa tahangngi manrasa-rasa . Jaji , alai mennang selaku conto .
59005011	Riteppui mennang masennang nasaba tahangngi mennang . Purani muwéngkalinga asabbarakenna Ayub , sibawa muwisseng pékkugi Puwangngé ri paccappurenna barakkakiwi . Saba' maseroi paressé babuwana Puwangngé sibawa akessingeng atinna .
59005012	Iya penting senna'é , iyanaritu : Aja' muwattanro , muwi nasabbing langié , iyaré'ga nasabbing tanaé , iyaré'ga muwi nasabbing agi-agi . Powadai bawang " Iyyé " rékko akkattamu iyyé , sibawa " Dé' " rékko akkattamu dé' ; kuwammengngi na aja' naripakennaiko pahukkungeng ri Allataala .
59005013	Rékko ri yelle'mu engka iya mattengngangngé masussa , sitinajai massempajang . Rékko engka marennu , sitinajai makkélong pojiwi Allataala .
59005014	Rékko engka malasa , sitinajai naobbi sining pamimpinna jema'é . Nasitinajai iyaro sining pamimpingngé massempajangengngi iyaro tau malasaé enrengngé sapuiwi sibawa minnya ri laleng asenna Puwangngé .
59005015	Rékko sining sempajanna mennang ripalettu'i ri Puwangngé sibawa mateppe' , napajjappai matu Puwangngé iyaro tau malasaé , jaji Puwangngé mappajjappa , sibawa maddampengengngi dosa-dosaé iya puraé napogau' .
59005016	Rimakkuwannanaro , sitinajako sisullé siyangakui asalang sibawa sisullé siyassempajangeng , kuwammengngi napajjappako . Sempajanna tau iya turusiyéngngi élona Allataala , mappunnaiwi akuwasang iya battowaé .
59005017	Elia pada-padaki tolino iya pada-padaé idi'é . Massempajangngi sibawa tonget-tongeng kuwammengngi nadé' nateppa bosié , nadé'na nateppa bosié tellu sitengnga taung ittana .
59005018	Nainappa massempajassi , nanapaturunni langié bosié angkanna tanaé mabbéréyangngi wassélé'na paimeng .
59005019	Saudara-saudaraku ! Rékko ri yelle'mu engka séddi tau iya dé'énna naccowériwi pappagguruwanna Allataala , nainappa séddié tau laing mébbui iyaro tauwé lisu ri Allataala ,
59005020	éngngerangngi iyaé aya'éwé : Tau iya mébbuéngngi tau madosaé balé' polé ri lalenna iya salaé , iyaro tauwé napassalama'i nyawana tau madosaéro polé ri amaténgngé sibawa nassabariwi maéga dosa riyaddampengeng . Salama , Yakobus
60001001	Saudara-saudara umma' napiléna Allataala , iya tassiyaé ri laona ri daéra Pontus , Galatia , Kapodokia , Asia sibawa Bitinia ! Iyya , Pétrus , rasulna Yésus Kristus , mamménasa tennapodo Allataala mabbéré barakka sibawa asaléwangeng ri iko sibawa tabbollompollong . Ripiléko mancaji umma'na Allataala situru sibawa rancanana Allataala Ambo'é . Sibawa Rohna Allataala pura pancajiko umma' iya mapaccingngé , banna untu' Allataala , kuwammengngi mumatinulu lao ri Yésus Kristus sibawa ripaccingi ri dara-Na .
60001002	
60001003	Laono mai tasukkuru ri Allataala , Ambo'na Puwatta Yésus Kristus ! Namaséi senna'ki , iyanaro saba'na nawérékki atuwong mabaru , ri laleng napatuwona paimeng Yésus Kristus polé ri amaténgngé . Iyaé nawérékki amménasang iya mannennungengngé .
60001004	Mamménasaki untu' mappunnaiwi barakka-barakka iya napassadiyaé Allataala untu' umma'-Na , iyanaritu barakka-barakka iya Nataroé ri surugaé , angkanna dé' naulléi masolang , iyaré'ga mancaji makebbong iyaré'ga lengngé .
60001005	Iya manenna iyanaritu untu'mu , nasaba mateppe'ko ri Allataala . Narijagaiko sibawa akuwasanna Allataala kuwammengngi mutarimai asalamakeng iya sadiyaénna ripannessa ri ahéra' matti .
60001006	Rimakkuwannanaro sitinajako masennang ati , namuni makkekkuwangngé untu' cinampe' harusu'ko mancaji tassinnau nasaba mupéneddingiwi maddupa-rupang paccobang .
60001007	Akkattana iyanaritu pabuttiwi tonget-tongekkoga mateppe' ri Puwangngé iyaré'ga dé' . Muwi ulaweng iya weddingngé masolang , riojiwi sibawa api . Nah , teppe'mu lebbi mangke'i naiya ulawengngé , jaji harusu towi rioji kuwammengngi nancaji mattinetto . Nanallalengiro murioji matu enrengngé ripakalebbi kuwaéttopa ripakatanré ri Essona Yésus Kristus polé paimeng .
60001008	Muwamaséiwi Aléna , namuni riyolo dé' muwitai . Sibawa mateppe'ko ri Aléna namuni makkekkuwangngé dé' muwitai . Iyanaro saba'na namarennuko , sibawa pérasaiwi ariyo-riyong iya battowaé sibawa iya dé'é naripowada .
60001009	Saba' akkattana teppe'mu maddupai , iyanaritu asalamakenna nyawamu .
60001010	Iyanaé asalamakengngé iya riparéssaé madécéd-décéng sibawa risalidiki risining nabié , nanabotoi mennang passalenna barakka iya nabbéréyangngé Allataala lao ri iko .
60001011	Nasalidikiwi mennang pékkugi sibawa uppanna iyaro gau'é kajajiyang matu , iya nakkattaiyé Rohna Kristus iya engkaé ri laleng aléna . Iyaro wettué nabotoi Roh-Na lao ri mennang passalenna anrasa-rasang iya harusu'é napéneddingi Kristus sibawa passalenna arajan-Na iya maccinrolaé matu rékko purairo .
60001012	Lao ri nabi-nabiéro nappaddissengengngi Allataala makkedaé aga iya napogau'é mennang tenniya untu' apentingenna mennang , sangadinna untu'mu ; iyanaritu gau'-gau' makkekkuwangngéwé muwéngkalinga sibawa manessa polé risining pabbiritta Karéba Madecéngngé passalenna Yésus Kristus . Napalettu'i mennang gau'-gau'éro lao ri iko sibawa akuwasanna Rohna Allataala iya Nakiringngé polé ri surugaé . Mala muwi sining malaéka'é macinna towi missengngi karéba iya nabbirittangngéro mennang .
60001013	Rimakkuwannanaro , sitinajako sadiya-sadiya . Atike'ko sibawa amménasa manenno ri barakka iya maéloé riwéréngngékko ri wettunna polé Yésus Kristus matti .
60001014	Atinuluno ri Allataala , sibawa aja'na mutuwo situru pangéloremmu riyolo , ri wettummu dé'pa muwissengngi Allataala .
60001015	Sibalé'na , sitinajako mapaccing ri laleng sininna gau'é iya mupogau'é , pada-pada Allataala iya mobbiékko mapaccingngi .
60001016	Ri laleng Kitta'é tarokii , " Sitinajako mapaccing , saba' mapaccik-Ka . "
60001017	Muteppui iyaro Allataala Ambo' ri wettummu massempajang ri Aléna . Nah , Allataalaénnaro madélékiwi tolinoé sicoco' sibawa pangkaukenna tungke'-tungke' temmappasilaingeng . Rimakkuwannanaro , ri wettu engkamu mupa ri linoéwé , sitinajako pakarajai Allataala ri laleng atuwommu .
60001018	Muwisseng aga iya puraé nakkamajareng untu' paleppe'ko polé ri atuwong iya siya-siyaé iya nappammanarengngé néné-nénému . Pakkamajana tenniya séuwa iya weddingngé masolang pada-pada péra'é iyaré'ga ulawengngé ,
60001019	sangadinna séuwai iya mangke'é ; iyanaritu aléna muto Kristus , iya mancajiyé selaku bimbala' iya nakkarobangengngé lao ri Allataala iya dé'é ricéccéiyangngi iyaré'ga cellana .
60001020	Purani ripilé Kristus ri Allataala riwettu dé'napa naripancaji linoé . Na ri esso-esso macawé'nana paccappurenna linoéwé , poléi ri linoé kuwammengngi naripassalama'ko .
60001021	Naolai Aléna ritu namateppe'ko ri Allataala iya puraé patuwoi paimeng polé ri amaténgngé sibawa arajan-Na . Jaji , Allataala ritu iya muwatepperiyé sibawa lao ri Allataalato ritu mamménasako .
60001022	Nasaba mapatoko ri pappagguruwang polé ri Allataala , namupépaccingiwi alému sibawa mamaséiwi sining tau siatepperengngé sibawa macenning . Rimakkuwannanaro , sitinajako mamaséiwi séddié lao ri laingngé sibawa sukku atinna .
60001023	Saba' naolai saddanna Allataala iya tuwoé sibawa mannennungengngéro , purano ripancaji rupa tau mabaru iya dé'é najaji polé ri tolinoé , sangadinna polé ri Ambo' iya mannennungengngé .
60001024	Ri laleng Kitta'é tarokii makkuwaé , " Sininna rupa tauwé sinrupai wellaé , sibawa sininna arajanna pada-padai unga wellaé . Makelle'i wellaé , maddunu towi unganna ;
60001025	iyakiya saddanna Puwangngé tette'i lettu mannennungeng . " Saddaénna ritu Karéba Madécéng iya puraé riyabbirittang lao ri iko .
60002001	Rimakkuwannanaro , buwanni polé ri alému sininna iya majaé ; aja'na muwabbellé , sibawa aja' muwabbonga-bonga . Aja' muwangémpuru , sibawa aja' mupakatunai tau laingngé .
60002002	Sitinajako mancaji pada-pada ana'loloé iya silalonaé jaji , tuli madekka lao ri susu rohanié iya mapaccingngé . Nanallalengiro nawekke'ko sibawa ripassalama' .
60002003	Ri laleng Kitta'é tarokii makkuwaé , " Alémuna pura pérasaiwi pékkugi kessinna Puwangngé . "
60002004	Rimakkuwannanaro , laono ri Puwangngé . Sinrupai batu iya tuwoé , batu iya nabuwangngé tauwé nasaba nangga'i dé' nakkéguna ; iyakiya iya napilé Allataala selaku batu iya mangke'é .
60002005	Iko pada-padako batu-batu iya tuwoé . Rimakkuwannanaro sitinajako maélo ripaké untu' patettongngi Bolana Allataala iya rohanié . Nanallalengiro mancajiko imang-ngimang iya tuwoé banna untu' Allataala , sibawa iya naolaéngngi Yésus Kristus makkasuwiyangengngi lao ri Allataala , akkarobangeng rohani iya naéloriyé atinna Allataala .
60002006	Nasaba ri laleng Kitta'é tarokii makkuwaé , " Purani upilé séddi batu iya mangke'é , iya Utaroé ri Sion selaku batu iya pentingngé ; na tau iya mateppe'é ri Aléna dé' naripakacélé matu . "
60002007	Iyaro batué mangke' senna' untu' iko iya mateppe'é . Iyakiya untu' sining tau iya dé'é namateppe' , nakennai aya'-aya'na Kitta'éwé , " Batu iya dé'é napakéi sining tukang bangunangngé mancajiwi batu iya pentingngé . "
60002008	sibawa " Iyanaro batu iya mébbuéngngi tauwé tabbuttu , batu iya mébbuéngngi mennang menrung . " Tabbuttui mennang nasaba dé' namateppe' mennang lao ri ada-adanna Allataala . Makkuwatoniro pura napattentu Allataala passalenna mennang .
60002009	Iyakiya iko iyanaritu bangsa iya ripilé , imang-ngimang iya tumaningiyéngngi Arungngé , bangsa iya mapaccingngé , banna untu' Allataala , umma'na muto Allataala . Allataala piléko sibawa mobbiko massu polé ri pettangngé untu' muttama ri laleng tajanna iya mattappaé , sibawa akkatta kuwammengngi muwappallebbangengngi biritta passalenna sining pangkaukenna iya dé'é padanna .
60002010	Riyolo tenniyako umma'na Allataala , iyakiya makkekkuwangngé iko iyanaritu umma'na Allataala . Riyolo dé' nariyamaséiko ri Allataala , iyakiya makkekkuwangngé tarimako paressé babuwa .
60002011	Saudara-saudara iya ripojiyé ! Iko iyanaritu tau polé-polé sibawa passollé ri linoéwé . Rimakkuwannanaro uwéllauwi sibawa masero kuwammengngi aja' muwaccowériwi hawa napessu tolinomu iya tuli mammusué méwai nyawaé .
60002012	Ampé-ampému ri yelle'na tau iya dé'é naissengngi Puwangngé harusu'i makessing senna' , angkanna rékko napétenna'ko selaku tau maja , harusu'i mennang nangakui pangkaukemmu iya makessingngé , angkanna napojiwi matu mennang Allataala ri Esso apolén-Na .
60002013	Nasabbing Puwangngé , sitinajako tunru' lao ri tungke' iya makuwasaiyéngngi rupa tauwé : muwi lao ri Kaisar iya mancaji panguwasa iya poko'é ,
60002014	iyaré'ga lao ri gubernur-é iya najello'é Kaisar untu' hukkungngi tau iya pogau'éngngi majaé sibawa untu' pakalebbii tau iya pogau'éngngi makessingngé .
60002015	Saba' maéloi Allataala kuwammengngi nasibawangngi pangkaukemmu iya makessingngé mututu'i témunna tau iya mabbicara madonggoé .
60002016	Sitinajako tuwo selaku tau maradéka' , iyakiya aja' mupakéi amaradékammuro untu' tongkoi majaé , sangadinna tuwono selaku atanna Allataala .
60002017	Angke'i sininna tauwé , amaséiwi saudara-saudaramu pada-padammu Kristéng . Etauno lao ri Allataala , sibawa pakalebbii Kaisar .
60002018	Saudara-saudara iya mancaji pattumanié , tunru'no ri ponggawamu sibawa mappakalebbi , tenniya bawang lao ri mennang iya makessing atié sibawa mabessaé , iyakiya laoto ri iya mapéddaraé .
60002019	Allataala barakkakiko matu , rékko nasaba mainge'ko ri élona Allataala , sabbara'ko manrasa-rasa rigaukeng ri tau iya dé'é naadélé' .
60002020	Saba' aga alebbimmu rékko sabbara'i manrasa-rasa pahukkungeng iya harusu'é mutanggung nasaba pasalako ? Iyakiya rékko sabbara'ko tarimai anrasa-rasang iya kennaékko nasaba pogau'ko iya tongengngé , Allataala barakkakiko matu .
60002021	Untu' iyanaro Allataala naobbiko . Saba' aléna Kristus pura manrasa-rasa untu'mu , nanallalengiro nabbéréyangngi lao ri iko séuwa conto , kuwammengngi muwaccowériwi baté-Na .
60002022	Dé' naengka napogau' dosa , sibawa dé' naengka muwi séddi tau méngkalingai mabbellé .
60002023	Iyaro wettué rirodda-roddaiwi , dé' nappébali sibawa makkarodda-karodda . Wettunna manrasa-rasa , dé' nangancang ; banna nabbéréyangngi parakara-Na lao ri Allataala , Haking iya adélé'éro .
60002024	Kristus muto méssangngi dosa-dosata ri Aléna ri yasé'na aju sallié , kuwammengngi bébasa'i polé ri akuwasanna dosaé , sibawa tuwo manuru' élona Allataala . Lolona Kristus pajjappako .
60002025	Riyolo pada-padako bimbala' iya pusaé , iyakiya makkekkuwangngé ritiwiko lisu untu' maccowériwi Pakkampi sibawa Pappiyara nyawamu .
60003001	Makkuwatoro iko , sining bainé , harusu'i tunru' lao ri lakkaié kuwammengngi rékko ri yelle'na mennang engka iya dé'é namateppe' lao ri biritta polé ri Allataala , ampé-ampému naullé mébbui mennang mancaji mateppe' . Nadé' naparelluko powadai aga-aga lao ri mennang ,
60003002	saba' naitai mennang ampé-ampému iya mapaccingngé sibawa makessing .
60003003	Aja'na agelloremmu banna agelloreng ri saliweng , pada-pada ébara'na bélo-béloiwi gemme'é iyaré'ga paké paréwa ulaweng , iyaré'ga mappaké iya masulié .
60003004	Sibalé'na , sitinajai agelloremmu mompoi polé ri laleng baténgngé , ampé-ampé iya malemma kininnawaé sibawa tennangngé ; iyanaritu agelloreng mannennungengngé iya mangke' senna'é situru pakkitanna Allataala .
60003005	Nasibawang caraénnaé na ri wettu riyolo sining makkunrai maggamaé iya mamménasaé ri Allataala pagelloriwi aléna sibawa tunru'i lao ri lakkainna .
60003006	Makkuwatoro Sara , mapatoi lao ri Abraham sibawa nateppui puwanna . Saudara makkekkuwangngé iyanaritu ana'-ana'na Sara , rékko mupogau'i gau'-gau' iya makessingngé sibawa dé' mumétau lao ri muwi aga .
60003007	Na ikoto , sining lakkaié , sitinajano tuwo sibawa penno pappahang lao ri bainému , enrengngé nasibawang amaingekeng makkedaé mennang iyanaritu abbatireng iya malemmaé . Gaukengngi mennang sibawa malebbi , saba' silaokko mennang , tarimai matu pammasé atuwong mannennungeng polé ri Allataala . Pogau'i iyaé , kuwammengngi nadé' gaga lawa-lawaiwi sempajammu .
60003008	Rippe'na iyanaritu : sitinajai Saudara-saudara masséddi ada . Sitinajako sisullé siyamasé-maséi pada-pada tau massilessurengngé . Sibawa sitinajako sisullé siesséyang babuwa sibawa kédo pakariyawai alé .
60003009	Aja' muwale'i jaé sibawa ja , iyaré'ga pakkaroddaé sibawa pakkarodda ; sibalé'na wale'i sibawa paréllaung barakka polé ri Allataala . Saba' Allataala mobbiko mala kuwammengngi mutarima barakka polé ri aléna .
60003010	Ri laleng Kitta'é tarokii makkuwaé , " Tau iya maéloé péneddingiwi atuwongngé sibawa maélo péneddingiwi esso-esso iya makessingngé , harusu'i najagai témunna kuwammengngi aja' nabbicara gau'-gau' majaé sibawa dé' napowadai gau'-gau' iya bellé .
60003011	Harusu'i mabélaiwi iya majaé sibawa pogau'i makessingngé ; sitinajai tonget-tongeng méwa untu' lolongeng adaméngeng .
60003012	Saba' Puwangngé tuli jampangiwi sining tau iya turusiyéngngi élo-Na , sibawa Puwangngé tuli méngkalingai sining sempajanna mennang ; iyakiya Puwangngé méwai sining tau iya pogau'éngngi majaé . "
60003013	Nigana maélo pogau'i majaé lao ri iko , rékko masennakko pogau'i makessingngé ?
60003014	Iyakiya namuni harusu'ko manrasa-rasa nasaba pogau'i gau'-gau' iya makessingngé , untu'ko ! Aja' mumétau muwi lao ri niga , sibawa aja' mubata-bata .
60003015	Iyakiya ri laleng atimmu , sitinajako mabbéréyangngi lao ri Kristus pappakalebbi iya dé'é padanna iya siturué sibawa tettongenna selaku Puwang . Sibawa sitinajako tuli sadiya untu' mappébali lao ri tungke' tau iya makkutanaé passalenna amménasang iya muwappunnangiyé .
60003016	Iyakiya pogau'i iyaro sibawa malemma kininnawa sibawa mappakaraja . Sibawa sitinajai ati marilalemmu mapaccing , kuwammengngi rékko ripétenna'ko nasaba tuwoko sibawa makessing selaku Ana' gurunna Kristus , maka tau iya mappétenna'éro mancajiwi matu aléna muto masiri .
60003017	Lebbi kessing muwi manrasa-rasaé nasaba pogau'i makessingngé -- rékko iyaro iyanaritu élonai Allataala -- naiya manrasa-rasaé nasaba pogau'i majaé .
60003018	Saba' aléna Kristus sisemmi bawang maté lettu mannennungeng nasaba dosana tolinoé -- séddié tau iya dé'é napasala , matéi untu' tau iya pasalaé . Napogau'i Kristus iyaro kuwammengngi naulléi pimpikko lao ri Allataala . Riyunoi secara tubu , iyakiya ripatuwoi paimeng secara rohani .
60003019	Ri laleng keadaang roh laowi mabbirittangngi karéba polé ri Allataala lao ri roh-roh iya ritarungkué ;
60003020	iyanaritu rohna sining tau iya dé'é namateppe' ri Allataala ri wettunna Nuh . Iyaro wettué mattajengngi Allataala sibawa sabbara ri wettu naébbuna mupa Nuh kappala'na . Banna sining tau iya engkaé ri kappala'é bawang -- iya manenna aruwa tau -- iya ripassalama'é naolai lémpe loppoéro .
60003021	Nah , iyaro kajajiyangngé sinrupai ébara'na acemméngngé iya makkekkuwangngéwé passalama'ko . Iyaé acemméngngé tenniya séuwa upacara mappépaccing alé polé ri sininna iya macarépaé , sangadinna sinrupai jancimmu lao ri Allataala polé ri ati marilaleng iya makessingngé . Iyaro acemméngngé napassalama'ko nasaba Yésus Kristus tuwoni paimeng polé ri amaténgngé ,
60003022	sibawa ménré'ni ri surugaé . Makkekkuwangngé makuwasai silaong Allataala sibawa paréntai sininna malaéka'é , sininna panguwasaé enrengngé sininna awatangengngé .
60004001	Nasaba purani Kristus manrasa-rasa secara tubu , harusu towi pakkasse'i aléna sibawa attangeng pada-padaéro . Saba' tau iya manrasa-rasaé secara tubu , dé'na napogau' dosa .
60004002	Rimakkuwannanaro , sitinajako tuwo matteru ri linoéwé situru élona Allataala , na tenniya manuru' élona rupa tauwé .
60004003	Ri wettu labe'é , cuku'ni ittamu pogau'i aga iya napoji pogau' sining tau iya dé'é naissengngi Puwangngé . Dé' namakessing atuwommu . Muwaccowériwi hawa napessué , mammabo-mabokeng , mappésta-pésta , ménung-ménung sibawa massompa barahala secara mappakaciddi-ciddi .
60004004	Makkekkuwangngé tau iya dé'é naissengngi Puwangngé , hérangngi makkedaé dé' muwaccowé tuwo pada-pada mennang , péneddingiwi dosaé dé' paggangkanna . Iyanaro saba'na napakatunako .
60004005	Iyakiya matti harusu'i mennang mattanggung jawa' lao ri Allataala iya sadiyaénna untu' madélékiwi tau iya tuwoé sibawa iya maté .
60004006	Iyanaro saba'na Karéba Madécéngngé pura toni riyabbirittang lao risining tau maté . Akkattana kuwammengngi mennang , iya puraé riadéléki ri laleng keadaang tubu -- pada-pada mutowi sininna tauwé riadélékiwi matu -- naulléi tuwo secara rohani , situru élona Allataala .
60004007	Sininna séuwa-séuwaé nacawékini accappurenna , rimakkuwannanaro sitinajako makuwasaiwi alému sibawa matike' , kuwammengngi muwulléi massempajang .
60004008	Lebbi nasini-sininnaé , sitinajako tonget-tongeng siyamaséi séddié lao ri laingngé , saba' ri laleng sisullé siyamaséi , tuli sadiyako matu untu' sisullé siyamaséi .
60004009	Sitinajako tarimai séddié lao ri laingngé ri bolana tungke'-tungke' , temmaddaréké .
60004010	Iko pada purano tarima pammasé iya maddupa-rupangngé polé ri Allataala . Rimakkuwannanaro selaku pajjama iya makessingngé polé risining pabbéréna Allataala , sitinajako makkégunangngi sining pabbéréro untu' apentingeng massibawa .
60004011	Tau iya mappalettu'é biritta , harusu'i palettu' biritta polé ri Allataala ; tau iya tumaningiyéngngi tau laingngé , harusu'i natumaningi sibawa awatangeng polé ri Allataala , kuwammengngi ri laleng sininna gau'é , weddingngi ripakaraja Allataala naolai Yésus Kristus . Aléna ritu makuwasa sibawa sipato' ripakaraja lettu mannennungeng . Aming .
60004012	Saudara-saudara iya ripojiyé ! Manrasa-rasa senna'ko makkekkuwangngé nasaba mattengngakko rioji . Iyakiya aja' mumarasa hérang , samanna engka séuwa iya dé'é padanna kajajiyang lao ri iko .
60004013	Mala , sitinajako masennang nasaba turu'i manrasa-rasa silaong Kristus . Na matti rékko riyappaitanni arajanna Kristus , mariyo-riyoko matu .
60004014	Saroko rékko ripakatunako nasaba maccowéko ri Kristus . Iyaro bettuwanna Roh iya malebbié , iyanaritu Rohna Allataala , engkai ri alému .
60004015	Aja' namuwi séddi tau polé ri yelle'mu manrasa-rasa nasaba pabbunoi , iyaré'ga pangai , iyaré'ga tomaja , iyaré'ga nasaba nacampurukiwi urusanna tau laingngé .
60004016	Iyakiya rékko manrasa-rasako nasaba séddiko tau Kristéng , aja' mumasiri nasaba gau'éro . Attarima kasi'no ri Allataala , makkedaé mutiwii asenna Kristus .
60004017	Narapini wettunna Allataala madélékiwi linoé . Na umma'na muto Allataala riadéléki matu riyolo' . Nah , rékko Allataala maélo pammulaiwi ri idi , pékkugiwi jajinna matti sibawa sining tau iya dé'é namateppe' lao ri Karéba Madécéng polé ri Allataalaro ?
60004018	Ri laleng Kitta'é tarokii makkuwaéwé , " Rékko sining tau iya makessingngé mawatang toni untu' makkuwaéwé , aga tona kajajiyang matu sibawa sining tau madosaé iya dé'é naissengngi Puwangngé ! "
60004019	Rimakkuwannanaro , rékko engka sining tau iya manrasa-rasaé nasaba Allataala puwéloi makkuwaro , sitinajai sining tauwéro tuwoi sibawa tongeng enrengngé mabbéréyangngi aléna lao ri Pappancajinna mennang . Tuli narupaiwi matu jancin-Na .
60005001	Uwéllauwi napuriyati sining pamimpinna jema'mu . Uwokii iyaé selaku sellao pamimping enrengngé selaku tau iya alénaé pura sabbingngi anrasa-rasanna Kristus , sibawa iya turu'étto matu ripakaraja , rékko arajanna Kristus riyappaitangngi lao ri rupa tauwé . Uwéllauwi sibawa masero
60005002	na kuwammengngi muwampii mampii bimbala' iya nabbéréyangngé Allataala lao ri iko . Ampii mennang sibawa masennang ati pada-pada iya nacinnaiyé Allataala , sibawa aja' nasibawangngi ati matane'é . Aja'to mupogau'i jama-jamammu untu' lolongeng asarong , sangadinna nasaba tonget-tongekko macinna mattumani .
60005003	Aja' mutinda' selaku panguwasa lao ri mennang iya riyappaddettangengngé lao ri iko , sangadinna ancajino conto untu' mennang .
60005004	Na ri wettunna polé matti iyaro Pakkampi Marajaé , tarimako matu passigera' iya lala'-lala'é , iya dé'é matu nabellang lala'-lala'na .
60005005	Makkuwatoro Saudara , sining tau maloloé . Tunru'no lao ri sining tau iya macowaé . Harusu manekko pakariyawai alému sibawa sisullé situmaningi sibawa mariyawa ati . Saba' ri laleng Kitta'é tarokii makkuwaé , " Naéwai Allataala tau iya matempoé , iyakiya namaséiwi tau iya pakariyawaéngngi atinna . "
60005006	Rimakkuwannanaro , pakariyawai alému ri yawa limanna Allataala iya mawatangngé , kuwammengngi napakatanréko rékko wettunna .
60005007	Abbéréyangngi sininna abata-batammu lao ri Allataala , saba' aléna jampangiko .
60005008	Sitinajako matike' sibawa sadiya-sadiya ! Saba' Ibillisi' iyanaritu balimmu . Pada-padai singaé iya joppaé lao tulili nangngautto sappai nanréna .
60005009	Ewai sibawa teppe' iya masse'é , saba' muwissengngi makkedaé tau Kristéng laingngé ri sininna linoé manrasa-rasa towi pada-pada iko .
60005010	Iyakiya puramuna manrasa-rasa cinampe' , aléna Allataala mébbuko matu mancaji sukku . Napatettokko matu sibawa napéwatangiko enrengngé napakkasse'ko . Saba' Aléna iyanaritu Allataala iya makessing ati senna'é , iya puraé mobbiko untu' turu' pérasaiwi arajan-Na iya mannennungengngé naolai Kristus .
60005011	Aléna ritu makuwasa lettu mannennungeng ! Aming .
60005012	Sure'ku iya maponco'éwé uwokii lao ri iko sibawa pattulunna Silas , iya uwangga'é séddi saudara Kristéng iya matinulué . Macinnaka mpéréngngi sumange' lao ri iko sibawa patepperiko makkedaé aga iya uwokiéwé iyanaritu biritta passalenna pammaséna Allataala iya tongengngé . Sitinajako makkatenning masse ri pammaséro .
60005013	Sellao-sellao si jema'ta ri Babilonia , iya ripiléétto ri Allataala , masselleng lao ri iko , makkuwatoro ana'ku Markus iya upojiyé .
60005014	Siyasselles-sellengekko séddié lao ri laingngé sibawa penno pammasé selaku saudara Kristéng . Tennapodo Puwangngé mabbéré asaléwangeng lao ri Saudara iya maneng iya mancajiyé appunnangenna Kristus . Salama , Pétrus
61001001	Saudara-saudara iya tonget-tongengngé mateppe' pada-pada idi ! Yésus Kristus , iyanaritu Allataala sibawa Arung Pappassalama'ta , nakkulléngiki mateppe' ri Aléna , nasaba napogau'i iya tongengngé . Iyaé sure'é poléi ri Simon Pétrus , séddiwi ata sibawa rasulna Yésus Kristus .
61001002	Tennapodo Allataala mabbéré barakka sibawa asaléwangeng lao ri iko sibawa tabbollompollong , saba' muwissengngi Allataala sibawa Yésus , Puwatta .
61001003	Purani napaké Allataala kuwasa ilahin-Na untu' mpérékki sininna séuwa-séuwaé iya riyapparellungngé untu' mulléi tuwo massompa . Naolai aga iya riissengngé passalenna Yésus Kristus iya puraé mobbiki untu' péneddingiwi arajan-Na sibawa akessingen-Na .
61001004	Nasibawang caraéro nawérékki Allataala barakka-barakka iya maseroé dé'é padanna enrengngé mangke'é iya puraé najjanciyang . Nasibawang sining barakka'éro muwulléi leppe' polé risining cinnamu majaé iya makkasolangngé ri linoéwé , namutarima sipa' ilahi .
61001005	Rimakkuwannanaro , akkuragano tonget-tongeng kuwammengngi mutette mateppe' ri Kristus sibawa iyaro atepperemmu ritumpe'i ri atuwong iya makessingngé . Ri lainnaé atuwong iya makessingngé , parelluko mancaji tau iya engkaé pangissengenna ,
61001006	sibawa ri lainnaé mappunnai pangissengeng , harusu tokko mulléi kuwasaiwi alému . Sibawa ri lainnaé mulléi makuwasaiwi alému , sitinaja tokko musahakangngi alému untu' mattahang moloiwi sininna séuwa-séuwaé . Ri lainnaé tahang moloiwi sininna séuwa-séuwaé , harusu tokko tuwo situru élona Allataala .
61001007	Sibawa tuwo situru élona Allataala harusu towi ripassakke sibawa pammasé pappoji lao ri sellao-sellao pada-padatta Kristéng . Nainappa sitinajai pammasé pappojimmu lao ri saudara-saudara pada-padatta Kristéng ritambai sibawa pammasé lao ri sininna tauwé .
61001008	Iya manennaro iyanaritu sipa'-sipa' iya muwapparelluwangngé . Rékko iyaro sipa'-sipa'é engkai ri iko sibawa tabbollompollong , mancajiko materu sibawa mawwassélé' , enrengngé missengngi Yésus Kristus Puwatta sibawa lebbi kessippasi .
61001009	Iyakiya tau iya dé'é nappunnai sipa'-sipa'éro , maponco' pikkiranna ; nallupaiwi enrengngé dé' naulléi mitai makkedaé dosa-dosana labe'é purani ripépaccingi .
61001010	Rimakkuwannanaro , Saudara-saudara , akkuragano lebbi rejjing kuwammengngi pangobbina Allataala sibawa pappilé-Na ri ikoro mancajiwi pédé' masse . Rékko mupogau'i iyaro , dé' matu musalai atepperemmu .
61001011	Nanallalengiro riwérékko matu ha' penno untu' muttama ri Akkarungeng mannennungengngé iya polé ri Puwangngé sibawa Arung Pappassala'ta Yésus Kristus .
61001012	Rimakkuwannanaro , tuli uparéngngerangiko passalenna gau'-gau'éro , namuni muwissenni sibawa mateppe' senna' lao ri angérangenna Allataala iya puraé mutarimaro .
61001013	Ri wettu tuwoku mupa , marasa waji'ka paréngngerangiko lao ri gau'-gau'éro .
61001014	Saba' uwisseng makkedaé dé'na umaitta usalaiwi linoéwé , nasaba Puwatta Yésus Kristus pura mappaddissengengngi sibawa manessa lao ri iyya .
61001015	Namaéloka makkuraga kuwammengngi matékuna , tuli muwéngngerangngi paimeng gau'-gau'éwé .
61001016	Wettutta paissengiko pékkugi arajanna apolénna Puwatta Yésus Kristus , dé' tataggattung ri pau-pau rikadong dé'é natongeng . Arajanna Kristus purani riita sibawa mata ulutta .
61001017	Engkaki kuwaro wettunna ripakalebbi sibawa ripakaraja ri Allataala Ambo'é . Ri wettuéro riyéngkalingai saddaé polé ri Iya Pommalebbié , iya makkedaé ri Aléna , " Iyanaé Ana'-Ku iya Uwamaséiyé . Napésennangiwi atik-Ku ! "
61001018	Aléta méngkalingai iyaro saddaé polé ri surugaé wettutta engka silaong Aléna ri yasé'na bulu iya mapaccingngéro .
61001019	Iyanaro saba'na natalebbi mateppe' lao ri pasenna Allataala iya nabbirittangngé sininna nabié . Makessingengngi rékko mupénessaiwi pasengngéro , saba' iyaro pasengngé pada-padai lampu iya mattappaé ri onrong mapettangngé narapi mompo essoé , sibawa tappa wéttowing alaué mattappa ri laleng atimmu .
61001020	Iyakiya lebbi-lebbipi sitinajai muwéngngerangngi iyaé : Pasenna Allataala iya napalettu'é sining rasul-é , dé' nawedding ritasséré' manuru' pallolongeng aléta .
61001021	Saba' dé' naengka paseng polé ri Allataala nabbirittang tolinoé nasaba élo aléna . Iyakiya Rohna Allataala makuwasaiwi tauwé untu' palettu'i paseng polé ri Allataala muto .
61002001	Ri wettu labe'é ri yelle'na umma'na Allataala momponi nabi-nabi palsué . Makkuwatoro ri yelle'mu mompoi matu guru-guru palsué . Naputtama'i matu mennang sining pappagguruwang iya dé'é natongeng , iya solangiyéngngi tauwé . Sibawa nassakkarengngi matu mennang Panguwasa iya puraé paleppe'i mennang . Nanallalengiro papoléi mennang abinasang ri aléna , iya kennaéngngi mennang sibawa masitta' .
61002002	Namuni makkuwaro , maéga tau maccowériwi matu cara atuwo-tuwonna guru-guru palsuéro iya rikuwasaiyé ri hawa napessunna . Na pangkaukenna guru-guruéro mébbui matu maéga tau pakatunai Laleng Tongengngé iya mattujué ri Allataala .
61002003	Nasaba mangowai mennang , na iyaro guru-guru palsué nacuritai matu lao ri iko curita-curita iya nakarangngé untu' lolongeng asarong polé ri iko . Iyakiya pengadilang untu' patatteppai pahukkungengngé ri yasé'na mennang maittani ripassadiya , sibawa abinasang iya puraé ripattentu untu' mennang mattengngang tajengngi mennang .
61002004	Muwi malaéka'-malaéka' iya madosaé dé'to naleppessangngi Allataala leppe' polé ri pahukkungengngé , sangadinna ribuwang ri laleng ranakaé . Riputtama'i mennang ri laleng balorangngé iya makalemmengngé untu' ritahang kuwaro narapi Esso Pangadilangngé .
61002005	Makkuwatoro sibawa linoé ri wettu riyolo , dé' naleppessangngi Allataala leppe' polé ri pahukkungenna . Allataala kiring lémpe raja ri linona sining tau majaé ri wettuéro . Banna Nuh silaong pitu tau laing bawang ripassalama' , nasaba Nuh patassiyai biritta passalenna iya naéloriyé ri atinna Allataala .
61002006	Pada-pada mutowi kota Sodom sibawa Gomora ; Allataala pallennye'i iyaro kota-kotaé sibawa api kuwammengngi nancaji conto passalenna aga iya maéloé kajajiyang sibawa sining tau iya majaé .
61002007	Iyakiya ripassalama'i Lot , nasaba naturusiwi élona Allataala ; manrasa-rasa senna'i nasaba pangkaukeng iya dé'é nasipato' polé risining tau iya maja ampé .
61002008	Ri tengnga-tengngana sining tau makkuwaéro , Lot iya makessingngéro tuwoi sibawa risissai baténna , nasaba esso-esso naitai sibawa naéngkalingai sining pangkaukenna mennang iya majaé .
61002009	Jaji , naisseng Puwangngé pékkugi passalama'i sining tau iya turusiyéngngi élo-Na rékko moloiwi paccobang-paccobang . Sibawa naisseng Puwangngé pékkugi taroi sining tau iya majaé untu' risissa ri Esso Pangadilangngé ,
61002010	lebbi-lebbipi sining tau iya turusiyéngngi sining élona hawa napessunna iya macarépaé sibawa iya pakatunaéngngi akuwasanna Allataala . Makkuwa mani baraninna sibawa tempona guru-guru palsuéro angkanna dé' mennang nabata-bata pakatunai sining mahlu' iya malebbié muwi ri surugaé !
61002011	Sedangkang malaéka'-malaéka' iya mabélaé lebbi mawatang sibawa makuwasa naiya guru-guru palsuéro , dé' nateppui sining mahlu' iya malebbiéro sibawa ada-ada pappakatuna ri yolona Puwangngé .
61002012	Iyakiya iyaro guru-gurué , tenniya culé-culé ! Pada-pada mennang olokolo'é iya jajiyé untu' ritikkeng sibawa riyuno bawang . Dé' napikkiri' mennang , iyakiya tinda'i manuru' parasaanna bawang , angkanna naéwai mennang gau'-gau' iya dé'é napahangngi sibawa ada-ada pappakatuna . Rimakkuwannanaro nasaba sining pangkaukenna muto , binasai matu mennang pada-pada olokolo' masekkangngé .
61002013	Selaku pamale'na lao ri anrasa-rasang iya napaompoé mennang , péneddingiwi matu mennang anrasa-rasang . Lao ri mennang , gau' iya pésennangiyéngngi atié iyanaritu pogau'i agi-agi ri essoé untu' pésennangiwi cinna watakkaléna . Rékko tudangngi mennang silaong iko ri laleng péstaé manré , kédo-kédona mennang péjariwi pappéneddingngé nasaba mabo'i mennang sibawa hawa napessu .
61002014	Nasaba dé'gaga cauna mennang pogau' dosa , sibawa iya napojiyé mennang iyanaritu mitai makkunrai cakkuribangngé . Sibawa tau iya nappaé mateppe' sibawa makurangngé mupa teppe'na , napangaruiwi mennang . Atinna mennang biyasani sibawa angowang . Mennang iyanaritu sining tau iya tattanroé !
61002015	Nasaba dé' namaélo maccowériwi laleng iya malempué , napusa mennang . Nalai mennang laleng iya naccowériyé Biléam ana' Béor riyolo . Iyaé Biléam macinna senna'i lolongeng dowi polé ri pangkaukenna iya majaé .
61002016	Iyakiya lolongengngi papparéngngerang iya matedde'é lao ri janaro , wettunna mabbicara kaleddé'na sibawa sadda tolino . Naripassa iyaro nabié untu' pappésauwi pangkaukenna iya jangengngéro .
61002017	Iyaro guru-guru palsué iyanaritu pada-padai mata uwai iya marakkoé sibawa pada-pada saléwué iya nairié anginraja . Allataala pura passadiyangengngi mennang séuwa onrong iya mapettang senna'é .
61002018	Mébbui mennang pappakatajang iya omong kosongngé sibawa dé'é nallise' ; napessu iya mappangaddié napakéi mennang untu' pasempé'i sining tau iya nappaé leppe' polé ri yelle'na tau iya tuwo pusaé .
61002019	Iyaro guru-guru palsué najjanciyangngi amaradékangngé lao risining tauwéro , padahal aléna mennang ripowata risining abiyasang iya solangiyéngngi rupa tauwé . Saba' rékko ricaui tauwé riséuwaé , mancajiwi ata polé ri iya cauéngngiro .
61002020	Tau iya missengngéngngi Puwangngé sibawa Pappassalama'ta Yésus Kristus , leppe'ni polé risining akuwasanna linoé iya carépaiyéngngi rupa taruwé . Iyakiya rékko rimunri nalai siyosi angkanna ricau risining akuwasangngéro , nancajina keadaanna iyaro tauwé ri paccappurenna lebbi majapi naiya riyolona .
61002021	Lebbi kessing muwi sining tau makkuwaéro dé' naengka naissengngi laleng tongengngé polé ri Allataala , naiya naissengngi mennang , iyakiya rimunri dé' namaélo maccowériwi parénta-parénta iya Nabbéréyangngé Allataala lao ri mennang .
61002022	Aga iya napogau'é mennang pabuttiwi atongengenna iyaé warékkadaé , " Nanréi matu paimeng asué aga iya puraé naluwa , " sibawa " Tédong iya puraé ricemmé , lisui matu maggalélu ri laleng bungkaé . "
61003001	Saudara-saudaraku iya upojiyé ! Iyanaé sure'ku maduwaé lao ri iko . Ri laleng iya duwa sure'éwé , makkuragaka paompoi pikkirang-pikkirang iya makessingngé ri iko .
61003002	Uwappétangngarengngi kuwammengngi muwéngngerangngi lao ri ada-ada iya napowadaé riyolo nabi-nabinna Allataala , sibawa lao ri parénta polé ri Puwangngé , Arung Pappassalama' , iya ripalettu'é ri iko naolai rasul-rasul-é .
61003003	Bunge'-bunge'na , harusu'i muwisseng makkedaé ri esso-esso paccappurengngé , mompoi matu sining tau iya rikuwasaiyé atuwonna ri hawa napessunna muto . Naéllékéllé'ko matu mennang
61003004	sibawa makkeda makkuwaé , " Adanna majjanciwi Puwangngé maélo polé ! Kégani makkekkuwangngé Aléna ? Bapa'-bapa' toriyolota maténi , iyakiya sini-sininnaé pada-pada mupi sipongenna ripancaji alangngé ! "
61003005	Nattungka mennang dé' namaélo mangaku makkedaé riyolo Allataala pancajiwi langié sibawa linoé , polé ri saddan-Na ; makkedaé ripancajiwi linoé polé ri uwai , enrengngé nasibawang uwai ;
61003006	kuwaéttopa nasibawang towi uwai , iyanaritu uwai polé ri lémpe rajaé , iyaro linoé riyolo ripabbinasai .
61003007	Iyakiya langi sibawa lino iya engkaé makkekkuwangngéwé , ripiyara towi ri saddanna Allataala untu' ripallennye' sibawa api matti . Makkekkuwangngé langié sibawa linoé ripiyara mupi narapi ri esso sining tau majaé rihukkung sibawa ripabbinasa .
61003008	Iyakiya Saudara-saudaraku , iyaro séddié passaleng aja' muwallupaiwi : makkedaé ri laleng pakkitanna Puwangngé , séddié esso dé'gaga sisalana sibawa sisebbu taung -- duwa-duwanna pada-pada muwi ri Aléna .
61003009	Dé' namatengnge Puwangngé mabbéréyangngi aga iya puraé najjanciyang , namuni engka masengngi makkuwaro . Sibalé'na , sabbara'i lao ri iko , saba' dé' namaélo muwi séddi tau binasa . Macinnai kuwammengngi sininna tauwé natoba' polé ri dosa-dosana .
61003010	Iyakiya Esso apolénna Puwangngé poléi matu pada-pada pangaé . Iyaro Essoé , lennye'i matu langié sibawa oni memmu sibawa anu engkaé ri langié cappui matu ritunu , enrengngé linoé sibawa sininna iya engkaé ri lalenna lennye'i matu .
61003011	Nasaba iya manennaro riyancuru'i matu sibawa cara makkuwaéro . Pékkugiko harusu tuwo ? Harusu'ko tuwo mapaccing sibawa banna untu' Allataala ,
61003012	ri wettu mattajemmu mupa enrengngé muddaningiwi apolénna Essona Allataala . Ri Essoéro cappui matu ritunu langié , sibawa nasaba pellana , nasining anu engkaé ri langié maccolo'i matu .
61003013	Iyakiya mattajekki aga iya puraé najjanciyang Allataala , iyanaritu langi mabarué sibawa lino mabarué , kégi engka adélékeng .
61003014	Rimakkuwannanaro , Saudara-saudara iya upojiyé , ri wettu mutajenna iyaro Essoé , akkuragano tonget-tongeng untu' tuwo mapaccing sibawa dé' cellana ri yolona Allataala . Sibawa piyarai assisumpungeng iya makessingngé sibawa Allataala .
61003015	Angga'ni asabbarakenna Puwatta selaku kasempatang iya Nabbéréyangngé lao ri iko kuwammengngi naweddikko salama' . Paulus , saudarata iya ripojiyé pura toni naoki makkuwaéro lao ri iko . Naokii iyaro sibawa apanréng iya Nabbéréyangngé Allataala ri aléna .
61003016	Ri laleng sininna sure'na , tuli naokii Paulus passalenna gau'éro . Mémeng engka siyagangngaré passaleng iya mawatangngé ri pahang ri laleng sure'naro . Na iyaro bagiyab-bagiyangngé purani naputara'balé sining tau iya dé'é agaga naisseng sibawa iya dé'é namasse teppe'na . Dé' nappahérang gau'éro , bagiyab-bagiyanna Kitta'é rigaukeng towi makkuwaro ri mennang . Aga iya napogau'éro mennang banna ancurukeng ri mennang muto .
61003017	Iyakiya iko , Saudara-saudara iya upojiyé , muwissenni passalenna gau'éro . Rimakkuwannanaro , atike'no , aja' narapiko ritiwi ri laleng apusanna sining tau maja ampé angkammu sempé' polé ri onrong akkellaremmu iya matedde'é .
61003018	Sitinajako pédé' mupérasa pammaséna Yésus Kristus , Puwang sibawa Arung Pappassalama'ta , sibawa sitinaja tokko pédé' missengngi Aléna . Ripojiwi Aléna , makkekkuwangngé sibawa lettu mannennungeng ! Aming . Salama , Pétrus
62001001	Lise'na iyaé sure'é iyanaritu passalenna Sadda iya mabbéré atuwong , iyanaritu Sadda iya engkaénna sipongenna pammulanna mupa . Purani riyéngkalinga enrengngé purani riita sibawa mata aléta . Purani riita , enrengngé purani riyakkatenning sibawa limatta .
62001002	Wettunna iyaro atuwongngé ripannessa , aléta mitai . Iyanaro saba'na tamabbéré asabbing passalenna aléna . Idi mabbirittangngi lao ri iko passalenna atuwong tongengngé sibawa mannennungengngé , iya engkaé silaong Ambo'é , enrengngé iya puraé ripannessa lao ri idi .
62001003	Aga iya puraé riita sibawa riyéngkalinga , iyanaro riyabbirittang lao ri iko , kuwammengngi musibawakki maccowé mattemmeriwi atuwongngé , masséddi sibawa Ambo'é kuwaéttopa Ana'na Yésus Kristus .
62001004	Riyokii iyaé kuwammengngi natonget-tongeng masennang atitta .
62001005	Iyanaé biritta iya puraé riyéngkalinga polé ri Ana'-Na sibawa iya tapalettu'é lao ri iko ! Iyaro Allataala tajangngi , sibawa ri Aléna dé' siseng gaga apettangeng .
62001006	Rékko makkedai makkedaé tuwoki masséddi sibawa Aléna , padahal tuwoki ri laleng apettangengngé , tentu mabbelléki muwi nasibawang ada-ada iyaré'ga pangkaukeng .
62001007	Iyakiya rékko tuwoki ri laleng tajangngé pada-pada Allataala engka ri laleng tajangngé , tentu tuwoki mareppé enrengngé sipammasé-masé séddié lao ri laingngé , sibawa darana Yésus , Ana'-Na , pépaccingiki polé ri sininna dosaé .
62001008	Rékko makkedaki makkedaé dé' tamadosa , ribelléi aléta muto ; sibawa Allataala dé' naengka ri laleng atitta .
62001009	Iyakiya rékko tangakuiwi dosa-dosata lao ri Allataala , narupaiwi matu jancin-Na sibawa napogau'i aga iya adélé'é . Naddampengengngi dosa-dosata sibawa napépaccingiki polé ri sininna pangkauketta iya salaé .
62001010	Iyakiya rékko makkedaki makkedaé dé' tamadosa , mappallolongekki samanna Allataala pabbelléng ; bettuwanna dé' tataroi ada-adanna Allataala ri atitta .
62002001	Ana'-ana'ku ! Uwokii iyaé lao ri iko kuwammengngi dé' mupogau' dosa . Iyakiya rékko engka pogau' dosa , mappunnaiki séddi tau méwaiki , iyanaritu Yésus Kristus iya adélé'éro ; naéllaungekki matu ri yolona Ambo'é .
62002002	Naolai Yésus Kristus ritu nariyaddampengeng dosa-dosata . Natenniya dosa-dosata bawang , sangadinna dosanato sininna rupa tauwé .
62002003	Rékko matinuluki ri parénta-paréntana Allataala , iyanaro tanranna makkedaé taissengngi Allataala .
62002004	Tau iya makkedaé , " Uwissengngi Allataala , " iyakiya dé' namatinulu lao ri parénta-parénta-Na , iyaro tauwé mabbelléi , sibawa Allataala dé' naengka ri laleng atinna .
62002005	Iyakiya tau iya matinulué lao ri ada-adanna Allataala , iyaro tauwé namaséiwi Allataala sibawa sukku . Iyanaro tanranna makkedaé tuwoki masséddi sibawa Allataala .
62002006	Nigi-nigi makkeda makkedaé tuwoi masséddi sibawa Allataala , tentu cara atuwonna harusu'i pada-pada Kristus .
62002007	Saudara-saudara iya upojiyé ! Iya uwokiéwé tenniya séuwa parénta iya barué . Iyaé parénta malaung , parénta iya puraé napalettu' lao ri iko sipongemmu mammula mateppe' ri Kristus ; iyanaritu biritta polé ri Allataala iya puraé muwéngkalinga ri yolona .
62002008	Namuni makkuwaro , parénta iya uwokiéwé baru towi ; nasaba atongengenna weddingngi riita ri aléna Kristus sibawa ri alému . Saba' pédé' lennye' apettangengngé sibawa tajang iya tongengngé mammulani mattappa .
62002009	Tau iya powadaéngngi makkedaé engkai ri laleng tajangngé iyakiya nabenciwi saudarana , iyaro tauwé engka mupi ri laleng apettangengngé lettu makkekkuwangngé .
62002010	Tau iya mamaséiyéngngi saudarana , tuwoi ri laleng tajangngé , angkanna dé' muwi séuwa ri aléna iya nassabariyéngngi matu tau laingngé nasempé ri laleng dosaé .
62002011	Iyakiya tau iya benciyéngngi saudarana , engkai ri laleng apettangengngé , joppai ri laleng apettangengngé sibawa dé' naissengngi kégai lao , saba' iyaro apettangengngé mébbui aléna dé' naulléi makkita .
62002012	Uwokii lao ri iko , Ana'-ana' , saba' riyaddampengenni dosamu nasaba Kristus .
62002013	Uwokii lao ri iko , Bapa'-bapa' , saba' muwissenni Aléna iya engkaénna ri pammulanna mupa . Uwokii lao ri iko , sining kalloloé , saba' purani mucau Si Majaé .
62002014	Uwokii lao ri iko , Ana'-ana' , saba' muwissengngi Allataala Ambo'é . Uwokii lao ri iko , Bapa'-bapa' , saba' muwissengngi' Sadda iya engkaén-Na pammulang mupa . Uwokii lao ri iko , sining kalloloé , saba' mawatakko . Ada-adanna Allataala engkai ri laleng atimmu , sibawa purani mucau Si Majaé .
62002015	Aja' mupojiwi linoéwé , iyaré'ga agi-agi iya engkaé ri laleng linoéwé . Rékko muwéloriwi linoéwé , dé' muwéloriwi Ambo'é .
62002016	Sininna séuwa-séuwaé iya engkaé ri laleng linoéwé -- iya nacinnaiyé kédo-kédo tolino iya madosaé , iya riitaé , nainappa riyacinnai , sibawa iya riyammingki'-mingkikengngé -- iya manenna iyanaritu gau'-gau' iya dé'é napolé ri Ambo'é assalenna , sangadinna poléi rilinoé .
62002017	Linoé sibawa sininna séuwa-séuwaé ri lalenna iya nacinnaiyé rupa tauwé , mattengngangngi lennye' . Iyakiya tau iya maccowériyéngngi élona Allataala , tette'i tuwo lettu mannennungeng .
62002018	Ana'-ana'ku , macawé'ni accappurenna linoé ! Purani ripaissengiko riyolona makkedaé Balinna Kristus poléi matu , na makkekkuwangngé maégana tau mompo iya musuéngngi Kristus . Iyanaro tanranna makkedaé macawé'ni accappurenna linoé .
62002019	Iyaro sining Balinna Kristus iyanaritu sining tau iya salaiyékki , nasaba sitongenna mennang mémeng tenniya sining tautta . Rékko mennang sining tautta , tentu mennang tette'i sibawa idi . Iyakiya nasalaiki mennang , kuwammengngi namanessa makkedaé dé' muwi séddi polé ri mennang iya tonget-tongengngé muttama ri golongetta .
62002020	Iyakiya mutarimani Rohna Allataala iya napanurungngé Yésus Kristus , na iyanaro saba'na namuwisseng manengngi pappagguruwang tongengngé .
62002021	Jaji uwokii iyaé lao ri iko tenniya nasaba dé' muwissengngi pappagguruwang iya tongengngé , iyakiya mala nasaba muwissenni , sibawa muwisseng toni makkedaé pappagguruwang iya tongengngéro dé' naengka nadé' gaga bellé ri lalenna .
62002022	Iya mabbellé iyanaritu tau iya makkedaé Yésus tenniya Arung Pappassalama' iya najjanciyangngé Allataala . Iyaro tauwé Balinna Kristus ; dé' nangakuiwi Ambo'é iyaré'ga Ana'é .
62002023	Tau iya dé'é nangakuiwi Ana'é , bettuwanna dé'to natarimai Ambo'é . Sibawa tau iya mangakuiyéngngi Ana'é , bettuwanna natarima towi Ambo'é .
62002024	Rimakkuwannanaro , biritta iya puraénna muwéngkalinga sipongenna bunge' mateppe'ko , harusu'i mujagai madécéd-décéng ri laleng atié . Rékko mupuriatiwi madécéd-décéng iyaro birittaé , tuli tuwoko matu masséddi sibawa Ana'é enrengngé silaong Ambo'é .
62002025	Na iyanaé najjanciyang Kristus lao ri idi : Atuwong tongengngé sibawa mannennungengngé .
62002026	Uwokii iyaé lao ri iko passalenna sining tau iya mattengngangngé makkuraga belléko .
62002027	Iyakiya passalenna alému , purani napanurung Kristus Roh-Na lao ri iko . Na ri wettu engkana mupa Roh-Na ri iko , dé' naparellu engka tau laing pagguruko . Saba' Roh-Na pagguruko passalenna sininna séuwa-séuwaé ; sibawa aga iya nappagguruwangngéro tongengngi , tenniya bellé . Rimakkuwannanaro , sitinajako matinulu lao ri aga iya nappagguruwangngé iyaro Roh-é , sibawa sitinajako tette' tuwo masséddi sibawa Kristus .
62002028	Jaji , ana'-ana'ku , tette'no tuwo masséddi sibawa Kristus , kuwammengngi na ri Essona poléi , mangoloki Aléna sibawa penno abaraningeng , sibawa dé' tallekke nasaba masiri .
62002029	Muwissenni makkedaé tuwoi Kristus situru élona Allataala . Rimakkuwannanaro harusu'i muwissetto makkedaé tungke' tau iya tuwoé situru élona Allataala iyanaritu Ana'nai Allataala .
62003001	Itani pékkugi Allataala mamaséiki angkanna nangakuiki selaku ana'-ana'-Na . Mémeng idi iyanaritu Ana'-ana'na Allataala . Iyanaro saba'na lino iya majaéwé dé' naissekki , saba' linoéwé dé' naissengngi Allataala .
62003002	Saudara-saudara iya upojiyé ! Idi makkekkuwangngé iyanaritu Ana'-ana'na Allataala , iyakiya keadaatta matti dé'pa namanessa . Iyakiya riissengngi makkedaé rékko poléi Kristus , mancajiki matu pada-pada Aléna , saba' taitai matu ri laleng keadaan-Na iya sitongennaé .
62003003	Sininna tauwé iya mappunnangiyéngngi iyaé paddennuwangngé lao ri Kristus , najagaiwi aléna kuwammengngi natonget-tongeng mapaccing , mapaccing polé ri dosaé pada-padato Kristus mapaccing .
62003004	Tau iya pogau'é dosa , najjalékkaiwi hukkunna Allataala , saba' dosaé iyanaritu pelanggarang lao ri hukkunna Allataala .
62003005	Muwisseng makkedaé poléi Kristus untu' leddai dosa-dosana tolinoé , sibawa makkedaé dé'gaga dosa ri laleng aléna .
62003006	Sininna tau iya tuwoé masséddi sibawa Kristus , dé' natteru-teru pogau' dosa . Tau iya matteru-terué pogau' dosa , dé' naengka naitai Kristus iyaré'ga naissengngi Aléna .
62003007	Ana'-ana'ku , aja' muleppessangngi muwi niga papusako . Tau iya pogau'éngngi élona Allataala , iyanaritu ana'-ana'na Allataala pada-pada muto Kristus iyanaritu Ana'na Allataala .
62003008	Iyakiya tau iya matteru-terué pogau' dosa , ana'nai iyanaritu Ibillisi' , saba' Ibillisi' pammulanna mupa namadosa . Untu' iyanaé napolé Ana'na Allataala , iyanaritu untu' mancuru'i jama-jamanna Ibillisi' .
62003009	Tau iya mancajiyénna Ana'na Allataala , dé' natteru-teru pogau' dosa , saba' sipa'na muto Allataala engka ri aléna . Sibawa nasaba iyaro Allataala Ambo'na , nadé' naulléi matteru-teru pogau' dosa .
62003010	Iyanaé assisalanna ana'-ana'na Allataala sibawa ana'-ana'na Ibillisi' : nigi-nigi dé' napogau'i élona Allataala , iyaré'ga dé' namaséiwi saudarana , tenniyai ana'na Allataala .
62003011	Pammulanna mupa naripalettu iyaé birittaé lao ri iko : Harusu'ki mamaséiwi séddié lao ri laingngé .
62003012	Aja' tapada-pada Kaing , iya mancaji ana' Ibillisi'é sibawa mpunoi padaorowanéna muto . Aga saba'na Kaing naunoi padaorowanéna ? Saba' gau'-gau' iya napogau'é salai , iyakiya gau'-gau' iya napogau'é padaorowanéna iyanaritu tongengngi .
62003013	Rimakkuwannanaro , Saudara-saudaraku , aja' muhérang rékko sining taunna linoé nabenciko .
62003014	Taissenni makkedaé massuni' polé ri amaténgngé , sibawa létté lao ri atuwongngé . Taissengngi iyaro , saba' tamaséiwi pada-padanna saudarata . Tau iya dé'é namamasé , bettuwanna rikuwasai mupi ri amaténgngé .
62003015	Tau iya benciyéngngi saudarana iyanaritu pabbunoi , na muwisseng makkedaé séddié tau pabbuno dé' nappunnai atuwong tongengngé sibawa mannennungengngé .
62003016	Nallalengi iyaé nataissengngi carana mamaséiwi pada-padatta : Purani nabbéréyang Kristus atuwon-Na untu' idi . Rimakkuwannanaro , harusu' tokki mabbéréyangngi atuwotta untu' Saudara-saudarata !
62003017	Séddié tau iya agennekengngé mitai saudarana akurangeng , iyakiya dé' namaélo tulungngi saudaranaro , pékkugi iyaro tauwé mulléi makkeda makkedaé namaséiwi Allataala ?
62003018	Ana'-ana'ku ! Aja' tamaséiwi banna ri témué iyaré'ga banna ada-ada bawang . Sitinajaki makkamasé sibawa pammasé iya tongengngé , iya ripabuttiyé sibawa pangkauketta .
62003019	Pékkugiwi carata missengngi makkedaé muttama'ki ana'-ana'na Allataala iya tongengngé , naweddingngi tennang atitta ri yolona Allataala .
62003020	Taissenni makkedaé rékko ripasalaki ri atitta , pangissengenna Allataala lebbi battowai naiya pangissengenna ati marilaletta , enrengngé makkedaé naissengngi iya manem-manenna .
62003021	Jaji , Saudara-saudaraku iya upojiyé , rékko ati marilaletta dé' napasalaki , weddikki mangolo ri Allataala sibawa abaraningeng .
62003022	Na aga riyéllau polé ri Aléna , talolongengngi , nasaba matinuluki ri parénta-parénta-Na sibawa pogau'i aga iya pésennangiyéngngi atin-Na .
62003023	Iya napparéntangngé lao ri idi iyanaritu : Harusu'ki mateppe' lao ri Ana'-Na , iyanaritu Yésus Kristus , sibawa harusu'ki sisullé siyamaséi , pada-pada iya puraé napparéntang Kristus lao ri idi .
62003024	Sininna tau iya matinulué lao ri parénta-paréntana Allataala , tuwoi masséddi sibawa Allataala , enrengngé Allataala tuwoi masséddi sibawa mennang . Sibawa taissengngi makkedaé Allataala tuwoi masséddi sibawa idi , nasaba purai nawérékki Roh-Na .
62004001	Saudara-saudara iya upojiyé ! Aja' mumateppe lao ri sininna tauwé iya mangakué mappunnai Rohna Allataala , iyakiya ojiwi mennang riyolo' untu' missengngi aga Roh iya engkaé ri mennannanro assalenna poléi ri Allataala iyaré'ga dé' . Saba' maéga nabi palsu tassiya-siya kégi-kégi .
62004002	Mappakkuwaiyé caranako missengngi aga iyaro Rohna Allataala iyaré'ga tenniya : Tau iya mangakuiyéngngi makkedaé Yésus Kristus poléi ri linoé selaku tolino , iyaro tauwé mappunnaiwi Roh iya polé ri Allataala .
62004003	Iyakiya tau iya dé'é nangakuiwi gau'éwé passalenna Yésus , dé' nappunnaiwi Rohna Allataala . Iyaro tauwé mappunnaiwi roh polé ri Balinna Kristus . Purani muwéngkalinga saudara makkedaé iyaro roh-é maéloi polé , na makkekkuwangngé engkani ri laleng linoéwé .
62004004	Iyakiya Ana'-ana'ku , appunnangennako Allataala . Purani mucau nabi-nabi palsué , saba' Roh iya engkaé ri iko lebbi makuwasai naiya roh iya engkaé risining tau iya appunnangenna linoéwé .
62004005	Iyaro nabi-nabi palsué mabbicarai passalenna gau'-gau' linoé , nanaéngkalingai linoé ada-adanna mennang , saba' mennang appunnangennai linoé .
62004006	Iyakiya idi iyanaritu appunnangennaki Allataala ; na tau iya missengngéngngi Allataala , naéngkalingai ada-adatta . Tau iya tenniyaé appunnangenna Allataala , dé' naéngkalingai ada-adatta . Makkuwaniro carata missengngi assilaingenna Roh iya mabbéré pappagguruwang iya tongengngé sibawa Roh iya mappapusaé .
62004007	Saudara-saudara iya upojiyé ! Laono mai tamaséiwi séddié lao ri laingngé , saba' pammasé , assalenna poléi ri Allataala . Tau iya mamasé , iyanaritu ana'nai Allataala sibawa naissengngi Allataala .
62004008	Tau iya dé'é namamasé , dé' naissengngi Allataala ; saba' Allataala iyanaritu mamaséiwi .
62004009	Napannessani Allataala makkedaé namaséiki , ri laleng nakirinna Ana'-Na iya tungke'é ri laleng linoé kuwammengngi talolongeng atuwong naolai iyaro Ana'-Na .
62004010	Iyanaé pammasé : Tenniya idi iya mamaséiyéngngi Allataala , iyakiya Allataala iya mamaséiyékki sibawa kiringngi Ana'-Na kuwammengngi naolai Aléna talolongeng addampengeng ri dosa-dosata .
62004011	Saudara-saudara iya upojiyé , rékko makkuwa mani namaséitta Allataala , harusu tokki mamaséiwi séddié lao ri laingngé .
62004012	Dé' gaga muwi séddi tau pura mitai Allataala , iyakiya rékko sisulléki siyamaséi , masséddiwi Allataala sibawa idi enrengngé pammasé-Na mancaji sukkui ri laleng aléta .
62004013	Rimakkuwannanaro Allataala pura mpérékki Roh-Na , nataissengngi makkedaé tuwoni masséddi sibawa Allataala , enrengngé Allataala masséddi sibawa idi .
62004014	Alétana pura mitai Ana'na Allataala , sibawa riyabbirittangngi makkedaé risuroi ri Ambo'é untu' mancaji Arung Pappassalama'na linoéwé .
62004015	Nigi-nigi mangakuiwi makkedaé iyaro Yésus Ana'i Allataala , tuwoi Allataala masséddi sibawa tauwéro , enrengngé iyaro tauwé tuwo towi masséddi sibawa Allataala .
62004016	Allataala missengngi sibawa mateppe' lao ri pammaséna Allataala lao ri idi . Iyaro Allataala mamaséi . Tau iya rikuwasaiyé atuwonna ri pammasé , iyaro tauwé masséddiwi sibawa Allataala , enrengngé Allataala masséddi sibawa aléna .
62004017	Ripassukkui pammasé ri laleng aléta , kuwammengngi tappunnai abaraningeng ri Esso Angadélékengngé . Mappunnaiki matu abaraning , saba' atuwotta ri linoéwé pada-padai atuwonna Kristus .
62004018	Tau iya péneddingiyéngngi pammaséna Allataala , dé' naissengngi métaué ; saba' pammasé iya sukkué napallennye'i sininna tauwé . Jaji manessani makkedaé dé'pa napéneddingiwi tauwé pammaséna Allataala sibawa sukku rékko iyaro tauwé métaui moloiwi Esso Angadélékengngé .
62004019	Idi mamaséki , nasaba Allataala lebbi riyolo mamaséiki .
62004020	Rékko séddié tau makkeda , " Iyya uwamaséiwi Allataala , " iyakiya dé' namaséiwi saudarana , iyaro tauwé pabbelléng . Saba' tau iya dé'é namaséiwi saudarana iya naitaé , dé' nakkullé namaséiwi Allataala iya dé'é naitai .
62004021	Rimakkuwannanaro , iyanaé parénta nabbéréyangngé Kristus lao ri idi : Nigi-nigi mamaséiwi Allataala harusu'i namaséi towi saudarana .
62005001	Tau iya mateppe'é makkedaé Yésus iyanaritu Arung Pappassalama' iya najjanciyangngé Allataala , iyaro tauwé iyanaritu ana'nai Allataala . Tau iya mamaséiyéngngi séddié ambo' , namaséi towi ana'na .
62005002	Nallalengi iyaé nataissengngi makkedaé tamaséiwi ana'-ana'na Allataala : Tamaséiwi Allataala sibawa matinulu lao ri parénta-parénta-Na .
62005003	Saba' mamaséi Allataala bettuwanna matinulu lao ri parénta-parénta-Na . Na parénta-parénta-Na dé' namatane untu' aléta ,
62005004	saba' tungke' ana'na Allataala naulléi caui linoé iya majaéwé . Na tacaui linoé sibawa teppe'ta .
62005005	Nigana mulléi caui linoé ? Banna tau iya mateppe'é makkedaé Yésus iyanaritu Ana'nai Allataala .
62005006	Yésus Kristus ritu iya polé ri linoé sibawa uwai paccemmé-Na enrengngé nasibawang dara amatén-Na . Poléi tenniya banna nasibawang uwai bawang , iyakiya nasibawang uwai sibawa dara . Na Rohna muto Allataala mabbéré asabbiyang makkedaé tongengngi iyaro , saba' Roh-é dé' naengka nabbellé .
62005007	Engka tellu sabbi :
62005008	Rohna Allataala , uwai sibawa dara -- iya tellu mabbéréi asabbiyang iya padaé .
62005009	Mateppe'ki ri asabbiyanna tolinoé , iyakiya asabbiyanna Allataala lebbi mawatappasi . Na iyanaro asabbiyang iya puraé nabbéréyang Allataala passalenna Ana'-Na .
62005010	Rimakkuwannanaro , tau iya mateppe'é ri Ana'na Allataala , purani natarima iyaro asabbiyangngé ri laleng atinna ; iyakiya tau iya dé'é natepperiwi Allataala , naangga'ni samanna Allataala pabbelléng , saba' dé' namateppe' lao ri aga iya napowadaé Allataala passalenna Ana'-Na .
62005011	Iyanaé asabbiyangngéro : Allataala pura mpérékki atuwong tongengngé sibawa mannennungengngé , sibawa Ana'-Na iyanaritu assalenna iyaro atuwongngé .
62005012	Tau iya mappunnangiyéngngi Ana'na Allataala , nappunnangiwi iyaro atuwongngé ; na tau iya dé'é nappunnangiwi Ana'na Allataala , dé' nappunnangiwi iyaro atuwongngé .
62005013	Uwokii iyaé lao ri iko iya mateppe'é lao ri Ana'na Allataala , kuwammengngi muwissengngi makkedaé muwappunnaini atuwong tongengngé sibawa mannennungengngé .
62005014	Sibawa baraniki mangolo ri Allataala , nasaba mateppe'ki sibawa natarimai sempajatta , rékko riyéllauwi agi-agi iya siturué sibawa élo-Na !
62005015	Nasaba taissengngi makkedaé naéngkalingaki rékko maréllauki ri Aléna , sibawa taisseng towi makkedaé nawérékki aga iya taéllauwé polé ri Aléna .
62005016	Rékko muwitai sala séddinna pada-padammu tau Kristéng pogau' dosa iya dé'é nassabariwi ateddéngeng atuwong tongengngé sibawa mannennungengngé , sitinajako massempajang lao ri Allataala ; na Allataala mabbéréyangngi matu iyaro atuwongngé lao ri aléna . Iyaé nakennai mennang iya dosanaé dé' nassabariwi mennang ateddéngeng iyaro atuwongngé . Iyakiya engka dosa iya nassabariyé naateddéngeng tauwé iyaro atuwongngé . Passalenna iyaro gau'é dé' uwakkeda makkedaé harusu'ko massempajang lao ri Allataala .
62005017	Sininna pangkaukeng iya salaé iyanaritu dosa , iyakiya engka dosa iya dé'é nassabariwi tauwé ateddéngeng atuwong tongengngé sibawa mannennungengngé .
62005018	Taissenni makkedaé sininna tauwé iya mancajiyénna ana'-ana'na Allataala , dé' natteru-teru pogau' dosa , saba' Ana'na Allataala linrungiwi , na Si Majaé dé'gaga naullé pogau' lao ri aléna .
62005019	Taissenni makkedaé idi'é appunnangennai Allataala , namuni sininna linoéwé engkai ri yawa akuwasanna Si Majaé .
62005020	Taissenni makkedaé Ana'na Allataala poléni sibawa purani mabbéré pappahang lao ri idi , kuwammengngi taissengngi Allataala iya tongengngé . Tuwoki masséddi sibawa Allataala iya tongengngé sibawa tuwo masséddi sibawa Ana'na Yésus Kristus . Iyanaé Allataala iya tongengngé , sibawa Aléna ritu atuwong tongengngé sibawa mannennungengngé .
62005021	Ana'-ana'ku , pabélaiwi alému polé ri barahala-barahalaé !
63001001	Lao ri Indo' iya napilé Allataala sibawa lao ri ana'-ana'na Indo' . Iyaé Sure'é poléi ri iyya , pamimping jema'é iya tonget-tongengngé pojiko . Tenniya banna iyya , iyakiya sininna tau iya missengngéngngi Allataala iya tongengngé , napoji tokko .
63001002	Saba' monroi Allataala ri laleng atitta , sibawa tuli monroi matu sibawakki mannennungeng .
63001003	Tennapodo nawérékki barakka , pammasé sibawa asaléwangeng polé ri Allataala Ambo'é , sibawa Yésus Kristus Ana'na Ambo'éro . Tennapodo iya manennaro tappunnangiwi sibawa ati iya matinulué enrengngé sibawa pammasé .
63001004	Marennu senna'ka missengngi makkedaé engka ana'-ana'na Indo' iya tuwoé situru pappagguruwanna Allataala , pada-pada iya puraé napparéntang Allataala Ambo'é lao ri idi .
63001005	Rimakkuwannanaro , Indo' , uwéllauwi sibawa masero kuwammengngi na idi maneng sisullé siyamaséi . Iya upangoloéwé tenniya séuwa parénta iya barué ; iyaé parénta purani riwérékki sipongenna bunge'-bunge'na mateppe'ki .
63001006	Mamaséiwi bettuwanna tuwo manuru' parénta-paréntana Allataala . Na parénta iya puraé muwéngkalinga ri pammulanna mupa iyanaritu harusu'ko tuwo sibawa mamaséiwi séddié lao ri laingngé .
63001007	Maégani tau pabengnguwang tassiya ri sininna linoé . Mennang iyanaritu sining tau iya dé'é nangakuiwi makkedaé Yésus Kristus poléi ri linoé selaku séddi tolino . Tau sinrupaéro iyanaritu pabbelléngngi , enrengngé Balinna Kristus .
63001008	Rimakkuwannanaro , jagaiwi aja' narapiko ateddéngeng aga iya puraé riusahangekko : Usahano kuwammengngi mutarima manengngi .
63001009	Tau iya dé'é nakkatenning ri pappagguruwanna Kristus , sangadinna léssé polé ri aga iya nappagguruwangngé Kristus , iyaro tauwé dé' nappunnai Allataala . Tau iya tette'é ri laleng pappagguruwanna Kristus , bettuwanna mappunnaiwi muwi Allataala Ambo'é iyaré'ga Ana'é .
63001010	Rimakkuwannanaro , rékko engka tau polé sibawa mabbirittangngi lao ri iko pappagguruwang iya dé'é nappagguruwangngi Kristus , aja' mutarimai iyaro tauwé ri lalempolamu ; iyaré'ga mabbéré selleng ri aléna .
63001011	Saba' tau iya mabbéré sellengngé lao ri tau pada-padaéro maccowé towi silaong tauwéro ri laleng pogau'i pangkaukeng iya majaé .
63001012	Maéga senna' iya parellué upaissengiko , iyakiya rasana lebbi kessing muwi aja' naolai sure' . Mamménasaka wulléi célléngiko sibawa aléku mabbicara lao ri iko , kuwammengngi atitta tonget-tongengngi marennu .
63001013	Ana'-ana' polé ri ana'daranna Indo' iya napilé Allataala massellengngi lao ri Indo' .
64001001	Saudara Gayus iya upojiyé ! Iyya , pamimping jema' iya tonget-tongengngé mamaséiko ,
64001002	massempajang tennapodo madisid-disingngi Saudara sibawa makessing maneng muwi sibawakko , pada-pada nyawamu makessing muto .
64001003	Masennang senna'ka wettunna siyagangngaré saudara Kristéng lettu sibawa powadakka pékkugi atinulurenna Saudara lao ri Allataala iya tongengngé , saba' mémeng Saudara tuli tuwoi situru pappagguruwanna Allataala .
64001004	Dé'gaga iya mullé pancajika lebbi marennu , naiya méngkalingai makkedaé ana'-ana'ku tuwoi manuru' pappagguruwanna Allataala .
64001005	Saudaraku ! Makkuwamani tinuluna Saudara ri laleng jama-jamang iya napogau'é Saudara untu' sellao-sellao pada-padatta Kristéng ; mala muwi sining tau Kristéng iya dé'éppa naissengngi Saudara , natumaningiwi Saudara .
64001006	Purani nappaissengeng mennang lao ri jema'é ri onrotta passalenna pammasému . Tulungngi mennang kuwammengngi naulléi patterui joppana mennang nanallalengiwi napésennangiwi atinna Allataala .
64001007	Saba' ri laleng allalengengngé untu' tumaningiwi Kristus , dé' natarima mennang bantuwang muwi aga polé risining tau iya dé'é naissengngi Allataala .
64001008	Rimakkuwannanaro , idi sining tau Kristéngngé harusu'ki tulungngi sellao-sellao pada-padatta Kristéng iya pada-padaéro , kuwammengngi taulléi maccowé ri laleng usahana mennang untu' mappallebbangengngi pappagguruwanna Allataala .
64001009	Purana moki sure' iya maponco'é lao ri jema'é , iyakiya Diotréfés iya macinnaé mancaji pamimping ri laleng jema'é , dé' namaélo turusika .
64001010	Rékko poléka matti , maéloka bongkara'i sininna séuwa-séuwaé iya puraé napogau' , iyanaritu passalenna gau'-gau' majaé enrengngé bellé iya puraé napowada passaletta ! Iyakiya iya manennaro dé'pa nagenne untu' aléna . Ri wettu sellao-sellao pada-padatta Kristénro polé , dé' namaélo tarimai mennang . Mala nattéyangngi sining tau iya maéloé tarimai iyaro saudara-saudaraé , enrengngé nasuroi sining tauwéro massu polé ri jema'é !
64001011	Saudara iya upojiyé , aja' muturusiwi aga iya majaé . Turusiwi aga iya makessingngé . Tau iya pogau'éngngi iya makessingngé , iyanaritu appunnangennai Allataala . Sibawa tau iya pogau'éngngi iya majaé , dé'pa naissengngi Allataala .
64001012	Sininna tauwé pojiwi Démétrius . Mala muwi Allataala poji towi . Idi poji towi , sibawa naisseng saudara , makkedaé aga iya tapalettu'é wedding riyatepperi .
64001013	Maéga senna' iya parellué upowada lao ri iko , iyakiya upérasai lebbi kessing muwi dé' naolai sure' .
64001014	Mamménasaka dé'na namaitta tasiruntu matu sibawa tasipabbicara matu .
64001015	Tennapodo Puwangngé barakkakiwi Saudara ! Sellao-sellaomu ri onrokkué masselleng lao ri iko . Palettukekka sellekku lao ri sininna sellao-sellaota tasséddi-séddi .
65001001	Saudara-saudara iya puraé riyobbi sibawa iya riyamaséi senna'é ri Allataala Ambo'é , enrengngé rijagaiyé untu' Yésus Kristus . Selaku atanna Yésus Kristus , iyya -- Yudas -- saudarana Yakobus ,
65001002	mamménasa : Tennapodo Allataala mabbéré barakka , pammasé sibawa asaléwangeng lao ri iko sibawa tabbollompollong .
65001003	Saudara-saudara iya upojiyé ! Tonget-tongekka makkatta moki sure' lao ri iko passalenna asalamakeng iya pada puraé tapéneddingi . Iyakiya makkekkuwangngé marasa parelluka untu' pangajariko sibawa iyaé sure'é kuwammengngi mumatteru méwa untu' ateppereng iya wékkasisengngénna nabbéréyang Allataala untu' mannennungeng lao ri umma'-Na .
65001004	Saba' tenrimaingekiwi , engka tau mattentu iya maccelle'é muttama ri tengnga-tengngata . Mennang tau maja ampé iya putara'balé'éngngi biritta passalenna pammaséna Allataalata , untu' lolongeng kasempatang pallessui napessunna . Nanasampéyangngi mennang Yésus Kristus , alé-aléna Panguwasa sibawa Puwatta . Riyolopa nariyolo pahukkungeng untu' mennang pura ribotoni ri laleng Kitta'é .
65001005	Iya manennaro pura muwissenni . Namuni macinnaka paréngngerangiko passalenna pékkugi Puwangngé passalama'i umma' Israélié polé ri Maséré' , iyakiya rimunri napaccappui sining tau iya dé'é namateppe' ri yelle'na mennang .
65001006	Engngerang towi sining malaéka' iya liwengngéngngi pakkaséséng akuwasanna mennang , angkanna lao salaiwi onronna . Allataala balenggui iyaro sining malaéka'é sibawa ranté mannennungengngé , ri laleng onrong iya mapettangngé ri yawana linoé . Kuwaniro mennang ritahang matteru narapi ripateppa pahukkungengngé ri yasé'na mennang ri Esso iya maseroéro matti .
65001007	Engngerang towi kota Sodom sibawa Gomora enrengngé kota-kota ri seddéna , iya pabbanuwanaé pogau'i gau'-gau' iya padaé napogau' sining malaéka'éro . Napogau'i mennang gau'-gau' iya mappangaddié sibawa maja ampé , angkanna risissai mennang sibawa pahukkungeng api mannennungengngé , untu' mancaji papparéngngerang lao ri sininna tauwé .
65001008	Makkuwatoro sining tauwéro mannawa-nawa angkanna mennang pogau' dosa lao ri watakkaléna muto mennang . Nangga' mariyawai akuwasanna Allataala enrengngé pakatunai sining mahlu' iya malebbié ri surugaé .
65001009	Aléna Mikhaél , iya kapalaiyéngngi sining malaéka'é , dé' naengka napogau'i iya makkuwaéro . Wettunna mappangéwangngi sibawa Ibillisi' ri laleng assisalanna passalenna niga lolongengngi matu ujuna Musa , dé' nabarani Mikhaél madélékiwi Ibillisi' sibawa ada-ada paccella . Banna makkedai Mikhaél , " Puwangngé gera'ko matu ! "
65001010	Iyakiya nasibawang paccella-paccella , iyaro sining tauwé luruiwi sininna séuwa-séuwaé iya dé'é napahangngi mennang . Pada-padai mennang olokolo'é iya dé'é akkalenna , iya missengngéngngi gau'-gau'é sibawa pappérasanna . Iyakiya mala nasaba gau'-gau'énnaro nanassabariwi naancuru' mennang .
65001011	Cilakani mennang ! Naccowériwi mennang laleng iya naolaé Kaing . Kuwammengngi nalolongeng dowi , nassossorengngi aléna ri laleng lompo apusangngé , pada-pada Biléam . Nariancuru' tona mennang nasaba maronta'i pada-pada Korah .
65001012	Wettummu pakangka pésta manré , kédo-kédona iyaro sining tauwé napéjariwi pappéneddingngé ri yelle'mu . Saba' manréi mennang sibawa mabuwaja temmasiri , enrengngé banna aléna bawang naéngngerang . Pada-padai mennang ritu ellungngé iya nairié anging , iyakiya dé' napateppa bosi . Pada-pada towi aju-kajungngé iya dé'é napowassélé' buwa namuni wettu buwa-buwani ; sining pong ngaju iya puraé ribébbu ure'na sibawa maté sisenni .
65001013	Pada-pada mutowi bombang masekkangngé ri tasi'é iya paompoé busa , makkuwatoniro mennang pabbusai gau'-gau' iya mappakasiri-sirié . Pada-padai mennang sining wéttowingngé iya solléé enrengngé iya puraé napassadiya Allataala onronna ri laleng pettangngé iya kaminang maseroé untu' mannennungeng .
65001014	Hénokh , assossoreng mapitué polé ri Adam , riyolo engka naengka nabotoi passalenna sining tauwéro . Makkedai Hénokh , " Itai , maéloi polé Puwangngé sibawa massebbu-sebbu malaéka'-Na iya mapaccingngé
65001015	untu' madélékiwi sininna tauwé . Puwangngé maélo hukkungngi sining tau majaé nasaba sining pangkaukenna iya majaé . Sibawa maéloi hukkungngi tau madosaé enrengngé madorakaé nasaba sininna ada-ada paccella-cella iya napowadaé mennang . "
65001016	Iyaro sining tauwé tuli mannoko'-noko' bawang sibawa passalai tau laingngé . Tuwoi mennang situru sining cinnana iya madosaé . Mabboroi mennang passalenna aléna , enrengngé leppe'i tauwé kuwammengngi nalolongeng alabang .
65001017	Iyakiya Saudara-saudaraku iya upojiyé , éngngerangngi aga riyolo napowada rasul-rasulna Puwatta Yésus Kristus .
65001018	Nappaddissengengngi mennang lebbi riyolo lao ri iko makkedaé nacawékiwi paccappurenna linoé mompoi matu sining tau iya méllékéllé'ékko matu , iyanaritu sining tau iya tuwoé situru sining cinnana mennang iya madosaé .
65001019	Iyanaé mennang sining tau paompoé assisalang , dé' mennang narikuwasai ri Rohna Allataala , sangadinna ri sipa' linona .
65001020	Iyakiya iko , Saudara-saudaraku , mupiyarai matteru atuwommu situru teppe'mu lao ri Yésus Kristus , iyaro teppe'mu mapaccing senna' . Namuwassempajatto sibawa akuwasanna Rohna Allataala ,
65001021	sibawa tuli tuwono ri laleng accinaungenna pammaséna Allataala , ri wettu mutajenna pammaséna Puwatta Yésus Kristus , iya mabbéré matu lao ri iko atuwong tongengngé iya mannennungengngé .
65001022	Lao risining tau iya kaléwa'-léwa'é atinna , sitinajako mappaitangngi paressé babuwaé .
65001023	Gettengngi tauwé massu polé ri laleng apié untu' passalama'i mennang . Lao risining tau laingngé sitinajako mappaitangngi paressé babuwaé nasibawang perasaang métau , iyakiya benciwi pakéyanna mennang iya puraé nacarépai sibawa cinnana iya madosaé .
65001024	Allataala , iya mulléngngi jagaiwi kuwammengngi nadé' musempé , sibawa mulléngngi tiwiko lao ri yolo-Na iya malebbié sibawa mariyo-riyo temmakkécella .
65001025	Aléna ritu alé-aléna Allataala , Pappassalama'ta naolai Yésus Kristus Puwatta . Aléna ritu Allataala iya malebbié , maraja , makuwasa sibawa riyakkitangi riyolopa nariyolo narapi makkekkuwangngé lettu mannennungeng ! Aming .
66001001	Lise'na iyaé kitta'é passalenna aga iya napowadaé Yésus Kristus passalenna sining kajajiyang iya kajajiyangngé matti . Allataala mappaissengengngi lao ri Kristus kuwammengngi nappaitangngi lao ri ata-atanna Allataala aga iya masitta'é harusu kajajiyang . Nasuroi Kristus malaéka'-Na lao ri Yohanés , atan-Na , untu' mappaissengengngi sining kajajiyangngéro lao ri aléna .
66001002	Nanacuritani Yohanés sininna iya naitaéro ; na iyanaé laporanna passalenna paseng polé ri Allataala iya napakkasse'é Yésus Kristus naolai asabbiyan-Na .
66001003	Masennangngi tau iya bacaéngngi sibawa tau iya méngkalingaéngngi biritta botona iyaé Kitta'é enrengngé matinulu lao ri aga iya tarokié ri lalenna . Saba' dé'na namaittana nakajajiyang matu iya manennaé .
66001004	Saudara-saudara iya engkaé ripitué jema' ri daérana Asia ! Iyya , Yohanés , mamménasaiko riwérékko barakka sibawa asaléwangeng polé ri Allataala -- iyanaritu Aléna iya engkaé , iya engkaénna , sibawa iya engkaénna matteru -- kuwaéttopa polé ri iya pitu roh iya engkaé ri yolona kadéra arajanna Allataala ,
66001005	sibawa polé ri Yésus Kristus , sabbi iya matinulué . Aléna ritu bunge'-bunge' ripatuwo paimeng polé ri amaténgngé sibawa Aléna ritu makuwasa lao risining arunna linoé . Yésus mamaséiki , nanasibawang amatén-Na nanapaleppe'ki polé ri dosa-dosata ,
66001006	enrengngé pancajiki séddi bangsa banna imang-ngimang , iya tumaningiyéngngi Allataala , Ambo'-Na . Yésus Kristus ritu iya marajaé enrengngé makuwasa lettu mannennungeng . Aming !
66001007	Itai , poléni risalipuri ri ellungngé ! Sininna tauwé naitai matu Aléna , muttama toni mennang iya puraé gajangngi . Sininna bangsaé ri linoé mpatingngi matu nasaba Aléna . Iyyé , pasti ! Aming !
66001008	" Iyya'na ritu iya pammulangngé sibawa iya paccappurengngé , " adanna Puwang Allataala , iya engkaé , sibawa iya engkaénna enrengngé iya engkaé matteru , Iya Pommakuwasaé .
66001009	Iyya Yohanés , saudaramu iya siputotoé sibawa iko ri laleng anrasa-rasangngé iya napéneddingiyé tungke' iya maccowériyéngngi Kristus . Tahakki manrasa-rasa selaku umma' appunnangen-Na . Ripalika ri Pulo Patmos nasaba uwappallebbangengngi paseng polé ri Allataala , iya napakkasse'é Yésus naolai asabbiyan-Na .
66001010	Ri essona Puwangngé , rikuwasaika ri Rohna Allataala , nauwéngkalingai séuwa sadda iya maloppoé -- siccenno oni tarompé'é -- mabbicara ri monrikku .
66001011	Mabbicarai iyaro saddaé , " Okii aga iya muwitaé , namukiringngi iyaro kitta'é lao ri iya pitu jema'éwé : Efésus , Smirna , Pérgamus , Tiatira , Sardis , Filadelfia sibawa Laodikia . "
66001012	Gilikka limonri untu' mitai niga iyaro mabbicaraé lao ri iyya . Nauwitai pitu ajé lampu iya riyébbué polé ri ulawengngé .
66001013	Ri tengnga-tengngana sining ajé lampuéro tettongngi séddi tau iya paitaé pada-pada tolinoé . Pakéi jumba iya labbunaé lettu ri ajé . Ri aro-Na pakéi pattongko aro ulaweng .
66001014	Gemme'-Na maputé pada-pada bulu bimbala'é , sipputé ape'é . Matan-Na malluwa'-luwa' pada-pada apié ;
66001015	ajé-Na mabbara pada-pada tembaga iya ritunué . Saddan-Na pada-padai oninna uwai jompi iya marajaé .
66001016	Lima ataun-Na makkatenning pitu wéttowing , sibawa polé ri témun-Na massui sipeppa peddang tareng iya matareng wali-waliyé . Rupan-Na mattappa pada-pada mata essoé ri lakessoé .
66001017	Wettukku mitai Aléna , mabuwanna ri yolo-Na pada-pada tau maté . Iyakiya napalénne'i lima ataun-Na ri iyya nainappa makkeda , " Aja' mumétau ! Iyya'na iya pammulangngé sibawa iya paccappurengngé .
66001018	Iyya'na ritu Aléna iya tuwoé ! Purana maté , iyakiya itani , tuwo-Ka untu' mannennungeng . Ukuwasaiwi amaténgngé , sibawa ri linona sining tau maté .
66001019	Rimakkuwannanaro , okii gau'-gau' iya muwitaé , iyanaritu gau'-gau' iya engkaé makkekkuwangngéwé , sibawa gau'-gau' iya kajajiyangngé matu matti .
66001020	Iyanaé rahasiyana polé ripitué wéttowing iya muwitaé ri lima atauk-Ku , sibawa polé ripitu ajé lampu ulawengngéro : Iyaro pitué wéttowing iyanaritu sining malaéka'na pitu jema'é , sibawa pitu ajé lampuro iyanaritu pitu jema'éro . "
66002001	" Lao ri malaéka'na jema'é ri Efésus , okii makkuwaéwé : Iyanaé paseng polé ri Aléna makkatenningngé pitu wéttowing ri lima ataun-Na , enrengngé joppa ri yelle'na iya pitu ajé lampu ulawengngéro .
66002002	Uwisseng aga iya muwébbué : majjama laddé'ko enrengngé sabbara senna' . Uwisseng makkedaé dé' muwéréngngi ati tau majaé . Sibawa sining tau iya mangakuiyéngngi aléna rasul , padahal tenniya , purani muwoji , namulolongengngi makkedaé pabbelléngngi mennang .
66002003	Sabbara'ko enrengngé manrasa-rasako nasaba Iyya , nadé' mupettu paddennuwang .
66002004	Iyakiya iyanaé pappotane'-Ku lao ri iko : Dé'tona muwamaséi-Ka pada-pada bunge'na .
66002005	Rimakkuwannanaro , éngngerangngi pékkugi bélanako sempé'na ! Toba'no polé ri dosa-dosamu , enrengngé pogau'ni aga iya mupogau'é pammulanna . Rékko dé' , maélo-Ka lao ri iko sibawa bébbui ajé lampummuro polé ri onronna .
66002006	Iyakiya engka séuwa iya makessingngé ri iko , iyanaritu : Mubenciwi pangkaukenna sining tau maccowériyéngngi Nikolaus , iya Ubenciyétto .
66002007	Nigi-nigi mulléi maréngkalinga , sitinajai pénessaiwi aga iya napowadaé Rohna Allataala lao ri jema'é ! Mennang iya pakalaé , Upalaloi matu manréi buwa polé ri pong atuwongngé iya tuwoé ri laleng Tammenna Allataala . "
66002008	" Lao ri malaéka'na jema'é ri Smirna , okii makkuwaéwé : Iyanaé paseng polé ri Aléna iya mammulangngé sibawa paccappurengngé -- iya matéénna natuwo paimeng .
66002009	Uwisseng sining asussammu ; Uwisseng kasiyasiko iyakiya sitongenna sugiko ! Uwisseng sining pappétenna iya ripakennaiyékko polé risining tau iya mangakuiyéngngi aléna Yahudi , padahal tenniya ; mennang iyanaritu umma'na Ibillisi' !
66002010	Aja' mumétau ri anrasa-rasang iya dé'énna namaitta naharusu' mupéneddingi . Engngerangngi , naputtama'i matu Ibillisi' sibagiyang polé ri iko ri laleng tarungkué untu' cobaiko . Manrasa-rasako matu seppulo esso ittana . Sitinajako matinulu lao ri Iyya gangka maté , na-Uwérékko matu atuwong tongengngé sibawa mannennungengngé selaku hadiya apakalang .
66002011	Nigi-nigi mulléi maréngkalinga , sitinajai napénessai aga iya napowadaé Rohna Allataala lao ri jema'-jema'é ! Mennang iya pakalaé , dé' sises-siseng matu nanrasa-rasa agi-agi ri amaténg iya maduwaé . "
66002012	" Lao ri malaéka'na jema'é ri Pérgamus , okii makkuwaé : Iyanaé paseng polé ri Aléna iya makkatenningngé peddang iya matareng walié .
66002013	Uwisseng kégako monro , iyanaritu ri onronna Ibillisi' makkarung . Iko matinuluko ri Iyya . Mala wettunna Antipas , sabbik-Ku iya matinulué riyuno ri yolomu , ri markasna Ibillisi' , dé' muwassakka makkedaé mateppe'ko ri Iyya .
66002014	Namuni makkuwaro engka siyagangngaré passaleng iya dé'é Umasennangiwi polé ri iko : Engka sibagiyang tau ri yelle'mu iya maccowériyéngngi aga iya nappagguruwangngé Biléam . Biléam paggurui Balak pékkugiwi pasempé'i umma' Israélié ri laleng dosaé ; ri laleng napalécéna mennang manré nanré iya puraé riyakkasuwiyangeng lao ri barahalaé enrengngé pogau'i gau'-gau' mappangaddié .
66002015	Makkuwatoro engka ri yelle'mu sining tau iya makkatenningngé ri pappagguruwanna sining maccowéé ri Nikolaus .
66002016	Rimakkuwannanaro , toba'no polé ri dosa-dosamu ! Rékko dé' , dé'na namaitta Umaélo polé ri iko enrengngé musui sining tauwéro sibawa peddang iya engkaé ri bawa-Ku .
66002017	Nigi-nigi mulléi maréngkalinga , sitinajai napénessai aga iya napowadaé Rohna Allataala lao ri jema'-jema'é ! Mennang iya pakalaé , Upalaloi matu manréi manna iya tassubbué , sibawa tungke'-tungke' tarimai matu polé ri Iyya séddi batu puté . Ri batuéro tarokii séddi aseng iya barué , iya dé'é naissengngi muwi niga , ri lainnaé tau iya tarimaéngngi . "
66002018	" Lao ri malaéka'na jema'é ri Tiatira , okii makkuwaéwé : Iyanaé paseng polé ri Ana'na Allataala , iya malluwa'-luwa'é matan-Na pada-pada apié , enrengngé ajé-Na mabbara pada-pada tembaga ritunué .
66002019	Uwisseng sininna mupogau'é -- Uwisseng muwamaséi pada-padammu , matinuluko , majjamako , sibawa tahakko manrasa-rasa . Uwissekko makkekkuwangngé majjama lebbi maéga naiya riyolo .
66002020	Iyakiya iyaé pappotane'-Ku lao ri iko : Muwéréngngi ati Izebél , makkunrai iya mangakuiyéngngi aléna surona Allataalaro . Maégani ata-atak-Ku iya nabengnguwangngé enrengngé napaggurui untu' mappangaddi enrengngé untu' manréi nanré iya puraé riyakkasuwiyangeng lao ri barahalaé .
66002021	Purani Uwéréng kasempatang untu' toba' polé ri dosa-dosana , iyakiya dé' namacinna mappésau pogau'i gau'-gau' iya mappangaddiéro .
66002022	Engngerangngi ! Maéloka mabbantingengngi angkanna mapeddi ri onrong atinrongngé . Kuwaniro aléna sibawa sining tau iya malawengngé silaong matu manrasa-rasa senna' . Iya manennaro maélo-Ka pogau'i makkekkuwangngé -- sangadinna rékko mappésauwi mennang pogau'i gau'-gau' iya majaé silaong aléna .
66002023	Sining iya maccowériyéngngi maélo tok-Ka mpunoi kuwammengngi sininna jema'é namaingekiwi makkedaé Iyya'naé iya mpellungiyéngngi pikkiranna sibawa atinna tolinoé . Iko maneng maélo-Ka mpale'i situru pangkaukemmu tungke'-tungke' .
66002024	Iyakiya iko iya lail-laingngé ri Tiatira dé' naccowériwi pappagguruwang iya majaéro , enrengngé dé' nagguruiwi pangissengeng-pangissengeng Ibillisi'é . Upowadai makkedaé dé' Umaélo tambaingekko tiwi iya patanekiyé .
66002025	Iyakiya narapi wettu polé-Ku matti , sitinajako tette' maccowériwi aga iya puraé muwappunnai .
66002026	Mennang iya pacaué sibawa iya lettu'é paccappurengngé matterui pogau'i aga iya Uwacinnaiyé , maélo-Ka mpéréngngi akuwasang iya pada-padaé iya Utarimaé polé ri Ambo'-Ku . Tarimai matu mennang akuwasang polé ri Iyya untu' paréntai bangsa-bangsaé sibawa tekkeng bessi , sibawa untu' mancuru'i bangsa-bangsaéro pada-pada oring tanaé .
66002027	
66002028	Tarimai matu mennang wéttowing alau polé ri Iyya .
66002029	Nigi-nigi mulléi maréngkalinga , sitinajai napénessai aga iya napowadaé Rohna Allataala lao ri jema'é ! "
66003001	" Lao ri malaéka'na jema'é ri Sardis , okii makkuwaé : Iyanaé paseng polé ri Aléna iya mappunnaiyé pitu roh polé ri Allataala enrengngé iya pitu wéttowingngéro . Uwisseng aga iya mupogau'é . Adanna tuwoko , padahal matéko !
66003002	Rimakkuwannanaro , oto'no , enrengngé péwatangi aga iya engkaé mupa ri iko ri wettu dé'napa namaté siseng . Saba' Upoléiwi makkedaé aga iya mupogau'é , dé'pa muwi séddi sukku ri yolona Allataala .
66003003	Jaji , éngngerangngi paimeng aga iya puraé riyappagguruwang lao ri iko riyolo enrengngé aga iya puraé muwéngkalinga . Pajoppai iyaro enrengngé toba'no polé ri dosa-dosamu . Rékko dé' muwoto' , maélo-Ka lao ri iko pada-pada pangaé ; nadé' muwissengngi matu uppannapa wettuk-Ku polé .
66003004	Iyakiya ri tengnga-tengngamu ri Sardis engka mupa tau iya jagaé kuwammengngi natette mapaccing pakéyanna . Joppai matu mennanro silaong Iyya sibawa mappakéyang maputé , saba' sitinajai mennang untu' iyaro .
66003005	Mennang iya pacaué ripappakéiwi matu pakéyang maputé . Asenna mennang dé' Uleddai matu polé ri Kitta'na Tau Tuwoé . Na riyolona Ambo'-Ku enrengngé malaéka'-malaéka'-Na mangaku-Ka matu makkedaé mennang iyanaritu appunnangek-Ku .
66003006	Nigi-nigi mulléi maréngkalinga , sitinajai pénessaiwi aga iya napowadaé Rohna Allataala lao ri jema'-jema'é ! "
66003007	" Lao ri malaéka'na jema'é ri Filadelfia , okii makkuwaé : Iyanaé paseng polé ri Aléna iya mapaccingngé enrengngé tongengngé . Aléna ritu pakkatenning goncing iya nappunnaiyé Daud ; rékko natimpa'i , dé' muwi séddi mulléi tongkoi , sibawa rékko tattongkoi , dé' muwi séddi tau mulléi timpa'i .
66003008	Uwisseng aga mupogau'é . Uwisseng makkedaé dé' nasiyaga awatangemmu ; purani muwaccowéri pappagguruwak-Ku enrengngé matinulu ri Iyya . Untu' iko purani Utimpa séddi tange' , iya dé'é naulléi tongkoi muwi niga .
66003009	Engngerangngi iyaé : Sining tau iya mancajiyé umma'na Ibillisi'éro , sining tau pabbelléng iya mangakuiyéngngi aléna Yahudi , padahal tenniya , maélo Uwébbu angkanna mennang polé suju' ri yolomu . Nanaissengngi matu mennang makkedaé Uwamaséiko .
66003010	Nasaba purani muwaccowéri parénta-Ku kuwammengngi muwattunru-tunru , maélo tok-Ka linrungiko polé ri wettu asussangngé iya maéloé kennai sininna linoé . Iyaro gau'é kajajiyangngi matu untu' cobaiwi sininna tauwé ri linoé .
66003011	Masitta'-Ka polé ! Jagaiwi madécéd-décéng aga iya muwappunnangiyé , kuwammengngi nadé' muwi séddi tau malai hadiya apakalammu .
66003012	Tau iya pakalaé , maélo-Ka pancajiwi selaku alliri ri laleng Bola Mapaccinna Allataala-Ku , naonro matu ri onrongngéro mannennungeng . Asenna Allataala-Ku , enrengngé asenna kotana Allataala-Ku -- iyanaritu Yérusalém baru iya maéloé nonno polé ri surugaé , polé ri Allataala-Ku -- maélo Uwokii ri aléna tauwéro . Makkuwatoro asek-Ku iya mabarué maélo Uwokii ri aléna .
66003013	Nigi-nigi mulléi maréngkalinga , sitinajai napénessai aga iya napowadaé Rohna Allataala lao ri jema'-jema'é ! "
66003014	" Lao ri malaéka'na jema'é ri Laodikia , okii makkuwaé : Iyanaé paseng polé riyasengngé Aming , Sabbi iya matinulué enrengngé tongengngé , assalenna séuwa-séuwaé iya napancajiyé Allataala .
66003015	Uwisseng aga iya mupogau'é ; Uwissekko dé' mumakeccé sibawa dé'to mumapella . Harusu'no sala séddinna !
66003016	Iyakiya iko mapella-pellako , mapella dé' , makeccé dé'to . Iyanaro saba'na na-Umaélo luwako massu polé ri laleng bawa-Ku .
66003017	Makkedako , ' Sugiki enrengngé genne maneng ; dé' taakurangeng aga-aga . ' Iyakiya dé' muwissengngi pékkugi kasiyasimmu sibawa pékkugi mappakaessé-esséna keadaammu ! Kasiyasiko , mallusu-lusu , enrengngé buta .
66003018	Rimakkuwannanaro Upangajariko kuwammengngi melli ulaweng polé ri Iyya , iyanaritu ulaweng iya tuléngngé , kuwammengngi mumancaji sugi . Elli tokko pakéyang puté polé ri Iyya kuwammengngi muwappakéyang enrengngé tongkoi keadaammu iya mallusu-lusué sibawa mappakasiri-sirié . Sibawa elli tokko pabbura untu' riyassapuwang ri matammu kuwammengngi namuwulléi makkita .
66003019	Sining tau iya Uwamaséiyé , mennang ritu Uwampareng enrengngé Ucambu . Rimakkuwannanaro sitinajako masumange' , sibawa toba'no polé ri dosa-dosamu .
66003020	Itai ! Tettok-Ka ri yolona tange'é sibawa maggetto . Rékko engka tau méngkalingai saddak-Ku , enrengngé timpa'i tange'é , maélo-Ka muttama méwai sita ; maélo-Ka manré sisama aléna enrengngé aléna manréi sisama Iyya .
66003021	Mennang iya pakalaé , maélo-Ka palaloi tudang ri kadéra akkarungek-Ku silaong Iyya . Pada-pada muto Iyya pura pakala na makkekkuwangngé tudang silaong Ambo'-Ku ri kadéra akkarungen-Na .
66003022	Nigi-nigi mulléi maréngkalinga , sitinajai pénessaiwi aga iya napowadaé Rohna Allataala lao ri jema'-jema'é ! "
66004001	Purairo lolongessika pakkitang . Uwitai séddi tange' tattimpa' ri surugaé . Nainappa riyéngkalingasi sadda iya bunge'na pura mabbicara lao ri iyya pada-pada oni tarompé'é . Makkedai iyaro saddaé , " Enré'no kuwaé . Maélo-Ka mappaitangngi lao ri iko aga iya maéloé kajajiyang matti . "
66004002	Matteru bawakka rikuwasai ri Rohna Allataala . Nainappa uwita ri surugaé engka séddi kadéra arajang , sibawa engka séddi tau tudang ri kadéra arajangngéro .
66004003	Rupanna iyaro tauwé mattappa pada-pada paramata baiduri pandangngé enrengngé paramata dalimaé . Séuwa tarawu mattappa zamrud mattulilingiwi iyaro kadéra arajangngé .
66004004	Ri laleng allébunna iya mattulilingiyéngngi iyaro kadéra arajangngé engka duwappulo eppa kadéra arajang laingngé . Kuwaro tudangngi duwappulo eppa pamimping iya mappakéyang maputé , enrengngé pakéi passigera' ulaweng .
66004005	Polé ri kadéra arajangngéro massui cahaya billa'é enrengngé oni letté iya maddalenrungngé . Sibawa ri yolona kadéra arajangngé engka pitu sulo iya malluwa'-luwa'é ; iyanaritu iya pitu Rohna Allataala .
66004006	Engkato ri yolona kadéra arajangngéro séuwa iya paitaé pada-pada tasi' kacaé , macinnong pada-pada kaca macinnongngé . Ri mattulilinna kadéra arajangngé , ri tungke' sulapa'na , engka eppa mahlu' , iya bagiyang ri yolona sibawa bagiyang ri munrinna penno sibawa mata .
66004007	Mahlu' mammulangngé paitai pada-pada singaé . Iya maduwaé , pada-pada saping laié . Iya matellué mappunnaiwi tappa pada-pada tappa rupa tauwé . Iya maeppaé , paitai pada-pada kuwajang iya luttué .
66004008	Iya eppa mahlu'éro , tungke'-tungke' mappunnaiwi enneng panni , sibawa ri mattulilinna enrengngé ri lalenna pennoi sibawa mata . Esso wenni iyaro mahlu'-mahlu'é dé' nappésau makkélong , " Mapaccing , mapaccing , mapaccingngi Puwangngé , Allataala Pommakuwasaé ; iya engkaé , iya engkaénna , sibawa iya engkaé matteru . "
66004009	Iya eppa mahlu'éro makkélongngi élokkélong pappojiyang , pappakalebbi sibawa sukkuru' lao ri Aléna iya tudangngé ri kadéra arajangngéro , iyanaritu Aléna iya tuwoé lettu mannennungeng . Na wettunna iyaro mahlu'-mahlu'é makkélong ,
66004010	iya duwappuloé eppa pamimpingngéro tassulunni ri yolona iya tudangngé ri kadéra arajangngéro , nainappa nasompa Aléna iya tuwoé mannennungeng . Nainappa naggenrungeng mennang sining passigera'na ri yolona iyaro kadéra arajangngé sibawa makkeda ,
66004011	" Oh Puwang , oh Allataalata ! Ikona ritu iya sitinajaé tarima pappojiyang , pappakalebbi sibawa akuwasang ! Saba' Iko ritu pancajiwi sininna séuwa-séuwaé , enrengngé nasaba élo-Muto nasininna séuwa-séuwaéro kajajiyangngi sibawa tuwoi . "
66005001	Nainappa uwita séuwa kitta lulung ri limanna Aléna iya tudangngé ri kadéra arajangngéro . Iyaro kitta'é penno sibawa oki wali-wali enrengngé ri materéi sibawa pitu ségélé' .
66005002	Nainappa uwita séddi malaéka' iya mawatangngé , gora-gora sibawa sadda iya maloppoé , " Niga sipato' reppa'i iyaé sining ségélé'é enrengngé timpa'i iyaé kitta'é ? "
66005003	Iyakiya muwi ri surugaé iyaré'ga ri linoé iyaré'ga muwi ri yawana linoé dé'to gaga séddi tau ri lolongeng iya mullééngngi timpa'i iyaro kitta'é , enrengngé makkita ri lalenna .
66005004	Nauterina tassénge'-sénge' saba' dé'gaga muwi séddi tau iya sipato'é timpa'i iyaro kitta'é , enrengngé makkita ri lalenna .
66005005	Nainappa sala séddinna polé risining pamimpingngéro makkeda lao ri iyya , " Aja' muteri ! Itai ! Singa polé ri suku bangsa Yéhuda , wijanna Daud iya battowaé , pakalani . Naulléi reppo'i pitu ségélé' enrengngé timpa'i iyaro kitta'é . "
66005006	Nainappa uwita séddi Ana' Bimbala' tettong ri tengnga-tengngana kadéra arajangngéro , riyattulilingi ri iya eppa mahlu'é enrengngé sininna pamimpingngéro . Iyaro Ana' Bimbala'é samanna purani rigéré . Mappunnaiwi pitu tanru' sibawa pitu mata : iyanaritu pitu roh polé ri Allataala iya puraé risuro lao ri sininna linoé .
66005007	Nainappa malluru iyaro Ana' Bimbala'é sibawa malai iyaro kitta lulungngé polé ri lima ataunna tau iya tudangngé ri yasé'na kadéra arajangngé .
66005008	Ri wettu kédo makkuwannaro iyaro Ana' Bimbala'é , tassulunni iya eppa mahlu'é enrengngé iya duwappulo eppa pamimpingngéro ri yolona . Tungke'-tungke' mennang makkatenning kacapi enrengngé mangko' ulaweng iya mallise'é kamennyang , iyanaritu sining paddowangenna umma'na Allataala .
66005009	Napuwélonni mennang séddi élong iya barué : " Sipato'-Ko malai iyaro kitta'é enrengngé reppa'i sining ségélé'na . Saba' pura-No riyuno , nanallalengiwi amatén-Na , rupa tauwé polé ri sininna sukué , basaé , wanuwaé enrengngé bangsaé purani muwelli untu' Allataala .
66005010	Purani mupancaji mennang séuwa bangsa imang-ngimang iya ripallaingngé , kuwammengngi natumaniwi Allataalata , enrengngé mapparénta ri yasé'na linoé . "
66005011	Nainappa makkitasika . Uwéngkalingasi sadda malaéka' iya massebbu-sebbué enrengngé majjuta-jutaé égana ! Tettongngi mennang mattulilingiwi kadéra arajangngé sibawa iya eppa mahlu'é enrengngé sining pamimpingngéro .
66005012	Namakkélong mennang sibawa sadda battowa , " Iyaro Ana' Bimbala' iya puraénna rigéré , sitinajai tarima akuwasang asugireng , apanréng sibawa awatangeng ; sitinajai ripakalebbi , ripakaraja enrengngé ripoji-poji ! "
66005013	Nainappa uwéngkalinga sininna mahlu'é ri langié , ri linoé , ri yawana linoé enrengngé ri laleng tasi'é -- rippe'na sininna mahlu'é ri lalenna alangngéwé -- makkélong , " Aléna iya tudangngé ri yasé'na kadéra arajangngé , sibawa Ana' Bimbala'éro , iyanaritu iya ripoji-pojiyé enrengngé ripakalebbié kuwaéttopa maraja nenniya makuwasa untu' mannennungeng ! "
66005014	Nappébalina iya eppa mahlu'éro , " Aming ! " Sibawa iyaro sining pamimpingngé tassulung toni sibawa massompa .
66006001	Purairo uwitasi iyaro Ana' Bimbala'é reppa'i ségélé' mammulangngé ri yelle'na iya pitu ségélé'éro . Nainappa uwéngkalinga séddi polé ri yelle'na iya eppa mahluéro makkeda , " Laono mai ! " Iyaro oni saddanna pada-padai oni letté .
66006002	Nauwakkita , nainappa paita sikaju anyarang puté . Tau iya tonangiyéngngi makkatenningngi séddi pana , sibawa ri aléna riwéréngngi séddi passigera' . Majui selaku séddi tau pakala iya laowé untu' pakala .
66006003	Nainappa iyaro Ana' Bimbala'é reppa'i ségélé' iya maduwaé , nauwéngkalingai mahlu' iya maduwaé makkeda , " Laono mai ! "
66006004	Nainappa sikaju anyarang iya laingngé massusi . Iyaro anyarangngé macella mabbara bulunna . Tau iya tonangiyéngngi riwéréngngi akuwasang untu' pallennye'i keadaang damé polé ri linoé , kuwammengngi nasisullé siyuno rupa tauwé . Nariwérénna sipeppa peddang iya battowaé .
66006005	Nainappa iyaro Ana' Bimbala'é reppa'i ségélé' iya matellué . Nauwéngkalingai mahlu' iya matellué makkeda , " Laono mai ! " Makkitana , napaita sikaju anyarang bolong . Tau iya tonangiyéngngi makkatenning sipasang dacing ri limanna .
66006006	Nauwéngkalinga séuwa iya riyéngkalingaé pada-pada sadda iya goraé polé ri tengnga-tengngana iya eppa mahlu'éro . Iyaro saddaé makkedai , " Sibang gandong ellinna gaji siessoé , sibawa tellubbang gandong laingngé ellinna untu' gaji siessoétto . Iyakiya aja' musolangiwi poppong zaitungngé sibawa dare anggoro'é ! "
66006007	Nainappa iyaro Ana' Bimbala'é reppa'i ségélé' iya maeppaé . Nauwéngkalingai mahlu' iya maeppaé makkeda , " Laono mai ! "
66006008	Makkitana , napaita sikaju anyarang iya makawiyaé . Tau iya tonangiyéngngi riyasengngi Amaténg . Polé ri munri , riyaccowériwi macawé'-cawé' ri Linona Amaténgngé . Akuwasangngé ri tawa eppana linoéwé riyabbéréyangngi lao ri mennang , kuwammengngi naulléi mabbuno naolai musué , naolai wettu akkadérengngé , naolai saiyé enrengngé naolai olokolo' masekkangngé .
66006009	Purairo iyaro Ana' Bimbala'é reppa'i ségélé' iya malimaé . Nauwitai ri yawana mézbaé engka nyawa-nyawa tau iya maté riyuno nasaba napéwatangiwi mennang paseng polé ri Allataala naolai asabbiyanna mennang .
66006010	Gorani mennang sibawa sadda iya battowaé , " Oh Puwang Pommakuwasaé , iya mapaccingngé sibawa tongengngé ! Siyagapi ittana nappa-Ko madélékiwi pabbanuwana linoé enrengngé hukkungngi mennang nasaba purani naunoki ? "
66006011	Tungke'-tungke' mennang riwéréngngi silampa waju iya maputé . Nainappa risuro mennang mappésau cinampe'si , narapi sukkuni jumellana sellao-sellao seperjuwanganna enrengngé saudara-saudarana mennang iya maéloé riyuno pada-pada mennang .
66006012	Nainappa uwita iyaro Ana' Bimbala'é reppa'i ségélé' iya maennengngé . Kajajiyanni mpéwang tanaé iya maseroé . Mancaji malotonni mata essoé pada-pada kaing lotong iya makassara'é , enrengngé kétengngé mancaji macella pada-pada daraé .
66006013	Madduttungeng sining wéttowingngé polé ri langié nonno ri linoé pada-pada buwa ara iya dé'é namatasa madduttung polé ri ponna ri wettunna rigottang ri anginrajaé .
66006014	Teddéngngi matu langié pada-pada karettasa' rilulungngé enrengngé sininna bulué sibawa puloé ripaésu' polé ri onronna .
66006015	Nainappa sining arung ri linoé , sining tomarajaé , pallima-pallimaé , sining tau sugié enrengngé sining tau makuwasaé , kuwaéttopa sining tau laingngé , muwi ata iyaré'ga tau maradéka' , iya manenna subbui aléna ri laleng gowa-gowaé enrengngé ri selle'-selle'na batu bulué .
66006016	Lao risining bulué sibawa batuéro , gorai mennang , " Geppaki ! Subbuki polé ri pakkitanna Aléna iya tudangngé ri yasé'na kadéra arajangngé , enrengngé polé ri caina Ana' Bimbala'éro !
66006017	Poléni esso maseroé , makkekkuwangngé nabollowanni mennang caina , nadé' muwi séddi tau mulléi tahang ri yolona mennang ! "
66007001	Purairo , uwitani eppa malaéka' tettong ri eppaé sulapa'na linoé . Natahanggi mennang iya eppa angingngé ri linoé kuwammengngi aja' naengka anging mangiri ri pottanangngé , iyaré'ga ri tasi'é , iyaré'ga ri aju-kajungngé .
66007002	Nainappa uwita séddi malaéka' laingngé mompo polé ri alau . Tiwii ségélé' polé ri Allataala iya tuwoé . Nasibawang sadda iya battowaé iyaro malaéka'é naobbii iya eppa malaéka' iya puraé lolongeng akuwasang polé ri Allataala untu' solangiwi pottanangngé sibawa tasi'é .
66007003	Makkedai iyaro malaéka'é , " Aja' riyolo musolangiwi pottanangngé , iyaré'ga tasi'é , iyaré'ga aju-kajungngé rekko dé'pa tawéréngngi tanrang ségélé' ri linrona sining atanna Allataalata . "
66007004	Nainappa ripaissengika makkedaé engka 144.000 jumellana tau iya riwéréngngé tanrang ségélé' polé ri Allataala ri linrona mennang . Iyaro sining tauwé riyalai polé ri iya seppulo duwa suku bangsa Israélié ;
66007005	polé ri tungke' suku 12.000 tau . Iyanaritu polé ri suku Yéhuda , Rubén , Gad ,
66007006	Asyer , Naftali , Manasyé ,
66007007	Siméon , Léwi , Isakhar ,
66007008	Zébulon , Yusuf , sibawa Bényamin .
66007009	Purairo makkitasika , nauwitani lémpe tauwé iya dé'é padanna égana -- dé muwi séddi tau iya mullé bilangngi jumellana ! Mennang iyanaritu sining tau iya polé ri tungke' bangsa , suku , wanuwa , enrengngé basa . Mappaké jumbai iya maputé-puté sibawa makkatenning takké-takké aju pattuku ri limanna , iyaro sining tau maégaé tettongngi moloiwi kadéra arajangngé mangolo ri Ana' Bimbala'éro .
66007010	Nainappa nasibawang sadda iya battowaé gorai mennang , " Asalamaketta poléi ri Allataala , iya tudangngé ri yasé'na kadéra arajangngé , enrengngé polé ri Ana' Bimbala'éro ! "
66007011	Sininna malaéka'é tettongngi mattulilingiwi kadéra arajangngé enrengngé sining pamimpingngé kuwaéttopa iya eppa mahlu'éro . Iyaro sining malaéka'é tassulunni ri yolona kadéra arajangngé nainappa sompai Allataala .
66007012	Gorani mennang , " Aming ! Ripojiwi Allataalata iya marajaé sibawa mapanré . Aléna ritu Allataala iya sitinajaé riwéréng ada-ada sukkuru' enrengngé pappakalebbi . Makuwasai sibawa mawatangngi lettu mannennungeng ! Aming . "
66007013	Sala séddinna polé risining pamimpingngéro makkutana lao ri iyya , " Iyaé sining tau majjumba puté-puté , niga mennang sibawa polé kégai mennang ? "
66007014	Umappébali , " Dé' uwissengngi Puwang . Puwang muto missengngi . " Nakkeda lao ri iyya , " Iyanaé sining tau iya salama'é laloiwi wettu paccallangngé iya maseroé . Purani mennang nasessa jumbana enrengngé naébbui maputé sibawa darana Ana' Bimbala'éro .
66007015	Iyanaro saba'na natettong mennang ri yolona kadéra arajanna Allataala , enrengngé massompa ri Aléna esso wenni ri laleng Bolana Allataala . Na Aléna iya tudangngé ri yasé'na kadéra arajangngéro hadéré'i matu sibawa mennang untu' linrungiwi mennang .
66007016	Dé'na matu mennang namalupu iyaré'ga namadekka ; mata essoé iyaré'ga pellaé dé'na matu nangurengngi mennang ,
66007017	saba' Ana' Bimbala' iya tudangngé ri tengnga-tengngana kadéra arajangngéro mancaji matu pakkampina . Nadulungengngi matu mennang lao ri mata uwai iya mabbéré atuwong . Sibawa Allataala matu sussurengngi sininna uwai matanna polé ri matanna mennang . "
66008001	Wettunna iyaro Ana' Bimbala'é reppa'i ségélé' iya mapitué , masino-sinoi surugaé kira-kira sitengnga jang ittana .
66008002	Nainappa uwita iya pitu malaéka' iya tettongngé ri yolona Allataala , sibawa riwéréngngi mennang pitu tarompé' .
66008003	Séddi malaéka' laing , iya tiwié séddi addupa-dupang ulaweng , polé sibawa tettong ri yolona mézbaé . Riwérénni maéga senna' kamennyang untu' riyaggugureng risining paddowangenna sininna umma'na Allataala sibawa untu' riyakkasuwiyangeng ri mézba ulawengngé iya engkaé ri yolona kadéra arajangngé .
66008004	Nasibawang sining paddowangenna sining umma'na Allataala , rumpu dupa iya mattengngangngé malluwa'ro mallaso ménré' polé ri limanna malaéka' iya tettongngé ri yolona Allataalaro .
66008005	Nainappa iyaro malaéka'é nala iyaro addupa-dupangngé , nanalisekiwi sibawa api polé ri mézbaé , nainappa naggenrungeng ri yasé'na linoé . Naddalenrunna guttué enrengngé siyanré-anré billa'é , kuwaéttopa mpéwanni tanaé .
66008006	Purairo , pitu malaéka' iya makkatenningngé pitu tarompé'ro sadiya-sadiyani untu' masseppung .
66008007	Malaéka' mammulangngé seppungngi tarompé'na , nateppana bosi ése'é sibawa apié iya sikoré dara ri yasé'na linoé sibawa maraja . Cappu tawa tellunna linoé ritunu ; makkuwatoro tawa tellunna polé ri aju-kajungngé , enrengngé tungke' wella iya manyilaé .
66008008	Nainappa malaéka' maduwaé seppungngi tarompé'na , nariyaggenrungeng muttama ri tasi'é séuwa iya maloppo senna'é iya paitaé pada-pada bulu iya malluwa'é . Tawa tellunna tasi'é tappinra mancaji dara ,
66008009	namaténa tawa tellunna polé ri sininna mahlu'é ri tasi'é ; makkuwatoro cappu toni tawa tellunna sining kappala'é .
66008010	Nainappa malaéka' matellué seppungngi tarompé'na , naséuwa wéttowing iya battowaé , iya malluwa'-luwa'é pada-pada suloé , sempé' polé ri langié , nanageppai tawa tellunna sining saloé sibawa mata uwai .
66008011	( Asenna iyaro wéttowingngé " Mapai " . ) Natawa tellunna uwai mancaji mapai , namaténa maéga tau nasaba naénungngi uwai iya mapaiénnaro .
66008012	Nainappa malaéka' maeppaé seppungngi tarompé'na . Natalleppa'na tawa tellunna mata essoé , tawa tellunna kétengngé , enrengngé tawa tellunna sining wéttowingngé angkanna teddénni tawa tellunna polé ri awatangenna cahayana mennang . Makkuwatoro tawa tellunna polé ri essoé dé'na namacakka sibawa makkuwatoro tawa tellunna polé ri wennié .
66008013	Nainappaka makkita , nauwéngkalingani sikaju manu'-manu' kuwajang iya mattengngangngé luttu ri bétaraé , gora , " Cilaka ! Cilaka ! Cilakai sininna tauwé ri linoé rékko naéngkalingai iya tellu malaéka' laingngéro seppungngi tarompé'na matti ! "
66009001	Nainappa malaéka' malimaé seppungngi tarompé'na , nauwitai séuwa wéttowing sempé' polé ri langié nonno ri linoé . Iyaro wéttowingngé riwéréngngi goncinna balorang amaténgngé .
66009002	Na iyaro wéttowingngé natimpa'ni balorang amaténgngéro , nainappa massuni rumpué polé ri lalenna pada-pada rumpu polé ri dapureng iya battowaé . Mata essoé sibawa bétaraé mapettanni nataro rumpu polé ri peppingngéro .
66009003	Nainappa polé ri rumpuéro massuni sining incalé iya nonnoé ri linoé . Iyaro sining incalé riwéréngngi akuwasang iya padaé pada-pada iya riwéréngngéngngi dokkéngngé .
66009004	Riyattéyangngi mennang solangiwi wellaé , iyaré'ga aju-kajungngé , iyaré'ga tanet-taneng laingngé . Banna mennang weddingngi nalurui sining tau iya dé'é tanrang ségélé' polé ri Allataala ri linrona .
66009005	Iyaro sining incalé dé' naripalalo mpunoi sining tauwéro , sangadinna nasissai bawang mennang limampuleng ittana . Angéttukeng iya napaompoé passissanna iyaro sining incalé pada-padai angéttukeng iya napaompoé passuina dokkéngngé .
66009006	Ri wettu limampulengngéro , iyaro sining tauwé makkuragai kuwammengngi namaté , iyakiya dé' nawedding mennang maté ; macinnai mennang maté , iyakiya amaténgngé mabélai polé ri mennang .
66009007	Tappana iyaro incalé pada-padai riita anyarang iya sadiyaénna untu' mammusu . Ri ulunna engka séuwa iya paitaé pada-pada passigera' ulawengngé . Tappana pada-padai tappa tolinoé .
66009008	Gemme'na pada-padai gemme' makkunraié , sibawa isinna pada-pada isi singaé .
66009009	Arona natongkoi sibawa séuwa iya maéloé pada-pada waju bessié . Oni pannina pada-pada oni karéta anyarang maégaé iya mattengngangngé malluru ri laleng ammusurengngé .
66009010	Mappunnaiwi ikko enrengngé passuwi pada-pada dokkéngngé . Na ri laleng ikko'naro monro awatangenna untu' sissai tauwé limampuleng ittana .
66009011	Mappunnaiwi arung iya paréntaéngngi , sibawa arunna iyanaritu malaéka' iya tanggung jawakiyéngngi balorang amaténgngé . Asenna ri laleng basa Ibrani iyanaritu Abadon ; sibawa ri laleng basa Yunani Apolion ( iya bettuwannaé " Pakkasolang " ) .
66009012	Acilakang mammulangngé labe'ni . Purairo engka duwa acilakang iya harusu'é polé .
66009013	Nainappa malaéka' iya maennengngé seppungngi tarompé'na . Nauwéngkalingai séuwa sadda polé ri iya eppa sunna mézba ulawengngé iya engkaé ri yolona Allataala .
66009014	Iyaro saddaé makkedai lao ri malaéka' ennengngéro , " Leppessangngi iya eppa malaéka' iya tassiyoé ri Salo Efratro ! "
66009015	Iya eppa malaéka'éro rileppessanni . Purani mennang ripassadiya banna untu' jang , esso , uleng sibawa taungngéro untu' mpunoi tawa tellunna polé ri sininna rupa tauwé .
66009016	Ripowadanna makkedaé jumellana sining pasukang makkinnyarangngéro iyanaritu égana duwa ratu juta .
66009017	Sibawa ri laleng pakkitangngé , uwitai sining anyarangngéro enrengngé sining tonangiyéngngi . Sining tonangiyéngngi pakéi waju bessi iya macella malluwa'é tappana , magawu pada-pada batu nilangngé , enrengngé maridi balérang . Ulunna sining anyarangngéro pada-padai ulu singaé , sibawa polé ri bawana massui apié , rumpué sibawa balérangngé .
66009018	Tawa tellunna polé ri rupa tauwé riyunoi ri iya tellu abalaéro ; iyanaritu api , rumpu sibawa balérang iya massué polé ri bawana sining anyarangngéro .
66009019	Awatangenna sining anyarangngéro monroi ri bawana kuwaéttopa ri ikko'na . Sining ikko'na pada-padai ula makkulué . Nasibawang sining ikko'naro , iyaro sining anyarangngé nasissai rupa tauwé .
66009020	Iyakiya sésana polé ri umma' tolinoé iya dé'é nariyuno risining abalaéro , dé'to namaélo salaiwi pangkaukeng limanna muto mennang . Dé' nappésau mennang massompa risining sétangngé , sibawa barahala-barahala ulawengngé , péra'é , tembagaé , batu sibawa ajué iya dé'é naulléi makkita , iyaré'ga maréngkalinga , iyaré'ga joppa .
66009021	Dé'to mennang nasesse'i sining pangkaukenna iya majaé , iyanaritu abbunowangngé , paddissengengngé sibawa mappangaddié enrengngé ménnauwé .
66010001	Nainappa uwita séddi malaéka' poré iya laingngé nonno polé ri surugaé . Risalipuriwi sibawa ellung , enrengngé séuwa tarawu mattemmuiwi ulunna . Tappana maccahaya pada-pada mata essoé , sibawa ajéna pada-pada alliri apié .
66010002	Ri limanna engka séddi kitta lulung baiccu iya tattimpa'é . Ajé ataunna makkella ri tasi'é , sibawa ajé abéyona makkella ri pottanangngé .
66010003	Nainappa gora sibawa sadda battowa pada-pada sining singaé iya mattengngangngé mowang . Puranana gora iyaro malaéka'é , iya pitu guttué mappébalini sibawa sadda maddalenrung .
66010004	Massaddanna iya pitu guttuéro , maéloka mokii , iyakiya méngkalingaka séuwa sadda polé ri surugaé makkeda , " Rahasiyakangngi aga iya napowadaé iya pitu guttuéro ; aja' muwokii ! "
66010005	Nainappa malaéka' iya uwitaé makkella ri tasi'é sibawa ri pottanangngéro makkai lima ataunna ménré' ri langié .
66010006	Mattanroi ri laleng asenna Allataala iya tuwoé mannennungeng , iya pancajiyéngngi langié , linoé sibawa tasi'é enrengngé sininna séuwa-séuwaé iya engkaé ri lalenna . Makkedai iyaro malaéka'é , " Dé'na matu naripasoro wettunna !
66010007	Iyakiya rékko malaéka' mapitué seppungngi tarompé'na , Allataala pakajajiyangngi matu rancana rahasiya-Na , pada-pada pura riyabbirittangngé lao ri ata-atan-Na , iyanaritu sining nabié . "
66010008	Nainappa sadda iya puraé uwéngkalinga polé ri surugaéro , mabbicarasi lao ri iyya . Makkedai , " Laono malai kitta lulung iya tattimpa'é ri limanna malaéka' iya makkellaé ri tasi'é sibawa ri pottanangngéro . "
66010009	Naulaona ri malaéka'éro sibawa uwéllauwi kuwammengngi nabbéréyangngi kitta lulung baiccu'éro lao ri iyya . Makkedai , " Alani sibawa anréi iyaé . Ri laleng babuwamu mancaji mapaii matu , iyakiya ri laleng bawamu macenningngi pada-pada cani'é . "
66010010	Uwalani iyaro kitta lulung baiccu'é polé ri limanna nainappa manréi . Ri bawaé rasana pada-pada cani'é , iyakiya purana uwemme , ri laleng babuwaé mancaji mapaii .
66010011	Nainappa riparéntakka , " Pallebbangngi siseppa birittanna Allataala passalenna bangsa-bangsaé , sining wanuwaé , sining basaé , enrengngé sining arungngé . "
66011001	Purairo riwérékka sipolo aju iya maéloé pada sipeppa tekkeng pangukkuru' , nainappa riparéntang , " Laono muukkuru'i Bolana Allataala sibawa mézbana . Bilangngi siyaga tau iya massompaé ri lalenna .
66011002	Iyakiya aja' muukkuru'i seddéna iya ri seddé saliwenna Bolana Allataalaro , saba' iyaro bagiyangngé purani riyabbéréyang lao risining tau iya dé'é naissengngi Puwangngé . Naléjja'-léjja'i matu mennang kota iya mapaccingngéro patappulo duwa uleng ittana .
66011003	Maélo-Ka suroi duwa tau sabbik-Ku iya mappaké pakéyang mabbarata , sibawa nappallebbangengngi matu mennang birittanna Allataala 1260 esso ittana . "
66011004	Iyaro duwaé sabbi iyanaritu duwappong zaitun sibawa duwa ajé lampu iya engkaé ri yolona Puwangngé sininna alangngé .
66011005	Rékko nacobai tauwé pogau'i séuwa iya dé'é namakessing lao ri mennang , napolé ri bawana mennang massui api iya paccappuéngngi sining balinna . Nallalengi caraéro , sininna tau iya maéloé peddiriwi mennang riyunoi matu .
66011006	Mappunnaiwi mennang akuwasang untu' tongkoi langié kuwammengngi aja' nateppa bosié ri wettu nappallebbangenna mennang biritta polé ri Allataala . Mappunnai towi akuwasang ri sininna mata uwai , untu' pinrai uwai mancaji dara . Sibawa mappunnai towi mennang akuwasang untu' munrui linoé sibawa sininna rupanna abalaé , uppa-uppanna mennang maéloi pogau'i .
66011007	Puranana mennang nappallebbangeng birittanna , olokolo' iya massué polé ri pepping amaténgngé méwai matu mennang . Nacaui matu mennang sibawa naunoi mennang .
66011008	Na ujuna tattale'i matu ri watattanana kota battowaé , ri onronna Puwanna risalli . Aseng ébara'na iyaro kotaé iyanaritu Sodom iyaré'ga Maséré' .
66011009	Sining tau polé ri sininna bangsaé , sukué , basaé , enrengngé wanuwaé naitai matu ujuna tellungngesso sitengnga ittana , sibawa dé' napalaloi iyaro sining ujué rikuburu' .
66011010	Marennui matu pabbanuwana linoé nasaba maténana iya duwa sabbiéro . Naramé-raméiwi matu mennang enrengngé sisulléi matu sikiringeng hadiya , nasaba iya duwa tau nabiéro purani mappapolé maéga passissang lao ri sininna tauwé ri linoé .
66011011	Labe'nana tellungngesso sitengnga , poléni nappase' atuwong polé ri Allataala sibawa muttama'si ri laleng iya duwa tau nabiéro . Tokkong toni mennang tellong , angkanna sininna tauwé iya mitaéngngi mennang mancaji métau senna' .
66011012	Nainappa iya duwa tau nabiéro maréngkalinga sadda battowa iya mobbiéngngi mennang polé ri surugaé , " Laono mai ménré' kuwaé ! " Nainappa ri yolona matanna sining balinna , ménré' toni mennang ri surugaé , risalipuri ri ellungngé .
66011013	Na iyaro wettué kajajiyanni mpéwang tanaé iya maseroé . Tawa seppulona bagiyanna polé ri kotaéro ancuru' , sibawa pitussebbu tau maté nasaba iyaro mpéwang tanaé . Sining tau laingngé métau senna'ni , nainappa mennang napoji arajanna Allataala ri surugaé .
66011014	Acilakang maduwaé labe'ni . Iyakiya itai ! Cilaka iya matellué dé'na namaitta naccinrola matu .
66011015	Nainappa malaéka' mapitué naseppung tarompé'na , nariyéngkalingana ri surugaé sadda battowa senna'é iya makkedaé , " Akuwasang untu' paréntai linoé engkani makkekkuwangngé ri laleng limanna Puwatta enrengngé Arung Pappassalama' iya najjanciyangngé . Mapparéntai matu lettu mannennungeng ! "
66011016	Na iya duwappulo eppa pamimping iya tudangngé ri kadéra arajanna ri yolona Allataala , tassulunni sibawa sompai Allataala .
66011017	Makkedai mennang , " Puwang , Allataala Pommakuwasaé , iya engkaé , sibawa iya engkaénna ! Mattarima kasi'ki ri Idi saba' purani Mupaké akuwasam-Mu iya battowaé , enrengngé purani Mupammulai mapparénta !
66011018	Sining tau iya dé'é naissengngi Puwangngé , majjallo saba' wettunna Mupatabbollong cai-Mu , enrengngé wettunna tona Muwadéléki sining tau maté . Iyanaé wettunna untu' mpéréngngi saro ata-atam-Mu , sining nabié , sibawa lao ri sininna umma'-Mu , iyanaritu sininna tauwé iya massompaé ri Iko , battowa iyaré'ga baiccu . Iyanaé wettunna untu' mancuru'i sining tau iya mancuru'éngngi linoé ! "
66011019	Natattimpa'na Bolana Allataala ri surugaé , enrengngé paitani Petti Assijancingengngé ri lalenna . Nasiyanré-anré billa'é enrengngé sadda guttué maddalenrung sibawa mango , kuwaéttopa mpéwang tanaé sibawa bosi ése' iya maseroé .
66012001	Nainappa paita ri langié séuwa iya makalallaingngé enrengngé dé'gaga padanna . Séddi makkunrai iya pakééngngi mata essoé selaku pakéyanna , mattengngang tettong ri yasé'na kétengngé . Ri ulunna engka séuwa passigera' iya polé riseppulo duwa wéttowing .
66012002	Iyaro makkunraié mattengngangngi mattampu , nasaba narapini wettunna untu' mémmana' , nakelli'na nataro peddi .
66012003	Nainappa paita toni ri langié séuwa iya makalallaingngé . Engka sikaju naga cella iya battowa senna'é iya mappunnaiyé pitu ulu sibawa seppulo tanru' . Tungke' ulunna pakéi séddi passigera' .
66012004	Nasibawang ikko'na nassarénréngengngi tawa tellunna polé risining wéttowingngé ri langié nanaggenrungengngi lao ri linoé . Iyaro nagaé tettongngi siyolong makkunrai iya maéloé mémmana'ro sibawa akkattana memme'i ana'na , ri wettu jajinna muwa .
66012005	Nainappa iyaro makkunraié jajiyanni séddi ana' worowané iya maéloé paréntai sininna bangsaé sibawa tekkeng bessi . Iyakiya iyaro ana'é rirampasa'i polé ri makkunraiéro , nainappa ritiwi lao ri Allataala sibawa ri yolona kadéra arajan-Na .
66012006	Nalarina iyaro makkunraié lao ri padang kessi'é , ri onrong iya puraé ripassadiyangengngi ri Allataala . Ri onrongngéro ripiyarai matu 1260 esso ittana .
66012007	Nainappa ri surugaé kajajiyanni musué . Mikhaél silaong malaéka-malaéka'na mammusu méwai iyaro nagaé . Na iyaro nagaé ribantui ri malaéka-malaéka'na , méwai Mikhaél .
66012008	Iyakiya ricaui iyaro nagaé . Aléna sibawa sining malaéka'na dé'na naripalalo monro ri surugaé .
66012009	Iyaro naga battowaé riyabbéyanni massu ! Aléna ritu iyaro ula macowaé iya riyasengngé Ibillisi' iyaré'ga Sétang , iya bellééngngi sininna linoé . Ribuwanni ri linoé silaong sininna malaéka'na .
66012010	Nainappa uwéngkalinga sadda battowaé ri surugaé makkeda , " Makkekkuwangngénna wettunna Allataala passalama'i umma'-Na ! Makkekkuwangngénna wettunna Allataala mappaitangngi akuwasan-Na selaku Arung ! Makkekkuwangngé Arung Pappassalama' iya najjanciyangngéro nappaitang toni akuwasan-Na ! Saba' iya teppuéngngi saudara-saudarata ri yolona Allataala esso wenni , purani ripassu polé ri surugaé .
66012011	Saudara-saudarata purani nacau iyaro sibawa darana iyaro Ana' Bimbala'é , enrengngé nasibawang biritta tongengngé iya polé ri Allataala iya nabbirittangngé mennang . Macenning atinna makkarobangengngi nyawana narapi maté .
66012012	Rimakkuwannanaro , sitinajai surugaé enrengngé sininna iya monroé ri lalenna , mariyo-riyo ! Iyakiya cilakai linoé sibawa tasi'é , saba' nonnoni Ibillisi' ri iko sibawa cai iya battowa senna'é , nasaba naissengngi makkedaé céddé mani wettunna monro . "
66012013	Wettunna namaingeki iyaro nagaé makkedaé purani ribuwang ri linoé , mammulani nalellung makkunrai iya puraénna jajiyang ana' worowanéro .
66012014	Iyakiya iyaro makkunraié purani riwéréng duwa panni kuwajang iya battowaé , kuwammengngi naluttu lao ri onronna ri padang kessi'é , ri onronna matu ripiyara tellu sitengnga taung ittana , massala polé ri nagaé .
66012015	Na iyaro nagaé napporokenni polé ri bawana maéga senna' uwai lao ri makkunraiéro , untu' malirengngi .
66012016	Iyakiya tanaé bantui iyaro makkunraié ; natimpa'i bawana linoé nanaemme'i uwai iya massué polé ri bawana nagaéro .
66012017	Namacai senna'na iyaro nagaé lao ri makkunraiéro , angkanna lao gasai wijanna lainna iyaro makkunraié , iyanaritu sininna tau iya turusiyéngngi sining paréntana Allataala , enrengngé iya mabbéré asabbiyang passalenna Yésus sibawa akuwasan-Na .
66013001	Natettong iyaro nagaé ri wiring tasi'é . Nainappa uwita sikaju olokolo' mompo polé ri laleng tasi'é . Mappunnaiwi seppulo tanru' enrengngé pitu ulu . Ri tungke' tanru'na engka séddi passigera' , sibawa ri tungke' ulunna tarokii séddi aseng pappakatuna lao ri Allataala .
66013002	Olokolo' iya uwitaéro tappana pada-padai macang tutul-é , sibawa ajéna pada-pada ajé beruwangngé , enrengngé pannyoro'na pada-pada pannyoro' singaé . Nainappa iyaro olokolo'é riwéréngngi ri nagaéro awatangeng ri aléna , sibawa kadéra arajanna enrengngé akuwasanna iya battowaé .
66013003	Séddi polé ri yelle'na iya pitu ulunna olokolo'éro paitai pada-pada lo maseroé , iyakiya iyaro loé sauni . Sininna linoé maccowériwi iyaro olokolo'é sibawa marasa hérang .
66013004	Sibawa nasappai mennang iyaro nagaé saba' purani nawéréng akuwasanna lao ri olokolo'éro . Nanasompai mennang iyaro olokolo'étto . Makkedai mennang , " Dé'gaga iya pada-padaé sibawa olokolo'éwé ! Dé'gaga iya mullé mammusu méwai ! "
66013005	Iyaro olokolo'é ripalaloi powadai gau'-gau' iya matempo senna'é sibawa pakatunai Allataala . Ripalaloi mapparénta patappulo duwa uleng ittana .
66013006	Nainappa mappammula pakatunai Allataala , enrengngé asenna Allataala . Makkuwatoro onrong appérumanna Allataala , enrengngé iya maneng monroé ri surugaé napakatuna towi .
66013007	Ripalalo towi méwai umma'na Allataala enrengngé caui mennang . Enrengngé akuwasang ri yasé'na sininna sukué , wanuwaé , basaé , sibawa bangsaé riyabbéréyang lao ri aléna .
66013008	Iyaro olokolo'é risompai matu ri sininna tau iya tuwoé ri yasé'na linoé , sangadinna sining tau iya asennaé purani riyoki riwettu dé'napa naripancaji linoé , ri laleng kitta'na tau tuwoé appunnangenna Ana' Bimbala' iya puraé rigéré .
66013009	Rimakkuwannanaro , rékko mulléi maréngkalinga , éngkalingai iyaé birittaé :
66013010	" Tau iya harusu'é ritawang , pasti ritawangngi matu . Sibawa tau iya harusu'é riyuno sibawa peddang , pasti riyunoi matu sibawa peddang . Iyanaro saba'na umma'na Allataala harusu'i sabbara sibawa matinulu . "
66013011	Nainappa uwita sikaju olokolo' laing mompo polé ri laleng linoé . Mappunnaiwi duwa tanru' pada-pada tanru' ana' bimbala'é . Saddanna pada-padai sadda nagaé .
66013012	Pakéi akuwasang iya battowaé iya nalolongengngé polé ri olokolo'éttoro , ri yolona olokolo' mammulangngé . Sininna linoé sibawa sininna iya monroé ri yasé'na , napassai sompai olokolo' mammulangngéro , iya majjappaénna lona iya maseroé .
66013013	Olokolo' iya maduwaéro pakangkai gau'-gau' makalallaing iya battowaé . Ri yolona sininna tauwé naébbui apié nonno ri linoé polé ri langié .
66013014	Sibawa sininna tau iya tuwoé ri linoé nabengnguwangngi sibawa sining anu makalallaingngé iya weddingngé naébbu ri yolona olokolo' iya mammulangngéro . Sibawa nasuro manengngi mennang patettong séuwa dato'-dato' polé ri olokolo'éro iya puraé nalo peddang , iyakiya tette'i tuwo .
66013015	Iyaro olokolo' maduwaé ripalaloi mabbéré nyawa lao ri dato'-dato'éro , angkanna iyaro dato'-dato'é naulléi mabbicara sibawa mpunoi sininna tau iya dé'é namaélo sompai .
66013016	Sininna tauwé , battowa sibawa baiccu , sugi sibawa kasiyasi , ata sibawa tau maradéka' , ripassa ri olokolo'éro untu' tarima tanrang ri lima ataunna mennang iyaré'ga ri linrona mennang .
66013017	Dé' muwi séddi tau mulléi melliwi iyaré'ga balu'i séuwaé , rékko dé' nappunnaiwi iyaro tanrangngé , iyanaritu asenna muto iyaro olokolo'é , iyaré'ga nomoro iya pannessaéngngi asengngéro .
66013018	Kuwaé parellu engka pangissengeng . Tau iya mapanré naulléi bilangngi bettuwanna iyaro nomoro'na olokolo'é , saba' iyaro nomoro'é iyanaritu asenna séddié tolino . Nomoro'na iyanaritu 666 .
66014001	Nainappaka makkita , napaitana iyaro Ana' Bimbala'é tettong ri yasé'na Bulu-bulu Sion . Nasibawang Aléna engka 144.000 tau iya limannaé tungke'-tungke' taroki asen-Na sibawa asenna Ambo'-Na .
66014002	Nainappaka méngkalinga séuwa sadda polé ri langié memmu pada-pada uwai jompi iya battowaé sibawa dalenrung guttué iya maseroé . Iyaro saddaé riyéngkalingai pada-pada oni paréwa oni-oni polé ri pakkacapié iya mattengngangngé paoniwi kacapinna .
66014003	Ri yolona kadéra arajangngé , sibawa iya eppa mahlu'é enrengngé sining pamimpingngé ri mattulilinna kadéra arajangngéro , iya 144.000 tauwéro makkélongngi séddi élong iya mabarué . Iyaro élongngé dé' naulléi magguruiwi muwi séddi tau ri lainnaé 144.000 tauwéro , iya puraé ripaleppe polé ri linoé .
66014004	Mennang sining tau iya tette'é mapaccing pada-pada parawangngé , nasaba dé' nasisumpung sibawa makkunraié . Naccowériwi mennang iyaro Ana' Bimbala'é kégi-kégi lao . Polé ri yelle'na sininna rupa tauwé , mennang ritu iya puraé ripaleppe selaku pakkasuwiyangeng mammulangngé lao ri Allataala sibawa lao ri Ana' Bimbala'é .
66014005	Dé' naengka mennang nabbellé , sibawa dé'gaga cellana muwi céddé .
66014006	Nainappa uwita séddi malaéka' laing iya luttué matanré ri langié . Iyaro malaéka'é tiwii biritta passalenna Karéba Madécéng iya mannennungengngé untu' ripalettu lao ri tolinoé ri linoé ; iyanaritu lao ri tungke'-tungke' bangsa , suku , basa sibawa wanuwa .
66014007	Iyaro malaéka'é gorai sibawa sadda battowaé , " Etauko ri Allataala , sibawa pojiwi arajan-Na ! Saba' wettunna Allataala madélékiwi tolinoé . Sompai Aléna iya pancajiyéngngi langié , linoé , tasi'é sibawa sininna mata uwai . "
66014008	Malaéka' iya maduwaé maccinrolaiwi malaéka' iya mammulangngé nagorato , " Sempé'ni ! Kota Babél iya battowaé sempé'ni ! Purani naébbu sininna bangsaé mancaji mabo' sibawa uwai anggoro -- iyanaritu anggoro polé ri napessu pappangaddinna ! "
66014009	Malaéka' matellué maccinrolaiwi iya duwa malaéka'éro , nagorato sibawa sadda iya maloppoé , " Tau iya sompaéngngi iyaro olokolo'é sibawa dato'-dato'na , enrengngé mappunnaiwi tanranna iyaro olokolo'é ri linrona iyaré'ga ri limanna ,
66014010	iyaro tauwé ménungngi matu anggoro'na Allataala , iyanaritu anggoro cai-Na iya puraé natiri' ri laleng onron-Na , tenrikurangi muwi céddé ! Sininna iyaro tauwé risissai matu ri laleng apié sibawa belérangngé ri yolona sining malaéka' mapaccingngé sibawa ri yolona Ana' Bimbala'éro .
66014011	Rumpunna api iya sissaéngngi sining tauwéro maddumpui matu matteru lettu mannennungeng . Esso wenni dé' appésaunna mennang risissa , iyanaritu mennang iya sompaéngngi olokolo'éro sibawa dato'-dato'na , sininna tau iya mappunnaiyé tanrang aseng olokolo'éro . "
66014012	Ri laleng gau'éwé umma'na Allataala , iya matinulué ri parénta-paréntana Allataala enrengngé matinulu ri Yésus , parellui mancaji sabbara .
66014013	Nainappa uwéngkalinga sadda polé ri surugaé makkeda , " Okii iyaé : Mappammulai makkekkuwangngé masennangngi tau iya maté ri wettu natumaninginna mupa Puwangngé ! " Nappébali Rohna Allataala , " Tongeng ! Mappésauwi matu mennang majjama laddé' , nasaba wassélé' attumaningenna tuli sibawangngi matu mennang . "
66014014	Nainappa makkitaka , napaitana séuwa ellung iya maputé . Ri yasé'na ellungngéro tudangngi séddi tau iya paitaé samanna pada tolinoé . Ri ulun-Na engka séddi passigera' ulaweng , sibawa ri liman-Na engka séddi kandao iya matarengngé .
66014015	Nainappa séddi malaéka' laing massu polé ri Bolana Allataala . Nasibawang sadda iya battowaé , gorani lao ri iya tudangngé ri yasé'na ellungngéro , " Akkani iyaro kandao-Mu sibawa éngngalani makkekkuwangngé , saba' wettunna untu' méngngala ; matasa'ni linoé untu' riyéngngala ! "
66014016	Nainappa iya tudangngé ri yasé'na ellungngéro massangkingngi kandao-Na lao ri linoé , nariyéngngalana linoé .
66014017	Nainappa uwita séddi malaéka' iya laingngéssi massu polé ri Bolana Allataala ri surugaé . Makkatenning towi séddi kandao iya matarengngé .
66014018	Purairo , séddi malaéka' laing , iya makuwasaiyéngngi apié , massu polé ri mézbaé . Nasibawang sadda iya maloppoé gorai lao ri malaéka' iya makkatenningngé kandao iya matarengngéro , " Assangkinni kandaomuro namurette'i buwa-buwa pong anggoro'é ri linoé , nasaba matasa'ni buwa-buwana ! "
66014019	Nanassangkinni kandaona iyaro malaéka'é ri linoé nanakandaowi buwa-buwa anggoro'é polé ri batanna , nainappa nappéyang ri laleng apparakeng anggoro caina Allataala iya luwangngé .
66014020	Iyaro buwa-buwa anggoro'é ripara'i ri saliweng kota , napolé ri apparakengngéro massolo'ni daraé pada-pada saloé , bélana tellu ratu kilo , sibawa lamunna mawé' duwa météré .
66015001	Nainappa uwita ri langié séuwa iya makalallaingngé sibawa dé'gaga padanna serona . Engka pitu malaéka' sibawa pitu abala iya paccappurengngé . Iyanaé paccappurenna Allataala tuppa'i cai-Na .
66015002	Purairo uwitani séuwa iya paitaé pada-pada tasi' kacaé sicampuru' api . Uwita towi sining tau iya cauéngngi olokolo'é sibawa dato'-dato'na , sibawa pacau lao ri tau iya asennaé ritanrangi sibawa nomoro' . Sining tau iya pacauénnaro tettongngi ri wirinna tasi' kacaé nanakkatenning towi kacapi iya nabbéréyangngé Allataala lao ri mennang .
66015003	Sibawa makkélongngi mennang élonna Musa , atanna Allataala , enrengngé élonna Ana' Bimbala'é . Makkuwaiyé oninna , " Puwang , Allataala Pommakuwasaé , temmaka loppona sibawa makalallainna sining pangkaukem-Mu ! Arunna sininna bangsaé , temmaka adélé'na sibawa tongenna sining tindakem-Mu !
66015004	Nigana dé' namétau ri Idi , Puwang ? Nigana dé' namaélo mabbirittangngi arajam-Mu ? Iko bawang ritu mapaccing . Sininna bangsaé poléi matu sompa-Ko nasaba sining tindakam-Mu iya adélé'é purani naita sininna tauwé . "
66015005	Purairo uwitani Bolana Puwangngé ri surugaé tattimpa , na Kémana Puwangngé engkai ri lalenna .
66015006	Nainappa iya pitu malaéka'é sibawa iya pitu abalaéro polé ri Bolana Allataala . Pakéyanna mennang poléi ri kaing lénang iya mapaccingngé sibawa lala'-lala'é . Enrengngé pakéi mennang pattongko aro iya riyébbué polé ri ulawengngé .
66015007	Nainappa sala séddinna polé ri eppaé mahlu'éro mabbéré lao ri iya pitu malaéka'éro pitu onrong ulaweng iya pennoé sibawa caina Allataala , -- Allataala iya tuwoé mannennungeng .
66015008	Na iyaro Bolana Allataala pennoi sibawa rumpu polé ri arajanna sibawa akuwasanna Allataala . Sibawa ri wettu engkana mupa abala iya natiwié iya pitu malaéka'éro dé'pa naccappa , dé'gaga muwi séddi tau iya mullé muttama ri laleng Bolana Allataala .
66016001	Nainappa méngkalingaka sadda loppo polé ri laleng Bolana Allataala makkeda lao ri iya pitu malaéka'éro , " Laono sibawa tiri'i lise'na iya pitu onrong caina Allataalaro ri yasé'na linoé ! "
66016002	Laoni malaéka' mammulangngé sibawa tiri'i lise' onronna ri linoé . Naompona sining lettang iya maseroé sibawa maseroé angéttukenna ri sininna tauwé iya mappunnangiyé tanranna olokolo'éro , sibawa sining tau iya sompaéngngi dato'-dato'na .
66016003	Purairo malaéka' maduwaé tiri'i lise' onronna ri tasi'é . Nancajina uwai ri tasi'é pada-pada darana tau maté , angkanna maténi sininna mahlu' iya tuwoé ri lalenna tasi'é .
66016004	Nainappa malaéka' iya matellué tiri'i lise' onronna risining saloé sibawa risining mata uwai , namancaji darana sininna uwaina .
66016005	Uwéngkalingani malaéka' iya makuwasaiyéngngi uwai makkeda , " Pahukkungeng iya Mupatakkennaé iyanaritu adélé'i , oh Pommapaccingngé , Allataala iya engkaé , sibawa iya engkaénna !
66016006	Purani mennang napatabbollong darana umma'na Allataala sibawa darana nabi-nabié ; makkekkuwangngé Muwébbui mennang ménung dara . Mémeng sitinajai iyaro untu' mennang ! "
66016007	Nainappa uwéngkalinga séuwa sadda polé ri mézbaé makkeda , " Puwang , Allataala Pommakuwasaé , tongeng sibawa adélé'i sining pahukkungeng Mupatakkennaé ! "
66016008	Purairo malaéka' maeppaé tiri'i lise' onronna ri mata essoé , naripalalona mata essoé mangurengngi tolinoé sibawa pellana iya maseroéro .
66016009	Riyangurenni tolinoé ri pellana matire'é , angkanna natanroiwi asenna Allataala , iya makuwasaiyéngngi sining abalaéro . Namuni makkuwaro , dé' namaélo mennang toba' polé ri dosa-dosana sibawa dé' namaélo pojiwi arajanna Allataala .
66016010	Nainappa malaéka' malimaé tiri'i lise' onronna ri kadéra arajanna olokolo'éro . Nasininna akkarungeng olokolo'éro mapettanni , naokkoni tauwé lilana nataro peddi .
66016011	Nainappa natanroiwi mennang Allataala ri surugaé nasaba mapeddii mennang sibawa nasaba sining lettanna . Iyakiya dé'topa mennang natoba' polé risining pangkaukenna iya majaé .
66016012	Purairo malaéka' maennengngé tiri'i lise' onronna ri Salo Efrat iya battowaéro . Namarakkona iyaro saloé angkanna sining arung polé alaué naullé joppa molai .
66016013	Nainappa uwita tellu roh maja iya tappanaé pada-pada cuppangngé . Tungke'-tungke' iyaro cuppangngé massui polé ri bawana nagaé , polé ri bawana olokolo'é , enrengngé polé ri bawana nabi palsué .
66016014	Mennang ritu sining roh-roh maja iya mébbué sining anu makalallaingngé . Iya telluro roh-é laowi ri sininna arungngé ri sininna linoé sibawa paddeppungengngi mennang untu' mammusu ri Esso iya battowaé , iyanaritu Esso polé ri Allataala Pommakuwasaé .
66016015	" Engkalingai ! Polé-Ka pada-pada pangaé ! Masennangngi tau iya tette'é sadiya sibawa jagaiwi pakéyanna , angkanna dé' najoppa sibawa mallusu-lusu sibawa mancaji masiri ri yolona tau maégaé ! "
66016016	Nainappa iyaro sining roh-é paddeppungengngi iyaro sining arungngé ri onrong iya riyasengngé Harmagedon ri laleng basa Ibrani .
66016017	Purairo malaéka' mapitué tiri'i lise' onronna ri yelle'é . Nariyéngkalingana sadda iya maloppoé polé ri kadéra arajangngé ri Bolana Allataala , iya makkedaé , " Tépuni ! "
66016018	Nakajajiyanna billa'é siyanré-anré sibawa oni guttué maddalenrung enrengngé marung , kuwaéttopa mpéwang tanaé iya maseroé . Dé' naengka nakajajiyang mpéwang tana pada-padaéro sipongenna ripancaji rupa tauwé . Iyanaé mpéwang tana iya kaminang maseroé !
66016019	Kota iya battowaéro mareppa'ni mancaji tellu bagiyang , naancuru' tona kota-kotana sininna wanuwaé ri linoé . Nainappa naéngngeranni Allataala matu Babél iya battowaéro . Na Allataala mébbui ménung anggoro polé ri onrong anggoro'na Allataala -- iyanaritu anggoro cai-Na iya malluwa'-luwa'é .
66016020	Teddéng manengngi puloé , sibawa sininna bulué lennye toni .
66016021	Bosi ése' battowaé , iya tungke'-tungke'é sittane limappulo kilo , sempé' polé ri langié geppai sining tauwé . Nanatanroini mennang Allataala nasaba abala bosi ése' masero senna'éro .
66017001	Purairo sala séddinna tau polé ri iya pitu malaéka' iya makkatenningngé pitu onrongngéro laowi ri iyya sibawa makkeda , " Laono mai , maéloka paitakko pékkugi iyaro cakkuribang battowaé rihukkung matu , iyanaritu kota battowaéro iya ripatettongngé ri seddéna sining saloé !
66017002	Sining arung linoé siyappangaddingngi sibawa aléna , sibawa pabbanuwana linoé mabo'i nasaba ménungngi anggoro appangaddinna . "
66017003	Nainappa nakuwasaika Rohna Allataala , sibawa iyaro malaéka'é natiwika ri padang kessi'é . Kuwaniro mitaka séddi makkunrai tudang ri yasé'na séddié olokolo' iya makellengngé bulunna , sibawa iya riyarokiriyé penno sibawa aseng-ngaseng pappakatuna lao ri Allataala . Iyaro olokolo'é mappunnaiwi pitu ulu sibawa seppulo tanru' .
66017004	Iyaro makkunraié mabbaju colli paowi sibawa makelleng ; enrengngé ribélo-béloi sibawa paréwa-paréwa ulaweng , paramata-paramata , sibawa mutiyara . Ri limanna makkatenningngi séddi mangko' ulaweng iya pennoé sibawa gau'-gau' majaé sibawa macarépaé , wassélé'na appangaddingenna .
66017005	Ri linrona tarokii séuwa aseng iya mappunnaiyé bettuwang rahasiya . Iyaro asengngé iyanaritu " Babél Iya Battowaé , indo'na sininna cakkuribangngé sibawa sining tau maja ampé ri linoé . "
66017006	Nainappa uwita iyaro makkunraié mabo'i sibawa darana umma'na Allataala enrengngé darana sininna tau iya riyunoé nasaba matinului lao ri Yésus . Wettukku mitai iyaro makkunraié , mancaji tahhérang-hérakka .
66017007	Nainappa makkeda iyaro malaéka'é lao ri iyya , " Aga saba'na mutahhérang-hérang ? Madécéngengngi upaissengiko rahasiyana iyaro makkunraié sibawa rahasiyana olokolo' iya natonangiyé , iyanaritu iya mappunnaiyé pitu ulu sibawa seppulo tanru' .
66017008	Iyaro olokolo'é engka naengka natuwo riyolo , iyakiya makkekkuwangngé dé'na natuwo . Cinampe'pi nassu matu polé ri pepping amaténgngé enrengngé nalao matu mattuju ri abinasangngé . Sining tau iya tuwoé ri linoé riwettu dé'napa naripancaji linoé iya asennaé dé' nariyoki ri laleng Kitta'na Tau Tuwoé , iyaro sining tauwé hérangngi matu rékko naitai iyaro olokolo'é . Saba' iyaro olokolo'é engka naengka natuwo riyolo . Makkekkuwangngé dé'na natuwona , iyakiya maéloi mompo paimeng .
66017009	Ri laleng gau'éwé parellu engka pangissengeng sibawa pappéjeppu . Iyaro pitué ulu iyanaritu pitu bulu-bulu ; iyanaritu bulu-bulu onronna iyaro makkunraié tudang . Sibawa iyaro pitué ulu iyatona iyanaritu pitu arung :
66017010	lima polé ri mennang sempé'ni , séddi mapparénta mupi , naiya séddié dé'pa napolé . Rékko poléi matti , harusu'i mapparénta cinampe' bawang .
66017011	Sibawa olokolo' iya engkaé naengka natuwo riyolo , iyakiya makkekkuwangngé dé'na natuwona , iyanaritu arung maaruwaé . Sala séddinna towi polé ri iyaro arung pitué , iya makkekkuwangngé mattengngang mattuju lao ri abinasangngé .
66017012	Seppulo tanru' iya muwitaéro iyanaritu seppulo arung iya dé'éppa nappammula mapparénta . Iyakiya riwéréngngi matu akuwasang untu' mapparénta selaku arung silaong iyaro olokolo'é sijang ittana .
66017013	Iya seppulo arungngéwé iya manenna mappunnaiwi akkatta iya padaé ; iya manenna mennang nabbéréyangngi awatangenna sibawa akuwasanna lao ri olokolo'éro .
66017014	Mammusui matu mennang méwai iyaro Ana' Bimbala'é . Iyakiya iyaro Ana' Bimbala'é silaong sining ana' gurun-Na iya matinulué iya puraé Naobbi sibawa Napiléro nacaui matu iyaro sining arungngé , nasaba Aléna ritu Puwanna sininna puwangngé , enrengngé Arunna sininna arungngé . "
66017015	Makkeda towi iyaro malaéka'é , " Uwai iya muwitaéro , onronna cakkuribangngé tudang , iyanaritu bangsa-bangsaé , sining ra'ya'é , sining wanuwaé sibawa sining basaé .
66017016	Seppulo tanru' iya muwitaé sibawa iyaro olokolo'é nabenciwi matu iyaro cakkuribangngé . Narampasa'i matu sininna séuwa-séuwaé iya nappunnaiyé , sibawa naébbui aléna mallusu-lusu . Nanréi matu mennang jukuna enrengngé napaccappui sibawa api .
66017017	Saba' Allataala pura pakédoi atinna untu' pajoppai rancanana Allataala . Allataala mébbui atinna siyempe untu' mabbéréyangngi akuwasanna lao ri olokolo'éro , kuwammengngi na iyaro olokolo'é mapparéntai narapi kajajiyang aga iya napowadaé Allataala .
66017018	Makkunrai iya muwitaéro iyanaritu kota battowaé , iya paréntaéngngi sining arungngé ri linoé . "
66018001	Purairo uwitani séddi malaéka' laing nonno polé ri surugaé . Mappunnaiwi akuwasang iya battowaé , sibawa tappana mébbui sininna linoéwé mancaji macakka .
66018002	Nasibawang sadda iya battowaé , gorai , " Sempé'ni ! Sempé'ni Babél battowaé ! Makkekkuwangngé mancajini onronna sining sétangngé sibawa sining roh majaé . Ri lalenna tuwoi sininna rupanna manu'-manu' iya najisi'é sibawa iya nacéccé tauwé .
66018003	Saba' sininna bangsaé purani naénung anggoro napessu appangaddinna . Sining arunna linoé siappangaddingngi , sibawa sining padangkangngé ri linoé mancaji sugii polé ri napessunna iya dé'é narikuwasairo . "
66018004	Nainappa uwéngkalinga sadda laing polé ri surugaé makkeda , " Massuno umma'-Ku ! Massuno polé ri lalenna ! Aja' muwaccowériwi dosa-dosana , sibawa maccowé tanggungngi pahukkungenna !
66018005	Saba' sitenre-tenre'ni dosana lettu ri langié , sibawa naéngngerangngi Allataala jana matu .
66018006	Gaukenni pada-pada pura nagaukekko ; wale'ni leppe' wékkaduwa untu' iya maneng iya puraé napogau' . Lisekiwi mangko'na sibawa énungeng iya wékkaduwaé lebbi maserié naiya énungeng iya napassadiyangengngékko .
66018007	Wéréngngi anrasa-rasang sibawa saraninnawa iya padaé égana sibawa arajangngé sibawa asugireng iya nabbéréyangngé lao ri aléna muto . Saba' tuli makkedai bawang lao ri aléna , ' Iyya'naé arung makkunrai iya mapparéntaé ! Tenniyaka janda ; dé' upéneddingiwi matu atassinnaurengngé ! '
66018008	Nasaba gau'éro , na ri laleng si esso bawang nanakennai matu abala -- lasa , atassinnaureng , sibawa akkadéreng . Enrengngé riyangurenngi matu sibawa api , saba' Puwang Allataala iya madélékiyéngngiro makuwasa senna'i . "
66018009	Sining arung linoé iya maccowéé ri laleng sining pangkaukeng appangaddingngé sibawa napessunna makkuwaéro nateringiwi matu sibawa nawatingiwi kotaéro rékko naitai mennang mallaso rumpué polé ri api iya paangurengngé .
66018010	Tettongngi matu mennang polé mabéla saba' métaui mennang nakenna anrasa-rasanna . Makkedai mennang , " Aduh , tenniya culé-culé acilakanna kota iya tassebbo'éwé -- kota Babél iya mawatangngé ! Ri laleng sijang bawang purani ripajoppa pahukkungemmu ! "
66018011	Sining padangkang ri linoé teri towi sibawa mabbaratai nasaba makkunraiéro , saba' dé'na muwi séddi tau iya melliyéngngi barab-barang dangkangenna .
66018012	Dé'gaga melli ulaweng , péra' , paramata , enrengngé mutiyarana ; makkuwatoro kaing lénang , kaing colli pao , sabbé , sibawa kaing cella cowa ; sininna rupanna aju iya majarangngé rilolongeng , barab-barang polé ri gadingngé enrengngé polé ri aju iya masulié , polé ri tembagaé , bessié , sibawa puwalangngé ;
66018013	oli aju cenning , rampa-rampa , setanggi , mur sibawa kamennyang ; anggoro sibawa minnya , labbu sibawa gandong ; saping sibawa bimbala' , anyarang sibawa karéta , ata-ata , mala muwi nyawa tolino .
66018014	Makkeda sining padangkangngé lao ri makkunraiéro , " Sininna iya muwacinnaiyé muwappunnai , dé'na gagana , sibawa sininna asugirengngé sibawa ammingkikengngé teddénni . Dé'na mulolongenni paimeng ! "
66018015	Sining padangkang iya sugiénna nasaba dangkangngi ri kotaéro tettongngi matu polé mabéla , saba' métaui mennang nakenna anrasa-rasanna . Teriwi matu mennang sibawa mabbarata ,
66018016	nainappa makkeda , " Aduh , tenniya pato acilakanna kota iya tassebbo'éwé ! Biyasana pakéi pakéyang lénang , kaing colli pao sibawa kaing cella cowa ; biyasana pennoi sibawa paréwa ulaweng , paramata , sibawa mutiyara !
66018017	Iyakiya ri laleng sijang bawang , ateddéngenni sininna asugirennaro ! " Sininna nakodaé , lurengngé , sibawa ana' kappala'é enrengngé sininna tauwé iya assappa-sapparennaé ri tasi'é , tettongngi polé mabéla .
66018018	Sibawa gora ri wettunna mennang naita rumpué maddumpu polé ri apié iya tunuéngngi kotaéro . Gorani mennang , " Dé' naengka kota laingngé pada-pada kota iya battowaéwé ! "
66018019	Nanassiyamporenna mennang awu ri ulunna selaku tanrang mabbarata , nainappa teri sibawa kelli-kelli , " Aduh , tenniya pato acilakanna kota iya battowaéwé ! Asugirenna pura mébbui sininna tauwé iya mappunnaiyé kappala-kappala ri tasi'é mancaji sugi ! Iyakiya ri laleng sijang bawang , ateddéngenni sini-sininnaé . "
66018020	Eh suruga , akkérennuno nasaba ancurukenna kotaéro ! Eh umma' Allataala , rasul-rasul sibawa nabi-nabi , akkérennuno ! Saba' Allataala pura hukkungngi selaku pamale'na aga iya puraé napogau' lao ri iko !
66018021	Purairo , séddi malaéka' iya poré makka séddi batu -- silloppo batu allélurengngé iya battowaé -- nainappa naggenrungeng ri lalenna tasi'é sibawa makkeda , " Makkuwaniyé carana kota Babél iya tassebbo'éro maélo riyaggenrungeng sibawa masero , angkanna dé'na nariruntu paimeng .
66018022	Oninna oni-onié polé ri pakkacapié , polé risining pakkélongngé , polé ri passulingngé sibawa polé ripasseppung tarompé'é , dé'na nariyéngkalinga matu ri lalemmu ! Dé' tona matu séddi tau pajjama-jama mapanré kuwaro , sibawa oni batu allélurengngé dé'na nariyéngkalinga matu .
66018023	Dé'na naitai matu tauwé tappa lampué ri lalemmu ; sibawa dé'tona matu nariyéngkalinga arowaseng pésta abottingengngé kuwaro . Sining padangkammu iyanaritu sining tau iya kaminang mariyoloé ri linoé , sibawa nasibawang sining pangissengeng mappalennye'-lennye'é nabengnguwangngi sininna bangsaé ri linoé ! "
66018024	Rihukkungngi Babél saba' ri laleng kotaéro rilolongenni darana nabi-nabié , darana umma'na Allataala -- rippe'na darana sininna tauwé iya puraé riyuno ri yasé'na linoé .
66019001	Purairo uwéngkalingani séuwa sadda iya pada-padaé sadda merunna tau maégaé polé ri surugaé iya gora-goraé , " Pojiwi Allataala ! Allataalata iyanaritu Allataala iya mappassalama'é ; Allataala iya marajaé sibawa makuwasaé !
66019002	Adélé'i pangadéléken-Na sibawa mapanréi ! Purani napatakkenna pahukkungengngé ri yasé'na cakkuribang iya battowaé , iya solangiyéngngi linoé sibawa appangaddinna . Allataala pura hukkungngi iyaro cakkuribangngé , saba' naunoi ata-atanna Allataala . "
66019003	Nainappa iyaro saddanna tau maégaé gorasi , " Pojiwi Allataala ! Rumpunna api iya mangurengngengngi kota battowaéro maddumpuni matu dé' nappésau ! "
66019004	Na iya duwappulo eppa pamimpingngé sibawa iya eppa mahlu' iya mattulilingiyéngngi kadéra arajangngéro tassulunni sibawa sompai Allataala iya tudangngé ri yasé'na kadéra arajangngé . Makkedai mennang , " Aming ! Pojiwi Allataala ! "
66019005	Nainappa riyéngkalingani polé ri kadéra arajangngéro oni sadda iya makkedaé , " Pojiwi Allataala , éh sininna atanna Allataala , sibawa sininna tauwé -- baiccu battowa -- iya sompaéngngi Allataala ! "
66019006	Purairo uwéngkalingani séuwa pada-pada sadda sikonrong tau iya maéga senna'é ; oninna pada-pada bombang iya mangappo'é sibawa pada-pada guttu iya maddalenrungngé . Uwéngkalingai mennang makkeda , " Pojiwi Allataala ! Saba' Puwang , Allataalata Iya Pommakuwasaéro mapparéntani makkekkuwangngé !
66019007	Laono mai tamariyo-riyo sibawa marennu ; laono mai tapojiwi arajan-Na ! Saba' narapini esso abottingenna iyaro Ana' Bimbala'é , sibawa bottin-Na sadiyani untu' akawingen-Na .
66019008	Purani riwéréng pakéyang lénang iya lala'-lala'é untu' napaké . " ( Iyaro pakéyang lénangngé iyanaritu sining pangkaukeng makessingngé iya napogau'é umma'na Allataala . )
66019009	Nainappa makkeda iyaro malaéka'é lao ri iyya , " Okii iyaé : ' Masennangngi tau iya riundangngé lao ri pésta akawingenna iyaro Ana' Bimbala'é . ' " Nainappa iyaro malaéka'é tambai towi , " Iyanaé biritta tongeng polé ri Allataala . "
66019010	Tassulunna ri yolona iyaro malaéka'é maélo sompai , iyakiya makkedai lao ri iyya , " Aja' ! Aja' musompaka , sompai Allataala ! Saba' iyya atato pada-pada iko enrengngé pada-pada sininna saudaramu iya makkatenning masse'é ri asabbiyanna Yésus ! " Saba' asabbiyanna Yésusnaro iya panurungengngéngngi tau iya mabbotoé .
66019011	Nainappa uwita tattimpa surugaé , nainappa paita sikaju anyarang puté . Pakkinnyaran-Na riyasengngi Iya Matinulué sibawa Iya Tongengngé . Adélé'i ri laleng pettuiwi pahukkungengngé sibawa ri laleng musu iya Napogau'é .
66019012	Matan-Na pada-pada luwa' apié sibawa ri ulun-Na pakéi maéga passigera' . Ri Aléna tarokii séuwa aseng ; na banna Aléna bawang missengngi iyaro asengngé .
66019013	Jumba iya Napaké purani riremmé ri laleng daraé . Sibawa riyasengngi " Saddanna Allataala " .
66019014	Tentarana surugaé maccowériwi sibawa makkinnyarangiwi sining anyarang puté , sibawa mappakéyang lénang iya maputé mapaccingngé .
66019015	Polé ri bawa-Na massui sipeppa peddang iya matarengngé nasibawang iyaro peddangngé nacaui matu bangsa-bangsaé , sibawa mapparéntai matu mennang sibawa tekkeng bessi . Napara'i matu anggoro'é ri laleng apparakeng anggoro caina Allataala Iya Pommakuwasaé .
66019016	Ri jumbana sibawa ri poppan-Na tarokii asengngéwé , " Arunna sininna arungngé , sibawa Puwanna sininna puwangngé . "
66019017	Nainappa uwita séddi malaéka' tettong ri yasé'na matanna essoé . Nasibawang sadda iya battowaé gorai lao ri sininna manu'-manu' iya luttué ri yelle'é , " Laono mai maddeppungeng untu' hadérékiwi pésta battowaé iya naramé-raméiyé Allataala !
66019018	Laono mai manréi jukuna sining arungngé , jukuna sining pallimaé , sibawa jukuna sining pahlawangngé ; laono mai manréi jukuna sining pakkinnyarang anyarangngé sibawa jukuna sining anyaranna enrengngé jukuna sininna rupa tauwé , battowa sibawa baiccu , ata sibawa tau maradéka' ! "
66019019	Nainappa uwita iyaro olokolo'é , sibawa sining arung linoé enrengngé tentarana mennang , maddeppungengngi untu' mammusu méwai iya tonangiyéngngi anyarang putéro sibawa tentara-Na .
66019020	Na iyaro olokolo'é ritikkenni silaong nabi palsué iya mébbuéngngi sining anu makalallaingngé ri yolona olokolo'éro . ( Nasibawang sining anu makalallaingngéro iyaro olokolo'é bengnguwangngi sining tau iya mappunnaiyé tanrang olokolo'éro , sibawa sining tau iya sompaéngngi dato'-dato'na olokolo'éro . ) Nainappa iyaro olokolo'é sibawa nabi palsuéro riyabbéyang tuwo-tuwo ri laleng tasi apié iya malluwa'-luwa'é sibawa balérang .
66019021	Sibawa riyunoi tentarana sibawa peddang iya massué polé ri bawana pakkinnyarang anyarang putéro . Napolé tona sining manu'-manu'é manréi sibawa mallaku-laku jukuna mennang iya riyunoéro .
66020001	Purairo uwitani séddi malaéka' nonno polé ri surugaé . Ri limanna nakkatenningngi goncinna balorang amaténgngé sibawa séddi balenggu iya battowaé .
66020002	Nainappa natikkeng iyaro nagaé , ula macowaé -- iyanaritu Ibillisi'é iyaré'ga Roh Majaé -- sibawa balenggui untu' sisebbu taung ittana .
66020003	Nainappa iyaro malaéka'é nabuwang iyaro nagaé ri laleng balorang amaténgngé , nainappa nagoncing iyaro peppingngé sibawa naségélé' , kuwammengngi iyaro nagaé dé'na naulléi bengnguwangngi bangsa-bangsaé sisebbu taung ittana , riwettu dé'napa nacappu . Purairo harusu'i rileppessang untu' wettu iya dé'é namaitta .
66020004	Nainappa uwita sining kadéra akkarungengngé , sibawa sining tau iya tudangngé risining kadéra arajangngéro riwéréng kuwasa untu' pettuiwi pahukkungengngé . Uwita towi sining nyawana tau iya puraé rirette ulunna nasaba mabbéréi mennang asabbiyang passalenna Yésus , sibawa mappallebbangengngi paseng polé ri Allataala . Iyaro sining tauwé dé' nasompai olokolo'é , iyaré'ga dato'-dato'na . Dé'to mennang naengka natarima tanranna iyaro olokolo'é ri linrona iyaré'ga ri limanna . Natuwona mennang paimeng sibawa mapparénta selaku arung silaong Kristus sisebbu taung ittana .
66020005	Iyanaé pammulanna ripaoto'na sining tau maté . ( Iyakiya sining tau maté laingngé dé' naripatuwo paimeng ri wettu sisebbué taung ittanaro . )
66020006	Masennangngi sining tau iya maccowéé ripaoto' ri pammulannaro . Ritarimai mennang mancaji appunnangenna Allataala . Amaténg maduwaé dé'na namakuwasa lao ri mennang . Mancajiwi matu mennang imang-ngimanna Allataala , sibawa imang-ngimanna Kristus ; enrengngé mapparéntai matu mennang silaong Aléna sisebbu taung ittana .
66020007	Cappunana wettu sisebbué taunro , rileppessangngi matu Ibillisi' polé ri tarungkué ,
66020008	nalaona matu bengnguwangngi bangsa-bangsaé iya tassiyaé ri sininna linoé , iyanaritu Gog sibawa Magog . Ibillisi' paddeppungengngi mennang untu' mammusu , séuwa jumella iya battowa senna'é , singngéga kessi'é ri tasi'é .
66020009	Natassiyana mennang lao ri sininna linoé , nainappa nakeppung akkémangenna umma'na Allataala sibawa kota iya Namaséiyé Allataala . Iyakiya nonnoi apié polé ri langié nanapaccappui mennang .
66020010	Nainappa Ibillisi' iya bengnguwangngéngngi mennanro , riyaggenrungengngi muttama ri tasi apié sibawa balérangngé . Kuwaniro onronna olokolo'é sibawa nabi palsuéro ribuwang lebbi riyolo . Risissai matu mennang esso wenni lettu mannennungeng .
66020011	Purairo uwitani séuwa kadéra arajang puté iya battowaé sibawa Aléna iya tudangngé ri yasé'na . Lennye'i langié sibawa linoé polé ri yolo-Na , angkanna dé'na napaitana .
66020012	Sibawa uwitai sining tau maté , baiccu battowa , tettong ri yolona kadéra arajangngéro . Naritimpa'na sining kitta'é . Nainappa séddi kitta laingngé ritimpa , iyanaritu Kitta'na Tau Tuwoé . Nainappa ripatatteppa pahukkungengngé ri yasé'na sining tau maté , situru pangkaukenna mennang iya riyokié ri laleng sining kitta'éro .
66020013	Nainappa nabbéréyang tasi'é sining tau maté iya engkaé ri lalenna . Amaténgngé sibawa Linona Amaténgngé nabbéréyang toni sining tau maté iya engkaé ri aléna . Na iyaro sining tau maté ripateppai manenni pahukkungeng siturué pangkaukenna .
66020014	Nainappa Amaténgngé sibawa Linona Amaténgngé riyaggenrungeng ri laleng tasi apié . ( Iyaé tasi apié iyanaritu amaténg maduwaé . )
66020015	Sining tau iya dé'é nariyoki asenna ri laleng Kitta'na Tau Tuwoé , iyaro sining tauwé ribuwangngi ri laleng tasi apié .
66021001	Nainappa uwita langi iya barué sibawa lino iya barué . Langi mammulangngé sibawa lino mammulangngé teddéng toni , enrengngé lennye'ni tasi'é .
66021002	Nauwitani iyaro kota mapaccingngé , iyanaritu Yérusalém iya mabarué , nonno polé ri Allataala . Iyaro kotaé purani ripassadiya pada-pada séddié botting makkunrai iya ribélo-béloiyé untu' duppaiwi bottimpurané .
66021003	Nainappa uwéngkalinga sadda polé ri kadéra arajangngéro gora sibawa maloppo , " Makkekkuwangngé onronna Allataala iyanaritu silaongngi tolinoé ! Tuwoi matu sibawa mennang , nancaji matu mennang umma'-Na . Aléna Allataala sionrong matu sibawa mennang enrengngé namancaji Allataalana mennang .
66021004	Nasussui matu sininna uwai mata polé ri matanna . Dé'na gaga matu amaténg ; atassinnaureng , teri , iyaré'ga muwi lasa dé'tona gaga . Gau'-gau' iya malaungngé lennye'ni . "
66021005	Nainappa Aléna iya tudangngé ri yasé'na iyaro kadéra arajangngé makkeda , " Makkekkuwangngé Uwébbuni sininna mabaru ! " Makkeda towi lao ri iyya , " Okii iyaé , saba' iyaé sining ada-adaéwé tongengngi sibawa weddingngi riyatepperi . "
66021006	Nainappa makkeda , " Tépuni ! Iyya'na ritu mammulang sibawa paccappureng ; Iyya'naé Puwang polé ri Pammulanna lettu ri Paccappurenna . Tungke' tau iya madekkaé , Upaénungngi matu cuma-cuma polé ri mata uwai iya mabbéré atuwong .
66021007	Tau iya pakalaé natarimai matu iyaro gau'-gau'é polé ri Iyya . Mancaji-Ka matu Allataalana , na aléna matu mancaji ana'-Ku .
66021008	Iyakiya tau pellorengngé , tau bali'bellaé , tau maja ampé , tau pabbunoé , pappangaddié , tau iya paké paddissengeng mappalennye'-lennye'é , passompa barahalaé , sibawa sininna pabbelléngngé , ribuwangngi matu ri laleng tasi apié sibawa balérangngé iya malluwa'-luwa'é , iyanaritu amaténg maduwaé . "
66021009	Séddi polé ri iya pitu malaéka' iya puraé makkatenningngi sining onrong iya pennoé sibawa iya pitu abala paccappurengngéro laoni ri iyya sibawa makkeda , " Laono mai ! Maéloka jellokekko Bottingngé , iyanaritu bainéna Ana' Bimbala'é . "
66021010	Nanakuwasaina Rohna Allataala , sibawa iyaro malaéka'é natiwika ri coppo'na bulu iya matanré senna'é . Najellokenna Yérusalém , kota mapaccingngéro . Iyaro kotaé nonnoi polé ri surugaé , polé ri Allataala ,
66021011	sibawa mattappa enrengngé arajanna Allataala . Iyaro kotaé millakkillang pada-pada batu paramataé , pada-pada batu baiduri pandangngé iya macinnongngé pada-pada kacaé .
66021012	Témbo' iya mattulilingiyéngngi matanréi na battowa , sibawa seppulo duwa pintu gerbanna , enrengngé rijagaiwi ri seppulo duwa malaéka' . Risining pintu gerbanna tarokii aseng-ngasenna seppulo duwa suku bangsa Israélié .
66021013	Engka tellu pintu gerbang iya mangoloé ri tungke' sulapa' : tellu ri alau , tellu ri yattang , tellu ri manorang sibawa tellu ri yajang .
66021014	Iyaro témbo'na kotaé ripatettongngi ri yasé'na seppulo duwa batu pandaméng . Ri batu-batu pandaméngngéro riyokii aseng-ngasenna seppulo duwa rasulna Ana' Bimbala'éro .
66021015	Malaéka' iya mabbicaraé sibawa iyya'ro mappunnaiwi tekkeng pangukkuru' polé ri ulawengngé , untu' mukkuru'i iyaro kotaé , pintu-pintu gerbanna sibawa témbo'na .
66021016	Iyaro kotaé massulapa eppai -- padai lampéna sibawa sakkana . Na iyaro malaéka'é naukkuru'ni iyaro kotaé sibawa tekkeng pangukkuru'na ; na lampéna 2400 kilo ; sakka sibawa tanréna padai lampéna .
66021017	Wettunna iyaro malaéka'é mukkuru'i témbo'na , tanréna Ukkurang iya napaké iyaro malaéka'é iyanaritu ukkurang iya napaké tolinoé .
66021018	Iyaro témbo'na kotaé riyébbui polé ri batu baiduri pandangngé , na kotana poléi ri ulaweng tuléngngé , macinnong pada-pada kacaé .
66021019	Iyaro batu-batu pandaménna kotaéro ribélo-béloiwi sibawa sininna rupanna batu paramataé . Batu pandaméng iya mammulangngé riyébbui polé ri batu baiduri pandangngé , iya maduwaé poléi ri batu nilangngé , matellué poléi ri batu yaku'é , maeppaé poléi ri batu zamrud-é ,
66021020	malimaé poléi ri batu baiduri sépa'é , maennengngé poléi ri batu dalimaé , mapitué poléi ri batu ratna cempakaé , maaruwaé poléi ri batu pirus-é , maaséraé poléi ri batu topas-é , maseppuloé poléi ri batu krisopras-é , maseppuloé séddi poléi ri batu lazuwardié , sibawa maseppuloé duwa poléi ri batu kecubungngé .
66021021	Iya seppulo duwa pintu gerbanna poléi riseppulo duwa mutiyara , tungke'-tungke' sumpanna riyébbui polé riséddi mutiyara . Watattanana iyaro kotaé riyébbui polé ri ulaweng tuléngngé , macinnong pada-pada kaca iya lala'-lala'é .
66021022	Dé' uwitai Bolana Allataala ri laleng kotaéro , saba' Bolana Allataalana iyanaritu aléna Puwangngé , Allataala Iya Pommakuwasaé , sibawa iyaro Ana' Bimbala'é .
66021023	Iyaro kotaé dé' naparellu ritappari mata esso iyaré'ga kéteng , saba' arajanna Allataala tappariwi , sibawa iyaro Ana' Bimbala'é iyanaritu lampunna .
66021024	Joppai matu bangsa-bangsaé ri linoé ri laleng cahayana , sibawa sining arungngé natiwi towi matu asugirenna mennang ri laleng kotaéro .
66021025	Iyaro sining pintu gerbanna kotaéro tattimpa'i matu puppu esso ; dé' naritongko , saba' dé'gaga wenni kuwaro .
66021026	Arajanna sibawa asugirenna bangsa-bangsaé ritiwii matu ri laleng kotaéro .
66021027	Iyakiya sining tau iya pogau'éngngi gau'-gau' iya mappakaciddi-ciddi'é iyaré'ga tau iya mabbellé -- rippe'na agi-agi iya najisi'é , dé' sises-siseng nauttama ri lalenna . Iya muttama'é matu banna sining tau iya asennaé taroki ri laleng Kitta'na Tau Tuwoé , kitta'na Ana' Bimbala'éro .
66022001	Najjelloreng towi iyaro malaéka'é lao ri iyya salo iya mabbéré atuwong uwaina . Iyaro saloé reppe-reppe pada-pada kacaé . Sibawa massolo'i polé ri kadéra arajanna Allataala sibawa Ana' Bimbala'éro ,
66022002	ri tengnga-tengngana watattanaé ri kotaéro . Ri wirinna saloéro , ri wirinna wali-wali engka aju assalenna atuwongngé , iya mabbuwaé wékkaseppulo duwa sitaung , iyanaritu siseng siuleng . Daunna ripakéi untu' pajjappai bangsa-bangsaé .
66022003	Ri laleng kotaéro dé' narilolongeng muwi séddi iya nakennaé tanrona Allataala . Kadéra arajanna Allataala sibawa iyaro Ana' Bimbala'é engkai ri laleng kotaéro . Sining atanna Allataala massompai matu ri Allataala ,
66022004	sibawa naitai tappa-Na . Asenna Allataala riyokii matu ri linrona mennang .
66022005	Dé' matu mennang napparelluwang lampu iyaré'ga cahaya mata esso , saba' dé'na gaga wenni , sibawa aléna Puwang Allataala tajangiwi matu mennang . Mapparéntai matu mennang selaku arung lettu mannennungeng .
66022006	Nainappa makkeda iyaro malaéka'é lao ri iyya , " Iyaé sining ada-adaé tongengngi sibawa weddingngi riyatepperi . Puwang Allataala iya mabbéréyangngéngngi Roh-Na lao ri nabi-nabié , pura suroi malaéka'-Na untu' majjellokengngi lao risining atan-Na aga iya masitta'é harusu kajajiyang . "
66022007	Nakkeda Yésus , " Pénessaiwi iyaé ! Masitta'ka maélo polé . Maupe'i sining tau iya turusiyéngngi ada-ada botoé ri laleng kittaéwé ! "
66022008	Iyya , Yohanés , pura méngkalingai sibawa mitai iya manennaé . Puranana uwéngkalinga sibawa mitai , tassulunna ri yolona malaéka' iya puraé majjellokengngi iya manennaro lao ri iyya , namaéloka sompai ,
66022009	iyakiya makkedai lao ri iyya , " Aja' ! Aja' musompaka ! Sompai Allataala ! Saba' iyya ata muto pada-pada iko , sibawa pada-pada saudara-saudaramu sining nabié sibawa sininna tauwé iya turusiyéngngi sining paseng ri laleng kitta'éwé ! "
66022010	Nainappa makkedasi , " Aja' murahasiyakangngi ada-ada botoé ri laleng kitta'éwé , saba' macawé'ni wettunna iya manennaé maélo kajajiyang .
66022011	Tau iya majaé , leppessanni matteru pogau'i majaé ; tau iya najisi'é , leppessanni matteru panajisi'i aléna ; tau iya turusiyéngngi élona Allataala , leppessanni matteru turusiwi élona Allataala , sibawa iya tuwoé banna untu' Allataala , leppessanni matteru tuwo banna untu' Allataala . "
66022012	Nakkeda Yésus , " Pénessaiwi iyaé ! Dé'na namaittana Umaélo polé sibawa tiwi saro untu' mpale'i tungke' tau situru aga iya puraé napogau' .
66022013	Iyya'naé pammulang sibawa paccappureng ; Iyya'na Puwang polé ri Pammulanna lettu ri Paccappurenna . "
66022014	Masennangngi sining tau iya sessa'éngngi jumbana gangka mapaccing . Mappunnaiwi mennang ha' manréi buwa polé ri pong atuwongngé enrengngé muttama ri laleng kotaéro lalo ri pintu gerbanna .
66022015	Iyakiya sining tau iya pogau'éngngi sining gau' iya matunaé , iya makkégunangngéngngi sining pangissengeng mappalennye'-lennye'é , iya pogau'éngngi pangkaukeng mappangaddié , iya mabbunoé , iya massompaé barahala , sibawa iya madosaé muwi sibawa ada-ada iyaré'ga sibawa pangkaukeng , sininna tauwéro onronna iyanaritu ri saliwennai kotaéro .
66022016	" Iyya , Yésus , pura suroi malaéka'-Ku lao ri iko kuwammengngi nappassengengngi gau'-gau'éwé untu' apentingenna jema'-jema'é . Iyya'naé wija-wijanna Daud ; Iyya'naé wéttowing alau iya macakkaéro . "
66022017	Nakkeda Rohna Allataala sibawa Botting Makkunraié , " Laono mai ! " Tungke' tau iya méngkalingaéngngi iyaé harusu towi makkeda , " Laono mai ! " Niga madekka , sitinajai polé ! Sibawa niga iya macinnangiyéngngi , sitinajai mala uwai iya mabbéré atuwonro sibawa cuma-cuma !
66022018	Lao ri tungké tau iya méngkalingaéngngi ada-ada botoéwé ri laleng kitta'éwé , iyya , Yohanés , mabbéréyangngi papparéngngerangngéwé : Rékko tau iya tambaiyéngngi séuwa ri ada-ada botoéwé , Allataala matu tambaingengngi ri yasé'na tauwéro abala-abala iya ripowadaé ri laleng kitta'éwé .
66022019	Sibawa rékko nakurangiwi tauwé séuwa polé ri ada-ada botoéwé , Allataala matu kurangiwi towi polé ri tauwéro bagiyanna iya ripowadaé ri laleng kitta'éwé -- iyanaritu bagiyanna polé ri aju atuwongngé sibawa polé ri kota mapaccingngéro .
66022020	Iya palettu'éngngi sininna birittaéwé makkedai , " Tongeng , maélo-Ka polé masitta' ! " Aming ! Poléni' oh Puwang Yésus !
66022021	Tennapodo Puwang Yésus mabbéréyangngi barakka'-Na lao ri sininna umma'na Allataala !
