# language_name:        Ekegusii
# closest ISO 639-3:    guz
# ISO_15924:            Latn
# year_short:           1990
# year_long:            
# vernacular_title:     EBIBILIA ENCHENU
# english_title:        The New Testament in Ekegusii
# URL:                  http://gospelgo.com/f/ekegusii_nt.htm<br>http://gospelgo.com/g/Ekegusii%20Bible%20-%20Genesis%201.pdf
# copyright_short:      Â© The Bible Society of Kenya, 1990
# copyright_long:       
# notes:                Verses 44015010-44015025 are not available in this translation, probably because of the disputed issue of circumcision, which forms a strong part of the Kisii culture
40001001	Ebuku y'ekegori kiaye Yesu Kristo , omwana o Daudi , omwana o Ibrahimu .
40001002	Ibrahimu akamoibora Isaaka , n'Isaaka akamoibora Yakobo ; na Yakobo akamoibora Yuda nabamwabo ;
40001003	na Yuda akamoibora Perezu na Zara ase Thamaru ; na Perezu akamoibora Hezron ; na Hezron akamoibora Ramu ;
40001004	na Ramu akamoibora Aminadabu ; n'Aminadabu akamoibora Nahashon ; na Nahashon akamoibora Salumon ;
40001005	na Salumon akamoibora Boazu ase Rahabu ; na Boazu akamoibora Obedu ase Ruth ; n'Obedu akamoibora Yese ;
40001006	na Yese akamoibora omoruoti Daudi . Na Daudi akamoibora Sulemani asare oyio orenge omokungu bw'Uria ;
40001007	na Sulemani akamoibora Rehoboam ; na Rehoboam akamoibora Abia ; n'Abia akamoibora Asa ;
40001008	n'Asa akamoibora Yehoshafatu ; na Yehoshafatu akamoibora Yoram ; na Yoram akamoibora Uzia ;
40001009	n'Uzia akamoibora Yotham ; na Yotham akamoibora Ahazu ; n'Ahazu akamoibora Hezekia ;
40001010	na Hezekia akamoibora Manase ; na Manase akamoibora Amon , n'Amon akamoibora Yosia ;
40001011	na Yosia akamoibora Yekhonia nabamwabo , erio kare rigoro bakong'anyigwa gochia Babulon .
40001012	Erio as'okong'anyigwa gochia Babulon , Yekhonia akamoibora Shealitieli ; na Shealitieli akamoibora Zerubabeli ;
40001013	na Zerubabeli akamoibora Abihudu ; n'Abihudu akamoibora Eliakim ; n'Eliakim akamoibora Azoro ;
40001014	n'Azoro akamoibora Zadoko ; na Zadoko akamoibora Akhim ; n'Akhim akamoibora Eliudu ;
40001015	n'Eliudu akamoibora Eleazaru ; n'Eieazaru akamoibora Mathan ; na Mathan akamoibora Yakobo ;
40001016	na Yakobo akamoibora Yusufu , omosacha o Mariamu omoiborete Yesu okorokwa Kristo .
40001017	Igo biria chigori bionsi korwa Ibrahimu goika Daudi bire ebigori ikomi nabine ; na korwa Daudi goika riria okong'anyigwa gochia Babulon nebigori ikomi nabine ; na korwa koria okong'anyigwa kwa Babulon goika Kristo nebigori ikomi nabine .
40001018	Na Yesu Kristo okoiborwa kwaye nigo kwarenge iga ; rigoro Mariamu ng'ina ariereire boko na Yusufu , bataraikana ang'e , akarorekana ore morito as'Omoika Omochenu .
40001019	Noria omosacha oye , oria Yusufu , ekiagerete igarenge omonto oboronge , tarigetie komoa obosoku , akarengereria komotiga bobisi .
40001020	Rigoro arenge koyarengereria aya , ekero ekio rilaika ri'Omonene rikamochiera as'okorota , rikamotebia , Aye Yusufu , omwana o Daudi , toiroka komoira Mariamu mokao , ekiagera ekio giatongirwe oborito asare nekio Omoika Omochenu .
40001021	Nere naibore omwana omoisia ; nomoroke erieta riaye Yesu ; naki nere oratorie abanto baye nebibe biabo .
40001022	Naya onsi igabaire nario riraikerane eriakwanetwe n'Omonene as'omonwa bw'omobani , okobora ,
40001023	Rigereria , enyaroka nebe morito , naende naibore omwana omoisia , Nere erieta riaye nabamoroke Imanueli ; engecho yaye kariraonchorwe , Nyasaye amo naintwe .
40001024	Na Yusufu agachia koboka korwa ase chitoro chiaye agakora buna achigetwe ne rilaika ri'Omonene ; akaira mokaye ;
40001025	nonya komanya tamomanya goika kamoiboire omwana omoisia : akamoroka erieta riaye Yesu .
40002001	Nekero Yesu aiboretwe aria Bethilehemu ya Boyahudi , as'amatuko omoruoti Herode , ekero ekio abanto abang'aini bakorua ensemo ya mocha , bagacha Yerusalemu , bakobora ,
40002002	Ng'ai are oria oiborwa omoruoti bw'Abayahudi ? ekiagera eng'enang'ani yaye eyio twayerorire ase mocha , nigo twachire tonyare komosasima .
40002003	Ochia koigwa aria , omoruoti Herode akaondoka , ere na Yerusalemu yonsi amo nere .
40002004	Erio kabasangereirie abagaka abanene nabariki bonsi , akababoria , ng'ai Kristo agocha koiborerwa ?
40002005	Barabwo bakamotebia , Ase Bethilehemu ya Boyahudi , naki nabo arigetwe nokoboko kw'omobani ogotcha ,
40002006	Naye Bethilehemu , ense ya Yuda , Tori moke gatigati y'abanene ba Yuda : Naki korwa asore aye nache oyokogamba Orache kobagambia abanto bane Isiraeli .
40002007	Erio Herode akabarangeria bobisi baria abanto abang'aini , akabarigia ekeene ekero eng'enang'eni eria yarorekana .
40002008	Akabaira goika Bethilehemu , akabatebia , Genda morote mono as'amang'ana omwana oria ; aba momorora , moche gontebia , nainche ninyare kogenda komosasima .
40002009	Baria bachia koigwa amang'ana omoruoti bakagenda ; nero eng'enang'eni bakayerora mocha , eria , ebatang'aine , goika ekagenda egatenena igoro aroro as'omwana oria omoke arenge .
40002010	Bachia koyerora eria eng'enang'eni , bakagoka nomogoko omonene mono ,
40002011	Bachia gosoa enyomba bakarora omwana amo na Mariamu ng'ina , bakagwa inse , bakamosasima ; bagakunora enibo yabo , bakamokwaneria nebinto ebiya , ethahabu , ubani , na manemane .
40002012	Erio nyuma kabakurerwa na Nyasaye as'okorota tibairana ase Herode , bakabwatia enchera eng'ao bakagenda sobo .
40002013	Erio kabamanoire baria , oyo nere , rilaika ri'Omonene , rikamochiera Yusufu as'okorota rikamotebia , Imoka korwa agwo , omoire omwana na ng'ina , otame gochia Misiri , oikaranse aroro goika ningotebie , naki Herode namorigie oria omwana anyare komoita .
40002014	Nere agatenena akamoira omwana oria na ng'ina , akaimoka botuko , akagenda Misiri ;
40002015	akamenya aroro goika Herode agakwa , rinyare goikerana erio riatebetwe n'Omonene as'omonwa bw'omobani , korwa Misiri nkamorangeria Omwana one .
40002016	Erio Herode , akerora osekereirwe nabanto baria abang'aini , akaba nekeririanda mono , agatoma abanto , akabaita abana bonsi barenge Bethilehemu nechinsemo chiaye , aase onsi , abakorire emiaka ebere nabatarakora emiaka ebere , buna ekero akeragete nabanto baria abang'aini .
40002017	Ekero ekio rigaikerana riria riatebetwe as'omonwa bw'omobani Yeremia , ogoteba ,
40002018	Rama kwaigwekanire eriogi , Okorera nogokura ; Rakieli nkobarerare abana baye ; Tancheti akirigwe , ekiagera tibario .
40002019	Na Herode erio gakure , rora , rilaika ri'Omonene rikamochiera Yusufu aria Misiri as'okorota ,
40002020	rikamotebia , Imoka , omoire omwana na ng'ina , mogende ense y'Isiraeli : naki bakure baria barenge korigia obogima bw'omwana .
40002021	Akaimoka akaira omwana na ng'ina akagenda ense y'Isiraeli ,
40002022	korende agachia koigwa ng'a Arikhelau obaire omoruoti Boyahudi ribaga ria Herode ise , akaba nokoiroka as'okogenda aroro ; korende erio gakurerwa na Nyasaye as'okorota , akagenda ensemo ya Galili ,
40002023	akagenda agaikaransa omochie oyomo okorokwa Nazareti ; rinyare goikerana erio riatebetwe nomonwa bw'omobani , ng'a , igo ararokwe Omonazari .
40003001	As'amatuko aria akaoroka Omobatisi Yohana , okorandia arenge as'eroro ya Boyahudi , ogoteba ,
40003002	Onchoka , ekiagera obonda bw'igoro bwaikire ang'e .
40003003	Naki oyio nere bwatoretwe as'omonwa bw'omobani Isaya , are goteba , Eriogi ri'oyokoaka egeturi eroro ime : Rosia enchera y'Omonene ; Rongeyia chinchera chiaye .
40003004	Nomonyene oria Yohana chianga chiaye are kobeka nechia amarionya engamia , ore norokini rwe riyo kenema kiaye , nendagera yaye nechingige noboke bw'orosana .
40003005	chingaki echio akaba oria ngochierware nabanto aroro , bakorua Yerusalemu na Boyahudi bwonsi , nechinsemo chia Yorodan chionsi ;
40003006	bakobatiswa nere as'oroche rwa Yorodan , aroro bagoteba ebibe biabo .
40003007	Ochia korora abanto abange as'Abafarisai n'Abasadukai bakomochiera as'okobatisa kwaye , akabatebia , Inwe oroiboro rwe ching'iti . ning'o obakurerete gotama endamwamu egocha-gocha ?
40003008	Gaki ama amatunda agwenerete ogoonchoka :
40003009	nonya timonagoteba emioyo yaino ime , ng'a , Ntore na tata oito Ibrahimu : naki nabatebirie , ng'a namagena aya Nyasaye nanyare gokora abana as'Ibrahimu .
40003010	Iga bono egesire kiabekirwe as'emeri y'emete : ker'omote otameti amatunda amaya igo obutorwa otugutwa as'omorero .
40003011	Inche as'amache nkobatisera as'engecho y'ogoonchoka : korende ere orache nyuma yane nare nechinguru kombua , ntagwenere koimokeria ebikoroto biaye ; nere orabatise n'Omoika Omochenu , nomorero .
40003012	Oroieru rwaye nkoboko kwaye abwate , nekeoreri kiaye nagesibie : nengano nayebongererie gochia kiage ; korende nayasambe amatete as'omorero otakorimeka .
40003013	Erio Yesu akarua Galili , akagenda akamoorokera Yohana , as'oroche rwa Yorodan , anyare kobatiswa nere .
40003014	Korende Yohana akamotanga , ogoteba , Inche ndigetie kobatiswa naye , naye kogocha asende inche ?
40003015	Yesu akamoiraneria , akamotebia , Ancha iga bono ; naki naboigo etogwenerete goikerania oboronge bwonsi . Erio agwo akamwanchera .
40003016	Na Yesu erio abatiswa agatira korwa as'amache ; erio nario igoro akamomanokera akayorora Omoika o Nyasaye ogoika buna riruma , rigocha igoro asare .
40003017	Neriogi rikorua igoro rigoteba , Oyo nere Omwana one , omwanchi one , asare ere nimogokerete .
40004001	Erio Yesu akairwa eroro ime n'Omoika Omochenu , gochia gotemwa na saitani .
40004002	Rigoro eng'atire emebaso emerongo ene omobaso nobotuko , nyuma enchara ekamoroma .
40004003	Akagenda omotemi oria akamotebia , Onye naye Omwana o Nyasaye , yatebie amagena aya abe amakima .
40004004	Nere akamoiraneria akamotebia , Narikire , Omonto takoba nobogima as'obokima bwoka , nigo akoba nobogima ase kera ring'ana rikorua omonwa o Nyasaye .
40004005	Erio oria saitani akagenda nere goika omochie omochenu ; akamobeka igoro as'egesuri gie hekalu egetambe mono .
40004006	Akamotebia , Onye naye Omwana o Nyasaye , etugute gochia inse : naki narikire , Ere nabachike amalaika aye asore : Naende nabakoimokie as'amaboko abo , Tobaisa kogochwa okogoro kwao ase rigena .
40004007	Yesu akamotebia , Naende narikire , Tomotema Omonene Nyasaye oo .
40004008	Saitani akamoira naende , akagenda nere as'egetunwa egetambe mono , akamworokia amanda onsi ay'ense , nobonene bwaye ;
40004009	akamotebia , Ebio bionsi ninkoe , korantung'amere nagonsasima .
40004010	Erio Yesu akamotebia , Genda bwoo Saitani : ekiagera narikire , Mosasime Omonene Nyasaye oo , omokorere ere bweka .
40004011	Erio saitani akamotiga ; na rora , amalaika bagacha bakamokorera .
40004012	Yesu ochia koigwa ng'a Yohana obekirwe echela , akaimoka akagenda Galili .
40004013	Akaimoka korwa Nazareti , akagenda , agaikaransa Kaperinaum , noro nomochie ore as'enyancha as'amabebe a Zabulon na Nafutali :
40004014	rinyare goikerana eriatebetwe nomonwa bw'omobani Isaya , ogoteba ,
40004015	Ense ya Zabuloanense ya Nafutali , Enchera egochia enyancha ng'umbu ya Yorodan , Galili y'ebisaku ;
40004016	Abanto abamenyete omosunte ime Bakarora omobaso omonene , Nabaikaransete ense as'ekiriri ki'amakweri , Omobaso obacheire barabwo .
40004017	Korwa ekero ekio Yesu agachaka korandia nagoteba , Onchoka , naki bwaikire ang'e obonda bw'igoro .
40004018	Nere ochia kona goetanana chinsemo chi'enyancha ya Galili , akarora abanto habere , omonto noyomwabo , Simon okorokwa naende Petero , n'Anderea oyomwabo , bakoruta ekeonga enyancha ime ; ekiagera nabarubi barenge .
40004019	Akabatebia , Nchuo montunyane inche , nainche nimbakore mobe abarubi b'abanto .
40004020	Na barabwo bagatiga ebionga biabo erio kegima , bakamotunyana .
40004021	Erio akagenda korwa aroro , akarora habere naende , omonto noyomwabo , Yakobo omwana o Zebedi , na Yohana omwabo , bare obwato ime amo na Zebedi is'obo , bakorosia ebionga biabo ; akabarangeria .
40004022	Na barabwo bakabotiga obwato boria , bakamotiga is'obo , bakamotunyana .
40004023	Erio Yesu nigo arenge kona goetanana as'ense engima ya Galili , okworokereria ase chisunagogi chiabo , okorandia amang'ana amaya ay'obonda , okogwenia namarwaire amanene , noborwaire bwonsi bwarenge as'abanyene ense .
40004024	chinkuma chiaye chigakuma ense yonsi ya Sham ; bakamoretera bonsi abarenge abarwaire , babwatetwe noborwaire bondebonde , nobororo , nababwatetwe nebirecha , nabare chiosi , nabare bakoiguswa ; akabagwenia .
40004025	Ekamotunyana emeganda emenge bakorua Galili , na Dekapoli , na Yerusalemu , na Boyahudi , na ng'umbu ya Yorodan .
40005001	Ochia koyerora emeganda eria , akarina egetunwa ; na rigoro aikaransire , agachierwa naborokigwa baye ;
40005002	akamanora omonwa oye , akaborokereria , ogoteba ,
40005003	Mbare negesio abanyene obotaka bw'omoyo , ekiagera obonda bw'igoro nobwabo .
40005004	Mbare negesio abaichanete ; ekiagera nabwo bagocha koremigwa .
40005005	Mbare negesio abare nobwororo : ekiagera barabwo nabaire ense .
40005006	Mbare negesio abare nenchara nerang'o ya boronge : ekiagera barabwo nabaigorigwe .
40005007	Mbare negesio abare namabera ekiagera barabwo nababerwe .
40005008	Mbare negesio abachenu emioyo : ekiagera barabwo nabamorore Nyasaye .
40005009	Mbare negesio abagokora omorembe : ekiagera barabwo nabarokwe abana ba Nyasaye .
40005010	Mbare negesio abarosigwe as'oboronge : ekiagera obonda bw'igoro nobwabo .
40005011	More negesio inwe , ekero bakobarama nakobarosia , nokobatebera kera ring'ana ribe as'oborimo , konye nas'inche .
40005012	Mogoke , nogosasoka : ekiagera eng'eria yaino nenene aria igoro . Naki naboigo babarosetie ababani barenge ritang'ani riaino .
40005013	Inwe ninwe omonyo bw'ense : korende noria omonyo kosarekire , as'enchera ki orabekwe omonyo ? Togwenereti gento kende tatiga ogotugutwa isiko , otiringwe nabanto .
40005014	Inwe ninwe omobaso bw'ense . Omochie tokobiseka goikaransete as'egetunwa igoro .
40005015	Nonya nabanto tibagotongia etaya nakoyebeka egetonga ime ; korende nas'ekebekerero kiaye , ebaa omobaso bonsi abare nyomba ime .
40005016	Nomobaso oino obare boigo as'abanto bonsi , goika bayerore emeremo yaino emiya , bamotogie Iso oino ore igoro .
40005017	Timokaga ng'a nachire inche gosaria ogochika , gose chiria chibuku chi'ababani : tincheti as'ogosaria , korende as'ogoikerania .
40005018	Naki nekeene nabatebirie , ng'a goika igoro nense biete , tegoeta enuguta eyemo nonya negeke ekemo as'ogochika , goika bionsi biikerane .
40005019	Gaki omonto bwensi orasarie amachiko aya , erimo as'aya are amake , nakworokereria abanto boigo , oyo narokwe omoke mono as'obonda bw'igoro : noyorayakore nakoyorokereria , oyo nere orarokwe omonene as'obonda bw'igoro .
40005020	Naki nabatebirie inwe , obwo oboronge bwaino botabueti obwo bw'abariki n'Abafarisai , timogosoa nonya ng'ake as'obonda bw'igoro .
40005021	Mwaigwete ng'a abanto ba kare mbatebetigwe , Toita ; noyo oraite nabe omonto okonacherwa ekina ki'ogokwa .
40005022	Ko inche nabatebirie ng'a ker'onde omo orageche oyomwabo , oyo nere orabe omonto okonacherwa ekina ; noyoramomogorere oyomwabo , nabe omonto bw'ebarasa ( agambigwe ) ; noyoramoroke oyonde , Omokayayu , nomogwenere omorero o chaanam .
40005023	Gaki gokoreta esadaka yao as'esadaka ekoruerwa , gokwainyoire agwo ng'a oyomino nare nering'ana asore ,
40005024	yetige esadaka yao agwo as'esadaka ekoruerwa , genda ritang'ani , mwanchane noyomino , erio irana orue esadaka yao .
40005025	Anchana nomogosoeri oo bwango , ekero ore nere ' nchera , tabaisa gokoira as'omogambi , nomogambi akobeke as'okoboko gw'esagini , obaise kobekwa echela ime .
40005026	Nekeene nagotebirie , tokorua aroro nonya ng'ake goika oakane ebesa y'omoerio .
40005027	Mwaigwete ng'a riatebetwe kare , Totomana :
40005028	korende inche nabatebirie , ng'a ker'onde omo oramorigererie omokungu as'ogotomana , osaririe nere egeka ekio as'omoyo oye .
40005029	Naye onye eriso riao ri'okoboko gw'okorio rigokogocha , rirusie oritugute are naye ; naki nogwenerete gesire ekimo kiao ekemo , kobua gotugutwa omobere oo omogima ase chaanam .
40005030	Konye gokogochwa nokoboko kwao gw'okorio , konache ogotugute are naye ; naki nogwenerete gesire ekimo kiao ekemo , kobua gotugutwa omobere oo omogima ase chaanam ;
40005031	naende riatebetwe , Oyoratige mokaye , amoe rirube ri'okomotiga .
40005032	Korende inche nabatebirie , ng'a ker'onde omo oratige mokaye , otanga nas'engecho y'obotomani , nkomobekare as'ogotomana ; noyoramonyuome oyotigirwe otomanire .
40005033	Naende mwaigwete ng'a mbatebetigwe abanto ba kare , Toria emuma ya bosa , korende mochiikerie Omonene chiira chiao .
40005034	Korende inche nabatebirie , Totiana as'egento gionsi ; tari as'igoro , ekiagera nekerogo kia Nyasaye ;
40005035	gose as'ense , ekiagera nao agotorera amagoro aye ; gose ase Yerusalemu , ekiagera nomochie bw'Omoruoti omonene .
40005036	Gose as'omotw'oo totiana , ekiagera tokonyara gokora orochugu oromo robe ororabu gose oromwamu .
40005037	Amang'ana aino abe , Ee , ee ; Taibo , taibo ; naki ayakomenteka as'aya , ig'akorua as'oria omobe .
40005038	Mwaigwete ng'a mbatebetigwe , Eriso as'eriso , erino as'erino ;
40005039	ko inche nabatebirie , Timobaisa gotiemana noria omobe ; korende omonto karagoake emboto y'okorio , moonchorere neya kabere .
40005040	Nomonto origetie gogosoera nakoira eganchwa yao , motigere negoti nero .
40005041	Nomonto ogokoira nechinguru emaili eyemo , genda nere goika chimaili ibere .
40005042	Oyo kogosaba moe , noyo origetie singo , tomoa amagega .
40005043	Mwaigwete mbatebetigwe , Ancha omogisangi oo , nomobisa oo omogeche .
40005044	Ko inche nabatebirie , Banche ababisa baino , mobasabere ababarosirie ;
40005045	monyare koba abana b'Iso oino ore igoro : ekiagera ere nigo akobabareria omobaso oye , ababe nabaya , abatweria embura abakori boronge nabatakori boronge .
40005046	Naki kamoranche ababanchete , eng'eria ki more nero ? Inee , nonya mbaria bakobanga tibari gokora bo ?
40005047	Nainwe kamorakwanie abamino boka , mbuya ki mwamenta ? nonya mbaria ebisaku tibari gokora bo ?
40005048	Gaki inwe namobe abasera , buna Iso oino ore igoro are omosera .
40006001	Mwerende timokora obuya bwaino as'obosio bw'abanto babarore , naki komogokora ayio , timori neng'eria as'Iso oino ore igoro .
40006002	Gaki gokorua esadaka , tobugia eng'oma as'obosio bwao , buna baria abang'ainereria bagokora ase chisunagogi nase chinchera chinene chi'emechie , korigia kobakwa nabanto ; nekeene nabatebirie , banyorire eng'eria yabo .
40006003	Korende aye gokorua esadaka , nonya nokoboko kwao gw'okobee tikomanya eki kogokora okoboko kwao gw'okorio .
40006004	Enyare koba bobisi esadaka yao , n'Iso oyokorora bobisi nakoakane .
40006005	Kamogosaba , timokoba buna baria abang'ainereria : ekiagera barabwo igo banchete gosaba nagotenena ase chisunagogi nas'amatabekania e chinchera , banyare kororwa nabanto . Nekeene nabatebirie , banyorire eng'eria yabo .
40006006	Korende aye gogosaba , soa enyomba yao ime , naende kagwasiekire egesieri , mosabe Is'oo ore bobisi ; na Is'oo oyokorora bobisi nakoakane .
40006007	Korende kamogosaba timogotererera amang'ana a bosa buna baria b'ebisaku : naki barabwo nigo bagokaga ng'a nabaigugwe as'amang'ana abo are amange .
40006008	Gaki timoba omogwekano oyomo nabarabwo : naki Iso oino oyamanyire aya morigetie , rigoro motaramosaba .
40006009	Inwe gaki saba iga : Tata oito ore igoro , erieta riao ribe buya , obonda bwao boche .
40006010	Obwanchani bwao bokoreke ense , buna bwakoretwe igoro .
40006011	Toe ntwe rero endagera yaito .
40006012	Naye otige ebibe biaito buna intwe twatigire abagotokora bobe .
40006013	Togotoira as'ogotemwa , ko tokonye noria omobe . Naki obonda , nechinguru , nobonene , nobwao , emiaka nemiaka . Amina .
40006014	Naki inwe kamorababere abanto ogosaria kwabo , n'Iso oino o igoro nababere inwe .
40006015	Korende motababereti abanto ogosaria kwabo , n'Iso oino takobabera ogosaria kwaino .
40006016	Komokweng'ata timokonyiria amasio aino buna baria abang'ainereria , ekiagera barabwo nigo bakonyiria amasio abo banyare kororwa nabanto ng'a barabwo mbeng'atete . Nekeene nabatebirie , banyorire eng'eria yabo .
40006017	Korende aye gokweng'ata , eake amaguta omotwe oo , bwesibie nobosio bwao .
40006018	Tobaisa kororwa nabanto ng'a mbweng'atete , ororekane as'Is'oo ore bobisi ; na Is'oo , oyokorora bobisi , nakoakane .
40006019	Timogacha chinibo chiaino as'ense , as'ebio ebigwankwa nobobosu bigosaria , nabaibi bakobochora nakoiba :
40006020	korende chinibo chiaino chigache igoro , as'egento getagosareka as'ebigwankwa gose obobosu , nabaibi tibakobochora nonya nkoiba .
40006021	Naki as'enibo yao ere , nenkoro yao nao ekoba .
40006022	Etaya y'omobere neriso ; konye eriso riao rire buya , nomobere oo bwonsi nobe nomobaso .
40006023	Korende , eriso riao onye rire ribe , nomobere oo ig'orabe omosunte bwonsi . Noria omobaso ore ime asore , onye obaire omosunte , omosunte nobe omonene naki !
40006024	Onde tari oranyare kobakorera abanene habere , naki nageche oyomo naende nanche oyonde , gose nabwatane noyomo nagochaya oyonde . Timokonyara gokorera Nyasaye nenibo .
40006025	As'aya nabatebirie inwe , timona korengereria as'obogima bwaino , ekimorarie , gose ekimoranywe ; gose as'emebere yaino , ekimorabeke . Inee , boria obogima tibori obuya kobua endagera , noria omobere tori omuya kobua chianga ?
40006026	chirigererie chinyoni chi'igoro ; chirochio chitasimeka , chitagesa , chitasangereria as'ebiage ; na chirochio Iso oino o igoro nere ngochirageriare . Inee , inwe timogwenereti kobua chirochio ?
40006027	Korende ning'o asemore oranyare as'ogwechanda komenta as'obotambe bwaye ekerengo ki'okoboko okomo ?
40006028	Na chiria chianga na chirochio , naseki mogochiechandera ? Inyora ebisicha bi'ebirubo , buna bikomera ; tibirigokora emeremo nonya tibirigwesisa ;
40006029	korende nabatebirie , nonya Sulemani nobonene bwaye bwonsi , tabegete chianga buna kere egesicha ekemo ki'ebi .
40006030	Na boria obonyansi bw'ekerubo , bokororekana rero , na mambia bwarutwa as'endobe , onye Nyasaye okobobisia boigo , takomenta mono igo kobabisia inwe , inwe abake b'okwegena ?
40006031	Gaki , timogwechanda , mogoteba , Ninki torarie ? gose , Ninki toranywe ? gose , Ninki torabeke ?
40006032	Naki ebi bionsi bikorigigwa na baria b'ebisakusaku ; naki Iso oino o igoro omanyire buna morigetie chi bionsi .
40006033	Korende ritang'ani rigia obonda bwa Nyasaye noboronge bwaye , nebi bionsi namomenterwe inwe .
40006034	Gaki timogwechandera ay'ankio : ekiagera ankio nariechande rinyene . Bwaisanire rituko obobe bwaye .
40007001	Timogambia , monyare kogambigwa .
40007002	Naki ekina mokonacha , nakio morache konacherwa . Nekerengo mokorengera , nakio morarengerwe .
40007003	Naye inki ogokerigereria ekeogoto kere as'eriso ri'oyomino , ko tomanyeti omoribo ore eriso riao aye ?
40007004	Gose naki oratebie oyomino , Ntiga nkorusie ekeogoto ekio as'eriso riao , nomoribo nore eriso riao aye ?
40007005	Omong'ainereria , erusie aye omonyene omoribo ore eriso riao , nario orarore buya komorusia oyomino ekeogoto kere eriso riaye .
40007006	Ekere ekiya timoa chisese , gose timoitera chiruru chiaino as'obosio bwe chingurue , tichicha gochitacha namagoro abo , naende chibaonchokere chibatandore .
40007007	Saba , namoegwe , rigia namorore ; tura namoigorerwe .
40007008	Naki onde bwonsi ogosaba nkonyorare , noyokorigia nkororare , noyogotura naigorerwe .
40007009	Gose ning'o ore asemore , orasabwe obokima nomwan'oye , oramoe rigena ?
40007010	Gose , oyogosabwa enswe , oramoe eng'iti ?
40007011	Gaki , inwe abamore ababe , onye momanyete kobaa abana baino ebiegwa ebiya , inee , n'Iso oino ore igoro takomenta mono kobaa amaya abwo bakomosaba ?
40007012	Gaki ande onsi moyarigetie mokorerwe nabanto , nainwe bakorere bo . Ekiagera ayio naro ogochika nababani .
40007013	Soa inwe as'egesieri kere ekegote ; ekiagera egesieri nekegare , nenchera nengare ekogenda obosirij nabange bakogesoa ekio .
40007014	Ekiagera egesieri nekegote , nenchera nenyerere ekogenda as'obogima , nabakonyerora nabake .
40007015	Mwerende nababani b'oborimo , barabwo abwo bagocha asemore babegete chingobo chie ching'ondi , nabarabwo ime nigo bare chisese chi'orosana chikoria kegima .
40007016	As'amatunda abo namobamanye . Inee , mogotwa amasabibu as'amagwa ? gose amako as'amageri ?
40007017	Naboigo omote bwonsi omuya okwama amatunda amaya , nomote omobe nigokwama amatunda amabe .
40007018	Omote omuya tokonyara kwama amatunda amabe , nonya nomote omobe tokonyara kwama amatunda amaya .
40007019	Omote bwonsi otameti amatunda amaya nigokobutorwa otugutwa endobe .
40007020	Naboigo , nas'amatunda abo morabamanyere barabwo .
40007021	Tari omonto bwonsi ogontebia , Omonene , Omonene , orasoe ime as'obonda bw'igoro , korende noyogokora obwanchani bwa Tata one ore igoro .
40007022	Ase rituko riria nabange barantebie , Omonene , Omonene , intwe titware gokora obobani as'erieta riao ? nas'erieta riao goseria ebirecha , nas'erieta riao gokora ogokumia okonge ?
40007023	Nainche erio nimbatebie boronge abanto baria , Timbamanyeti inwe nonya ng'ake : karwe asende inwe abakori ebibe .
40007024	Gaki onde omo oyokoigwa amang'ana ane aya , nakoyabwata , nagwekanigwe nomosacha omonyene obong'aini , oagachete mwaye as'egetare igoro :
40007025	embura egatwa , omogoko ogacha , amo nomwaga , bigachia as'enyomba eria , tiyagwa : ekiagera oboroso bwaye boagachire as'egetare igoro .
40007026	Nonde omo oyokoigwa amang'ana ane aya , gotayabwata , nagwekanigwe nomosacha omokayayu , oagachete mwaye as'amaroba :
40007027	embura egatwa , omogoko ogacha , amo nomwaga , bikaaka enyomba eria ekagwa ; nokogwa kwaye gokaba okonene mono .
40007028	Yesu gakorire amang'ana aya , ekaba ngokumiere emeganda eria as'okworokereria kwaye ;
40007029	naki igarenge koborokereria buna oyore nechinguru , tari buna baria abariki .
40008001	Yesu ochia korua egetunwa igoro agatunyanwa nemeganda emenge .
40008002	Rora , agachierwa nomonyene oborwaire bokorokwa ukoma , akamosasima , akamotebia , Omonene , onye korigetie , nonyare gonsibia .
40008003	Agakorambora okoboko kwaye akamokuna ; akamotebia , Nanchire ; sibeka . Erio agwo akagwenigwa oborwaire bwaye .
40008004	Yesu akamotebia , Rigereria totebia ' mont'onde ring'ana ; genda omworokie omokuani omobere oo , orue ekeegwa giachigetwe na Musa , obe okweorokia asebare .
40008005	Naende ochia gosoa Kaperinaum , agachierwa nomonene oyomo bw'abasigari ,
40008006	okomosorora nakomotebia , Omonene , omosomba one nyomba araire , oborwaire b'okomoigusia , nigo akoromwa mono .
40008007	Yesu akamotebia , Inche ninchiche komogwenia .
40008008	Oria omonene bw'abasigari akamoiraneria akabora , Omonene , inche tari omonto orachicherwe naye osoe inse as'ekerama kiane : korende atora ring'ana erimo rioka , nomosomba one nagwene .
40008009	Naki ninche nomonto or'inse as'ogochika , ninde nabasigari inse asende ; nainche kondatebie oyo , Genda , ogenda ; kondatebie oyo , Nchuo , ocha ; kondatebie omosomba one , Kora eri , okora .
40008010	Yesu ochia koigwa ayio agaichana , akabatebia abamotunyanete , Nekeene nabatebirie , nonya nas'Isiraeli tinanyakorora okwegena okoreng'aine oko :
40008011	korende nabatebirie ng'a abange nabache korwa mocha na bosongo , nabaikaranse amo n'lbrahimu , n'lsaaka , na Yakobo , as'obonda bw'igoro ;
40008012	na baria abana b'obonda nabatugutwe isiko as'omosunte ; nakebe nekerefo nokoriania amaino .
40008013	Yesu akamotebia omonene bw'abasigari , Genda bwoo , nabe asore koreng'ana nogwancha kwao . Akagwenigwa oria omosomba oye as'ekero keria .
40008014	Yesu akagenda ' nyomba ase Petero , akarora ng'ina mokaye oraire , orwarete oborwaire .
40008015	Akamokuna okoboko kwaye , oborwaire bokamotiga ; akaimoka korwa as'araire , akaba nkomokorerare .
40008016	Bwachia koira , bakamoirera abanto abange ababwatetwe nebirechaakabarusia ebirecha ase ring'ana ; na bonsi konya banyarekire akabagwenia ;
40008017	rinyare goikerana erio riatebetwe nomobani Isaya , ogoteba , Omonyene akaimokia oboreu bwaito , akayabogoria namarwaire aito .
40008018	Na Yesu agachia korora oetananirwe nemeganda emenge , agachika koimoka korwa aroro kogenda ng'umbu .
40008019	Agachierwa nomonto oyomo omoriki , akamotebia , Aye Omworokia , ningotunye as'ogochia onsi .
40008020	Yesu akamotebia , Ebibwe mbire namakuruma , nechinyoni chi'igoro nchire nebiswa , korende Omwana-o-mwanyabanto tari naas'akobeka omotw'oye .
40008021	Noyonde as'aborokigwa baye , akamotebia , Omonene , ing'a ribaga ritang'ani ngende gotindeka tata .
40008022	Yesu akamotebia , Ntunyana inche , obatige abakure batindeke abakure babo .
40008023	Goika ochia korina obwato agatunyanwa naborokigwa baye
40008024	Rora , omwaga omonene ogasoa aria as'enyancha , goika obwato bokaba ngotubwabore nemerindo : nere omonyene konya orarire .
40008025	Bakamochiera aborokigwa baye bakamotura , bakomotebia , Omonene , tokonye ; ngosiratore !
40008026	Akabatebia , Naki mokwoboa inwe ! More nokwegena ogoke ! Erio agwo agaienena akayekania embeo nenyancha ; gokaba ogotoerera okonene .
40008027	Bagaichana baria abanto , bagateba , Omonto ki oyo , nonya nembeo nenyancha chikomoigwera .
40008028	Ogochia goika ng'umbu , ense y'Abagadari , akaorokerwa nabanto babere babwatetwe nebirecha , nabarabwo bakarua chimbera ; nabatindi mono abanto abwo , goika omonto onde takonyara goeta enchera eria ,
40008029	Nabarabwo bakaaka egeturi , bakobora , Inki ntwe tore naye , Omwana o Nyasaye ? Inee , ngwachire aiga gotoita ekero giaito getaraika ?
40008030	Riicho rie chingurue chinyinge ndiarenge aroro , rire are nabarabwo , rikorisia .
40008031	Ebirecha biria bikamosorora , bikobora , Onye gwatorusia , tiga tosoe ase riicho rie chingurue .
40008032	Akabitebia Genda . Bikarua abanto baria babere , bikagenda bigasoa ase chingurue ; narirorio , erio riicho rionsi rigatirimboka eora , rigasoa enyancha , chigakwa amache ime .
40008033	Nabarisia bagatama , bakagenda sobo ; bakagenda bakarandia ayabanyorete onsi , naya baria babwatetwe nebirecha ;
40008034	nekero ekio bagasoka abanto omochie omogima kogenda koumerana na Yesu : bachia komorora bakamosorora anyare korua ase chinsemo chiabo agende aande .
40009001	Agasoa obwato akamboka , akagenda omochie oye .
40009002	Na rigereria , bakamoimokia omonto ore noborwaire bw'okoigusia , oraire ' borere , bakagenda nere asare . Yesu ochia korora okwegena kwabo akamotebia omonyene oborwaire , Enkoro yao tiga ereme , omwana one ; ebibe biao biabeirwe .
40009003	Erio abande as'abariki bakabora as'emioyo yabo , Oyo Nyasaye akorama .
40009004	Yesu akamanya ebirengererio biabo , akabatebia , Naseki inwe mokorengereria ebirengererio ebibe ase chinkoro chiaino ?
40009005	Naki , erire eriango ndiriri , goteba , Biabeirwe asore ebibe biao , gose goteba , Imoka ogende ?
40009006	Korende monyare kemanya ng'a Omwana-o-mwanyabanto nare nokobua as'ense okwabera ebibe , ( erio agwo akamotebia oria omonyene oborwaire ) , Imoka , obogorie oborere bwao ogende mwao .
40009007	Agatenena akagenda mwaye .
40009008	Emeganda yachia korora aria egakumia , bakamotogia Nyasaye , oyokoa mwanyabanto okobua engecho eyio .
40009009	Goika Yesu ochia goeta korwa aroro akamorora omonto oyomo oikaransete aase bakobangerwa ebango , erieta riaye okorokwa Mathayo : akamotebia , Ntunyana . Akaimoka , akamotunyana .
40009010	Ekaba ekero ekio oikaransete enyomba okoria endagera , erio bagacha abakorusia ebango abange nabanyene ebibe , bagaikaransa amo na Yesu naborokigwa baye .
40009011	Na baria Abafarisai , bachia kobarora , bakababoria baria aborokigwa baye , Naki omworokia oino akoria amo nabakorusia ebango nabanyene ebibe ?
40009012	Ochia koigwa akabatebia , Abare buya tibakorigia omorwaria , korende abare abarwaire nabwo bakorigia omorwaria .
40009013	Genda morinyore engecho yaye ring'ana eri : Inche igo ndigetie amabera , tari ekeng'wanso : naki tincheti kobarangeria ababoronge , korende abanyene ebibe .
40009014	Erio bakamochiera aborokigwa ba Yohana , bakamotebia , Naki ntwe Abafarisai tokweng'ata botambe , naborokigwa bao tibakweng'ata ?
40009015	Yesu akabatebia , Tibakonyara korera abana b'enyangi kareo omonene bw'enyangi amo nabarabwo , korende amatuko nache arache korusigwa asebare omonene bw'enyangi ; nario barache kweng'ata .
40009016	Gose tari omonto onde okobeka ekeraka ki'eanga enyia as'eanga engotu : naki keria kiabegetwe nigo kegotandora eanga eria , nase yatandogete ake nigo ekonagochiererera .
40009017	Gose tibakonyara kobeka edivai enyia ase chichuba chingotu : kabarabeke bo , chiria chichuba nigo chigwateka , edivai yaiteka , nechichuba chiasira : korende edivai enyia nigo ekobekwa ase chichuba chinyia , chiasirana chionsi ibere .
40009018	Ekero akobatebia ayio , erio agacha omonene oyomo , ukamosasima okobora , Omoiseke one bono iga oisire gokwa ; korende nchuo aye , omobekere okoboko , nere nagwene .
40009019	Yesu akaimoka akamotunyana omonto oria , ere naborokigwa baye .
40009020	Ekero ekio omokungu oyomo , orenge noborwaire bw'okorua amanyinga korwa emiaka ikomi nebere , akamochiera korwa nyuma , agakuna omobarero bw'eanga yaye ;
40009021	ekiagerete agateba omoy'oye ime , Kondakune eanga yaye , ningwene :
40009022	korende Yesu agaonchoka , ochia komorora akamotebia , Kabe nomoyo omoremu , omosubati ; okwegena kwao gwakogwenirie . Akagwena omokungu oria , akaba omogima korwa ekero keria .
40009023	Yesu ochia goika enyomba y'omonto oria omonene , akabarora abakobugia ebiroria nabanto basangereregete bagokora riroroche ,
40009024	Akabatebia , Irana nyuma : naki omwana takweti , nokorara araire gwoka . Bakamosekerera mono .
40009025	Erio basokigwa isiko baria basangereregete amo , agasoa ime akamobwata okoboko ; akaimoka oria omwana .
40009026	Amang'ana aya agakuma ense eria yonsi .
40009027	Yesu ogoeta okorua aaria , abanto babere emeuko bakamotunyana , bakoaka egeturi , bakobora , Tororere amabera , omwana o Daudi .
40009028	Ochia gosoa nyomba bakamochiera asare emeuko , Yesu akababoria , Inee , mwanchire ng'a ninyare inche gokora ring'ana eri ? Bakamotebia , Ee , Omonene ,
40009029	Erio agwo akabakuna amaiso , akabatebia , Koreng'ana nokwegena kwaino abe asemore .
40009030	Amaiso abo akaramokia . Yesu akabachika bokong'u , Rigereria ' monto onde tabaisa komanya .
40009031	Barabwo bagasoka isiko , bakarandia amang'ana aye as'ense yonsi .
40009032	Baria bagochia gosoka isiko ekero ekio , abanto bakamoretera omonto rimama , ore nekerecha .
40009033	Ekerecha giachia goserigwa riria rimama rigakwana ; emeganda egakumia , ekobora , As'Isiraeli ' monto onde tararorekana engeoho buna eye .
40009034	Baria Abafarisai bakobora , Nigo akobarusia ebirecha as'omonene bw'ebirecha .
40009035	Yesu agaetanana emechie yonsi nebichie okworokereria ase chisunagogi chiabo , okorandia amang'ana amaya ay'obonda , nakogwenia obonyareku noborwaire bwonsi .
40009036	Ochia koyerora emeganda y'abanto , akabarorera amabera ; ekiagera barenge nokorosa , nogwatananeka buna ching'ondi chkari nomorisia .
40009037	Erio agwo akabatebia aborokigwa baye , Rigesa ekeene nerinene ; korende abakori emeremo nabake .
40009038	Gaki mosabe Omonene bwe rigesa abatome abakori emeremo ase rigesa riaye .
40010001	Akabarangeria baria aborokigwa baye ikomi nababere , akabaa okobua as'ebirecha ebibe , as'okobiseria , nokogwenia obonyareku bwonsi noborwaire bwonsi bwa mwanyabanto .
40010002	Namarieta abo baria abatomwa ikomi nababere naro aya : oyo bwe ritang'ani , Simon okorokwa Petero , n'Anderea momura omwabo ; Yakobo omwana o Zebedi na Yohana momura omwabo ;
40010003	Filipo , na Baritholomayo ; Thomas , na Mathayo , omobangi ebango ; Yakobo bw'Alufayo , na Thadayo ;
40010004	Simon Omokanani ; na Yudasi Omoisikariota , nere oyomoruete .
40010005	Aba ikomi nababere Yesu akabatoma , akabachika , agateba , Enchera y'ebisaku timogenda ende yonsi , nonya nomochie bw'Abasamaria timosoa onde bwonsi .
40010006	Ko mbuya morachichiere ching'ondi chinsiru chi'enyomba y'Isiraeli .
40010007	Nainwe as'okogenda kwaino , randia , motebe : Obonda bw'igoro bwaikire ang'e .
40010008	Nabarwarete bagwenie , abakure babokie , abare noborwaire bw'ukoma basibie , ebirecha birusie . Mwaeirwe bosa , karue bosa .
40010009	Timokora emonga y'ethahabu , gose efetha , gose chitai as'ebimoya biaino .
40010010	Timobogoria chisaro chi'orogendo nonya nechikansu ibere , nonya nebikoroto , nonya nenyimbo : naki omokori emeremo nagwenerete endagera yaye .
40010011	Nomochie onde bwonsi morasoe , nagachie gonsi , rigereria oyogwenerete ime , moikaranse aroro goika mosoke .
40010012	Nainwe ekero mogosoa enyomba eria , yekwanie .
40010013	Nero kegwenerete enyomba eria , omorembe oino nonyeikere igoro asere ; konye tegwenereti , omorembe oino nobairanere inwe .
40010014	Noyo otabaroiseti inwe onde bwensi , gose okoigwa amang'ana aino , mobe kamokorua enyomba eria gose omochie oria , kong'onta orotu rw'amagoro aino .
40010015	Nekeene nabatebirie , nebe buya kobua ase Sodomu na Gomora ase rituko ri'ekina kobua omochie oria .
40010016	Rigereria , nabatomire inwe , omogwekano bwe ching'ondi gatigati ye ching'iti chi'orosana . Naboigo mobe nobong'aini buna eng'iti , nobwororo buna riruma .
40010017	Nainwe erende na mwanyabanto ; naki barabwo nababasokie nakobaira ase chibarasa chiabo , nase chisunagogi chiabo , nababachwanie chinkini .
40010018	Nainwe namoirwe goika as'obosio bw'abagavuna nabaruoti asende , koba okweorokia asebare nas'ebisaku .
40010019	Korende rigoro bakobaira , timoichana buna mogocha koiraneria ase ' nchera ki gose as'amang'ana ki ; naki as'ekero keria namoegwe eri mogokwana ,
40010020	naki tari inwe mogokwana , n'Omoika o Iso oino ogokwana asemore ime .
40010021	Korende oyomwabo namorue oyomwabo akwe , n'ise namorue omwan'oye , nabaria abana nababaimokere abaibori babo kobabeka as'ogoitwa .
40010022	Nainwe namogechwe nabanto bonsi as'erieta riane ; korende oyoraremererie goika omoerio , oyio nakonyeke .
40010023	Nabarabwo kabarabarosie as'omochie oyo , tama gochia as'oyonde ; naki nekeene nabatebirie , timokoyekora emechie y'lsiraeli atacheti oria Omwana-o-mwanyabanto .
40010024	Omworokigwa takoba omonene as'omworokia oye , gose omosomba takoba omonene as'omonene oye ,
40010025	yamoisanire omworokigwa koba buna omworokia oye , nomosomba buna omonene oye . Inee , ere omonyene enyomba onye bamorokire erieta ria Beelizebuli , tai kobua abwo bare b'enyomba yaye ?
40010026	Gaki timobairoka baria : ekiagera rinde tiriri riakunegetwe ritache gokunorwa kegima , gose riabisegete ritache komanyekana .
40010027	Eri nkobatebia omosunte ime , ritebe as'omobaso , neri mokoigwa as'ogoto , rirandie igoro ase chinyomba .
40010028	Nainwe timoiroka abagoita omobere , abatanyare goita oria omoika : kobua moiroke oyo oranyare kobiita omobere nomoika bionsi ase chaanam .
40010029	Inee , chinchiro ibere tichiri kogorwa egesabwa ekemo ? Ko nonya nakamo kaye tigakogwa inse Iso oino atamanyeti .
40010030	Korende inwe , nonya nechio chitukia chi'emetwe yaino chionsi chiabarirwe .
40010031	As'ayio timoiroka ; inwe nabaya kobua ebinyoni ebinge .
40010032	As'ayio ker'omonto oranyatore as'obosio bwa mwanyabanto , nainche nanche komwatora as'obosio bwa Tata one ore igoro .
40010033	Korende oyoranyange as'obosio bwa mwanyabanto , nainche namwange as'obosio bwa Tata one ore igoro .
40010034	Timokaga ng'a nachire kobeka omorembe as'ense : tincheti koyobeka omorembe , korende nachire kobeka omoro bw'esegi .
40010035	Naki eki nacheire inche , nokobatanana omonto n'ise , nomosubati na ng'ina , na moka-momura , na ng'inabiara .
40010036	Nababisa b'omonto nababe abanto b'enyomba yaye .
40010037	Oyo bwanchete ise gose ng'ina kobua inche , tangwenereti . Noyo bwanchete omwan'oye omomura , gose enyaroka , kobua inche , tangwenereti .
40010038	Noyo tabwateti omosalaba oye antunyane , tangwenereti inche .
40010039	Oyoranche obogima bwaye nabosirie , noyorabosirie obogima bwaye as'engecho yane naborore ,
40010040	Oyobanchire inwe , onyanchire nainche ; noyonyanchire inche , bwanchire noyo ontomete .
40010041	Oyobwanchire omobani as'erieta ri'omobani , nanyore eng'eria y'omobani ; noyobwanchire oyio oboronge , ekiagera nomonyene oboronge , nanyore eng'eria y'oyio oboronge .
40010042	Noyo oramosibie oyomo obo as'abake aba egetabo ki'amache amakendu oka as'erieta ri'omworokigwa , nekeene nabatebirie eng'eria yaye tegosira nonya ng'ake .
40011001	Ekaba Yesu agachia gokora okobachika aborokigwa baye ikomi nababere , akaimoka korwa aaria arenge , akagenda kworokereria nakorandia as'emechie yabo .
40011002	Nere Yohana ochia koigwa aaria as'agasibire ebitage bia Kristo , agatoma aborokigwa baye komoboria ,
40011003	Aye naye ogocha , gose nomoao tokoganya ?
40011004	Yesu akabairaneria akabatebia , Genda momoiranerie amang'ana Yohana ayamwaigwa naya mwarora ;
40011005	emeuko nkororere , nebirema nkogendabire , nabanyene ukoma ngosibigwabare , nemetino nkoigwere , nebitondo nkobokigwabire , nabataka nkoranderigwabare amang'ana amaya .
40011006	Nare negesio oyotagochiri asende inche .
40011007	Nabwo bachia koimoka , Yesu agachaka kobaboria baria emeganda ase Yohana : Inki mwachiete korora aria eroro ime ? Egetonto gegotengechigwa nembeo ?
40011008	Korende inki mwagendete isiko gokerigereria ? omonto oboirie chianga chinterere ? Rigereria , abakweboa chianga chinterere iga bare ase chinyomba chi'abaruoti .
40011009	Korende inki mwachiete korigereria aaria ? Nokorigia korora omobani ? Naboigo nabatebirie inwe , naende kobua omobani .
40011010	Naki oyo nere orikeretwe amang'ana aya : Rigereria , inche namotomire omotomwa one as'obosio bwao , Oyorache korosia enchera yao otang'aine asore .
40011011	Nekeene , nabatebirie inwe , onde taratoka as'abaiboire nabakungu ore omonene kobua Yohana Omobatisi : nere oyore omoke as'obonda bwa igoro nomonene kobua ere .
40011012	Korende korwa amatuko aye Yohana Omobatisi goika bono , obonda bw'igoro igo bogosogwa nechinguru , nabwo abanyene chinguru bakoboira nechinguru .
40011013	Naki ababani bonsi namachiko , iga barekobana goika Yohana .
40011014	Nainwe onye mwarigirie koriancha , ere nere . Elija ogocha-gocha .
40011015	Oyore namato akoigwa , aigwe .
40011016	Korende naki ndakegwekanie ekegori eke ? Nkegwekaine nabana bagoikaransa chichiro , bakobarangeria abagisangio babo , bagoteba ,
40011017	Twababugeirie ebiroria , nainwe timogotenga ; twarerire , timorigoichana .
40011018	Naki Yohana nachete , tarekoria gose tarekonywa : bagakwana , Nare nekerecha .
40011019	Omwana-o-mwanyabanto nachete okoria nakonywa : barabwo bagateba , Oyo nere , omonto omoribobe nagotinda nedivai , omosani bw'ababangi nabanyene ebibe ! Nobong'aini bwaeirwe oboronge nabana baye .
40011020	Erio agwo agachaka koyiomania emechie , as'ebitage biaye bie chinguru biakorekire ime ebinge , ekiagera etaonchogeti .
40011021	Obobe nobwao , Korazen ! obobe nobwao Bethisaida ! ekiagera onyore mbiakoregete ase Turo na Sidon ebitage bie chinguru biakoregete asemore , anga mbaonchogete kare nakobeka egetambaa gie chigunia neribu .
40011022	Nabatebirie inwe nakebe ekiororo ase Turo na Sidon ase rituko ri'ekina kobua ekiaino inwe .
40011023	Naye Kaperinaum oimokererigwe goika igoro , noche goikigwa goika as'amakweri . Ekiagera ebitage bie chinguru biakorekire asore aye , onye mbiakoregete ase Sodomu anga noikaransete omochie oyio goika rituko ria rero .
40011024	Korende nabatebirie , inwe , ng'a nakebe ekiororo as'ense ya Sodomu ase rituko ri'ekina kobua ekiao aye .
40011025	As'ekero keria Yesu akairaneria agakwana , Nakobakire aye Tata , Omonene o igoro nense , ekiagera amang'ana aya kwabisire abare nechisemi nobong'aini , kwabaigoreire abana .
40011026	Naboigo are , Tata , ekiagera nagwenerete asore abe bo .
40011027	Amang'ana onsi naeirwe inche na Tata one ; gose tari onde omomanyete Omwana tatiga ere Tata , nonya tari onde omomanyete Tata tatiga Omwana , nonde bwonsi oria Omwana aranche komoorokeria .
40011028	Nchuo asende inwe mwensi abwo mwarosigwe as'emeremo emerito , abwo mwabunekire nechigurube , nainche nimbatimokie .
40011029	Mwetweke egesibo kiane , mwegere asende , ekiagera inche nomwororonde , nomoitongo bw'omoyo : nainwe namorore ogotimoka as'emebere yaino .
40011030	Naki egesibo kiane nekiororo , negurube yane nengusu .
40012001	As'ekero keria Yesu nagendete rituko ri'esabato gatigati y'emegondo ; aborokigwa baye bakaba nenchara , bagachaka kobutora ebigara , bakaria .
40012002	Abafarisai bagachia korora , bakamotebia , Rigereria , aborokigwa bao buna bagokora eritagwenereti gokoreka ase rituko ri'esabato .
40012003	Nere akabatebia , Timwanyagosoma ayakorete Daudi ekero arenge nenchara , ere nabwo barenge komo ?
40012004	Asoete as'enyomba ya Nyasaye , akayeria eria emegati eyokworokereria , nero tiyagwenerete asare ayerie , gose as'abwo barenge amo nere , tatiga as'abakuani boka abanyene .
40012005	Gose timwasomete as'amachiko buna amatuko ye chisabato abakuani be hekalu igo bagosaria esabato , nabarabwo tibaba nokomocha ?
40012006	Nainche nabatebirie buna nare aiga oyore omonene kobua hekalu .
40012007	Korende onye mwamanyete engecho y'amang'ana aya , Nindigetie amabera , tindigetie ekeng'wanso , anga timwababegete ekina abatari nokomocha .
40012008	Naki oria Omwana-o-mwanyabanto nere omonene bw'esabato ,
40012009	Akaimoka korwa aria , akagenda , agasoa esunagogi yabo .
40012010	Rora , narenge omonto agwo okoboko kwaye kwomete . Bakamoboria , bagoteba , Inee , negwenerete kogwenia ase rituko ri'esabato ? banyare komosoera .
40012011	Nere akabatebia , Ning'o asemore orabe neng'ondi eyemo : eng'ondi eyio keragwe eirima ase rituko ri'esabato takonyebwata ayerusie ?
40012012	Inee , omonto nabuete eng'ondi goika karenga ? gaki abaire naro , agwenerete gokora amaya rituko ri'esabato .
40012013	Erio agwo akamotebia omonto oria , Rambora okoboko kwao . Agakorambora , gokagwena , gokaba okogima buna okonde ,
40012014	Korende bakaimoka baria Abafarisai bakagenda bakamogamba bamoite ,
40012015	Yesu agachia komanya amang'ana aria , akarua aria akagenda ande : agatunyanwa nabanto abange , akabagwenia bonsi ,
40012016	Akabachika tibamoorokia :
40012017	rinyare goikerana eri'arigetwe nomobani Isaya , ogoteba ,
40012018	Oyo nere omosomba one nachorire ; Omwanchi one , omoy'one ogokigwe asare : Nimobekere Omoika one . Nere nabiranderie ebisaku ekina ,
40012019	Takwomana , gose takoaka egeturi ; Nonya nomont'onde takoigwa eriogi riaye ase chinchera chinene .
40012020	Egetonto giatachetwe tagokebuna , Buna egesibe ki'amatwaro gekoimoka erioki tagokerimia , Goika arete ekina as'okobua .
40012021	Nas'erieta riaye Ebisaku nabirisemerie .
40012022	Ekero ekio akareterwa omonyene ekerecha , nere nomouko , naende nerimama : akamogwenia , goika oria omoukorimama agakwana nakorora .
40012023	Emeganda eria yonsi ekaba ngokumiere , bagakwana , Inee , oyo nere omwana o Daudi ?
40012024	Korende Abafarisai bagachia koigwa bagakwana : Oyo tarikobarusia ebirecha tatiga ase Beelizebuli , omonene bw'ebirecha .
40012025	Agachia komanya ebirengererio biabo akabatebia , Ker'obonda bwatananekanire bwoka , tibogotenena ; na ker'omochie gose enyomba yatananekanire yoka , tegotenena .
40012026	Na Saitani karaserie Saitani , yabaire bwatananekanire nomobere oye ; Inee , obonda bwaye , naki boratenene ?
40012027	Nainche onye nase Beelizebuli ngoseria ebirecha , Inee , abana baino nase ng'o bakobaseria ? As'engecho eyio , barabwo nababe abagambi baino .
40012028	Onye nainche nas'Omoika o Nyasaye ngoseria ebirecha , gaki , obonda bwa Nyasaye nigo bwabacheire .
40012029	Gose omonto naki aranyare gosoa as'enyomba y'omonyene chinguru gosakora ebinto biaye , atatang'aneti ritang'ani komosiba oria omonyene chinguru ? Nario erio aramanye gosakora enyomba yaye .
40012030	Oyotari amo nainche igare ao nainche . Oyo otari gosangereria amo nainche , nigo agoserebania .
40012031	As'engecho eyio nabatebirie , ker'obobe nokorama , mwanyabanto nababerwe ; tatiga okorama as'Omoika tibakwaberwa .
40012032	Nomonto orakwane ring'ana as'Omwana-o-mwanyabanto , nariaberwe asare ; korende omonto orakwane ring'ana as'Omoika Omochenu , tirikwaberwa asare as'ense eye , nonya nas'eria egocha koba .
40012033	Kora omote omuya , namatunda aye amaya : gose kora omote omobe , namatunda aye amabe : naki omote nigo okomanyekana as'amatunda aye .
40012034	Inwe oroiboro rwe ching'iti , naki moranyare gokwana amaya , onye more ababe ? Naki ebichire as'enkoro , nabio omonwa ogokwana .
40012035	Omonto omuya as'emonga engiya akorua amaya , nomonto omobe as'emonga embe akorua amabe .
40012036	Korende nabatebirie inwe , ng'a kera ring'ana ritari nenchera mwanyabanto barakwane , rituko ri'ekina nabache goteba okobara kwaye .
40012037	Naki as'amang'ana ao noegwe oboronge , nas'amang'ana ao nobugwe ng'a nomosaria .
40012038	Erio agwo bakamoiraneria abande as'abariki n'Abafarisai , bakobora , Omworokia , ntorigetie torore egekone asore .
40012039	Akabairaneria , akabatebia , Ekegori ekebe nobotomani kerigetie egekone , korende tigekoegwa egekone tatiga egekone ki'omobani Yona .
40012040	Naki buna Yona abete ime as'enda ye nyangumi ekero ki'amatuko atato nemebaso etato , n'Omwana-o-mwanyabanto nere nabe ime as'enkoro y'ense boigo emebaso etato namatuko atato .
40012041	Abanto ba Nineva nabatenene as'ekina amo nabanto b'ekegori eke nabarabwo nabakenachere ekina gi'okomocha . Ekiagera barabwo nigo baonchogete as'okorandia kwa Yona , naki oyomobuete Yona naigare .
40012042	Omogambi eting'ana bw'ensemo ya sugusu natenene as'ekina amo nabanto b'ekegori eke , nere nakenachere ekina ng'a giasaririe : ekiagera aruete chinsinyo chi'ense anyare koigwa obong'aini bwa Sulemani , noyobuete Sulemani naigare .
40012043	Ekerecha ki'eubi gekorua as'omonto , gegoeta aas'atari amache , gekorigia ase gegotimokera , tigekonyora .
40012044	Erio kiabora , Ning'irane mwane ase naruete . Gegocha gekayerora nenchwa , yaabusirwe , yaomirwe .
40012045	Erio gekabwatia enchera , gekareta ebirecha binde bitano nabibere , ebibe gokebua ekenyene , bigasoa bikayeikaransa , akaba omonto oria okoba kwaye kw'omoerio nokobe kobua okwe ritang'ani . Naboigo erache koba as'ekegori eke kere ekebe .
40012046	Nere kare gokwana nemeganda , rora , ng'ina nabamura bamwabo nisiko bateneine , mbarigetie gokwana nere .
40012047	Omonto oyomo akamotebia , Rora , nyoko nabamura bamino mbare isiko , bateneine , mbarigetie gokwana naye .
40012048	Akamoiraneria , oria rigokwana komo , akabora , Baba nere ng'o ? Nabamura baminto mbarabi ?
40012049	Agakorambora okoboko kwaye ensemo y'aborokigwa baye , akabora , Rigereria baba nabamura baminto .
40012050	Naki oyo orakore obwanchani bwa Tata one ore igoro , oyo nere momura ominto , nere mosubati ominto , nere baba .
40013001	Ase rituko riria , Yesu akarua aria nyomba , akagenda agaikaransa as'enyancha mbarabare .
40013002	Abanto bakamosangererekera emeganda emenge , goika akarina obwato nagoikaransa : noria omoganda bw'abanto bagatenena engegu bonsi .
40013003	Agakwana nabarabwo amang'ana amange . Akayarenta as'emereng'anio akabora : Omobusuri omanoire kogenda kobusura embusuro .
40013004	Rigoro akobusura , chimbusuro chinde chikagwa ensemo y'enchera , chinyoni chigacha chigachiria :
40013005	nechinde chikagwa aas'amagena are , aase amaroba arenge amake : erio chigakumboka ekiagera amaroba atachieti inse .
40013006	Omobaso ochia kobara chigasusana ; nas'okomocha emeri chikoma .
40013007	Nechinde chikagwa as'amagwa ime , naria amagwa agakina agachimiga .
40013008	Nechinde chikagwa as'amaroba amaya , chikama , echi emia , nechi'emerongo etano nomo , nechi'emerongo etato .
40013009	Oyore namato aigwe .
40013010	Aborokigwa baye bakamochiera bakamotebia , Naseki aye kware gokwana nabarabwo as'emereng'anio ?
40013011	Akabairaneria akabatebia , Ekiagera inwe mwaeirwe koyamanya aya bobisi ay'obonda bwa igoro , korende barabwo tibaeiri .
40013012	Naki oyore nero naegwe , nere namenteranigwe ; korende oyotayebwati naurwe nonya neyio abwate ,
40013013	As'engecho eyio , inche ngokwana nabarabwo as'emereng'anio ; ekiagera abakorigereria namaiso tibarora , nabakoigwa namato tibaigwa , nonya nokoinyora tibainyora .
40013014	Nabarabwo ring'ana ri'Isaya , riabaikeire , rigoteba , Okoigwa namoigwe , ko timoinyora gento kende ; Nokorigereria as'amaiso namorigererie , ko timorora gento kende .
40013015	Naki chinkoro chi'abanto aba , chiabaire chinkong'u , Namato abo igo bakoigwa as'oborito . Namaiso abo bayamiamirie , Tibacha korora namaiso abo , Baigwe namato abo , Bainyore ase chinkoro chiabo , Baonchoke , mbagwenie .
40013016	Korende inwe mwasesenigwe amaiso aino , ekiagera akorora ; mwasesenigwe amato aino , ekiagera akoigwa .
40013017	Naki nekeene nabatebirie , nabange ababani nabanyene oboronge mbarengereretie koyarora ayio moroche inwe as'amaiso aino , tibayarora , nokoyaigwa ayamokoigwa inwe , tibayaigwa .
40013018	Gaki yoigwe omoreng'anio bw'omobusuri bw'embusuro ,
40013019	Omonto bwonsi orabe nkoigware ring'ana ri'obonda , gotarinyora , nigo agocha oria omobe , oritaboria riria riasimekirwre as'omoyo oye ; oyo nere obusuirwe enchera mbarabare ,
40013020	Noyo obusuirwe amagena ime nere okoriigwa riria ring'ana , akaribwata bwango nomogoko ;
40013021	korende tari nemeri omonyene , ogenderera egeka egeke ; korende emechando egochigocha , gose ogochandwa ekiagera ase ring'ana riria , erio ogochwa .
40013022	Noyo obusuirwe amagwa ime , Oyo nere okoigwa ring'ana riria , riba nkomigwarire ring'ana nokorengereria gw'ense , nokong'ainwa kw'enibo , takwama .
40013023	Noyo obusuirwe as'amaroba amaya , nere oria okoigwa ring'ana riria , oriinyora ; nere ekeene bwama amatunda , aya emia , naya emerongo etano nomo , naya emerongo etato .
40013024	Akabasokeria omoreng'anio onde , agakwana , Obonda bwa igoro nigo bogwekaine nomonto osimegete embusuro engiya as'omogondo oye ;
40013025	korende rigoro abanto bararire , omobisa oye akagenda agasimeka namabanchore ime as'engano , akagenda .
40013026	Egachia koorokia korwa inse ekama ebigara , erio namabanchore naro akarorekana .
40013027	Erio abasomba b'omonyene enyomba bagacha , bakamotebia , Omonene , tigwasimegete embusuro engiya as'omogondo oo ? Naki onyorekana namabanchore ?
40013028	Akabatebia , Nomonto omobisa okorete bo , Abasomba bakamotebia , Inee , norigetie tochie toyasangererie ?
40013029	Agateba , Yaya ; gose mokoba mogosangereria amabanchore namosimore engano amo naro ,
40013030	Bitige bikine bionsi bibere goika rigesa ; rigoro rigesa nintebie abakogesa , Sangereria ritang'ani amabanchore , moyaboe emesaima monyare koyasamba : nengano moyesangererie gochia kiage kiane ,
40013031	Akabasokeria omoreng'anio onde , agakwana : Obonda bwa igoro nigo bogwekaine nentetere y'ekaradali , omonto akayebogoria akayesimeka omogondo oye ime :
40013032	nero nenke mono kobua chimbusuro chionsi , korende koyamerire , ekaba enene kobua emete yonsi , ekaba omote , goika nechinyoni chia igoro chichia koagacha ebiswa biabo ase chinsagia chiaye .
40013033	Akabatebia omoreng'anio onde : Obonda bwa igoro nigo bogwekaine nememera , omokungu abogoretie akayebisa as'ebirengo bitato bi'obosie , goika bwonsi bokabota ,
40013034	Aya onsi nigo ayakwanete Yesu nabaria emeganda as'emereng'anio , natatiga as'emereng'anio tabatebetie ring'ana :
40013035	rinyare goikeranigwa riria riatebetwe nomobani , aregoteba , Nimanore omonwa one as'emereng'anio : Ninyatore ayabisegete korwa ogokorwa gw'ense .
40013036	Erio agwo Yesu akabatiga baria emeganda , akagenda enyomba ; aborokigwa baye bakamochiera , bakabora , Totebererie emereng'anio y'amabanchore a mogondo ,
40013037	Akabairaneria akabora , Oyogosimeka embusuro engiya n'Omwana-o-mwanyabanto ;
40013038	omogondo nense ; embusuro eyio engiya nabana b'obonda ; namabanchore nabwo abana b'oria omobe ,
40013039	Oria omobisa oyasimegete nere saitani : rigesa nomoerio bw'ense ; nabakogesa namalaika .
40013040	Buna amabanchore agosangererigwa asambwa nomorero naboigo omoerio bw'ense orache koba ,
40013041	Oria Omwana-o-mwanyabanto nabatome amalaika aye , nabarabwo nabasangererie korwa obonda bwaye , amagochwa onsi , nabagokora ebibe .
40013042	Babatugute as'eriko ri'omorero ; babe nekerero aroro nokoriania amaino .
40013043	Erio , abanyene oboronge nabagirigente buna erioba as'obonda bwa Ise obo , Oyore namato aigwe .
40013044	Naende obonda bwa igoro nomogwekano bw'enibo yabisire as'omogondo , omonto akayerora akayebisa ; as'omogoko oye akagenda , akagora ebiabwate bionsi , akagora omogondo oria ,
40013045	Naende obonda bwa igoro nomogwekano bw'omonto omokori ebiasara , okorigia chiruru chingiya :
40013046	nere agachikorora eruru eyemo ye rigori rinene , akaimoka akagenda , akagora ebiabwate bionsi akayegora .
40013047	Naende obonda bwa igoro nomogwekano bw'ekeonga , kiarutetwe as'enyancha , kegasangereria chie chingecho chionsi .
40013048	Erio . giaichoire bagakeng'usa gocha engegu ; bagaikaransa , bagasangereria chiria chingiya as'ebinto , nachiria chimbe bagachituguta .
40013049	Naboigo arache koba as'omoerio bw'ense ; baria amalaika nabaoroke , bache kobatigeria baria ababe korwa egati y'abanyene oboronge ;
40013050	babarute as'eriko ri'omorero . Agwo nebe nekerero nokoriania amaino .
40013051	Yesu akabatebia , Mwayainyoire aya onsi ? Bakamotebia , Ee ,
40013052	Akabatebia , As'engecho eye ker'omoriki oyokorirwe omworokigwa bw'obonda bwa igoro , obaire omogwekano bw'omonto omonyene enyomba , okorua as'enibo yaye ebinto ebiyia nebikoro .
40013053	Ekaba Yesu ochia gokora emereng'anio eye , akagenda aande .
40013054	Agachia goika ense yaye omonyene , akaborokereria ase chisunagogi chiabo , goika bagakumia , bagateba , Oyo ng'ai anyora chisemi echi , nogokora gwe chinguru oko ?
40013055	Oyo tari omwana bw'omobachi ? ng'ina tari oria okorokwa Mariamu , nabamura bamwabo tari Yakobo , na Yusufu , na Simon , na Yuda .
40013056	Nabasubati bamwabo bonsi tibari aa seito ? Gaki , oyo ng'ai ayanyora aya onsi ?
40013057	Ekaba bakagechigwa asare . Korende Yesu akabatebia , Omobani takomocha ogosikwa tatiga as'ense yaye na mwaye .
40013058	Korende takorete agwo ebitage ebinge bie chinguru ekiagera batarenge nokwegena .
40014001	Ekero keria omoruoti Herode akaigwa amang'ana a Yesu ,
40014002	akabatebia abasomba baye , Oyo nere Yohana omobatisi ; obokire korwa as'amakweri nas'ayio , chinguru : echio chiaorokire asare .
40014003	Naki oria Herode konya omobwatire Yohana , akamosiba , akamobeka echela as'okomobunia Herodia , moka Filipu omwabo .
40014004	Naki Yohana konya omotebirie , Tari buya asore , mokomenyana nere .
40014005	Goika agachia korigia komoita , akairoka abanto , ekiagera bamwanchire Yohana ng'a nomobani .
40014006	Rigachia goika rituko ri'okoiborwa kwaye Herode , eria enyaroka ya Herodia egatenga asebare gati , ekamogokia Herode .
40014007	Erio , akaria eira , komoa kende gionsi ekiararigie .
40014008	Nere akorokererigwa na ng'ina , akamotebia , Ing'a aiga omotwe o Yohana omobatisi as'esani .
40014009	Omoruoti agaichana ; korende as'eira yaye , nabaria abaikaransete as'endagera amo nere , agachika aegwe .
40014010	Agatoma omonto , akamonacha omotwe Yohana echela ime .
40014011	Omotwe oye okarentwe as'esani , enyaroka ekaegwa , ekaira ase ng'ina .
40014012	Aborokigwa baye bagachia , bakaira omobere oye , bakayotindeka ; bakagenda bakamotebia Yesu .
40014013	Yesu agachia koigwa , akarua agwo nobwato , akagenda bweka aase abanto batari . Nemeganda egachia koigwa , bakamotunya namagoro korwa emechie .
40014014	Nere Yesu agasoka , akarora emeganda emenge , akabarorera amabera , akabagwenia abarwaire babo .
40014015	Goika riachia koba mogoroba aborokigwa baye bakamochiera , bakabora , Aas'aa ' banto tibario , nechinsa chiaetire ; nyetige emeganda egende emechie , begorere endagera .
40014016	Yesu akabatebia , Tibarigeti kogenda ; inwe bae endagera .
40014017	Nabarabwo bakamotebia , Titobwati ' gento aiga , tatiga emegati etano nechinswe ibere .
40014018	Akabora , Ndetera aiga .
40014019	Agachika emeganda eikaranse inse as'obonyansi ; akabwata emegati etano nechinswe ibere , akarigereria igoro , akayesesinia , akayesamunyora , akabaa aborokigwa emegati eyio , naborokigwa bakabaa emeganda .
40014020	Bakaria bonsi , bakaigota : bakayebogoria eyatigara ebisamunye bi'emegati , ebitonga ikomi nabibere bichire .
40014021	Nabwo bariete igo barenge abasacha chilifu isano , tiga abakungu nabana abake .
40014022	Erio Yesu akababetereria aborokigwa baye barine obwato , bamotang'ane kogenda ng'umbu , goika ayetige emeganda egende .
40014023	Gatigire emeganda yachire , akarina egetunwa bweka gochia gosaba . Riachia koba mogoroba akaba agwo bweka .
40014024	Naborobwo obwato bwaikire enyancha gati , bokorunda-rundigwa namakundia ; naki omwaga norengeo obatangete .
40014025	Goika okorenda gwa kane kw'obotuko Yesu agacha asebare , okogenda namagoro as'enyancha igoro ,
40014026	Aborokigwa bagachia komorora okogenda namagoro enyancha igoro , bakaondoka , bakabora , Rirengari erio ; bakaaka egeturi as'okoiroka ,
40014027	Erio Yesu agakwana nabarabwo , akabora , Remia emioyo ; ninche ; timoiroka ,
40014028	Petero akamoiraneria , akabora , Omonene , onye naye , ntebia nchiche asore igoro as'amache ,
40014029	Akamotebia , Inchuo , Petero agaika korwa obwato , akagenda namagoro as'amache igoro ogochia ase Yesu .
40014030	Korende agachia korora omwaga bwe chinguru akairoka : agachaka korimera amache ime , akaaka egeturi , agateba , Omonene , nkonya .
40014031	Erio Yesu akarambora okoboko kwaye , akamobwata , akajnotebia , Aye omonyene okwegena ogoke , naki kwairoka ?
40014032	Bagachia korina obwato , omwaga okabutoka .
40014033	Nabarabwo abarenge obwato ime , bakamochiera , bakamosasima , bagateba , Ekeene aye n'Omwana o Nyasaye .
40014034	Bagachia kwamboka ng'umbu , bagaika ense ya Genesareti ,
40014035	Nabanto b'orogongo roria bagachia komomanya , bagatoma abanto bagende chinsemo chiria chionsi , bakamoretera bonsi abarenge abanyareku ;
40014036	bakamosorora bakune nonya nomobarero bw'eanga yaye ; nabakunete bonsi bakagwenigwa kegima .
40015001	Erio agwo agachierwa n'Abafarisai nabariki bakorua Yerusalemu , bakabora ,
40015002	Naki aborokigwa bao bagosaria amang'ana ay'abagaka ? Naki kabakoragera tibari goisaba amaboko ,
40015003	Akairaneria , akabatebia , Naki inwe mogosaria ogochika kwa Nyasaye namang'ana aino ?
40015004	Naki Nyasaye agachika agateba , Sika iso na nyoko : noyoratore bobe as'ise , gose ng'ina , nakwe ogokwa ;
40015005	korende inwe mogoteba , ng'a Oyoratebie ise gose ng'ina , Bionsi ebikogwenerete ogokonywa nainche nesadaka ;
40015006	atamosigeti ise nonya ng'ina , gaki . Mokarisaria ring'ana ria Nyasaye namang'ana aino ,
40015007	Inwe abang'ainereria ! mbuya Isaya abanete asemore , okobora ,
40015008	Abanto aba as'omonw'obo bagonchichera ang'e , Nas'ebikoba biabo bagonsika , Korende chinkoro chiabo igachire are nainche .
40015009	Ko barabwo mbosa bagonsasima , Nobong'aini bakworokereria , bakworokereria amachiko a mwanyabanto .
40015010	Akabarangeria emeganda bache asare , akabatebia , Igwa , moinyore ,
40015011	tari ekio gegosoa omonwa gekomobeka omonto riko ; korende egekorua omonwa nakio gekomobeka riko .
40015012	Erio aborokigwa baye bakamochiera bakamotebia , Inee , kwamanyire ng'a Abafarisai , rigoro baigwete ring'ana riria , mbagechetigwe ?
40015013	Akabairaneria akabora , Ker'omote otasimekiri na Tata one ore igoro , nosimorwe .
40015014	Batige : barabwo nemeuko , abatang'ani b'emeuko ; nomouko oise gotang'ana omouko onde , nigo baragwe engoro bonsi babere .
40015015	Petero akamoiraneria , akamotebia , Totebie , omoreng'anio oyio .
40015016	Akabora , Inee , nonya mbono nainwe timori nobong'aini ?
40015017	Timorainyora ng'a kende gionsi gegosoa omonto as'omonwa nigo gegoeta enda kiagwa kebara ?
40015018	Korende ebikorua omonwa , bikorua as'enkoro ; nabio ebio bikobeka omonto riko .
40015019	Naki as'enkoro nero ekorua okorengereria okobe , ogoita , ogotomana , obonyaka , okoiba , amang'ana ay'oborimo , nokorama .
40015020	Ayio naro akobeka omonto riko . Korende okoria as'amaboko ataisabiri tari kobeka omonto riko .
40015021	Yesu akarua aroro , akagenda chinsemo chia Turo na Sidon ,
40015022	naende , rora , omokungu o Kanani , nere nomonto bwe chimbebe chiria , akaoroka akaaka egeturi , akabora ; Nyabera Omonene , omwana o Daudi ; enyaroka yane yachandirwe mono nekerecha .
40015023	Nere tamoiraneria ring'ana . Bakamochiera aborokigwa baye , bakamosorora , bakobora , Aioserie , ekiagera akona gototunyana ogotoakera egeturi .
40015024	Akairaneria akabora , Tinatometwe tatiga ase ching'ondi chiasirete chi'enyomba y'Isiraeli .
40015025	Nere omokungu akamochiera , akamosasima , okobora , Omonene nkonya .
40015026	Akairaneria akamotebia , Tari buya koimokia obokima bw'abana gochirutera chisese .
40015027	Akabora , Ee , Omonene , naki nonya nechisese nkoriachire amatori akogwa korwa chimesa chi'abanene babo .
40015028	Erio agwo Yesu akamoiraneria akamotebia , Aye omokungu , okwegena kwao nokonene : tig'abe asore buna origetie . Enyaroka yaye ekagwena ensa eyio .
40015029	Yesu akarua aroro agwo , agacha ensemo y'enyancha ya Galili , akarina egetunwa , agaikaransa aroro .
40015030	Bakamochiera emeganda emenge barenge nebirema , nemeuko , namamansu , nebisegora , nabande abange , bakababeka as'amagoro a Yesu , akabagwenia .
40015031	Goika emeganda egakumia bachia korora amamansu agokwana , ebirema biabaire buya , ebisegora bikogenda , emeuko ekorora ; bakamobaka Nyasaye o Isiraeli .
40015032	Yesu akarangeria aborokigwa baye bache asare , akabora , Inche nayeroreire emeganda amabera , ekiagera rero aikire amatuko atato baikaransire nainche batari nendagera , nakobatiga kogenda nenchara tindigeti , tibabaisa koirwa nesiororia enchera .
40015033	Aborokigwa baye bakamotebia , Aa neroro , ng'ai toranyore emegati emenge eraisane abanto abange buna aba baigote ?
40015034	Yesu akabatebia , More nemegati erenga ? Bakabora , etano nebere , nechinswe chinsinini chinke igo .
40015035	Agachika emeganda eikaranse ,
40015036	akaimokia emegati eria etano nebere , nechinswe chiria , agasaba , akabisamunyora , akabaa aborokigwa baye , nabarabwo bakabaa emeganda eria .
40015037	Bakaria bonsi , bakaigota ; bakaimokia ebitigari biasamunyogete , ebitonga bitano nabibere bichire .
40015038	Nabariete nigo barenge abasacha chilifu inye , tiga abakungu nabana abake .
40015039	Agatiga emeganda egende , akarina obwato ime , akagenda chinsemo chia Magdala .
40016001	Bakamochiera Abafarisai n'Abasadukai , bakamotema , bakarigia aborokie ebikone korwa igoro .
40016002	Akabairaneria , akabatebia , Rikoba mogoroba , mwabora , Nerakere , ekiagera igoro abaririre :
40016003	na mambia mwabora , Rero nerirumbe ; ekiagera amare namabariri , asung'unanire . Inwe abang'ainereria , erioba rirorio morimanyete obosio bwaye , korende ebikone bi'ebiro ebi timokonyara kobinyora ?
40016004	Ekegori ekebe ki'obotomani nakio gekorigia egekone , ko tigekoegwa egekone tatiga egekone ki'omobani Yona . Erio akabatiga akagenda .
40016005	Aborokigwa bakagenda ng'umbu , bakeba kobogoria emegati .
40016006	Yesu akabatebia , Rigereria mwerende nememera y'Abafarisai n'Abasadukai .
40016007	Bakaborania bagoteba , Nekiagera mbuna totaretete emegati .
40016008	Yesu akamanya ring'ana riria , akabora , Inki kiagera mokona koborania , inwe abanyene okwegena ogoke , mbuna motabogoretie emegati ?
40016009	Timoramanya , gose timokoinyora emegati eria etano yaetwe baria chilifu isano , gose ebitonga mbirenga mwaimogetie ?
40016010	Nonya nemegati eria etano nebere neya baria chilifu inye , nebitonga . mbirenga mwaimogetie ?
40016011	Naki inwe motari koinyora , ng'a tari as'emegati nigo nkobatebia okwerenda nememera y'Abafarisai n'Abasadukai ?
40016012	Erio agwo bakainyora ng'a tari gwatora as'okwerenda nememera y'emegati , korende nememera y'okworokereria kw'Abafarisai n'Abasadukai .
40016013	Yesu akagenda chinsemo chia Kaisaria ase Filipi , akababoria aborokigwa baye aroro , okobora , Inee , abanto nigo bakobora Omwana-o-mwanyabanto nere ng'o ?
40016014	Bakabora , Abande babora nomobatisi Yohana , nabande Elija , nabande Yeremia , gose oyomo as'ababani .
40016015	Akababoria , Nainwe mokobora ng'a ninche ng'o ?
40016016	Simon Petero akamoiraneria , akamdtebia , Aye naye Kristo , Omwana o Nyasaye ore moyo .
40016017	Yesu akamoiraneria akamotebia , Nore negesio Simon mosinto Yona , ekiagera eri tomanoreiri nomobere namanyinga ; oyokomanorera , Tata one ore igoro .
40016018	Nainche nagotebirie , ng'a aye naye Petero , nainche igoro as'egetare eke ning'agache ekanisa yane ; nebisieri bi'amakweri tibikonyebua chinguru .
40016019	Inche ninkoe ebigorero bi'obonda bwa igoro , nebio orasibe ense nabisibwe na igoro , nebio orasibore ense , nabisiboke na igoro .
40016020	Erio agwo akabachika baria aborokigwa baye tibatebia ' monto ng'a nere Kristo .
40016021	Korwa ekero ekio Yesu agachaka koborokereria aborokigwa baye ng'a nemogwenerete kogenda Yerusalemu , nogochandwa okonge nabakuani abanene , nabariki , nagoitwa , nakoboka ase rituko ria gatato .
40016022	Petero akamobwata agachaka komokania , okobora , Ayio tabaisa gokonyora , Aye Omonene ; takoba asore buna ayio .
40016023	Nere ageonchora , akamotebia Petero , Irana nyuma yane , Saitani : aye nigo origetie kongocha , ekiagera aye torengerereti aya Nyasaye , korende naya mwanyabanto .
40016024	Erio agwo Yesu akabatebia aborokigwa baye , Onye ' monto origetie kondwa nyuma , ekanye omonyene , etweke omosalaba oye , antunye .
40016025	Naki omonto bwonsi orarigie gokonya obogima bwaye , oyio nabosirie ; nomonto orasirie obogima bwaye asende inche , nabonyore naende .
40016026	Naki inki keramogwenere omonto karanyore ense yonsi , ko nere asirie obogima bwaye ? Gose omonto inki ararue ase ribaga ri'obogima bwaye ?
40016027	Naki oria Omwana-o-mwanyabanto naoroke nobonene bwa Ise amo namalaika aye , nekero ekio ng'ae ker'omonto buna ebio aregokora .
40016028	Nekeene nabatebirie inwe , abanto mbare aiga as'aba bateneine , nabarabwo tibakoigwa amakweri nonya ng'ake goika bamorore Omwana-o-mwanyabanto ogocha as'obonda bwaye .
40017001	Naende kaerire amatuko atano narimo , Yesu akaira Petero , na Yakobo , na Yohana momura omwabo , akagenda nabwo , akarina egetunwa egetambe , barabwo boka .
40017002	Akaonchoka ekieni kiaye asebare , akagirigenta obosio bwaye buna erioba , chianga chiaye chikaraba buna omobaso .
40017003	Bakarorekana asebare Musa n'Elija bagokwana nere .
40017004	Petero akairaneria , akamotebia Yesu , Aye Omonene , mbuya intwe koba aiga ; onye gwanchire ninkore aiga chigutu bitato , ekemo kebe ekiao , nekemo kia Musa , nekemo ki'Elija .
40017005	Erio gagokwana , rora , rire rirabu rikabeka ekiriri , neriogi rikarua ase rire rigoteba , Oyo nere Omwana one , omwanchi one , nancheirwe asare , moigwere .
40017006	Aborokigwa bachia koigwa bakagwa inse maumama , bakabwatwa nokoiroka okonge .
40017007	Yesu akabachiera akabakuna , akabatebia , Imoka , timobaisa kwoboa .
40017008	Bagachia koramokia amaiso abo , tibarora ' monto tatiga Yesu bweka .
40017009	Bagotirimboka korwa egetunwa igoro , Yesu akabachika , akabora , Timotebia ' monto onde okorora oko , goika Omwana-o-mwanyabanto aboke korwa as'amakweri .
40017010	Aborokigwa baye bakamotebia , bakabora , Naki rende abariki bagokora , babora ng'a Elija nere orache ritang'ani ?
40017011	Nere akabairaneria , akabora , Nekeene Elija ogocha ritang'ani nere narosie onsi .
40017012	Korende nabatebirie , ng'a Elija otiekire gocha ; nabarabwo tibamomanyete , bakamokora buna barigetie : naboigo noria Omwana-o-mwanyabanto , nere nachie konyora emechando asebare .
40017013	Erio agwo bakainyora baria aborokigwa baye , ng'a nomobatisi Yohana nere are kobatebia .
40017014	Bachia goika as'omoganda oria , omonto oyomo akamochiera agwo okona komotung'amera , nakobora ,
40017015	Omonene , inwabere omwana one ; ekiagera nare nendurume , nigo agochandwa mono . Naki ere botambe nigo akogwa omorero ime , na botambe amache ime .
40017016	Nkamoreta as'aborokigwa bao , tibanyara komogwenia .
40017017	Yesu akabairaneria , akabora , Inwe ekegori getari nokwegena , naende ekiangi , nimbe amo nainwe goika ririri ? Moimokie momondetere aiga .
40017018	Yesu akamokania , erio ekerecha gekamotiga , akagwena omwana oria ensa eyio .
40017019	Erio aborokigwa baria bakamochiera Yesu bobisi , bakabora , Naki intwe totanyara komorusia ekerecha ?
40017020	Akabatebia , Ekiagera motari nokwegena ; naki nekeene nabatebirie inwe , moise koba nokwegena koreng'aine nentetere ya garadaii . namogetebie egetunwa eke , Karue agwo asore , ogende aaria , nakerokio nakerue kegende : tirikoba ring'ana ritakonyarekana asemore .
40017021	Korende buna aya tagosoka tatiga as'ogosaba nokweng'ata .
40017022	Rigoro baikaransete aroro Galili , Yesu akabatebia , Omwana-o-mwanyabanto nkogendare kobekwa as'amaboko a mwanyabanto ,
40017023	Nabarabwo nabamore , nerituko ria gatato naboke . Bagaichana mono .
40017024	Bachia goika Kaperinaum , bakamochiera Petero baria bare kobanga enusu-shekeli : ( ebango ye hekalu ) bakabora , Inee , enusu-shekeli omworokia oino takorua ? Akabora , nkorware .
40017025	Goika ekero agosoa enyomba , Yesu agatang'ana komoboria , ogoteba , Naki oroche Simon ? abaruoti b'ense igo bakorusia ebango , nogochoga , ase ng'o ? nas'abana babo , gose nas'abana b'abageni ?
40017026	Petero akamotebia , Nas'abana b'abageni . Yesu akamotebia , Gaki , abana babo barabwo mbasiboire ,
40017027	Korende titobaisa kobagochia , genda enyancha aye , orute endobio , enswe egocha ritang'ani , oyebwate : gokomanora omonwa oye norore shekeli , oyeire , obae abwo as'intwe , inche naye ,
40018001	Ensa eria bagachia baria aborokigwa ase Yesu , bakabora , Ning'o ore omonene as'obonda bwa igoro ?
40018002	Akarangeria akana agake , agakabeka agatenena gatigati yabo ,
40018003	akabora , Nekeene nabatebirie , motaonchogeti mobe buna abana abake , timogosoa obonda bwa igoro nonya ng'ake .
40018004	Gaki , onde bwonsi oyo orororobe omonyene koba buna omwana oyo , oyo nere ore omonene as'obonda bwa igoro .
40018005	Onde bwonsi oramwanche oyomo omogwekano bw'oyo , as'erieta riane , ninche anchire :
40018006	noyo oramogoche oyomo bw'aba abake abanchire asende inche , oyio igo agwenerete asungerwe rigoti riaye rigena rinene ri'ogosia , atugutwe as'endiba y'enyancha .
40018007	Obororo nobw'ense as'engecho y'okogochwa ! naki okogochwa tikoring'aina amacha ; korende obobe nobwaye omonto oyio okoreta okogochwa !
40018008	Nekerakogoche , onye nokoboko kwao , nonya nokogoro kwao , konache , ogotugute are naye : mbuya asore osoe as'obogima kore omonungu gose ekerema , kobua gotugutwa kore namaboko abere namagoro abere as'omorero o kare nakare .
40018009	Onye neriso riao rigokogocha , rirusie , oritugute are naye : mbuya asore osoe as'obogima kore egetong'o , kobua gotugutwa kore namaiso abere as'omorero bwe chaanam .
40018010	Rigereria timobaisa gochaya oyomo bw'abake aba , naki nabatebirie inwe , nonya namalaika abo igoro tibagotiga koborora obosio bwa Tata one ore igoro .
40018011	Naki Omwana-o-mwanyabanto igachete gotoria egiasirete .
40018012	Naki moroche ? Omonto karabe neching'ondi emia eyemo , neyemo kerasire , Inee , tagotiga chiria emerongo kianda nakianda , agende gochia ebitunwa , nakorigia eria yasirete ?
40018013	Karayenyore , nekeene nabatebirie , nagoke as'eria kobua chiria emerongo kianda nakianda chitasirete .
40018014	Naboigo takogwenera as'Iso oino ore igoro onde omo as'aba abake asire .
40018015	Oyomino karakore ebibe asore , genda omworokererie ogosaria kwaye , aye nere , inwe mweka , karakoigwere , kwamonyorire oyomino .
40018016	Karabe takoigwera , ira omonto oyomo gose babere , mogende asare mwensi : rinyare koba as'emenwa y'abarori babere gose batato , ring'ana rionsi ritenene .
40018017	Nere atabaigwereti abwo , tebia ekanisa ; naende ataigwereti ekanisa nero , asore aye tiga abe buna omonto bw'Ebisaku na buna abakorusia ebango .
40018018	Nekeene nabatebirie , ande onsi moraboe as'ense nabe aboirwe na igoro ; nande onsi morayasibore as'ense na igoro nasiborwe .
40018019	Naende eria kabere nabatebirie inwe , onye abande babere kabaratebanie as'ense ase ring'ana rinde rionsi bararisabe , nabakorerwe rirorio na Tata one ore igoro .
40018020	Naki asebare babere , gose batato , abasangererekeire erieta riane , nainche nao'nde agwo gatigati yabo .
40018021	Erio agwo Petero akagenda akamotebia , Aye Omonene , ng'ara karenga oyominto arankorere ebibe nainche mwabere ? goika gatano nakabere gose ?
40018022	Yesu akamotebia , Tingotebeti komwabera ara gatano nakabere ; mwabere nonya ng'ara gatano nakabere ara emerongo etano nebere .
40018023	Ekiagera obonda bwa igoro iga bogwekaine nomonto oyomo omonda origetie gokora okobara as'abasomba baye .
40018024	Agachia gochaka gokora okobara nabarabwo , akareterwa omosomba oyomo , omosira omoriete chitalanta chilifu ikomi .
40018025	Erio aborwa eki'akomoakana , omonene oye agachika agorwe , ere na mokaye , nabana baye , nebiabwate bionsi , na koakanwa ebio ariete .
40018026	Omosomba oria akagwa inse , akamosasima , ogoteba , Omonene , ing'ira ng'ora , nanche gokoakana bionsi .
40018027	Agasogwa namabera omonene bw'omosomba oria , akamosibora , akamwabera esira yaye .
40018028	Korende agachia korwa agwo omosomba oyio akarora as'abasomba bande , oyomo omoriete chidinari emia eyemo , akamobwata rigoti akabora , Ng'akana esira yane .
40018029	Oria omosemba akagwa inse akamosorora , ogoteba , Ing'ifa ng'ora , nanche gokoakana .
40018030	Tancha rinde , agachia akamoruta echela goika aakane esira eriaf
40018031	Abasomba bande bagachia bakamotebia omonene obo onsi ayakoreka .
40018032	Erio agwo omonene oye akamorangeria , akamotebia , Aye omosomba omobe , inche ngakwabera esira eria yonsi as'ogonsorora gwansorerete :
40018033	Inee , aye tikwagwenerete komwabera omosomba oria onde , buna nainche nakwaberete ?
40018034	Omonene oye akabea mono , akamobeka as'abasusuri , goika aakane ebiariete bionsi .
40018035	Naboigo na Tata one ore igoro arabakore nainwe motaberaneti ker'omonto noyomwabo as'emioyo yaino ime .
40019001	Erio Yesu agachia goikerania amang'ana ayio , akarua Galili , akagenda amabebe a Yudea are ng'umbu ya Yorodan ;
40019002	agatunyanwa nemeganda emenge , akabagwenia aroro ,
40019003	Abafarisai bakamochiera bakomotema aria , bakobora , Inee , mboronge omonto komotiga mokaye ase ring'ana rionsi ?
40019004	Akabairaneria akabatebia , Timwanyagosoma , buna oyobakorete korwa omochakano , akabakora omosacha nomokungu ,
40019005	nakobora , ekiagera ayio omonto namotige ise na ng'ina abwatane na mokaye , nabarabwo baria babere nigo barabe omobere oyomo ?
40019006	Goika baria tibaba babere naende , korende omobere oyomo . Naboigo eki Nyasaye asang'ananirie , mwanyabanto tagiatanana .
40019007	Bakamoboria , Nas'engecho ki gaki , Musa achigete komoa omokungu rirube ri'ogotigana nakomotiga ?
40019008	Akabatebia , Musa nas'engecho y'obokong'u bw'emioyo yaino arekobaa ribaga kobatiga abakungu baino korende korwa omochakano ayio tarenge bo .
40019009	Nainche nabatebirie inwe , Oyoratige mokaye tatiga as'engecho y'obotomani , nakomonyuoma oyonde , oyio otomanire ; naende oyoranyuome oyotigirwe , otomanire .
40019010	Bakamotebia baria aborokigwa baye , Amang'ana ay'omonto na mokaye karabe iga , tegwenereti konyuoma .
40019011	Akabatebia , Tari bonsi baranyare kobwata ring'ana eri , tatiga abwo baetwe .
40019012	Naki mbare abagomba babiaretwe bo korwa chinda chi'abang'ina babo , naende mbare abagomba bakoretwe koba abagomba nabanto ; naende mbare abagomba , bekorete boka abanyene koba abagomba as'engecho y'obonda bwa igoro . Oyoranyare koribwata ring'ana eri , tiga aribwate .
40019013	Erio akareterwa abana abake ababekere amaboko aye nakobasabera : korende aborokigwa baye bakabakania .
40019014	Yesu agateba , Batige abana abake , timobaisa kobatanga gocha asende , naki obonda bwa igoro nobwabo omoreng'anio bw'aba .
40019015	Goika ochia kobabekera amaboko aye , akaimoka korwa aroro akagenda .
40019016	Omonto oyomo akamochera , akabora , Omworokia omuya , ring'ana ki ndakore rigiya , goika mbe nobogima bwa kare nakare ?
40019017	Akamotebia , Naki okondoka omuya ? Tari omuya , tatiga Oyomo : konye naye gokorigia osoe as'obogima , bwata amachiko .
40019018	Akamotebia , Ayare buna arari ? Yesu akamotebia , Toita , totomana , toiba , tobaisa gokwana amang'ana ay'oborimo ;
40019019	Basike so na nyoko ; naende , ancha omogisangi oo buna omobere oo .
40019020	Oria omomura akamotebia , Onsi ayio nayabwatire , Ring'ana ki rimochete ?
40019021	Yesu akamotebia , Onye korigetie koba omonto omuya kegima , gachie , ogore ebiobwate bionsi , oe abataka ; naye nobe nenibo igoro ; erio oche ombwatie .
40019022	Ochia koigwa ring'ana erio omomura oria akaimoka ore nobororo , ekiagerete narenge nebinto ebinge .
40019023	Yesu akabatebia aborokigwa baye , Nekeene nabatebirie , nabe akong'u as'omonto omonyene enibo enyinge gosoa as'obonda bwa igoro .
40019024	Naende nabatebirie inwe , Albwango engamia egoeta as'ekebao gi'esindani kobua oyore nenibo gosoa obonda bwa Nyasaye .
40019025	Aborokigwa bagachia koigwa aria , bakaba nogoichana mono nagoteba , Ning'o gaki oranyare gotoreka ?
40019026	Yesu akabarigereria , akabatebia , Ase mwanyabanto tirikonyarekana ring'ana eri , korende ase Nyasaye amang'ana onsi igakonyarekana .
40019027	Erio Petero akamoiraneria akamotebia . Rora , intwe twatigire bionsi twakobwatirie ; inki gaki toranyore ?
40019028	Yesu akabatebia , Nekeene nabatebirie , buna abwo mwantunyanire as'okoiborwa gwa kabere , ekero agocha goikaransa Omwana-o-mwanyabanto as'ekerogo ki'obonene bwaye , ekero ekio nainwe namoikaranse as'ebirogo ikomi nabibere , mokobigambera ebisaku ikomi nabibere bi'Abaisiraeli .
40019029	Nonde omo otigete enyomba , gose abamura bamwabo , gose abasubati bamwabo , gose ise , gose ng'ina , gose abana , gose emegondo . as'erieta riane , namenteranigwe ara emia , nobogima bwa kare nakare nabonyore .
40019030	Korende abanto abange abatang'ani nababe aba nyuma , nabare nyuma nababe abatang'ani .
40020001	Naki obonda bwa igoro nomogwekano bw'omonto omonyene enyomba osogete mambia chuni kogenda korika abaremi , bachie korema omogondo oye bw'emesabibu .
40020002	Gachia gotebania nabaremi rituko erimo somoni , akabaira as'omogondo oye bw'emesabibu .
40020003	Agasoka chinsa isato gachiaenre , akarora nabande bateneine echiro , batari nemeremo ;
40020004	akabatebia nabarabwo , Genda nainwe as'omogondo bw'emesabibu , naende nimbae ekere kia boronge . Bakagenda .
40020005	Agasoka naende chinsa isano nemo gachiaerire , naende chinsa kianda , akanagokora boigo .
40020006	Goika chinsa ikomi nemo gachiaerire , agasoka , akarora abande bateneine , akabatebia nabarabwo , Nk'igo mwateneneraa bwaira motari nemeremo ?
40020007	Bakamotebia , Ekiagera titorikiri nomonto . Akabatebia , Genda nainwe as'omogondo .
40020008	Erio rigoro riagoroba , oria omonene bw'omogondo akamotebia omorendi oye , Rangeria abaremi , obae eng'eria yabo , ochake korwa aba nyuma goika abe ritang'ani .
40020009	Bakagenda baria barigetwe chinsa ikemi nemo , bakaegwa ker'oyomo somonisomoni .
40020010	Goika bachia gocha abe ritang'ani , bagakaga ng'a nabatumanerigwe , bakanyora nabarabwo somonisomoni .
40020011	Erio kabaeirwe , bakaba nkwemurunganiabare as'omonyene enyomba ,
40020012	bakabora , Abwo b'omoerio igabakora emeremo y'ensa eyemo yoka , naye kwabatoreng'aneria naintwe , abaremereretie emechando neriberera ri'omobaso bwonsi ,
40020013	Nere akamoiraneria oyomo obo akamotebia , ' Mosani , tingokoreti bobe .
40020014	Titwatebanetie naye ase somoni ? Bwata ekeronge kiao , ogende as'ogochia ; nindigetie komoa oyo bw'omoerio koreng'ana naye .
40020015	Tingwenereti gokora buna ndigetie ' nche omonyene nebinto biane ? Gose eriso riao riabaire ribe ekiagera nde omuya ?
40020016	Naboigo aba nyuma nababe abatang'ani , nabatang'ani nababe aba nyuma .
40020017	Goika Yesu ochia gotira gochia Yerusalemu , akabaira bobisi baria aborokigwa baye ikomi nababere ; bachia goika ' nchera akabatebia .
40020018	Nama , ngotiratore gochia Yerusalemu , noria Omwana-o-mwanyabanto nabekwe as'amaboko ay'abakuani nabariki , nabarabwo nabamonanchere ekina ki'amakweri .
40020019	Naende nabamobeke as'amaboko ebisaku , banyare komosekereria , naende komoaka chinkini , nakomobamba as'omosalaba . Goika rituko ri'atato naboke ,
40020020	Erio agwo agachierwa na ng'ina abana ba Zebedi amo nabana baye , akamosasima nakongia ring'ana asare .
40020021	Akamoboria , Inki origetie ? Akamotebia , Tebia abana aba bane babere baikaranse oyomo ensemo y'okorio kwao , noyomo ensemo y'okobee kwao , as'obonda bwao .
40020022	Yesu akairaneria agateba , Eri mokorigia timorimanyeti . Inee , namonyare konywera egekombe ndache konywera inche ?
40020023	Bakamotebia , Natonyare . Akabatebia , Egekombe kiane ekeene namonywe , korende aria ogoikaransa ensemo yane y'okorio , nensemo yane y'okobee tindi nogochika kobaa , tatiga ababekeirwe ang'e na Tata one .
40020024	Baria ikomi bachia koigwa , bakababea omonto oria na momura omwabo .
40020025	Ko Yesu ere akabarangeria bache asare , naende akabora , Mwamanyire ng'a abagambi b'ebisaku igo begarete , nabanene babo igo bare nokobua igoro asebare ,
40020026	K'ayio takoba bo asemore inwe , korende ' monto'nde bwonsi orarigie koba omonene asemore , igarabe omosomba oino ;
40020027	noyorarigie koba omotang'ani oino , igarabe omotomwa oino ;
40020028	buna Omwana-o-mwanyabanto nere tachete gokorerwa , tatiga ogokora ere bweka omonyene , nakorua obogima bwaye koba okoboria as'abange .
40020029	Goika bachia korua Yeriko , agatunyanwa nomoganda omonene .
40020030	Nabwo abanto babere emeuko baikaransete ensemo y'enchera , bagachia koigwa ng'a Yesu ogoeta aroro , bakaaka egeturi , bakobora , Omonene , twabere , aye omwana o Daudi .
40020031	Noria omoganda okobatogonyera ng'a banyare gokira , tibakira rinde ; bakamenta okwoga , bakobora , Omonene , twabere , aye omwana o Daudi ,
40020032	Yesu agatenena , akabarangeria , erio akabora , Ring'ana ki morigetie mbakorere ?
40020033	Bakamotebia , Omonene , ntorigetie onye gwatoramokia amaiso aito .
40020034	Yesu agasogwa namabera , akabakuna amaiso abo , erio kegima amaiso abo akarora , bakamotunyana .
40021001	Goika bachia goika ang'e nomochie o Yerusalemu , bagaika ase Bethifage , as'egetunwa ki'Emezeituni . Erio Yesu agatoma aborokigwa baye babere akabatebia ,
40021002	Soa as'omochie okendokaine korwa as'obosio bwaino , erio namorore etigere esibire , nemori yaye amo nero ; mochisibore mondetere .
40021003	Nomonto karabatebia ring'ana momotebie , Omonene nachirigetie ; erio kegima nachitome .
40021004	Ayio onsi agakoreka anyare goikerana ayatebetwe nomobani , ogoteba ,
40021005	Motebie omoiseke o Zayoni , Oyo nere , Omoruoti oo okogochera ; Nomokanyeku , orinire etigere igoro , Nemori y'etigere , akamori g'etigere .
40021006	Baria aborokigwa bakagenda bagakora buna bachigetwe na Yesu .
40021007	Bakamoretera etigere nemori yaye , bagachiara chianga chiabo , nere akarina .
40021008	Nabange b'emeganda bakara chianga chiabo as'enchera : abande bakabutora amato emete , bakwara enchera .
40021009	Emfeganda ebatang'anete , nabare komorua nyuma , bakaaka egeturi , bagoteba , Hosana as'omwana o Daudi ; bwancheirwe oyochire as'erieta ri'Omonene ; Hosana as'igoro mono .
40021010	Erio ochia gosoa Yerusalemu ogasegasega omochie omogima , abanto bakabora , Ning'o oyio ?
40021011	Eria , emeganda ekabora , Oyo nere omobani , erieta riaye okorokwa Yesu , nomonto o Nazareti ya Galili .
40021012	Erio Yesu agasoa ase hekalu ya Nyasaye , akabasokia isiko bonsi abarenge gotonda nakogora aroro hekalu ime , agachionchorana nechimesa chi'abare goonchoreria chibesa , nebirogo bi'abare gotonda amaruma ;
40021013	nere akabatebia , Nerikire , Enyomba yane igerarokwe enyomba y'ogosaba , nainwe mokoyekora rikuruma ri'abaibi .
40021014	Bakamochiera emeuko nebirema aria ase hekalu , akabagwenia .
40021015	Nabakuani abanene nabariki bagachia kobirora ebirage bi'omoichano aregokora , nabana bakoaka egeturi ase hekalu , bakobora , Hosana as'omwana o Daudi , erio agwo bakabea .
40021016	Bakamotebia , Kwabaigure aba buna bakobora ? Yesu akabatebia , Ee ; timwasomete ng'a , Nas'emenwa y'abana nabakogonka gwaikeranirie ebako ?
40021017	Akabatiga agasoka isiko korwa as'omochie , akagenda Bethania , akarara aroro .
40021018	Mambia okoirana omochie , akaromwa nenchara .
40021019	Akarora omoko oyomo enchera , akayochiera , tarora gento asore , tatiga amato oka ; akayotebia , Goika kare nakare tokwama aye naende amatunda . Erio kegima omoko oyio okoma .
40021020	Aborokigwa bachia korora ring'ana riria bagaichana , bakobora , Naki bono omoko oyo okwoma bwango iga ?
40021021	Yesu akabairaneria , akabatebia , Nekeene nabatebirie , kamorabe nokwegena motakoreti ogosiereria konde , tari erio ri'omote rioka morakore , korende nonya namogetebia egetunwa eke , Tegoka , otugutwe enyancha ime , narikoreke .
40021022	Nebinto bionsi morasabe , as'ogosaba , komoregene namonyore .
40021023	Goika ochia gosoa hekalu ime okworokereria , agachierwa nabakuani abanene nabagaka b'abanyene ense , bagoteba , Nas'ogochika ki ogokora amang'ana aya ? Nere ng'o okoete egochika oko ?
40021024	Yesu akabairaneria , akabatebia , Ninche nimbaborie ring'ana erimo , Mokong'iraneria , nainche nimbatebie as'ogochika ki ngokora aya .
40021025	Inee , okobatisa gwa Yohana , ng'ai kwaruete ? Igoro kwaruete , gose iga kwaruete as'abanto ? Bono bakaba ngotebaniabare barabwo ase barabwo , bakobora , Togoteba , Igoro kwaruete , igaratoborie , Ninki rende engecho yaye motamwancheti ?
40021026	Naende togoteba , Nas'abanto kwaruete , twairoka omoganda , ekiagera abanto bonsi banchire ng'a Yohana nomobani .
40021027	Bakairaneria Yesu , bakamotebia , Titomanyeti . Nere akabatebia , Nonya ninche tinkobatebia as'ogochika ki ngokora aya .
40021028	Korende naki moroche ? Omonto gete narenge nabana babere ; akamochiera oria omonene agateba , Omwana one , genda rero okore emeremo ' mogondo .
40021029	Akamotebia , Tindigeti ; naende nyuma agaonchoka akagenda .
40021030	Nere akamochiera oyo kabere , akamotebia boigo . Akamoiraneria akabora , Nkogendande , Omonene ! gotagenda .
40021031	Inee , norori ase baria babere okorete obwanchani bwa ise ? Bakabora , Noria bwe ritang'ani . Yesu akabatebia , Nekeene nabatebirie ng'a abakorusia ebango nabakungu abatayayi ngotang'anabare asemore gosoa as'obonda bwa Nyasaye .
40021032	Naki Yohana achete as'enchera y'oboronge , timwamwancha : korende abakorusia ebango , nabakungu abatayayi bakamwancha , nainwe , mokarora erio nyuma , timwaonchoka , monyare komwancha .
40021033	Tegerera omoreng'anio onde . Narenge omonto orenge nenyomba , nere agasimeka omogondo bw'emesabibu , akayoetananeria orobago , agakunya agakora egetera gi'okomitera amasabibu , akaagacha negesasimo , akayoatananera abaremi , akamanora , akagenda ense y'are .
40021034	Bono ekero ki'amatunda giachia goika ang'e , agatoma abasomba baye as'abaremi , baegwe amatunda aye .
40021035	Abaremi bakababwata abasomba baye , oyomo bakamoaka enyimbo , noyonde bakamoita , noyonde bakamoaka amagena .
40021036	Naende agatoma abasomba bande abange kobua abe ritang'ani : bakabakora bo .
40021037	Bono nyutna y'ayio onsi akamotoma omwana oye asebare , agateba , Nabamosike omwana one .
40021038	Abaremi bagachia komorora omwana oye , bagatebania boka abanyene ; Oyo nere omonyamwando . Gaki , tomoite , omwando oye toyoire .
40021039	Bakamobwata , bakamotuguta isiko as'omogondo bw'emesabibu , bakamoita .
40021040	Inee , karache omonene bw'omogondo , naki arabakore abaremi baria ?
40021041	Bakamotebia , Igarabasirie bobe ababe baria , nabatananere omogondo abaremi bande , abagocha komoa amatunda aye as'ebiro biabo .
40021042	Yesu akababoria , Timwanyagosoma as'amariko ? Rigena abaagachi bangete , Riabaire nario omotwe bw'egetankumba ; Riarure as'omonene ring'ana eri , Nario ri'ogoichania as'amaiso aito .
40021043	As'engecho eye nabatebirie , ng'a obonda bwa Nyasaye naborusigwe asemore , boegwe egesaku gekwama amatunda aye .
40021044	Noyoragwe igoro ase rigena eri nateke ebisamunye : nere oyoriragwere narirorio narimosie kegima .
40021045	Goika bachia koyeigwa emereng'anio yaye , abakuani abanene n'Abafarisai bakamanya ng'a mbarabwo agoteba .
40021046	Bagachia korigia komobwata , bakabairoka emeganda , ekiagera konya banchire ng'a nomobani .
40022001	Naende Yesu akairaneria agakwana nabarabwo as'emereng'anio eria kabere , akabora ,
40022002	Obonda bwa igoro igo bogwekaine nomonto omoruoti okorerete omwan'oye enyangi .
40022003	Akabatoma abasomba baye barangerie abarigirie as'enyangi : bakanga gocha .
40022004	Naende agatoma abande , akabatebia , Batebie abarigirie , eye nero , endagera yane naroisirie ; chiombe chiane nebinoru biane bianyenyirwe , nabionsi biabaire ang'e : inchuo enyangi .
40022005	Korende bakayakora amagusu amang'ana aya , bakagenda , oyomo as'omogondo oye , noyomo as'okoonchereria kwaye ;
40022006	nabatigarete bakababwata abasomba baye bakabakora bobe , bakabaita .
40022007	Oria omoruoti akabea mono , akarua emeganda yaye ekabasiria abaiti baria , nomochie obo akayosamba nomorero .
40022008	Erio agwo akabatebia abasomba baye , Enyangi ng'ang'ere , korende abarangeretigwe tibagwenerete .
40022009	Gaki genda as'amakori e chinchera , nabwo mokorora mobarangerie gocha enyangi .
40022010	Abasomba baria bagasoka , bagaika ase chinchera , bakabasangereria bonsi abwo baroche , nonya nababe nonya nabaya , enyangi egaichorwa nabageni .
40022011	Korende omoruoti ochia gosoa korigereria abageni , akarora omonto oyomo aroro otabegete eanga y'enyangi .
40022012	Akamotebia , ' Mosani , naki gwakorete ogasoa aiga naye otari neanga y'enyangi ? Agakirakiri .
40022013	Erio agwo omoruoti akabatebia abasomba , Moboe amaboko namagoro , momotugute as'omosunte o isiko mono : nakobe nokorera aroro nokoriania amaino .
40022014	Naki abarangerigwe nabange , k'abachorirwe nabwo abake .
40022015	Erio agwo Abafarisai bakagenda bagakora ekina buna bagocha komotega as'amang'ana .
40022016	Bakabatoma aborokigwa babo asare , amo Nabaherode , bakobora , Omworokia , twakomanyire ng'a igore omonto bw'ekeene , nenchera ya Nyasaye nkoyiorokereriore ekeene , nonya ' monto onde bwonsi torikomoiroka : naki torikorigereria amasio a abanto .
40022017	Gaki totebie naki oroche aye ? Mboronge koa Kaisari ebango , gose tai boronge ?
40022018	Yesu akamanya obobe bwabo , akabora , Naki mogontema , inwe abang'ainereria ?
40022019	Nyorokia efetha y'ebango . Bakamoretera edinari .
40022020	Akababoria , Nekiang'o ekieni eke , nekemanyererio eke ?
40022021	Bakamotebia , Nebia Kaisari . Erio agwo akabatebia , Gaki ebia Kaisari moa Kaisari , nebia Nyasaye moa Nyasaye .
40022022	Goika bachia koigwa ring'ana riria bagaichana , bakamotiga , bakagenda .
40022023	Rituko riria bakamochiera Abasadukai , nabarabwo nabanto abagoteba ng'a okobokigwa tikori ; bakamoboria ,
40022024	bakabora , Omworokia , Musa natebete ng'a omonto karakwe , nere onye taraibora abana , omomura omwabo oria okure rimenyane nomokungu oye , anyare komoteneneria egesaku .
40022025	Naboigo , mbarenge abamwabo batano nababere . Oyo bwe ritang'ani akanyuoma , erio agakwa , nekiagera tarenge nomwana , akamotigera omomura omwabo mokaye ,
40022026	Naboigo noyo kabere nere , noyo gatato , goika bakaera bonsi batano nababere .
40022027	Omoerio obo bonsi omokungu oria agakwa .
40022028	Inee , as'okobokigwa , mokang'o orabe omokungu oria ase baria batano nababere ? ekiagera bonsi barenge nere .
40022029	Yesu akabairaneria akabatebia , Mwasirire inwe ekiagera motamanyeti amariko , nonya nokobua kwa Nyasaye .
40022030	Naki as'okobokigwa , tibakonyuoma , tibakonyuomwa , korende igabarabe buna amalaika a Nyasaye are Igoro .
40022031	Naende as'okobokigwa , timorasoma eri mwatebetigwe na Nyasaye , aregoteba ,
40022032	Inche ninche Nyasaye o Ibrahimu , na Nyasaye o Isaaka , na Nyasaye o Yakobo ? Nyasaye tari Nyasaye bw'abwo bakure , korende bw'abare moyo .
40022033	Bachia koigwa aria , emeganda egakumia as'okworokereria kwaye .
40022034	N'Abafarisai bagachia koigwa buna abakiririe Abasadukai , bagasangerereka amo .
40022035	Oyomo ase barabwo , omworokia bw'amachiko , akamoboria as'okomotema , akabora ,
40022036	Aye Omworokia , ngochika ki kore okonene ime as'amachiko onsi ?
40022037	Yesu akamotebia , Mwanche Omonene Nyasaye oo , nomoy'oo bwonsi , nenkoro yao yonsi , nobong'aini bwao bwonsi .
40022038	Oko nakwo ogochika okonene , naende nakwo kwe ritang'ani .
40022039	Nogwa kabere kogwekaine nokwo , nakwo oko : Mwanche omogisangi oo buna gwanchire omobere oo .
40022040	As'amachiko aya abere igabwataine amachiko onsi nababani ,
40022041	Abafarisai bagachia gosangerereka , Yesu akababoria ,
40022042	Okobora , Naki inwe moroche ase Kristo ? Nomwana ong'o ? Bakamotebia , nomwana o Daudi .
40022043	Akababoria , Inki gekogera rende Daudi , as'Omoika , akomoroka Omonene ? okobora ,
40022044	Omonene namotebetie Omonene one , Ikaransa ensemo y'okoboko kwane gw'okorio , Goika mbabeke ababisa bao inse ase chimbaratero chiao .
40022045	Gaki onye Daudi okomoroka Omonene , naki achakoba omwana oye naende ?
40022046	Nonya nonde tarenge orekonyara komoiraneria ring'ana ; nonya nkorwa rituko riria ' mont'onde tamoboria ring'ana rinde .
40023001	Erio agwo Yesu agakwana nabaria emeganda naborokigwa baye , okobora ,
40023002	As'ekerogo kia Musa baikaransire abariki n'Abafarisai .
40023003	Gaki amang'ana onsi bakobatebia yakore , moyarende nakoyabwata ; korende timokora omogwekano bw'ogokora kwabo ; naki barabwo igo bagoteba , ko tibagokora .
40023004	Naki igo bakoboa chigurube chindito , batweka abanto bande amagega abo , ko naakong'u kochibogoria , barabwo abanyene tibagwancha kochinyegeria nekiara kiabo .
40023005	Nogokora kwabo gwonsi igo bagokora ng'a barorwe nabanto : naki igo bakogareyia chifulakteria chiabo , naende bamenta emebarero ye chianga chiabo .
40023006	Nabarabwo igo banchete aase e ritang'ani as'endagera , nagoikaransa aatang'ani ase chisunagogi ,
40023007	nagokwanigwa ase chichiro , nakorokwa nabanto , Rabii , Rabii .
40023008	Ko inwe timobaisa korokwa Rabii : naki omworokia oino noyomo , nainwe mwensi nabamo .
40023009	Nonya ninwe timobaisa komoroka omonto tata as'ense : naki Iso oino noyomo ore igoro .
40023010	Gose timobaisa korokwa abanene : naki omonene oino noyomo , nere Kristo .
40023011	Korende oyore omonene asemore igarabe omosomba oino .
40023012	Noyo oreimokererie igoro omonyene , oyio nairanigwe inse , noyorekeyie naimokererigwe igoro .
40023013	Korende obobe nobwaino , abariki n'Abafarisai , abang'ainereria ! ekiagera egesieri ki'obonda bwa igoro mwagesiekire as'abanto : nakt inwe abanyene timogosoa , nonya nabagosoa timori kobatiga basoe .
40023014	Obobe nobwaino , abariki n'Abafarisai , abang'ainereria ! ekiagera mokoria chinyomba chi'ababoraka , naende as'obong'amereiia mwasaba mono ; as'ayio namonyore ekina ekenene kobua .
40023015	Obobe nobwaino , abariki n'Abafarisai , abang'ainereria ! ekiagera mwasiongorokana enyancha nense enyomo konyora omotunyani oyomo ; okonyorekana mwamotiga oba omwana bwe chaanam ara kabere kobua inwe abanyene .
40023016	Obobe nobwaino , abarai emeuko ! inwe mogoteba ng'a , Oyorarie emuma ase hekalu , tari gento ; korende oyorarie emuma as'ethahabu ye hekalu , bwesibire .
40023017	Abakayayu inwe nemeuko ! naki rinene ndiriri ? nethahabu , gose neria hekalu egokora ethahabu enchenu ?
40023018	Naende , oyorarie emuma as'artiathabahu , tai gento ; korende oyorarie as'ekeng'wanso ker'igoro as'amathabahu , bwesibire oyio .
40023019	Abakayayu inwe nemeuko , Naki ekenene nkereki ? neria esadaka , gose naria amathabahu akoyekora enchenu esadaka eria ?
40023020	Gaki oyorire emuma as'amathabahu , orire nas'ebire igoro yaye .
40023021	Noyorire emuma ase hekalu , orire as'eyio , nas'oyo oikaransete ime .
40023022	Noyorire emuma as'erioba orire as'ekerogo kia Nyasaye nas'oyo oikaransete igoro .
40023023	Obobe , nobwaino , abariki n'Abafarisai , abang'ainereria ! ekiagera iga mokorua etaisi y'ebinzari , nekumini , korende mwatiga amang'ana amanene ayogochika , ekina , namabera , nokwegena : naro ayio nabagwenerete koyakora , amo nagotatiga aria .
40023024	Abarai emeuko , mwakenonora egechuni , mwamera engamia .
40023025	Obobe nobwaino , abariki n'Abafarisai , abang'ainereria ! ekiagera egekombe nesani mwabisibia korwa isiko , ko ime biaichoire nobouri nobosiri .
40023026	Aye Omofarisai omoukof sibia ime egekombe nesani ritang'ani , erio n'isiko kenyare koba ekiya .
40023027	Obobe nobwaino , abariki n'Abafarisai , abang'ainereria ! ekiagera inwe mwagwekanire nechimbera chiaagetwe echoka ; isiko chiarorekana chingiya , ko ime chiaichoire namauga nchitondo , neuramba yonsi .
40023028	Nainwe nabo more , isiko mwarorekana as'abanto ng'a nab'ekeene more , ko ime mwaichoirwe nobong'ainereria nobobe obonge .
40023029	Obobe nobwaino , abariki n'Abafarisai , abang'ainereria ! ekiagera mwaagacha chimbera chi'ababani , nagochioma chimbera chi'ababoronge ,
40023030	naende mwateba , Onyore nintwe twarenge aroro kare amatuko ay'abatata baito , anga titwabwatanete na barabwo as'amanyinga ababani .
40023031	Igo mwetebire inwe abanyene , ng'a ninwe abana babo baria baitete ababani .
40023032	Gaki bono , geichorie ekerengo ki'abaiso baino !
40023033	Inwe ching'iti , abana be rirubi , naki morakore motame ekina kie chaanam ?
40023034	Ekiagera aya , rigereria , natomire asemore ababani nabanto b'obong'aini nabariki : abande babo namobaite , namobabambe , nabande babo namobaake chinkini chisunagogi chiaino ime , nakobaseria omochie as'omochie ;
40023035	nario arabachere igoro asemore amanyinga onsi aitegete korwa amanyinga Abeli oria omonyene oboronge , goika aya Zakaria , omwana o Barakia , mwamoitete gatigati ye hekalu namathabahu .
40023036	Ekeene nabatebirie , amang'ana aya onsi nache as'ekegori eke .
40023037	Aye Yerusalemu , Yerusalemu , aye oyogoita ababani , nakobaaka namagena abatometwe asore ! ng'ara karenga narenge korigia gosangereria abana bao , buna engoko ekobisangereria ebichuchu biaye ime ase chimbaba chiaye , gotimwancha .
40023038	Rigereria , enyomba yaino mwatigeirwe ritombe .
40023039	Naki nabatebirie , timokondora naende nonya ng'ake , goika motebe , Bwancheirwe oyogocha as'erieta ri'Omonene .
40024001	Erio Yesu ochia korua aria hekalu okogenda , aborokigwa baye bakamochiera korigia komworokia amaagacho e hekalu .
40024002	Akabairaneria akabatebia , Inee , mwabirorire ebi bionsi ? Nekeene nabatebirie , aiga tagotigara rigena erimo as'erinde igoro ritayeiri inse .
40024003	Erio gaikaransire as'egetunwa ki'Emezeituni , agachierwa naborokigwa baye bobisi , bakobora , Totebie , ndi arabe ayio , Naro nkemanyererio ki ki'ogocha kwao , nay'omoerio bw'ense ?
40024004	Yesu akabairaneria akabatebia , Erende timobaisa kong'ainwa na'monto onde bwonsi .
40024005	Naki abange nabache as'erieta riane , babore , Inche ninche Kristo ; nabasirie abanto abange .
40024006	Nainwe namoigwe amang'ana y'esegi nebirage bi'esegi ; rigereria timoondoka , naki bori nabe aya onsi ; k'omoerio toracha .
40024007	Naki ebisaku nabimokerane korwana nebisaku binde , nobonda naboimokerane korwana nobonda bonde ; naende enchara nebe , nomotengecho bw'ense , chinsemo-chinsemo .
40024008	Ayio onsi naro omochakano bw'obororo .
40024009	Erio agwo nababarusie monyare gochandwa nagoitwa ; nainwe namobe abanto bakogechwa nebisaku bionsi as'engecho y'erieta riane .
40024010	Nekero ekio abanto abange nabagochwe ; naende abande nababekane as'amaboko a ababisa babo , barabwo ase barabwo , naende nabagechane barabwo ase barabwo .
40024011	Nababani b'oborimo nabaimoke abange mono , basirie abanto abange .
40024012	Nekiagera okomenteka kw'ebibe , obwanchani bw'abange nabokende .
40024013	Korende Oyoraremererie goika omoerio , oyio nakonyeke .
40024014	Naende amang'ana aya amaya ay'obonda narandigwe as'ense yonsi koba ekiorokererio as'ebisaku bionsi ; erio omoerio ochiche .
40024015	Gaki naboigo kamogocha korora okogechia kw'ogosaria gwatebetwe nomobani Danieli gwatenenire aase aaya ( oyogosoma ainyore ) ,
40024016	erio agwo abare Boyahudi batame gochia ebitunwa ime .
40024017	Oyore igoro as'enyomba taika kogenda korusia gento mwaye :
40024018	oyore ' mogondo tairana nyuma gochia kobogoria chianga chiaye .
40024019	Korende obobe nobwabo abare abarito nabakogonkia as'amatuko aria .
40024020	Korende saba ogotama kwaino tikoba ekero ki'obokendu , gose kie rituko ri'esabato .
40024021	Naki agwo nebe emechando emenene ; etanakoba emechando engecho buna eyio korwa omochakano bw'ense goika bono , nonya nyuma tekoba nonya ng'ake .
40024022	Naende onye amatuko ayio atanachetwe , anga ' monto tatoregete ; korende as'engecho ya baria bachoretwe nanachwe amatuko ayio ,
40024023	Nekero ekio omonto karabatebie , Oyo nere Kristo , oyo aa ! gose , Oyio oragwo ! timwancha .
40024024	Naki nabaoroke Amakristo oborimo , nababani b'oborimo , nabakore ebikone ebinene namakumia , goika , keranyarekane , nabang'aine nonya nabachoretwe .
40024025	Nainwe , naro ayio natang'anire kobatebia !
40024026	Gaki bakobatebia , Oyo nere , eroro ime ; timosoka isiko : Oyio , ore ebinunchi bia bobisi ; timwancha .
40024027	Naki buna ekomesa korwa mocha yabara gochia bosongo , naboigo korabe ogocha kw'Omwana-o-mwanyabanto ,
40024028	Naki ase ribego rire , nao chinsoti chigosangerereka .
40024029	Korende nyuma y'emechando y'amatuko aria , erioba narionchoke ribe omosunte , nomotienyi tokobara , neching'enang'eni nachigwe , nechinguru chia igoro nachitengeche ,
40024030	erio nario kerache kororekana igoro egekone ki'Omwana-o-mwanyabanto : nario ebisaku bionsi bi'ense birarere ; naende nabamorore Omwana-o-mwanyabanto ogocha as'amare a igoro , nechinguru , nobonene obonge ,
40024031	Erio natome amalaika aye negeturi ekenene ki'egetureri , nabarabwo nabasangererie abachore baye amo , korwa ase chimbeo inye , korwa ensinyo y'ense goika ensinyo ende .
40024032	As'omoko eorokererie omoreng'anio . Omote oye gosebokire , naende omerire amato , mwamanyire ng'a ng'ang'e ekero ki'egurugura ;
40024033	naboigo nainwe morachie koyarora ayio onsi , momanye ng'ang'e are , ang'e nagesieri .
40024034	Nekeene nabatebirie , tigegoeta ekegori eke , goika aya onsi akoreke .
40024035	Igoro nense nachiete , ko ring'ana riane tirigoeta nonya ng'ake ,
40024036	Nebirage bie rituko riria nensa eria onde tari omanyete , nonya namalaika a igoro , tatiga Tata , ere bweka ,
40024037	Korende buna amatuko aria a Nuhu arenge , naboigo kogocha koba ogocha kw'Omwana-o-mwanyabanto .
40024038	Naki buna barenge amatuko aria amache ataracha , bare koria , bakonywa , bakonyuoma , bakonyuomerigwa , goika rituko Nuhu asoete as'obwato , tibamanya rinde ,
40024039	goika amache amanene aria agacha , akabaira bonsi ; naboigo kogocha koba ogocha kw'Omwana-o-mwanyabanto .
40024040	Engaki eyio abanto habere nababe omogondo ; oyomo airwe , oyomo atigwe ;
40024041	abakungu babere nababe bagosera orogena oromo ; oyomo airwe , oyomo atigwe .
40024042	Naboigo renda , naki timomanyeti rituko ki agocha Omonene oino .
40024043	Manya ring'ana eri erimo : onye oria omonyene enyomba namanyete ekero agocha-gocha oria omoibi , anga narendete gose anga tare gotiga enyomba yaye ebochorwe .
40024044	As'ayio nainwe kabe ang'e naki rias'ensa motakagereti agocha oria Omwana-o-mwanyabanto .
40024045	Gaki ning'o oyio omosomba omwegeni , naende omong'aini , obegetwe nomonene oye igoro as'enyomba yaye , anyare kobaa endagera abasomba as'ekero kiaye ?
40024046	Nare negesio omosomba oria , rigoro omonene oye agocha amonyore ogokora iga .
40024047	Nekeene nabatebirie namotenenie igoro as'ebia abwate bionsi .
40024048	Korende omosomba oria omobe karabore as'omoyo oye , Omonene one otebanire ;
40024049	na karachake kobaaka abasomba b'omonene oye , nakoria nakonywa amo nabagotinda ;
40024050	erio omonene oye omosomba oria igarache komochiera ase rituko atakagereti , nensa atamanyeti ;
40024051	nere igaramonachane ebing'ese bibere , namobekere okobara kwaye amo nabang'ainereria , agwo nakebe nekerero nokoriania amaino .
40025001	Erio obonda bwa igoro naboreng'anigwe nabaiseke ikomi , basogete nechitaya chiabo gochia korotota omonene bw'enyangi .
40025002	Nase barabwo igo barenge abariri batano , nabang'aini batano .
40025003	Naki baria abariri bakaimokia chitaya chiabo , ko tibaimokia namaguta :
40025004	baria abang'aini bakaimokia amaguta as'ebinto biabo amo nechitaya chiabo .
40025005	Goika ochia gotebana omonene bw'enyangi , bagasundoka bonsi bakarara .
40025006	Botuko gati gekaba negeturi , Omonene bw'enyangi oyo ! soka momorotote .
40025007	Erio agwo bakaimoka abaiseke baria bonsi , bakaroisia chitaya chiabo .
40025008	Abariri bakabatebia abang'aini , Twatanere amaguta aino ; ekiagera chitaya chiaito chiarimire .
40025009	Baria abang'aini bakabairaneria , bakabora , Genda , takonyara gotoisana intwe nainwe twensi ; mbuya koinoragende kwegorera as'abakogora ,
40025010	Barabwo bagachia koimoka gochia kogora , agacha omonene bw'enyangi ; baria babete ang'e bagasoa amo nere as'enyangi , egesieri gegasiekwa .
40025011	Naende nyuma bagacha baria abaiseke bande bakobora , Omonene , omonene , toigorere !
40025012	Akabairaneria , akabora , Nekeene nabatebirie , timbamanyeti inwe .
40025013	Gaki kabe nokorenda , naki timomanyeti rituko nonya nensa .
40025014	Naki iganga buna omonto okogenda orogendo gochia goikaransa ense ende , akarangeria abasomba baye , akabeka asebare enibo yaye .
40025015	Akamoa oyomo chitalanta isano , noyo kabere akamoa chitalanta ibere , noyo gatato akamoa etalanta eyemo , ker'omonto koreng'ana nokonyara kwaye . Brio akagenda .
40025016	Akagenda oria oirete chitalanta isano , agakora emeremo nachio , akanyora chitalanta chinde isano .
40025017	Noria oirete ibere akanyora ebitoki ibere boigo .
40025018	Akaimoka oria oirete eyemo , akagenda agakunya inse , akayebisa efetha y'omonene oye .
40025019	Nyuma k'amatuko achia koera amange , agacha omonene bw'abasomba baria , akarigia ribara asebare ,
40025020	Akagenda oria oirete chitalanta isano , akabogoria nechitalanta isano chinde , akamoirera , akabora , Omonene , nkwang'ete chitalanta isano ; rora , nanyorire nechitalanta chinde isano :
40025021	Omonene oye akamotebia , Gwakorire buya aye , omosomba omuya nomwegeni : kwabaire omwegeni as'ebire ebike , ninkobeke igoro as'ebinge . Soa as'omogoko bw'omonene oo .
40025022	Naende akagenda oria oirete chitalanta ibere , akabora , Omonene , nkwang'ete chitalanta ibere ; rora , nanyorire ibere ching'ao ebitoki .
40025023	Omonene oye akamotebia , Gwakorire buya aye , omosomba omuya omwegeni : kwabaire omwegeni as'ebire ebike , ninkobeke igoro as'ebinge . Soa as'omogoko bw'omonene oo .
40025024	Nere agachia kogenda oria oirete etalanta eyemo , akabora , Omonene , iga nakomanyete ng'a nomonto omokong'u ore , igokogesa otasimegeti , igogosangereria otabusureti ;
40025025	erio nkairoka , nkagenda nkayebisa inse etalanta yao ; eyio nero , eyao ore nero .
40025026	Omonene oye akamoiraneria , akamotebia , Nomosomba omobe ore , nomworo , Nkwamanyete ng'a igo nkogesa ntasimegeti , naende iga ngosangereria ntabusureti :
40025027	gaki nkwagwenerete koyebeka efetha yane as'abakoonchoreria chifetha , nainche ngocha , anga nanyora eyane amo nebitoki biaye .
40025028	Moure gaki etalanta yaye , omoe omonyene chitalanta ikomi .
40025029	Naki oyo obwate igakoegwa , naende omenteranigwa ; k'oyo otabwati igakourwa eyare nero .
40025030	Noyo omosomba otagwenereti , motugute as'omosunte o isiko mono ; nakebe nekerero nokoriania amaino .
40025031	Ogocha gocha Omwana-o-mwanyabanto as'obonene bwaye , namalaika onsi amo nere , erio naikaranse as'ekerogo ki'obonene bwaye ,
40025032	nas'obosio bwaye nabisangerereke ebisaku bionsi : nere nabatanane abaiga naba , buna omorisia agwatanana ching'ondi chiaye nechimbori ;
40025033	ching'ondi achibeke as'okoboko kwaye gw'okorio , nechimbori achibeke as'okoboko kwaye gw'okobee .
40025034	Erio oria omoruoti nabatebie abare okoboko kwaye gw'okorio , Nchuo inwe mwasesenetigwe na Tata one , soa as'obonda mwaroiseretigwe korwa ogotongwa gw'ense .
40025035	Naki narenge nenchara , mokang'a endagera ; narenge nerang'o , mokang'a nkanywa ; narenge omogeni , mokandoisia ;
40025036	narenge bosa , mokambisia , narwarete , mogacha kondora , nasibetwe echela , moganchichera .
40025037	Erio baria abanyene oboronge nabamoiranerie , babore , A ! Omonene , naye ndi twakoroche kore nenchara , togakorageria ? Gose ndi twakoroche kore nerang'o , togakoa okanywa ?
40025038	Ndi twakoroche kore omogeni , togakoroisia ? gose ndi twakoroche kore bosa , togakobisia ?
40025039	Naende , ndi twakoroche kore omorwaire , gose gosibire echela , tokagochichera ?
40025040	Nomoruoti nabairanerie , abatebie , Nekeene nabatebirie inwe , koreng'ana buna mwaregokorera oyomo as'aba abaminto abare abake , ninche mwakororete .
40025041	Erio agwo nabatebie abare as'okoboko gw'okobee nabarabwo : Imoka korwa asende inwe mwaragereretigwe , mogende as'omorero o kare nakare , ogacheretwe saitani namalaika aye :
40025042	naki narenge nenchara , timwang'a endagera , narenge nerang'o , timwang'a inywe ;
40025043	narenge omogeni , timwandoisia ; narenge bosa , timwambisia : narwarete , nechela ime , timwacha kondora .
40025044	Agwo nabamoiranerie baria nabarabwo , babore , Omonene , ndi twakoroche aye kore nenchara , gose nerang'o , gose kore omogeni , gose kore bosa , gose korwarete , gose kore echela ime , titwagokorera ?
40025045	Agwo omoruoti nabairanerie , abore : Nekeene nabatebirie , koreng'ana buna motare gokorera oyomo as'aba abare abake , timwankororete inche .
40025046	Nabanto aba nabagende as'ogoitwa gwa kare nakare , k'abanyene oboronge nabagende as'obogima bwa kare nakare .
40026001	Erio Yesu kayakorire amang'ana aya onsi , agatebia aborokigwa baye ;
40026002	Alwamanyire ng'a nyuma as'amatuko abere nebe Epasaka , n'Omwana-o-mwanyabanto nere nabekwe as'amaboko a ababisa baye anyare kobambwa .
40026003	Erio agwo abakuani abanene , nabariki , nabagaka b'abanto , bagasangerereka as'egora y'omokuani oyomo omonene , erieta riaye okorokwa Kaifa ;
40026004	bagakora ekina barabwo ase barabwo , banyare komobwata Yesu ase chisemi nakomoita .
40026005	Korende bakabora , takoba ase rituko rinene , tiricha koba riroroche as'abanto .
40026006	Nere Yesu rigoro arenge Bethania as'enyomba ya Simon oyorenge noborwaire bw'ukoma ,
40026007	agachierwa nomokungu ore nechuba y'alabastro y'amanukato aye rigori rinene , akamonyororokeria omotwe oye igoro aria aikaransete as'endagera .
40026008	Bagachia korora ring'ana riria , baria aborokigwa bakagecha , bakabora , Nobwaki obosiri obo ?
40026009	Naki amanukato aya anga tare kogorwa chishilingi chinyinge nakoegwa abataka ?
40026010	Yesu akamanya aria , akabatebia , Naki mokomoichania omokungu ? Ekiagera onkoreire emeremo emiya .
40026011	Naki abataka igo more nabarabwo amatuko onsi ;
40026012	Naki buna anyororokeria amanukato aya omobere one , nas'engecho y'ogotindekwa kwane akorerete bo .
40026013	Nekeene nabatebirie , naas'erarandigwe enchili eye as'ense yonsi , neri oyo akorete naritebwe koba okoinyora asare .
40026014	Nakero ekio akagenda oyomo ase baria ikomi nababere , nere okorokwa Yudasi Omoisikariota , akabachiera abakuani abanene ,
40026015	akabatebia , Ngento ki morang'e inyare kobamobekera as'amaboko aino ? Bakamorengera ebisamunye emerongo etato bi'efetha .
40026016	Korwa ekero ekio akaba nkoririgiare ribaga anyare komorua .
40026017	Rituko rie ritang'ani as'amatuko ay'omogati otabekiri ememera , Yesu agachierwa naborokigwa baye , bakabora , Ng'ai origetie tonyare koaroisia oriere epasaka ?
40026018	Akabora , Genda as'omochie , moike enyomba ya nyarebe , momotebie , Omworokia oborire , Engaki yane yabaire ang'e ; enyomba yao aye nao ndariere epasaka amo naborokigwa bane ,
40026019	Bagakora bo baria aborokigwa buna bachigetwe na Yesu ; bakaroisia epasaka .
40026020	Riachia koba mogoroba oikaransete as'endagera amo nabaria aborokigwa baye ikomi nababere .
40026021	Bagachia koba nkoriabare , akabora , Nekeene nabatebirie , Oyomo oino nandwe .
40026022	Bagaichana mono mono , bagachaka ker'oyomo komoboria , Inee , Omonene , ninche ?
40026023	Akabairaneria akabora , Oyo ogosoyia okoboko amo nainche as'esani , oyo nere orandwe .
40026024	Nekeene Omwana-o-mwanyabanto nkogendare buna arigetwe , korende obobe nobwaye omonto oria , Omwana-o-mwanyabanto arugwa nere . Anga mbuya asare nonya ataiboretwe omonto oria .
40026025	Yudasi akamoiraneria , nere ogocha komorua , akabora , Inee , Omonene , ninche ? Akamotebia , Aye gwatebire .
40026026	Bachia koba as'okoragera , Yesu akabogoria omogati , akayosesenia , akayosamunyora ; akabaa aborokigwa baye , akabora , Bogoria morie ; oyo noro omobere one .
40026027	Akabogoria negekombe , akagesesenia , akabaa , okobora , Kanywe yonsi eye ;
40026028	naki eye nero amanyinga ane ay'emuma enyia , aiteirwe as'abange , as'okorusia kw'ebibe .
40026029	Korende nabatebirie inwe , korwa bono tinkonywa as'okwama kw'omosabibu goika rituko ngocha gokonywa okoyia nainwe as'obonda bwa Tata .
40026030	Goika kobakorire ogotera , bagasoka isiko bakagenda egetunwa ki'Emezeituni .
40026031	Erio Yesu akabatebia , Obotuko bwa rero namogochwe asende inwe mwensi ; naki yarigetwe , Nimoake omorisia , neching'ondi chie riicho nachiserebekane .
40026032	Korende nyuma konabokire , nimbatang'ane as'obosio bwaino gochia Galili .
40026033	Petero akamoiraneria , akamotebia , Neba abanto bonsi nabagochwe asore aye , inche tinkogochwa nonya ng'ake .
40026034	Yesu akamotebia , Nekeene nagotebirie ritang'ani , Obotuko obo bwa rero etuoni etaragweya , nonkane ara gatato .
40026035	Petero akamotebia , Ningwenera gokwa amo naye , tinkogokana nonya ng'ake . Bagateba aborokigwa bonsi boigo .
40026036	Erio agwo Yesu akagenda nabarabwo , agaika aase akorokwa Gethisemane , akabatebia aborokigwa baye , Karansa aiga goika ngende gosaba aria .
40026037	Nere akamoira Petero na baria abana ba Zebedi babere , agachaka gosogwa nomoichano , noborito bw'omoyo .
40026038	Erio akabatebia , Omoyo one nore nobororo mono , goika ogokwa ; karansaa asemore , morende amo nainche .
40026039	Akagenda egeka egeke , akagwa maumama , agasaba nakobora , Aye Tata one , onye nanyarekana , egekombe eke kerwe asende : korende taba buna nyanchete , korende buna bwanchete aye .
40026040	Akabachiera baria aborokigwa , akabarora bararire , akamotebia Petero , Inee , iga timokonyara korenda nainche nonya nensa eyemo ?
40026041	Renda , mosabe , timobaisa gosoa as'ogotemwa : omoyo oro ekeene nore nobwanchani , korende omobere tori nechinguru ,
40026042	Naende akagenda eria kabere , agasaba ; okobora , Aye Tata one , onye egekombe eke tigekong'etera ntakenyweti , abe buna bwanchete .
40026043	Akagenda naende , akabarora bararire ; naki amaiso abo konya aritoire .
40026044	Akabatiga naende , akagenda ; agasaba eria gatato , agakwana amang'ana aria amatang'ani .
40026045	Erio agwo akabachiera aborokigwa baria , akabatebia , Raru bono , motimoke ; ekiagera yaikire ensa , n'Omwana-o-mwanyabanto , obekirwe as'amaboko a abanyene ebibe .
40026046	Imoka , togende , oyo nere oikire ang'e oria okondwa .
40026047	Goika erio ogokwana , Oyio nere , Yudasi akaoroka , nere noyomo ase baria ikomi nababere , ore nabanto omoganda omonene amo nere , baimogetie emioro y'esegi nechinungu , bakorua as'abakuani abanene nabagaka as'abanyene ense .
40026048	Noria okomorua , konya obaeire ekemanyererio okobora , Oyo ndanyunyunte nere oyio , mobwate .
40026049	Erio kegima agachiera Yesu , akabora , Masoge Omonene ; akamonyunyunta .
40026050	Yesu akamotebia , ' Mosani , kora eri gwachera . Erio agwo bakamorainborera Yesu amaboko , bakamobwata .
40026051	Noyomo obo as'abarenge amo na Yesu akarambora okoboko kwaye , akang'usa omoro oye , akomoaka omosomba bw'omokuani omonene , akamenacha ogoto .
40026052	Erio agwo Yesu akamotebia , Irania omoroo aase aye , ekiagera bonsi abakobwata omoro bw'esegi nabasire as'omoro .
40026053	Gose , tomanyeti ng'a ndaisa gosaba Tata bono iga , takondetera amalaika kobua emeganda ikomi nebere ?
40026054	Korende anga naki aikeranigwa amariko , onye nabo egwenerete koba ?
40026055	Ensa eria Yesu akabatebia emeganda eria y'abanto , Inee , iga mwachire buna mokoyuorera omoibi nemioro y'esegi nechinungu , kong'ira ? Amaluko onsi naikaransete ase hekalu ime , nkworokereria , korende timwumbwata .
40026056	K'ay'onsi abaire anyare goikerangiwa amariko a ababani . Erio agwo aborokigwa bonsi bakamotiga , bagatama .
40026057	Baria babwatete Yesu bakamoira as'omokuani omonene , Kaifa , ase basangererekanete abariki nabagaka .
40026058	Na Petero akamotunyana korwa nyuma egeka goika egora y'omokiiani omonene , Goika ochia gosoa ime agaikaransa amo nabasomba , ayorore omoerio .
40026059	Ekaba abakuani abanene nabe ' barasa yabo bonsi bakamorigeria Yesu amang'ana oborimo , banyare komoita ; tibayanyora .
40026060	Nonya bachete abarori abange b'oborimo , tibanyora .
40026061	Korende nyuma bagacha abarori babere , bakabora , Oyo niga atebete , Ninyare gotagora hekalu ya Nyasaye , nakoyeagacha as'amatuko atato .
40026062	Erio agatenena omokuani omonene , akamoboria , Tokoiraneria ring'ana ? Abaiga ring'ana ki bagogotebia ?
40026063	Yesu agakira . Erio omokuani omonene akamotebia , Nagotianirie ase Nyasaye ore moyo , ototebie gose naye Kristo Omwana o Nyasaye .
40026064	Yesu akamotebia , Aye gwatebire : korende nabatebirie inwe , korwa bono namomorore Omwana-o-mwanyabanto oikaransete okoboko gw'okorio gwe chinguru , ogocha namare a igoro .
40026065	Erio agwo oria omokuani omonene agatandora chianga chiaye , akabora , Oramire Nyasaye oyo : abarori nabaki tokorigia ? Eye nero mwaigure emerumi yaye akorama .
40026066	Naki moroche ? Bakamoiraneria , bakabora , Omonto oyo igagwenerete ogokwa .
40026067	Erio agwo bakamotwera amate obosio , bakamoaka enkundi ; abande bakamoaka chindoe ;
40026068	bakabora , Totebie Kristo , ning'o okoagete ?
40026069	Na Petero oikaransete egora isiko ; omoiseke oyomo akamochiera , akabora , Naye nkomo kwarenge na Yesu Omogalili .
40026070	Nere agakana as'obosio bwabo bonsi ; akabora , Timanyeti ayio okobora .
40026071	Nere ochia gosoka isiko egesieri , omoiseke o kabere akamorora ; akabatebia abarengeo , Noyo nkomo arenge na Yesu Omonasareti .
40026072	Akabora eria kabere , akabeka neira , ng'a Omonto oyo timomanyeti inche .
40026073	Naende egeka egeke bakamochiera abateneine aroro , bakamotebia Petero , Ekeene bori naye noyomo ase barabwo , naki ogokwana kwao gwakoorokirie .
40026074	Erio agwo agachaka koragereria nagotiana , okobora , Inche timomanyeti omonto oyio . Erio kegima etuoni ekagweya ,
40026075	Erio Petero akainyora ring'ana riria Yesu atebete , ng'a ritang'ani etuoni etaragweya , nonkane ara gatato . Agasoka isiko , akarera nobororo .
40027001	Bwachia gokia mambia , abakuani abanene bonsi nabagaka as'abanyene ense bakagamba ekina ase Yesu , bamoite .
40027002	Bakamosiba , bakagenda nere , bakamobeka ase gavuna Pilato .
40027003	Erio agwo Yudasi , oria omonyene okomorua , agachia komorora onacheirwe ekina , ageitia , akaira biria chisamunye emerongo etato bi'efetha , akabirania as'abakuani abanene nabagaka :
40027004	akabora , Namochire as'okorua amanyinga atari nabobe bonde . Barabwo bakabora , Gaki , ayio nasetore are intwe ? Nabwerorere aye !
40027005	Nere ochia gotuguta ebisamunye bi'efetha biria ase hekalu ime , akaimoka , akagenda akeng'enta .
40027006	Abakuani abanene bakabimokia ebisamunye biria bi'efetha , bakabora , Tari boronge kobibeka as'ekungo y'esadaka ya Nyasaye , ekiagera birobio nerigori ri'amanyinga .
40027007	Bakagamba ekina , bagachia bakagora rigoko ri'omokori chinyongo , ribe aase gotindeka abageni .
40027008	As'ayio rigoko riria rikarokwa erieta riaye , Rigoko ri'amanyinga , goika rero .
40027009	Erio agwo rigaika eriatebetwe nomobani Yeremia , ogoteba , Bakabimokia ebisamunye emerongo etato bi'efetha , rigori riaye oria obegetwe rigori , nabana b'Isiraeli bamobegete rigori .
40027010	Bakabirwa as'okogora rigoko ri'omokori chinyongo , buna anchigete Omonene .
40027011	Nere Yesu agatenena ase gavuna ; na gavuna akamoboria , okobora , Naye omoruoti bw'Abayahudi ? Yesu akamotebia , Aye gwatebire .
40027012	Ochia gosoerwa n'Abakuani abanene nabagaka , tairaneria ring'ana rinde .
40027013	Erio agwo Pilato akamotebia , Toigweti amang'ana narenga bakonagoteba asore ?
40027014	Nere tairaneria rinde , nonya nering'ana erimo , nonya na gavuna agaichana mono .
40027015	Nekero kie rituko rinene gavuna engecho yaye kobasiborera omosibwa oyomo , oyo barigetie .
40027016	Rituko riria mbarenge nomosibwa oyomo omanyekanete , okorokwa Baraba .
40027017	Erio kobasangererekanire , Pilato akababoria , Norori morigetie mbasiborere , Baraba gose Yesu oyokorokwa Kristo ?
40027018	Ekiagera konya omanyire igo bamorure as'okogecha .
40027019	Pilato ochia goikaransa as'ekerogo gi'ekina , akareterwa amang'ana na mokaye , ogoteba , Oyio nomonto bw'oboronge tobaisa kwebwatia asare , ekiagera rero nachandetwe namange as'okorota asare .
40027020	Na baria abakuani abanene nabagaka bakabagenka emeganda banyare komorigia Baraba , na Yesu bamoite .
40027021	Gavuna akabairaneria akabatebia , As'abanto aba babere norori morigetie mbasiborere ? Bakamotebia , Baraba .
40027022	Pilato akabatebia , Nimokorere ki Yesu okorokwa Kristo ? Bakamotebia bonsi , Tiga aitwe !
40027023	Gavuna akabora , Aseki , mbobe ki akorete ? Barabwo bakamenta koaka egeturi , bakobora , Tiga aitwe !
40027024	Pilato agachia korora tirigwenereti ring'ana , neriroroche rioka rikonakobucha akaimokia amache agaisaba amaboko aye as'amasio emeganda , agateba , Inche igande omochenu as'amanyinga ay'omonto oyo bw'oboronge . Namwerorere abanyene ekerage eke .
40027025	Bakamoiraneria abanto bonsi , bakabora , Amanyinga aye abe asetore igoro , nas'abana baito .
40027026	Erio agwo akabasiborera Baraba , akamoaka Yesu orokini , akamobatigera anyare goitwa .
40027027	Erio agwo abasigari ba gavuna bakamoira Yesu rinyomba ime , bakamosangererekera emoganda omogima .
40027028	Bakamwaboria chianga chiaye ' , bakamobekera eanga embariri .
40027029	Bagatonga egutwa y'amagwa , bakamobekera omotwe , negetonto as'okoboko kwaye gw'okorio ; bagatung'sma namaru asare , bakomochecheria , nakobora , Masoge , Omoruoti bw'Abayahudi !
40027030	Erio bakamotwera amate , bagakebwata egetonto keria , bakamoaka-aka omotwe ;
40027031	rigoro bamochecheirie , bakamorusia eanga eria embariri , bakomobekera chianga chiaye , bakamotang'anania gochia komobamba .
40027032	Bagachia korua as'omochie bakarora omonto oyomo Omokurene , erieta riaye okorokwa Simon ; omonto oyo bakamobetereria ayobogorie omosalaba oye .
40027033	Bachia goika aase akorokwa Gologotha , engecho yaye erieta erio n'Aase Ekeore ,
40027034	bakamoa chinkama chisang'anirie nendorwe ; ogochia koigwa tancha konywa .
40027035	Kabamobambire bakagabana chianga chiaye , bagakora obomera , rinyare goikerana erietebetwe nomobani , Mbatananete chianga chiane egati yabo , nas'eanga yane mbakorete obomera .
40027036	Bagaikaransa komorigereria aria .
40027037	Bakabeka ogosoerwa kwaye igoro as'omotw'oye , korikire , Oyo Nere Yesu , Omoruoti Bw'Abayahudi .
40027038	Erio abaibi babere bakabambwa amo nere , oyomo okorio , noyomo okobee .
40027039	Nabarabwo abagoeta nchera bakamorama , bakoakaaka emetwe yabo , bakobora ,
40027040	Aye oyogotagora hekalu nakoyeagacha namatuko atato , etorie omonyene . Onye naye Omwana o Nyasaye , ika korwa agwo ore omosalaba .
40027041	Na baria abakuani abanene bagakora boigo , bakamokorera echeche amo nabakuani nabagaka , bakobora ,
40027042	Natoretie abanto , omonyene takonyara gwetoria . Onyore nomoruoti o Isiraeli , aike bono korwa as'omosalaba , naintwe rirorio natwanche asare .
40027043	Igegenete ase Nyasaye : amokonye bono , onye omorigetie ; ekiagera natebete ng'a Inche n'Omwana o Nyasaye .
40027044	Naboigo nabaria abaibi babambetwe amo nere , bakamwogerera .
40027045	Korwa chinsa isano nemo omosunte okaba ense engima , okaba goika chinsa kianda ,
40027046	chinsa kianda chiachia goika , Yesu akaaka egeturi neriogi rinene , okobora , Eli , Eli , lama sabakithani , engecho yaye , Nyasaye one , Nyasaye one , naki gwantigire ?
40027047	Bagachia koigwa abande ase baria bateneine aroro , bakabora , Elija akorangeria .
40027048	Erio oyomo obo akaminyoka , akaimokia esifunji , akayeichoria nechinkama , akayebeka as'egetonto , akamoa anywe .
40027049	Baria abande bakabora , Tiga torore gose Elija ogocha kemotoria .
40027050	Yesu akaaka eriogi rinene naende , erio agatwekamo .
40027051	Erio egetambaa gi'okonacha hekalu gegatandoka korwa igoro goika inse chinsemo ibere ; ense egatengecha ; amagena agatandoka ;
40027052	chimbera chikamanoka chigasama , nemebere emenge y'abanto abachenu abararete ekaimoka ;
40027053	ka barure chimbera , nyuma as'okoboka kwaye , bagasoa Omochie Omochenu , bakabaorokera abange .
40027054	Esagini y'abasigari emia , nabarenge amo nere , abanto barendete Yesu , bagachia koyorora omotengecho bw'ense nebirage biria biakorekire , bakairoka mono , bakabora , Nekeene oyo igarenge Omwana o Nyasaye .
40027055	Mbarenge aroro abakungu abange , barigereretie korwa are , nabarabwo abakungu abwo nabwo abatunyete Yesu korwa Galili bakomokorera ,
40027056	Ase barabwo abwo narengeo Mariamu Omomagidali , na Mariamu ng'ina Yakobo na Yose , na ng'ina baria abana ba Zebedi .
40027057	Riachia koba mogoroba akagenda omofrto oyomo omonda , omonto bw'Arimithea , okorokwa Yusufu , nere omonyene nomworokigwa o Yesu :
40027058	akagenda oyio ase Pilato , akarigia omobere o Yesu . Erio agwo Pilato agachika aegwe .
40027059	Yusufu akayoimokia oria omobere o Yesu , akayoboa egetambaa ekiya gi'egatani .
40027060	Akayobeka as'oboina bwaye oboyia , obwabachete as'egetare : naende agaturunkania rigena rinene as'egesieri ki'oboina , akagenda .
40027061	Mbarenge aroro Mariamu Omomagidali noria Mariamu o kabere , baikaransete obosio bw'oboina .
40027062	Rituko ria kabere , nerio nario rigotunya rituko ri'Okorosia , abakuani abanene n'Abafarisai bagasangerereka ase Pilato ,
40027063	bakabora , Omonene , twainyoire ng'a oria omonyaborimo natebete , rigoro are moyo , Nyuma as'amatuko atato nimboke .
40027064	Gaki chika oboina borendwe goika rituko ri'atato ; aborokigwa baye tibabaisa gocha komoiba , babatebie abanto , Obokire korwa as'abakure : kobaise koba okong'ainwa kw'omoerio nakobue koria kwe ritang'ani .
40027065	Pilato akabatebia , More nabarendi : genda moborende mono oboina buna moranyare .
40027066	Bakagenda bakaborenda mono oboina , bakabeka rigena ekemanyererio , amo nabarendi .
40028001	Esabato egachia koera , kobogokiamoka rituko rie ritang'ani ri'echuma , agacha Mariamu Omomagidali noria Mariamu o kabere korigereria oboina .
40028002	Rora , ogocha omotengecho omonene bw'ense ; ekiagera rilaika ri'Omonene riaigete korwa igoro , rikagenda rigatigeria ensemo riria rigena , rikarikaransera .
40028003	Nekieni kiaye igo kiarenge buna okomesa kw'embura .
40028004	Nas'okoiroka kwaye baria abarendi bakaiguswa , bakaba buna abanto bakure .
40028005	Rilaika rikabairaneria baria abakungu , rikabatebia , Timoiroka inwe , ekiagera namanyire ng'a Yesu mokorigia oria oitwa .
40028006	Tari aa , naki obokire buna atebete ; nchuo morigererie aase Omonene araire .
40028007	Na genda bwango , mobatebie aborokigwa baye gote obokire korwa as'abakwete ; nere otang'anire asemore gochia Galili : naroro nao moramorore ; bono inche nabatebirie .
40028008	Bakaimoka korwa as'oboina bwango , bare nokoiroka nomogoko omonge , bakagenda bwango , bakabaa amang'ana aborokigwa baye .
40028009	Noyo nere Yesu akaumerana nabarabwo , akabatebia , Masoge . Nabarabwo bagacha bakamobwata amagoro , bakamosasima .
40028010	Erio Yesu akabatebia , Timoiroka ! genda mobae abaminto amang'ana bagende Galili , nabarabwo nabandore aroro .
40028011	Nabarabwo bachia koba nkogendabare nchera , abande ase baria abarendi bagasoa omochie , bakaborokia abakuani abanene amang'ana onsi akoregete .
40028012	Bagachia gosangerekana nabagaka , bagakora ekina , bakabaa baria abasigari chishilingi chinyinge ,
40028013	bakobora , Teba , aborokigwa baye bachete botuko bakamoiba rigoro intwe twararire .
40028014	Ring'ana eri koriraigwekane ase gavuna , intwe natoche komogenka , nakomorusia inwe emechando .
40028015	Bakabogoria chishilingi chiria , bagakora buna borokereretigwe , rikagenda ring'ana eri rigakuma as'Abayahudi goika rituko ria bono .
40028016	Baria aborokigwa ikomi nomo bakagenda Galili , bagaika egetunwa abachigete Yesu .
40028017	Bagachia komorora bakamosasima , korende abande bagakora ogosiereria .
40028018	Yesu akagenda agakwana nabarabwo , akabatebia , Naeirwe okobua gwonsi as'igoro nense ,
40028019	Gaki genda mokore ebisaku bionsi koba aborokigwa , mokobabatisa as'erieta ria Tata , neri'Omwana , neri'Omoika Omochenu :
40028020	mokoborokereria koyabwata onsi nabachigete ; nainche igande amo nainwe amatuko onsi , goika omoerio bw'ense .
41001001	Omochakano bw'enchili ya Yesu Kristo , Omwana o Nyasaye .
41001002	Buna yarigetwe as'ebuku y'omobani Isaya , Rigereria , namotomire omotomwa one as'obosio bwao , Oyorarosie enchera yao ;
41001003	Eriogi ri'oyokoaka egeturi eroro ime , Yerosie enchera y'Omonene , Rosia ogoeta kwaye ;
41001004	Akaoroka Yohana , okobatisa eroro ime , nakorandia ebatiso y'okoonchoka ekoreta okorusia kw'ebibe .
41001005	Bakamogendera ense yonsi ya Boyahudi , nabarabwo bonsi ba Yerusalemu ; bakobatiswa nere as'oroche rwa Yorodan , bakabiorokia ebibe biabo .
41001006	Na Yohana igarenge kweboyia amarionya engamia , norokini rwe riyo ' kenema kiaye , iga are koria chingige noboke bw'orosana .
41001007	Akarandia , akabora , Ngochare nyuma asende oyore nechinguru kombua , omonto ntagwenere gotung'ama nagochisibora chinuga chi'ebikoroto biaye .
41001008	Inche nababatisire as'amache ; korende ere nababatise as'Omoika Omochenu .
41001009	Naende amatuko aria , agacha Yesu okorua Nazareti ya Galili , akabatiswa na Yohana ase Yorodan .
41001010	Erio ogofira korwa as'amache , akarora igoro amanokire , n'Omoika buna riruma rigoika igoro asare :
41001011	neriogi rikorua igoro , Aye naye Omwana omwanchani one , naye ongwenerete .
41001012	Erio Omoika okamoraa eroro ime .
41001013	Akaba aroro eroro ime amatuko emerongo ene ogotemwa na Saitani : nere igarenge amo neching'iti chintindi ; namalaika bakamokorera .
41001014	Goika nyuma Yohana kabekirwe echela ime , Yesu akagenda Galili , akarandia enchili ya Nyasaye ,
41001015	okobora , Ekero giaikeranire , nobonda bwa Nyasaye bwaikire ang'e : onchoka , yianche enchili ,
41001016	Nere agaeta ensemo y'enyancha ya Galili , akabarora Simon na Anderea omomura omwabo Simon bakoruta ekeonga enyancha ime : ekiagera nabarubi barenge .
41001017	Yesu akabatebia , Nchuo montunyane inche , nainche nimbakore mobe abarubi b'abanto .
41001018	Erio kegima bagatiga ebionga biabo , bakamotunyana .
41001019	Akagenderera ake , akamorora Yakobo omwana o Zebedi , na Yohana momura omwabo , nabarabwo bonsi barenge obwato ime bakobirosia ebionga biabo .
41001020	Erio akabarangeria : bakamotiga ise Zebedi ime as'obwatoamo nabanto b'eng'eria , bakagenda bakamotunyana .
41001021	Bakabwatia enchera goika Kaperinaum ; ne rituko ri'esabato agasoa esunagogi akorokereria .
41001022	Bagaichana as'okworokereria kwaye : naki arenge koborokereria buna oyore nechinguru , tari buna abariki .
41001023	Narengeo as'esunagogi yabo omonto omonyene ekerecha ki'eubi ; akaaka eriogi ,
41001024	okobora , Nki tore naye , Yesu o Nazareti ? gwachire gotosiria ? Nakomanyire aye , Omochenu o Nyasaye .
41001025	Yesu akamokania , okobora , Sieka omonwa , omorue .
41001026	Keria ekerecha ki'eubi , gekamogaragaria gekarera as'eriogi rinene , gekamorua .
41001027	Bagakumia bonsi , goika bakaborania , bakabora , Nki eke ? Obong'aini obo oboyia mbong'aini ki ? Ekiagera as'okobua akobichika ebirecha bi'eubi nabirobio bikomoigwera .
41001028	Erio chinkuma chiaye chigasarera ense yonsi ensemo ya Galili .
41001029	Erio agwo , kabasokire as'esunagogi , bagasoa enyomba ya Simon na Anderea , amo na Yakobo na Yohana .
41001030	Ng'ina moka Simon oraire orwarete esosera ; erio bakamotebia amang'ana aye :
41001031	akamoika ang'e akamoimokia as'okomobwata okoboko ; erio esosera ekamotiga , akabakorera .
41001032	Goika ekaba mogoroba , nerioba korikogwa , bakamoretera bonsi abarenge noborwaire , nabanyene ebirecha .
41001033	Nomochie bwonsi okaba ngosangererekana ore geita .
41001034	Akabagwenia abange abarenge namarwaire ande ande , agaseria ebirecha ebinge ; tabitiga ebirecha bikwane , ekiagera biamomanyete .
41001035	Kobogokia , botarakia mono , akaimoka agasoka , akagenda aase atari nabanto , agasaba aroro .
41001036	Simon nabarenge nere bakamotunyana ;
41001037	bakamorora , bakamotebia , Abanto bonsi ngokorigiabare .
41001038	Akabatebia , Togende aande goika ebichie bire ang'e , ninyare korandia naroro ; ekiagera as'ayio naro naorokeire .
41001039	Agasoa ase chisunagogi chiabo as'ense yonsi ya Galili , okorandia nagosrria ebirecha .
41001040	Agacha asare omonto omonyene ukoma , akamosorora , nakomotung'amera , nakomoichia , Korigetie , nonyare gonsibia .
41001041	Yesu agasogwa namabera , akarambora okoboko kwaye , akamokuna , akamotebia , Nindigetie ; sibeka .
41001042	Erio agwo obokoma bwaye bokamorua , agasibeka .
41001043	Akamokania bokong'u , akamotebia agende ,
41001044	akamotebia . Rigereria totebia ' monto onde bwonsi amang'ana aya : korende genda enchera yao , bweorokie as'omokuani , orue ekeegwa giachigetwe na Musa as'ogosibeka kwao , erinde obe okweorokia asebare .
41001045	Nere agasoka , agachaka korandia amange , nakoriorokia riria ring'ana , goika Yesu tanyara naende gosoa omochie ime maiso marore , korende akaba isiko aas'atari nabanto : bakamogendera korwa ker'aase .
41002001	Agasoa Kaperinaum naende nyuma as'amatuko amake , akaigugwa ng'a nao are enyomba .
41002002	Erio bagasangerereka abanto abange , tiriatigara ribaga asebare , nonya goika ' gesieri : agakwana nabarabwo ring'ana .
41002003	Bagacha abanto , bakamoretera omonto omonyene okoiguswa , obogoirie nabanto bane .
41002004	Bagachia koba tibanyara komoika ang'e as'engecho y'omoganda , bagakebochora ekerama aria as'arenge : kobatiekire gotagora , bakabotirimbokia oborere boria ararerete oria omonyene okoiguswa .
41002005	Yesu ochia korora okwegena kwabo akamotebia oria omonyene okoiguswa , Omwana one , ebibe biao biabeirwe .
41002006	Abande as'abariki baikaransete aroro , bakabora as'emioyo yabo ,
41002007	Naki oyo agoteba iga ? nkoramare : ning'o oranyare kwabera ebibe tatiga oyomo , nere Nyasaye ?
41002008	Erio Yesu akamanya omoyo oye ime buna bakorengereria iga emioyo yabo , akabatebia , Naki mokorengereria iga emioyo yaino ?
41002009	Ndiriri rire eriango , komotebia omonyene okoiguswa , Ebibe biao biabeirwe ; gose goteba , Imoka bwetweke oborere bwao , ogende ?
41002010	Korende monyare komanya ng'a Omwana-o-mwanyabanto nare nokobua as'ense okwabera ebibe ( okomotebia oria omonyene okoiguswa ) ,
41002011	Nagotebirie , Imoka , bwetweke oborere bwao , ogende mwao .
41002012	Erio akaimoka , agetweka oborere bwaye , akarua as'amasio abo bonsi ; goika bagakumia bonsi , bakamotogia Nyasaye , bakabora , Aya are iga titwanyakoyarora nonya ng'ake .
41002013	Agasoka naende akagenda ensemo y'enyancha ; emeganda yonsi bakamogendera , akaborokereria .
41002014	Goika ochia goeta , akamorora Lawi omwana bw'Alfayo oikaransete aase bakobangerwa ebango , akamotebia , Ntunyana . Akaimoka akamotunyana .
41002015	Ekaba ekero ekio Yesu gaikaransete enyomba mwaye oria , okoria endagera , abakorusia ebango abange nabanyene ebibe bagaikaransa amo na Yesu naborokigwa baye : ekiagera barenge abange , bakamotunyana .
41002016	Naende abariki b'Abafarisai , bagachia komorora okoria amo nabanyene ebibe , nabakorusia ebango , bakabatebia aborokigwa baye , Naseki akoria nakonywa amo nabakorusia ebango nabanyene ebibe ?
41002017	Yesu ochia koigwa , akabatebia , abare abagima tibakorigia omogwenia , tatiga abare noborwaire : Tincheti kobarangeria ababoronge , korende abanyene ebibe .
41002018	Aborokigwa ba Yohana n'Abafarisai barenge kweng'ata : bagacha bakamotebia , Naseki aborokigwa ba Yohana naborokigwa b'Abafarisai bakweng'ata , ko aborokigwa bao tibakweng'ata ?
41002019	Yesu akabatebia , Abana b'enyangi nabanyare kweng'ata , ekero omonene bw'enyangi are amo nabarabwo ? ekero omonene bw'enyangi are amo nabarabwo , tibakonyara kweng'ata .
41002020	Korende amatuko nache , ararusigwe asebare oria omonene bw'enyangi , erio barabwo nabeng'ate ase rituko riria .
41002021	Gose tari ' monto onde okobeka ekeraka ki'eanga enyia as'eanga engotu : naki keria kiabekwa nigo gegotandora eanga eria , keria ekeyia koyechierereria engotu , etandoke kobua .
41002022	Gose onde tari okobeka edivai enyia ase chichuba chingotu : gose eria edivai nechiate chichuba , edivai eiteke , ne chichuba chiasira : korende edivai enyia igo ekobekwa ase chichuba chinyia .
41002023	Ochia koba ngoetare as'emegondo y'engano rituko ri'esabato ; aborokigwa baye bagachaka , kabakogenda , bakobutora ebigara bi'engano .
41002024	Abafarisai bakamotebia , Rora , naki bagokora eritari boronge ase rituko ri'esabato ?
41002025	Akabatebia , Timwanya gosoma ayakorete Daudi ekero arenge nokorigia , akaba nenchara , ere , nabwo barenge amo nere ?
41002026	Buna asoete as'enyomba ya Nyasaye as'ekero Abiathar arenge omokuani omonene , akayeria emegati eyokworokereria , etari boronge koregwa tatiga nabakuani , naende akabaa nabwo barenge amo nere ?
41002027	Akabatebia , Esabato yakoretwe as'engecho y'Omwana-o-mwanyabanto , tari Omwana-o-mwanyabanto as'engecho y'esabato :
41002028	naki oria Omwana-o-mwanyabanto nere omonene bw'esabato .
41003001	Agasoa naende as'esunagogi ; narenge omonto agwo okoboko kwaye kwomete .
41003002	Bakamotega korora gose namokonye ase rituko ri'esabato ; banyare komosoera .
41003003	Akamotebia oria omonto okoboko kwomete , Tenena gati gati .
41003004	Akabatebia , Mboronge rituko ri'esabato gokora amaya , gose gokora amabe ? gokonya obogima gose goita ? Bagakira .
41003005	Akabamogoreria amaiso chinsemo chionsi as'okobea , akarora obororo as'engecho y'obokong'u bw'emioyo yabo , akamotebia oria omonto , Rambora okoboko kwao . Agakorambora : okoboko kwaye gokagwena .
41003006	Erio kegima bagasoka baria Abafarisai bakamokorera ekina amo n'Abaherodiano buna baramoite .
41003007	Erio Yesu akaimoka ere naborokigwa baye akagenda ensemo y'enyancha ; okamotunyana omoganda omonene , abanto barure Galili : nabaruete Boyahudi ,
41003008	na Yerusalemu na Idumea , na ng'umbu ya Yorodan , ne chinsemo chia Turo na Sidon , omosangererekano omonene , bachia koigwa ebirage bi'amang'ana onsi arenge gokora , bakamochiera .
41003009	Akabatebia aborokigwa baye ng'a obwato oboke bobe ang'e asare , as'engecho y'abanto , ekiagera emeganda temomiga .
41003010	Ekiagera akonyete abange ; goika bonsi abarenge nemechando bakamoimokera banyare komokuna .
41003011	Na ker'ebirecha bi'eubi , bigachia komorora , bikagwa as'obosio bwaye , bikarera bigateba , Aye naye Omwana o Nyasaye .
41003012	Akabikania mono tibimoorokia .
41003013	Akarina egetunwa , akabarangeria abarigetie omonyene ; bakamochiera .
41003014	Agachora ikomi nababere , banyare koba amo nere , nario aranyare kobatoma korandia ,
41003015	nababe nokobua goseria ebirecha ;
41003016	na Simon akamoroka erieta , Petero ;
41003017	na Yakobo , omwana o Zebedi , na Yohana momura omwabo Yakobo , akabaroka erieta Boanergi , engecho yaye , Abana b'enkoba :
41003018	n'Anderea , na Filipu , na Baritholomayo , na Mathayo , na Thomas , na Yakobo bw'Alufayo , na Thadayo , na Simon Omokanani ,
41003019	na Yudasi Omoisikariota , nere oyomoruete . Erio agasoa enyomba .
41003020	Nemeganda egasangerereka naende , barabwo abanyene tibanyara nonya nokoria omogati .
41003021	Abasani baye bagachia koigwa amang'ana , bagasoka kogenda komobwata : ekiagera batebete , Obwatirwe nebarimo .
41003022	Abariki abaruete Yerusalemu bakabora , Nare na Beelizebul , nas'okobua kw'omonene bw'ebirecha akobiseria ebirecha .
41003023	Akabarangeria bache asare , akabatebia as'emereng'anio , Naki Saitani aranyare goseria Saitani ?
41003024	Noboruoti koboratananeke ase borobwo obonyene , oboruoti boria tibokonyara gotenena .
41003025	Nenyomba keratananeke ero yoka , enyomba eria tekonyara gotenena .
41003026	Naende onye Saitani bweimokeire omonyene , gwatananeka , takonyara gotenena , korende nabe nomoerio .
41003027	Takonyara omonto gosoa as'enyomba y'omonto omonyene chinguru , nagosakora ebinto biaye , atamosibeti ritang'ani oria omonyene chinguru ; nario aramanye gosakora enyomba yaye .
41003028	Ekeene nabatebirie , Ebibe bionsi nababerwe mwanyabanto , nokorama kwabo bararame gwonsi :
41003029	korende omonto orarame Omoika Omochenu tari nokwaberwa , nonya ng'ake , igarabe nebibe goika kare nakare :
41003030	buna batebete , Nare nekerecha ki'eubi .
41003031	Bagacha ng'ina nabamwabo ; bateneine isiko , bakamotomera omonto komorangeria .
41003032	Nemeganda iga yarenge eikaransete emoetanaine ; bakamotebia , Nyoko nabamura bamino mbare isiko , mbakorigetie .
41003033	Akabairaneria , akabora , Baba nabamura baminto mbarabi ?
41003034	Akabarigereria abwo baikaransete bamoetanaine , akabora , Rora , baba nabamura baminto !
41003035	Ekiagera oyorakore obwanchani bwa Nyasaye , oyio nere momura ominto , na mosubati ominto , na baba .
41004001	Agachaka kworokereria naende ensemo y'enyancha . Bakamosangererekera omoganda omonene , goika ere akarina obwato ime , agaikaransa enyancha ; omoganda bwonsi nao orenge as'ense enyomo ensemo y'enyancha .
41004002	Akaborokereria amang'ana amange as'emereng'anio , akabatebia as'okworokereria kwaye ,
41004003	tegerera : Omobusuri agasoka kogenda kobusura :
41004004	agachia koba , nkobusurare , chimbusuro chinde chikagwa ensemo y'enchera , chinyoni chigacha chigachiria .
41004005	Nechinde chikagwa as'amagena are , aase amaroba arenge amake ; chikamera bwango ekiagera amaroba arenge amake :
41004006	omobaso ochia kobara , chigasusana ; ekiagera chitare nemeri chikonia .
41004007	Nechinde chikagwa as'amagwa ime , aria amagwa agakina , agachimiga , tichiama amatunda .
41004008	Nechinde chikagwa as'amaroba amaya , chikama amatunda , chikamera nagokina , nakwama ; eyemo emerongo etato , neyemo emerongo etano nomo , naende eyemo emia .
41004009	Akabora , Oyore namato akoigwera , tiga aigwe .
41004010	Agachia koba bweka , abanto bakamoetanana nabaria ikomi nababere bakamoboria amang'ana as'emereng'anio .
41004011	Akabatebia , Inwe mwaeirwe kobomanya obobisi bw'obonda bwa Nyasaye : korende baria bare isiko , amang'ana onsi igagocha asebare buna emereng'anio :
41004012	korende okorigereria nabarigererie , tibarora ; nokoigwa nabaigwe , tibainyora ; tibacha goonchoka , baberwe ebibe biabo .
41004013	Akabatebia , Timomanyeti omoreng'anio oyio ? Gaki emereng'anio yonsi naki morayemanye ?
41004014	Omobusuri ne ring'ana agosimeka .
41004015	Abwo nabwo bare ensemo y'enchera , rigosimekwa ring'ana ; nabarabwo bagotieka koigwa , bwango ocha Saitani , orirusia riria ring'ana riasimegetwe emioyo yabo .
41004016	Naboigo koreng'ana nabwo basimekire as'amagena , ekiagera kobarigure riria ring'ana , erio kegima baribwata nomogoko ;
41004017	naende tibari nemeri ime abanyene , korende bngenderera ekero egeke ; erio ekooroka emechando gose ogochandwa ekiagera ase riria ring'ana , bwango bagochwa .
41004018	Naende aba nabwo baria basimekire as'amagwa ; aba nabwo bakoigwa ring'ana ,
41004019	naende okorengereria gw'ense nokong'ainererigwa kw'enibo , naende okorengereria kw'amang'ana ande kogosoa , biarimiga riria ring'ana , riba tirikwama ,
41004020	Naende aba nabwo basimekire as'amaroba amaya ; nabanto bakorigwa riria ring'ana , nakoribwata , nakwama amatunda emerongo etato , emerongo etano nomo , naende emia .
41004021	Akabatebia , Naki moroche ? Etaya iga ekoretwa erinde yabekwa inse as'egeionga , gose nyaro y'oborore ? teri kobekwa igoro as'ekebekerero ?
41004022	Ekiagera tiriri ring'ana rirabiseke , tatiga rirache koorokigwa ; gose riabisegete , tatiga riche koorokigwa maiso marore ,
41004023	Omonto kare namato akoigwera , tiga aigwe .
41004024	Akabatebia , Rigereria eke mokoigwa : nekerengo mokorengera nakio morarengerwe : ekio naende namomenterwe .
41004025	Ekiagera oyore nero naegwe ; korende oyotabwati naurwe nonya neyio abwate .
41004026	Akabora , Obonda bwa Nyasaye nigo bogwekaine nomonto osimegete embusuro igoro as'ense .
41004027	Akarara nakoboka , obotuko nomobaso , nero embusuro ekamera nagokina , atamanyeti ere .
41004028	Ekiagera ense iga ekwama yoka , ritang'ani omwange , naende ekegara , erio obori oborera as'ekegara .
41004029	Nonya namatunda gakwama , bwango iga akoira omoyio , ekiagera rigesa riaikire ang'e .
41004030	Akabora , Tobogwekanie ki obonda bwa Nyasaye ? gose tobobeke as'omoreng'anio ki ?
41004031	Buna entetere y'ekaradali , ekero egosimekwa as'ense , nenke kobua chintetere chionsi chire as'ense ,
41004032	koyatiekire gosimekwa , ekina eba enene kobua emete yonsi ye chinyeni , ekoba nechinsagia chinene ; goika chinyoni chi'igoro chinyara goikaransa inse as'ekiriri kiaye .
41004033	As'emereng'anio emenge ere buna eye igarenge gokwana nabarabwo ring'ana , buna banyarete koigwa ;
41004034	gose onye tari omoreng'anio anga takwanete nabarabwo : ko akabatebereria aborokigwa baye amang'ana onsi bobisi .
41004035	Rituko riria , rigachia koba mogoroba , akabatebia ? Twamboke goika ng'umbu .
41004036	Bakabatiga emeganda , bakamoira amo nabarabwo buna arenge as'obwato boria . Namato ande narenge amo nere .
41004037	Gekaoroka ekerambauti ekenene ki'omwaga , emerindo egaaka obwato goika bogachaka goichora amache .
41004038	Ere omonyene igarenge korwa nyuma as'obwato , oraire igoro as'omoito : bakamotura , bakamotebia , Omworokia , tari gento asore gatogosira ?
41004039	Akaboka : akayekania embeo , akayetebia enyancha , Kira , tegerera . Embeo ekaera , gokaba ogotoerera okonene .
41004040	Akabatebia , Naki mokwoboa inwe ? Timoraba nokwegena ?
41004041	Bagasogwa nomoondoko omonene , bagatebania , Ning'o oyo , goika embeo nenyancha chikomoigwera ?
41005001	Bagaika ng'umbu y'enyancha , goika ense y'Abageraseni .
41005002	Nere agachia goika korwa obwato , bwango akanyorwa nomonto okorua ase chimbera nere igarenge nekerecha ki'eubi ,
41005003	obomenyo bwaye igo bwarenge aria ase chimbera : nonya nomonto tarenge ore konyara komosiba , nonya nase ebinyuri ;
41005004	ekiagera igarenge konya osibirwe ara aange ase chingatare nebinyuri , abibutora biria ebinyuri , nagochibunabuna chiria chingatare : nonya nomonto tarenge orenge nechinguru chi'okomobua .
41005005	Naende ker'amatuko onsi , obotuko nomobaso , aas'arenge chimbera nebitunwa , okorera , nagwekeba namagena .
41005006	Agachia komororera Yesu are , akaminyoka chimbero , akamosasima ;
41005007	akarera as'egeturi ekenene , akabora , Inki nde naye , Yesu , Omwana o Nyasaye ore Igoro Mono ? Nagotianirie ase Nyasaye ng'a tonsiria .
41005008	Ekiagera akamotebia , Aye ekerecha ki'eubi , morue omonto oyo .
41005009	Akamoboria , Erieta riao naki ? Akairaneria akamotebia , Erieta riane Nomoganda ; ekiagera ntore abange .
41005010	Akamosorora mono tabaira isiko y'ense eria .
41005011	Naria egetunwa ndiarenge riicho rinene rie chingurue rikorisia ,
41005012	Ebirecha bionsi bikamosorora , bikabora , Toire ase chingurue , tonyare gochisoa chirochio ,
41005013	Akabia ribaga . Biria ebirecha bi'eubi bigasoka , bigasoa ase chiria chingurue ; riicho rionsi rigatirimboka gochia eora , chigasoa enyancha ime , iga chiarenge buna chilifu ibere ; chigakwera enyancha ime .
41005014	Abarisia be chingurue chiria bagatama , bagateba amang'ana as'emechie nemegondo . Bagasoka barore amang'ana aorokire .
41005015	Bakamochiera Yesu , bakamorora oria omonyene ebirecha oikaransete , bweboetie chianga , ore nobong'aini bwaye , nere orenge nomoganda : bakairoka .
41005016	Nabarabwo abaroche bakaorokia amang'ana ki amonyora oria omonyene ebirecha , namang'ana chingurue .
41005017	Bagachaka komosorora arue ase chimbebe chiabo ,
41005018	Ochia korina obwato ime , oria orenge nebirecha akamosorora abe amo nere .
41005019	Yesu tamwanchera , korende akamotebia , Genda mwao , as'abanto baino , obatebie amang'ana amanene agokorera Omonene , naende buna akwabera .
41005020	Akagenda bwoye , agachaka korandia use Dekapoli , amang'ana amanene are naki Yesu amokorera : abanto bonsi bagakumia .
41005021	Goika Yesu kambokire koirana ng'umbu as'obwato boria , okamosangererekera omoganda omonene : nere igarenge ensemo y'enyancha .
41005022	Ani , ochire omonto oyomo as'abanene b'esunagogi , erieta riaye Yairo ; ochia komorora , akagwa amagoro aye ,
41005023	akamosorora mono , okobora , Enyaroka yane enke yaisire gokwa : nagosabire , oche obeke okoboko kwao igoro asare , anyare kogwena , nere abe moyo .
41005024	Akagenda amo nere : omoganda omonene okamotunyana , bakamomiga .
41005025	Nomokungu oyomo ore korua amanyinga korwa ekero ki'emiaka ikomi nebere ,
41005026	nogochandwa okonge as'amaboko abagwenia abange , agasiarera chinto bionsi arenge nabio , tikwaniogwenera nonya ng'ake , korende obogima bwaye bokamenteka bobe kobua ,
41005027	erio agachia koigwa amang'ana a Yesu , agaeta as'omoganda korwa nyuma , akayekuna eanga yaye .
41005028	Ekiagera agateba , Kondakune chianga chiaye chioka , ningwene .
41005029	Erio kegima ensoko y'amanyinga aye egakama ; akaigwa omobere oye ng'a ogwenire korwa as'emechando eria .
41005030	Yesu akamanya as'omoyo oye ng'a chinguru chiarure asare , ageonchora gati as'omoganda , akabora , Ning'o onkuna chianga chiane ?
41005031	Aborokigwa baye bakamotebia , Kwayororire omoganda buna okomigete , naye gokobora , Ning'o onkuna ?
41005032	Akarigereria chinsemo chionsi erinde amorore oria okora ring'ana eri .
41005033	Noria omokungu agasogwa nomoondoko nokoiguswa , akamanya eriamonyorire , agacha akamogwera , akamoorokeria ekeene gionsi .
41005034	Akamotebia , Enyaroka , okwegena kwao gwagokonyire , genda nomorembe , obe omogima korwa as'emechando yao .
41005035	Ekero are gokwana bagacha abanto korwa as'enyomba y'omonene bw'esunagogi , bakabora , Enyaroka yao yakure ; inki okomoroseria Omworokia ?
41005036	Ko Yesu , ochia koigwa ring'ana rigotebwa , akamotebia omonene bw'esunagogi , Toiroka , ancha rioka .
41005037	Tanchete omonto amotunyane , tatiga Fetero , na Yakobo , na Yohana omomura omwabo Yakobo .
41005038	Bagaika enyomba y'oria omonene bw'esunagogi ; akarora riroroche nabanto bakorera , nokweumia okonge .
41005039	Agachia gosoa , akabatebia , Naki mogokora riroroche nakorera ? omwana takweti , korende iga araire .
41005040	Bakamosekerera mono . Korende ere gatiekire kobasokia isiko bonsi , akamoira ise oria omwana na ng'ina na baria barenge amo nere , agasoa ime as'arenge oria omwana .
41005041	Akamobwata okoboko oria omwana , akamotebia , Talitha , kumi ; ogoonchorwa kwaye , Omwana , nagotebirie , Imoka .
41005042	Bwango agatenena oria omwana , akagenda ; ekiagera konya okorire emiaka ikomi nebere . Bagaichana nogoichana okonene .
41005043	Akabachika mono , ' monto onde tamanya amang'ana ayio : agachika aegwe endagera .
41006001	Akarua agwo ; agaika goika ense yaye omonyene ; aborokigwa baye bakamotunyana .
41006002	Nas'ekero gi'esabato agachaka kworokereria as'esunagogi : abange bakamoigwa bagaichana , bakabora , Oyo ng'ai ayanyorire aya ? mbong'aini ki obo aeirwe oyo , mbikone ki ebi ebinene biakorekire as'amaboko aye ?
41006003	Oyo tari oria omobachi , omwana o Mariamu , nabamura bamwabo Yakobo , na Yose , na Yuda , na Simon ? nabasubati bamwabo abaiseke tibari aiga seito ? Bakagechigwa nere .
41006004	Yesu akabatebia , Omobani takomocha ogosikwa , tatiga as'ense yaye , nas'eamate yaye , nas'enyomba yaye .
41006005	Gose tanyara gokora egekone ekenene aroro , tatiga abegete amaboko aye igoro as'abarwaire abagusu , akabagwenia .
41006006	Agakumia as'engecho y'ogotancha kwabo . Agaetanana as'emechie eria , okworokereria .
41006007	Akabarangeria baria ikomi nababere , agachaka kobatoma babere babere ; akabaa okobua igoro as'ebirecha bi'eubi ;
41006008	akabachika tibabogoria ' gento as'orogendo , tatiga enyimbo yoka ; nonya nomogati , nonya nesaro , nonya nechibesa chi'ekemoya ;
41006009	korende babeke ebikoroto ; akabora , Timweboyia chigansu ibere .
41006010	Akabatebia , Ande onsi komorasoe as'enyomba , ikaransa aroro goika ekero mokoimoka korwa aase aria ,
41006011	Nabanto bonsi batabaroiseti inwe , gose kobaigwa , komokorua aroro , rokong'onte orotu rore inse as'amagoro aino robe kirori asebare .
41006012	Bagasoka , bakarandia ng'a abanto baonchoke .
41006013	Bagaseria ebirecha ebinge , bakaaka abanto abange amaguta abarenge abarwaire , bakabagwenia .
41006014	Omoruoti Herode akaigwa amang'ana ; ekiagera erieta riaye rianyarire gokuma : akabora , Yohana Omobatisi obokire korwa as'amakweri , nas'ayio chinguru echi chigokora emeremo ime asare .
41006015	Abande bakabora , N'Elija . Abande bakabora , Oyo nomobani , ao gose oyomo as'ababani .
41006016	Korende Herode ochia koigwa , akabora , Oyo nere Yohana , nanachete omotwe , obokire .
41006017	Ekiagera Herode omonyene igatomete abanto , akamobwata Yohana , akamosiba echela as'engecho ya Herodias , moka Filipo momura omwabo : ekiagera amonyuomete .
41006018	Nabo Yohana amotebetie Herode , Tai boronge asore koba na moka momura omino .
41006019	Nabo oria Herodias akaba nokogecha asare , akarigia komoita ; tanyara ;
41006020	ekiagera Herode namoirogete Yohana , okomomanya ng'a nomonto oboronge , omochenu , akamorenda . Gachia komoigwa , agakora amang'ana amange , nere igarenge komoigwa nomogoko .
41006021	Goika rikaoroka rituko rigwenerete , na Herode ase rituko ri'omoyega bw'okoiborwa kwaye agachia kobakorera omoyega abanene , nabatang'ani b'esegi , nabanto abanene ba Galili ;
41006022	erio enyaroka yaye oria Herodias egasoa gotenga , ekamogwenera Herode nabarabwo abaikaransete amo nere as'omoyega ; omoruoti akamotebia oria omwana , Nsaba kende gionsi ekiorigetie , ninkoe .
41006023	Akamoriera eira , kende gionsi ekiorarigie asende , ninkoe , nonya nenusu y'oboruoti bwane .
41006024	Agasoka , akamotebia ng'ina , Nki ndasabe ? Agateba , Omotwe o Yohana Omobatisi .
41006025	Erio agasoa nokoayerera as'obosio bw'omoruoti , agasaba , akabora , Nindigetie ong'e bono iga as'esani omotwe o Yohana Omobatisi .
41006026	Omoruoti akaba nogoichana mono , korende as'engecho y'eira yaye , nas'engecho y'abwo abaikaransete as'omoyega , tarigetie kwanga ,
41006027	erio omoruoti agatoma omosigari bw'abarendi baye , agachika koreta omotwe oye : akagenda , akamonacha omotwe aria echela ime ,
41006028	akareta omotwe oye as'esani , akamoa oria enyaroka , nere akamoa ng'ina ,
41006029	Aborokigwa baye bagachia koigwa amang'ana , bakagenda , bakabogoria egetondo kiaye , bakamotindeka .
41006030	Nabatomwa bagasangerereka ase Yesu ; bakamotebia amang'ana onsi ayabakorete , namang'ana onsi ayaborokereretie ,
41006031	Akabatebia , Inchuo imweka abanyene bobisi , aase atari nabanto , motimoke ake . Ekiagera barengeo abanto abange , bagocha , bakogenda , nonya neribaga tiriarenge ri'okoria .
41006032	Bakagenda as'obwato , aase atari nabanto , abobisi ,
41006033	Abanto bakabarora bakogenda , abange bakabamanya , bakaminyoka bwango , korwa emechie yonsi , bagatang'ana goika asare .
41006034	Yesu agachia goika korwa obwato , akarora emeganda emenge , akayerorera amabera , ekiagera barenge buna ching'ondi chitari nomorisia : agachaka koborokereria amange .
41006035	Goika chinsa chigaeta chinyinge chi'omobaso ang'e namogoroba , aborokigwa baye bakamochiera , bakabora , Aase aa neroro , na bono riagorobire :
41006036	bae ribaga abanto aba , erinde bagende emegondo nemechie aria naria , begorere endagera .
41006037	Akairaneria , akabatebia , Bae inwe endagera . Bakamotebia , Inee , togende togore emegati ye chidinari chimia ibere , tobae barie ?
41006038	Akabatebia , Emegati nerenga mobwate ? genda morore . Bagachia komanya , bakabora , Netano , nechinswe ibere .
41006039	Akabachika baikaransie bonsi , ebiombe , ebiombe , as'obonyansi obobese .
41006040	Bagaikaransa ase chindwaro , chindwaro , echinde emia nechinde emerongo etano .
41006041	Akayebogoria eria emegati etano nachiria chinswe ibere , akarigereria igoro , nkabisesenia , akayesamunyora eria emegati ; akabaa aborokigwa baye kobaterekera ; nachiria chinswe ibere , akabagabera bonsi .
41006042	Bakaria bonsi , bakaigota .
41006043	Bagachora ebisamunye biasamunyoretwe , bikanyara goichora ebitonga ikomi nabibere , nabo nas'ebisamunye bie chinswe .
41006044	Nabasacha bariete eria emegati iga barenge chilifu isano .
41006045	Erio akababetereria aborokigwa baye barine obwato , batang'ane kogenda ng'umbu goika Bethisaida , ekero ere akoa emeganda ribaga bagende .
41006046	Goika agachia gokora gochikana nabarabwo , akagenda egetunwa gosaba .
41006047	Bogachia koba mogoroba , obwato bokaba gati as'enyancha , nere bweka as'ense enyomo .
41006048	Akabarora bagwechanda kong'usa obwato , ekiagera embeo yarenge korua ase bakogenda , goika akabachiera ekero gia kane kia botuko , ogotara igoro as'enyancha ; akarigia kobaetania :
41006049	nabarabwo bagachia komorora ogotara igoro as'enyancha , bagakaga nerirengari , bakaaka eriogi :
41006050	ekiagera bonsi bamoroche , bakaondoka , Bwango agakwana nabarabwo , akabatebia , remia emioyo : ninche timoiroka .
41006051	Akarina obwato ime asebare ; omwaga ogakira : bagaichana mono ;
41006052	ekiagera tibainyorete amang'ana ay'eria emegati , korende emioyo yabo iga yarenge emekong'u .
41006053	Goika bachia kwamboka bagaika ense ya Genesareti , bakabeka ekerochi .
41006054	Bachia gosoka korwa obwato ime , abanto bakamomanya bwango ,
41006055	bakagenda bwango bagaetanana ense eria yonsi , bagachaka kobabogoria namarere abo abarenge abarwaire , bakagenda ker'aase bamoigwete ng'a nao are .
41006056	Ker'aase are kogenda , asoa ebichie , gose emechie , gose emegondo , bakababeka abarwaire chichiro , bakamosorora bakune nonya nomobarero bw'eanga yaye : nabarabwo bonsi abamokunete bakagwena .
41007001	Erio Abafarisai nabande as'abariki bakorua Yerusalemu , bagasangerereka asare ,
41007002	bakabarora abande as'aborokigwa baye bakoria endagera namaboko are riko , ekiagera ataisabiri .
41007003	Ekiagera Abafarisai n'Abayahudi bonsi bataisabeti amaboko ritang'ani , tibakoria , iga babwatete engecho y'abagaka babo :
41007004	naende kobakorua echiro , batesibeti , tibakoria : naende nare amang'ana ande banyarete koyabwata , buna ogosibia ebikombe , nebinyongo , nebinto bie chitai .
41007005	Nabo baria Abafarisai nabariki bakamoboria , Naki aborokigwa bao batari gochibwata chingecho chi'abagaka , korende bakoria endagera as'amaboko are neriko ?
41007006	Akabatebia , Isaya igabanete buya inwe abang'ainereria , buna yarigetwe , Abanto aba iga bansigete as'emenwa , Korende chinkoro chiabo iga chire are nainche .
41007007	Korende iga bagonsasima ogosasima kwa bosa , Kobakworokereria borokereria ayare amachiko a mwanyabanto .
41007008	Iga mogotiga amachiko a Nyasaye , nagochibwata chingecho chia mwanyabanto .
41007009	Akabatebia , Mwayangire buya amachiko a Nyasaye ng'a monyare kobwata chingecho chiaino .
41007010	Ekiagera Musa atebete , Basike ' so na nyoko ; oyorarame ise gose ng'ina , nakwe :
41007011	korende inwe mobora , Omonto karamotebie ise gose ng'ina , egento kiane kende gionsi ng'a nanyarete gogokonya , korende nekia Korban , engecho yaye , Ekiarurwe ase Nyasaye ;
41007012	timori komotiga naende amokorere ise gose ng'ina ring'ana rinde ;
41007013	igo mogwatanana ring'ana ria Nyasaye ase chingecho chiaino chia kare mobwate ; naende namange mwayakorire omogwekano bw'aya .
41007014	Akayorangeria omoganda naende , akabatebia , Nyigwa imwensi , inyora :
41007015	tari egento kere isiko as'omonto kegosoa keranyare komobeka riko : korende ebikorua omonto nabio bikomobeka riko omonto oria ,
41007016	Omonto kare namato akoigwera , tiga aigwe .
41007017	Goika agachia gosoa ' nyomba , koyotiga omoganda , aborokigwa baye bakamoboria amang'ana as'omoreng'anio oria .
41007018	Akabatebia , Iga nainwe timori nobong'aini ? Timoinyoreti ng'a ker'egento kere isiko as'omonto , gokeramosoe , tigekonyara komobeka riko ;
41007019	ekiagera tigekomosoa enkoro , tatiga enda yoka , erio giasoka kiagwa kebara ? As'ogoteba iga , osibirie chindagera chionsi .
41007020	Akabora , Egekomosoka omonto nakio gekomobeka riko .
41007021	Ekiagera ime , as'emioyo y'abanto , igakorua amarengererio amabe , nobonyaka bwonsi ,
41007022	oboibi , oboiti , obotomani , okorengereria okobe , obobe , okong'ainereria , okogania okobe , okomogorera , okorama , oboenenu , obokayayu ;
41007023	aya onsi amabe igakorua ime , naro akamobeka omonto riko .
41007024	Akaimoka korua aria , akagenda goika chimbebe chia Turo na Sidoni , Agasoa as'enyomba , akarigia tamanyekana nomonto ; korende tanyara kobiseka .
41007025	Erio agwo omokungu omwana oye enyaroka yarenge nekerecha ki'eubi , akaigwa amang'ana aye , agacha komogwera amagoro aye .
41007026	Noria omokungu n'Omoyunani , egesaku kiaye n'Omosurofenisa . Akamosaba amosererie ekerecha korwa as'enyaroka yaye .
41007027	Akamotebia , Batige abana baigote ritang'ani : ekiagera tari buya koyebogoria endagera y'abana , gotugutera chisese .
41007028	Nere akamoiraneria , akamotebia , Nabo , Omonene ; korende nonya nechisese nyaro ase chimesa iga chikoria amatori abana .
41007029	Akamotebia , Ekiagera ase ring'ana erio , genda ; ekerecha kiarure as'enyaroka yao .
41007030	Akagenda mwaye enyomba yaye , akamonyora oria omwana bwareirie ' borere , na keria ekerecha kiamorure .
41007031	Akarua naende ase chimbebe chia Turo agaeta gati gati ya Sidoni , akagenda goika enyancha ya Galili , egati ye chimbebe chia Dekapoli .
41007032	Bakamoretera omotino , nere orenge gotutura gagokwana ; bakamosorora abeke okoboko kwaye igoro asare .
41007033	Akamwatanana korwa as'emeganda bobisi , akabeka ebiara biaye amato aye , agatwa amate , akamokuna oromeme ;
41007034	akarigereria gochia igoro , agaichana , akamotebia , Effatha , engecho yaye , Igoreka .
41007035	Bwango amato aye akaigoreka , egesibo ki'oromeme rwaye gekororoba , agakwana buya .
41007036	Akabachika tibamotebia ' monto : korende buna amentete kobakania , nabo bamentete korandia amang'ana ,
41007037	bagaichana , mono kobua , bakabora , Okorire onsi buya : emetino obakorire baigwe , namamama bakwane .
41008001	Naende amatuko aria , ekiagera nemenge mono emeganda , nabarabwo tibarenge nagento bakoria , Yesu akabarangeria aborokigwa baye , akabatebia ,
41008002	Nabaroreire amabera emeganda , ekiagera abaire amatuko atato baikaransire amo nainche , batari nagento bakoria :
41008003	nonya nimbaa ribaga bagende chinyomba chiabo nenchara , nabairwe nesiororia ; nabande mbaruete are .
41008004	Aborokigwa baye bakamoiraneria , Naki aranyare omonto kobaigotia abanto aba naiga neroro ?
41008005	Akababoria , Emegati nerenga mobwate ? Bagateba , Netano nebere .
41008006	Akabachika emeganda eikaranse inse : akayebogoria eria emegati etano nebere , gasasimire , akayesamunyora , akabaa aborokigwa baye koyeterekera emeganda ; bakayeterekera emeganda .
41008007	Iga barenge nebiswe ebike : kabisesenirie , akabora , nebi baterekere .
41008008	Bakaria , bakaigota ; bagasangereria ebitigari ebisamunye ebitonga bitano nabibere .
41008009	Nabanto bariete iga barenge chilifu inye : akabaa ribaga .
41008010	Bwango akarina obwato amo naborokigwa baye , akagenda ensemo ya Dalumanutha .
41008011	Bakaoroka Abafarisai , bagachaka koborania nere , bakarigia asare egekone korwa igoro , bakomotema .
41008012	Agaichana mono as'omoyo oye , akabora , Naki ekegori eke gekorigia egekone ? Ekeene , nabatebirie , Tigekoegwa egekone ekegori eke .
41008013	Akabatiga , akarina naende obwato ime , akagenda goika ng'umbu .
41008014	Bakeba kobogoria emegati ; nonya nas'obwato tibarenge nagento tatiga omogati oyomo bwoka .
41008015	Akabachika , akabora , Rigereria , erende nememera y'Abafarisai nememera ya Herode .
41008016	Bakaamererania barabwo ase barabwo , bakabora , Titori nemegati .
41008017	Yesu akamanya , akabatebia , Naki mokoamererania , ekiagera motari nemegati ? Timorainyora gose timoramanya ? Emioyo yaino igere emekong'u goika bono ?
41008018	More namaiso , timorochi ? more namato , timoigweti ? gose timoinyoreti ?
41008019	Ekero nayesamunyorete eria emegati etano nakobaa baria chilifu isano , mwabogoretie ebitonga birenga bichire nebisamunye ? Bakamotebia , Ikomi nabibere .
41008020	Neria etano nebere kobaa baria chilifu inye , mokabogoria ebitonga birenga bichire nebisamunye ? Bakamotebia , Bitano nabibere .
41008021	Akabatebia , Naki motarainyora ?
41008022	Bagaika Bethesaida . Bakamoretera omouko , bakamosorora amokune .
41008023	Akamobwata okoboko oria omouko , akamoira isiko as'omochie ; kamotwereire amate as'amaiso , akabeka amaboko aye igoro asare , akamoboria , Kwarorire gento ?
41008024	Akarigereria igoro , akabora , Narorire abanto ; ko nabarorire buna emete , ekogenda .
41008025	Erio naende akabeka amaboko aye igoro as'amaiso aye ; akamochika arigererie mono , akagwena , akarora ebinto bionsi boronge .
41008026	Akamotebia genda mwao , akabora , Tosoa nonya nomochie .
41008027	Yesu agasoka naborokigwa baye bakagenda emechie ya Kaisaria ya Filipo : nas'enchera , akababoria aborokigwa baye , okobaboria , Abanto iga bakobora inche ninche ng'o ?
41008028	Bakamoiraneria , bakabora , Yohana Omobatisi : nabande , Elija ; nabande , Oyomo as'ababani .
41008029	Akababoria , Nainwe mokobora ng'a ninche ng'o ? Petere akamoiraneria akamotebia , Aye naye Kristo .
41008030	Akabachika tibamotebia ' monto amang'ana aye .
41008031	Agachaka koborokereria , ng'a nemogwenerete Omwana-o-mwanyabanto konyora emechando emenge , nakwangwa nabagaka , nabakuani abanene , nabariki , nagoitwa , na nyuma as'amatuko atato naboke .
41008032	Agakwana amang'ana aya maiso marore . Petero akamoira agachaka komokama .
41008033	Ageonchora , akabarigereria aborokigwa baye , akamokania Petero , akabora , Irana nyuma yane , Saitani : ekiagera toyarengerereti aya Nyasaye , korende naya mwanyabanto .
41008034	Akabarangeria emeganda naborokigwa baye , akabatebia , Oyorigetie gontunyana , ekanye omonyene , etweke omosalaba oye , antunyane .
41008035	Ekiagera oyorarigie gokonya obogima bwaye , nabosirie ; nemento orasiiie obogima bwaye as'engecho yane nas'engecho y'enchili , oyio nabokonye .
41008036	Naki aramogwenere omonto koyenyora ense yonsi , ko nere asirie obogima bwaye ?
41008037	Gose omonto inki ararue ribaga ri'obogima bwaye ?
41008038	Naki oyio oranyare kondorera obosoku inche namang'ana ane as'ekegori eke ki'obotomani nebibe , Omwana-o-mwanyabanto namororere obosoku ere gagocha as'obonene bw'Ise amo namalaika amachenu .
41009001	Akabatebia , ekeene nabatebirie , Mbare abanto as'aba bateneine aiga , abataigwe amakweri , goika baborore obonda bwa Nyasaye bogocha nechinguru .
41009002	Goika nyuma as'amatuko atano narimo Yesu akabaira Petero , na Yakobo , na Yohana , akabaira igoro as'egetunwa egetambe barabwo boka : agaonchoka ekieni kiaye asebare :
41009003	chianga chiaye chikamekameka , chikaba chindabu mono , buna omorosia bw'ense atanyare gochikora chindabu .
41009004	Bakaorokerwa n'Elija amo na Musa : nabarabwo iga barenge gokwana na Yesu .
41009005	Petero akairaneria akamotebia Yesu , Omonene , mbuya intwe koba aiga : koranche tokore ebigutu bitato ; ekemo ekiao , ekemo ekia Musa , nekemo ki'Elija .
41009006	Engecho yaye tamanyete eki agokwana ; ekiagera babete nomoondoko emonene .
41009007	Rikabao rire , rikababeka ekiriri : eriogi rikarua ase rire riria , Oyo n'Omwana one , omwanchwa one : moigwere .
41009008	Erio bwango kobarigereria aria naria , tibarora ' monto , tatiga Yesu bweka amo nabarabwo .
41009009	Kabagotirimboka korwa egetunwa , akabachika tibamotebia ' monto ayabaroche , goika Omwana-o-mwanyabanto kabokire korwa as'amakweri .
41009010	Bakaribwata ring'ana riria , bakaborania barabwo ase barabwo , ng'a okoboka korwa amakweri engecho yaye inki .
41009011	Bakamoboria , bakobora , Abariki iga bagoteba ng'a nemogwenerete Elija ache ritang'ani .
41009012	Akairaneria akabatebia , Nekeene Elija ochire ritang'ani , nakorosia onsi : korende , amo naya , naki arikire Omwana-o-mwanyabanto ng'a nachandwe namange nagochaywa ?
41009013	Korende nabatebirie , Elija otiekire gocha , nabarabwo bakamokorera onsi aya barigetie , buna arikeretwe .
41009014	Kabaikera aborokigwa , bakarora emeganda emenge abaetanaine , abariki bakoborania nabarabwo .
41009015	Erio emeganda yonsi , kobakomorora , bagaichana mono , bakamochiera bwango bakamokwania .
41009016	Akababoria , Ninki mokoborania nabarabwo ?
41009017	Omonto oyomo as'emeganda akamoiraneria , Omworokia , Namoreta omwana one asore , nare nekerecha ki'erimama ;
41009018	na gokiamobokire , iga gekomogaragaria : arua risombogoku , nakoriania amaino , as'ayio chinguru chiaye chisira : ngakwana naborokigwa bao banyare kogeseria ; tibanyara .
41009019	Akabairaneria , akabora , Inwe ekegori getari nokwegena , nimbe nainwe goika ririri ? nindemererie nainwe goika ririri ? mondetere .
41009020	Bakamoreta asare : ekero kiamorora , bwango keria ekerecha gekamogaragaria ; akagwa inse , akegaragaria , agasokia risombogoku ,
41009021	Akamoboria ise , Nkorua kero ki anyoretwe naya ? Agateba , Nkorwa obwana bwaye .
41009022	Ara aange kemoruta as'omorero nas'amache , kemosirie , korende koranyare ring'ana , tororere amabera , otokonye ,
41009023	Yesu akamotebia , Koranyare kwegena , onsi iga akonyarekana asare oyobwanchire .
41009024	Bwango ise oria omwana akaaka eriogi , akabora , Nanchire , nkonya as'ogotancha kwane .
41009025	Nere Yesu akarora ng'a emeganda ngosangererekanere bwango , akagekania keria ekerecha ki'eubi , agagetebia , Aye ekerecha rimama nomotino , inche nagochikire , mosoke , tomoiranera naende .
41009026	Gekarera , gekamogaragaria mono , gekamosoka ; akaba buna oyokure ; goika abange bakabora , Okure .
41009027	Korende Yesu akamobwata okoboko , akamoimokia ; nere agatenena .
41009028	Goika agachia gosoa enyomba , aborokigwa baye bakomoboria bobisi , Naki intwe totanyara kogeseria ?
41009029	Akabatebia , as'ayio tigekonyara korwa ase ring'ana rinde rionsi , tatiga as'ogosaba nokweng'ata .
41009030	Bakarua aria , bagaeta gati gati ya Galili ; nere tancha ' monto amanye .
41009031	Ekiagera arenge kworokereria aborokigwa baye , akabatebia , Ng'a Omwana-o-mwanyabanto nkogendare kobekwa as'amaboko abanto , nabarabwo nabamoite ; goika gatiekire goitwa , nyuma as'amatuko atato naboke .
41009032	Nabarabwo tibarimanya ring'ana riria , bakairoka komoboria .
41009033	Bagaika Kaperinaum : goika agachia koba ' nyomba , akababoria , Ninki mware koamererania ' nchera ?
41009034	Bagakira : ekiagera barenge koamererania barabwo ase barabwo , ning'o ore omonene .
41009035	Agaikaransa inse , akabarangeria ikomi nababere ; akabatebia , Omonto origetie koba oyo bwe ritang'ani , nabe oyo bw'omoerio kobua bonsi , nomokoreri o bonsi .
41009036	Akabogoria omwana omoke , akamobeka gati gati yabo ; akamoagata , akabatebia ,
41009037	Omonto oramwanche omwana oyomo buna oyo as'erieta riane , onyanchire inche : nomonto oranyanche inche , tanyancheti inche , korende ere oyontomete .
41009038	Yohana akamoiraneria , akamotebia , Omworokia , ntwamorora omonto ogoseria ebirecha as'erieta riao : tokamokania , ekiagera tari gototunya intwe .
41009039	Yesu agateba , Timomokania , ekiagera tari ' monto onde oranyare kobikora ebikone as'erieta riane , anyare ekero ekio ekio gonteba bobe .
41009040	Ekiagera oyo atari ao naintwe , nas'ensemo yaito are .
41009041	Ekiagera onde bwonsi orabasibie inwe egekombe ki'amache as'erieta riane , ekiagera inwe naba Kristo more , ekeene nabatebirie , tegosira eng'eria yaye nonya ng'ake .
41009042	Nonde bwonsi oranyare komogocha oyomo as'abake aba banyanchete , mbuya asiberwe rigena ri'ogosia rigoti riaye , nagotugutwa enyancha ime .
41009043	Nokoboko kwao gokorakogoche , konache : mbuya gosoa as'obogima kore ekerema , kobua koba namaboko abere , nakogenda ase riera rie chaanam , as'omorero otakorimeka :
41009044	aase amakonde abo atagokwa , nonya nomorero otakorimeka .
41009045	Nokogoro kwao gokorakogoche , konache : mbuya gosoa as'obogima kore egesegora , kobua koba namagoro abere , nagotugutwa ase riera rie chaanam .
41009046	Ekiagera amakonde abo tagokwa , nomorero tokorimeka .
41009047	Neriso riao korirakogoche , ritugute : mbuya gosoa as'obonda bwa Nyasaye kore egetong'o , kobua koba namaiso abere , nagotugutwa ase riera ri'omorero :
41009048	aase amakonde abo atagokwa , nomorero otakorimeka .
41009049	Ekiagera ker'omonto nabekwe omonyo as'omonyo .
41009050	Omonyo nomuya , korende omonyo korasire obwansu bwaye , namoyobeke ki bwanse ? Mobe nomonyo asemore ime , moikaranse as'omorembe inwe as'inwe .
41010001	Akaimoka korwa agwo , agaika chimbebe chia Boyahudi , as'enchera ng'umbu ya Yorodan ; abanto abange bagasangerereka naende bakamochiera ; akaborokereria naende , buna anarete .
41010002	Abafarisai bakamochiera , bakamoboria , Inee , mboronge omonto komotiga mokaye ? bakomotema .
41010003	Nere akabairaneria , akabatebia , Inki Musa abachigete ?
41010004	Bagateba , Musa igaruete ribaga korika rirube ri'ogotigana , nakomotiga .
41010005	Yesu akabatebia , Nas'obokong'u bw'emioyo yaino abarikerete amachiko aya .
41010006	Korende korwa omochakano bw'ogotongwa gw'ense , Nyasaye iga abakorete omosacha nomokungu .
41010007	Ekiagera as'ayio omonto namotige ise na ng'ina , abwatane na mokaye ;
41010008	nabwo babere nababe omobere oyomo : goika tibaba babere naende , korende omobere oyomo .
41010009	Nabo ebiasang'ananirie Nyasaye , mwanyabanto tabiatanana .
41010010	As'enyomba naende aborokigwa bakamoboria engecho ye ring'ana erio .
41010011	Akabatebia , Ker'omonto oramotige mokaye , nakonyuoma oyonde , otomanire igoro asare :
41010012	nomokungu karamotige omosacha oye , nakonyuomwa nomonto onde , otomanire .
41010013	Bakamoretera abana abake , erinde anyare kobakuna : aborokigwa baye bakabakania .
41010014	Korende Yesu agachia korora , akabea mono , akabatebia , Batige abana abake bache asende ; timobatanga : naki obonda bw'igoro nobwabo omoreng'anio bw'aba .
41010015	Ekeene nabatebirie , Onde bwonsi otancheti obonda bwa Nyasaye buna omwana omoke tagosoa nonya ng'ake .
41010016	Akabaimokia as'amaboko aye , akabasesenia , okobeka amaboko aye igoro asebare .
41010017	Goika agachia koba ogosoka kogenda enchera , omonto oyomo agacha bwango , akamotung'amera , akamoboria , Omworokia omuya , nki ndakore inyare koba nobogima bwa kare nakare ?
41010018	Yesu akamotebia , Naki okondoka omuya ? tari omuya tatiga oyomo , nere Nyasaye .
41010019	Kwayamanyire amachiko , Toita , Totomana , Toiba , Toteba oborimo , Tong'aina , Basike'so na nyoko .
41010020	Akamotebia , Omworokia , aya onsi nayabwatire korwa obwana bwane .
41010021	Yesu akamorigereria mono , akamwancha , akamotebia , Kwaremeirwe ring'ana erimo : genda , ogore ebiore nabio bionsi , obae abataka , naye nobe nemonga igoro , erio oche , bwetweke omosalaba oo , ontunyane .
41010022	Korende ere akanyiria obosio ase ring'ana riria , akagenda nobororo , ekiagera arenge nebinto ebinge .
41010023	Yesu akarigereria chinsemo chionsi , akabatebia aborokigwa baye , Nabe aakong'u naki as'abanyene enibo gosoa as'obonda bwa Nyasaye !
41010024	Aborokigwa bagaichana as'amang'ana aye , Yesu akairaneria naende , akabatebia , Abana , nabe aakong'u naki as'abagosemeria enibo gosoa as'obonda bwa Nyasaye !
41010025	Mbwango engamia goeta as'engoro y'esindani , kobua omonda gosoa as'obonda bwa Nyasaye .
41010026	Nabarabwo bagaichana mono , bakaborania , Ning'o rende , oranyare gokonyeka ?
41010027	Yesu akabarigereria akabora , Ase mwanyabanto takonyarekana , korende ase Nyasaye taibo : ekiagera onsi iga akonyarekana ase Nyasaye .
41010028	Petero agachaka komotebia , Rora , intwe twatigire bionsi , twagotunyanire .
41010029	Yesu akairaneria , akabora , Ekeene , nabatebirie , tari omonto otigire enyomba , gose bamura bamwabo , gose basubati bamwabo , gose ise , gose ng'ina , gose mokaye , gose abana , gose emegondo , as'engecho yane , gose as'engecho y'enchili ,
41010030	tatiga naegwe ara emia as'ekero kia bono , chinyomba , nabamura bamwabo , nabasubati bamwabo , nabang'ina , nabana , nemegondo , amo nemechando ; nas'ense egocha obogima bwa kare nakare .
41010031	Korende abange abare be ritang'ani nababe aba nyuma ; naba nyuma nababe abe ritang'ani .
41010032	Bakaba ' nchera , bagotira kogenda Yerusalemu ; na Yesu igarenge kobatang'ana : bagaichana ; abatunyanete bakairoka . Akabaira naende baria ikomi nababere , agachaka kobatebia ebirage bi'amang'ana agocha komonyora ,
41010033	akabora , Rigereria , ngotiratore kogenda Yerusalemu ; n'Omwana-o-mwanyabanto nabekwe amaboko abakuani abanene nabariki ; nabamogambie akwe , nabamobeke amaboko ebisaku :
41010034	nabarabwo nabamochecherie , nakomoaka chinkini , nakomotwera amate , nakomoita ; nyuma as'amatuko atato naboke .
41010035	Yakobo na Yohana , abana ba Zebedi , bakamochiera , bakamotebia , Omworokia , morigetie otokorere rinde rionsi toranyare gososaba .
41010036	Akabatebia , Morigetie mbakorere ki ?
41010037	Bakamotebia , Otwanchere intwe toikaranse , oyomo okoboko kwao gw'okorio , noyomo okoboko kwao gw'okobee as'obonene bwao .
41010038	Yesu akabatebia , Timomanyeti eke mogonsaba . Namonyare konywera egekombe nkonywera inche ? nakobatiswa ebatiso mbatisire inche ?
41010039	Bakamotebia , Natonyare . Yesu akabatebia , Egekombe nkonywera inche namokenywere , nebatiso mbatisire inche namobatiswe :
41010040	korende engecho y'ogoikaransa okoboko kwane gw'okorio nokoboko kwane gw'okobee tindi nogochika kobaa : tatiga barabwo baraegwe abagacheirwe .
41010041	Ekero baria ikomi bachia koigwa , bagachaka kobabea Yakobo na Yohana .
41010042	Yesu akabarangeria , akabatebia , Mwamanyire ng'a baria babarirwe koba abagambi b'Ebisaku bakobagambera nechinguru ; nabanene babo bakobachika barabwo .
41010043	Korende takoba bo asemore : korende omonto origetie koba omonene asemore , nabe omokoreri oino .
41010044	Nomonto orarigie koba oyo bwe ritang'ani asemore , nabe omosomba o bonsi .
41010045	Ekiagera Omwana-o-mwanyabanto tachete gokorerwa , korende gokora , nakorua obogima bwaye bobe okoboria kw'abange .
41010046	Bagaika Yeriko : goika agachia koba okobwatia enchera korwa Yeriko , amo naborokigwa baye nomoganda omonene , omwana o Timayo , Baritimayo , oria omouko , igarenge oikaransete ensemo y'enchera , ogosaba ebiegwa .
41010047	Agachia koigwa ng'a Yesu Omonasereti , agachaka koaka egeturi , nagoteba , Yesu omwana o Daudi , onyabere .
41010048	Abanto abange bakamotogonyera , ng'a anyare gokira : korende akamenta koaka egeturi kobua , Omwana o Daudi , onyabere .
41010049	Yesu agatenena , akabora , Morangerie . Bakamorangeria oria omouko , bakamotebia , Remia omoyo , imoka , okorangeirie .
41010050	Nere , agatuguta eanga yaye , agacharoka , akamochiera Yesu .
41010051	Yesu akamoiraneria , akamotebia , Ninki origetie ngokorere ? Oria omouko okamotebia , Rabii , inyare korora naende .
41010052	Yesu akamotebia , Genda : okwegena kwao kwagokonyire . Erio kegima akanyara korora , naende agatunyana Yesu gochia nchera .
41011001	Goika agachia goika Yerusalemu , ang'e na Bethifage , na Bethania , as'egetunwa ki'Emezeituni , akabatoma babere as'aborokigwa baye ,
41011002	akabatebia , Genda goika oria omochie mokoorokera , erio kamogosoa aroro , namonyerore emori y'etigere esibire , etana korinwa nomonto ; yesibore , moyendetere .
41011003	Nomonto karababorie , Naki mogokora iga ? teba , Omonene nayerigetie ; na bwango nayeiranie aa .
41011004	Bakagenda , bakayerora emori y'etigere esibire geita , isiko as'enchera enene ; bakayesibora .
41011005	Abande b'abanto bateneine aroro bakababorera , Naki mogokora mokoyesibora emori y'etigere ?
41011006	Bakabatebia buna Yesu abachigete : bakabatiga bagende .
41011007	Bakamoretera Yesu emori eria y'etigere , bakara chianga igoro asere ; agaikaransa igoro asere .
41011008	Abanto abange bakara chianga chiabo enchera ; abande bakanacha chinsagia chi'emete nagochiara enchera .
41011009	Abanto abatang'aine , nabaria bare komotunya , bakaaka eriogi , bakobora , Hosana ( otokonye ) ; nasesenigwe oyochire as'erieta ri'Omontne :
41011010	bwasesenigwe , oboruoti bogocha , oboruoti bwa tata oito Daudi : Otokonye bono , aye ore igoro .
41011011	Yesu agasoa Yerusalemu , goika ase hekalu ime : karigereria chinsemo chionsi , ekiagera iga kiarenge ekero kia mogoroba , agasoka akagenda Bethania amo nabaria ikomi nababere .
41011012	Goika mambia kobakorua Bethania akaigwa enchara .
41011013	Akarora korwa are omoko ore namato , akagenda , erinde gose narore egento igoro asore : agachia goika tarora gento tatiga amato ; ekiagera tikiarenge ekero ki'amako .
41011014	Yesu akairaneria , akayotebia , Korwa bono goika kare nakare omonto taria amatunda ao . Aborokigwa baye bakaigwa .
41011015	Bagoika Yerusalemu : Yesu agasoa ase hekalu ime , agachaka kobaseria abanto barenge kogora nagotonda ime ase hekalu , agaonchora chimesa chi'abare koonchoreria chifetha , nebirogo biabo abare gotonda amaruma ;
41011016	tatiga omonto abogorie egento as'egati ye hekalu .
41011017	Akorokereria , okobatebia , Tiyarigetwe , Enyomba yane nerokwe enyomba y'ogosaba as'ebisaku bionsi ? korende inwe mwayekorire koba ribwago ri'abauri .
41011018	Abariki n'Abakuani abanene bakanyora amang'ana bakarigia enchera y'okomosiria : ekiagera bamoirogete , naki emeganda yonsi egaichana as'obong'aini bwaye .
41011019	Kobwaba mogoroba akarua omochie .
41011020	Na mambia kobagoeta , bakayorora oria omoko bwomire bwonsi korwa as'emeri yaye .
41011021	Petero okoinyora amang'ana aye , akamotebia , Rabi , rora , omoko kwaragereretie bwomire .
41011022	Yesu akairaneria , akamotebia , Mobe nokwegena ase Nyasaye .
41011023	Ekeene , nabatebirie , onde bwonsi oragetebie egetunwa eke , Tegoka , getugutwe enyancha ; oyo atakoreti ogosiereria omoyo oye , korende anchete ng'a ayio ateba nabe ; nakoreke ayio .
41011024	As'ayio nabatebirie , ebinto bionsi morasabe ; ancha ng'a mwabinyorire nabirobio nabibe ebiaino .
41011025	Nainwe , kera komogotenena nagosaba , abera , onye more nering'ana as'omonto ; erinde Iso oino ore igoro ababere nainwe okomocha kwaino .
41011026	Onyore inwe timokwabera ? nonya Iso oino ore igoro takobabera inwe okomocha kwaino .
41011027	Bagaika Yerusalemu naende ; ekero agotara hekalu , bakamochiera abakuani abanene nabariki nabagaka ;
41011028	bakamotebia , Nas'ogochika ki ogokorera aya ? Gose ning'o okoeire ogochika oko okoyakorera aya ?
41011029	Yesu akairaneria akabatebia , Ninche nimbaborie ring'ana erimo , nainwe mogontchia , erio nimbatebie as'ogochika ki ngokorera aya .
41011030	Ebatiso ya Yohana , iga eruete igoro , gose nase mwanyabanto ? ng'iranerie .
41011031	Bagatebania barabwo ase barabwo , bakobora , Gatoratebe , Nkorua igoro ; nabore , Naki , rende motamwancheti ?
41011032	Gose gatoratebe , nkorwa ase mwanyabanto bakairoka abanto : ekiagera abanto bonsi bamomanyire Yohana ng'a nomobani bw'ekeene ;
41011033	Bakamoiraneria Yesu , bakobora , Titomanyeti . Yesu akabatebia , Nonya ninche tinkobatebia inwe as'ogochika ki ngokorera aya .
41012001	Agachaka gokwana nabarabwo as'emereng'anio . Omonto osimegete omogondo bw'emesabibu , agaetanania orobago , akarema agakora egetera akomitera , akaagacha egesasimo , akabeka abaremi , akamanora kogenda ense eng'ao .
41012002	Goika ekero gi'okwama kwaye agatoma omosomba ase abaremi baria , erinde anyore as'abaremi ensemo y'amatunda emesabibu .
41012003	Bakamobwata , bakamoaka , bakamosokia isiko tari nagento .
41012004	Agatoma naende asebare omosomba onde ; noyio bakamoaka chingoma as'omotwe , bakamosokia obekirwe obosoku .
41012005	Akamotoma oyonde ; noyio bakamoita ; nabande abange ; bakabaaka abande , nabande bakabaita .
41012006	Narenge nomwana oyomo ataratoma , omwanchani oye : oyo nere akamotoma asebare nyuma , akabora , Nabamosike omwana one .
41012007	Baria abaremi bagatchania , Oyo nomonyamwando ; gaki , tomoite , omwando obe oyoito .
41012008	Bakamobwata , bakamoita , bakamotuguta isiko as'omogondo bw'emesabibu .
41012009	Bono inki arakore oria omonene bw'emesabibu ? nachiche nakobasiria baria abaremi , noria omogondo bw'emesabibu nabae abande .
41012010	Nonya neririko eri timorarisoma ; Rigena abaagachi bangete , Riabaire rigena rinene ri'ekona ;
41012011	Riarure as'Omonene ring'ana eri , Narirorio nogokumia as'amaiso aito ?
41012012	Bakarigia komobwata ; bakairoka emeganda ; ekiagera bamanyete ng'a oria omoreng'anio nabwo agoteba : bakamotiga , bakagenda .
41012013	Bagatoma asare abande b'Abafarisai n'Abaherodiani , erinde bamobwate as'amang'ana .
41012014	Bagachia goika bakamotebia , Omworokia , twamanyire ng'a aye igore omonto bw'ekeene , gose torengerereti ' monto onde : ekiagera tori korigereria chieni bi'abanto . korende as'ekeene okoyiorokereria enchera ya Nyasaye : Inee , mboronge komoa Kaisari ebango gose taibo ?
41012015	Tomoe , gose titomoa ? Nere konya omanyire obong'ainereria bwabo , akabatebia , Naseki mogontema ? nyendetere eshilingi nyerore .
41012016	Bakayereta . Akabatebia , Nekiang'o ekieni eke namariko aya ? Bakamotebia , nebia Kaisari .
41012017	Yesu akairaneria akabatebia , Moe Kaisari chire bia Kaisari , nebia Nyasaye moe Nyasaye . Bakamokumia mono .
41012018	N'Abasadukai , nabanto bagotcha ng'a koboka tikori , bakamochiera ; bakamoboria , bakobora ,
41012019	Omworokia , Musa natorikerete , ng'a omomura omwabo omonto karakwe , amotige omokungu oye , onye tari nomwana , momura omwabo amotware oria omokungu oye , omonyorere omomura omwabo abana .
41012020	Nabo mbarenge abamura batano nababere : oyo bwe ritang'ani akabogoria omokungu , agakwa , tatiga abana ;
41012021	noyokabere nere akamotwaia , agakwa , nonya nere tatiga abana ; nonya noyo gatato bo ;
41012022	bakamotwara bonsi batano nababere tibatiga abana . Omoerio o bonsi oria omokungu agakwa nere .
41012023	Inee ! As'okobokigwa nabe mokang'o as'aba ? ekiagera bonsi batano nababere mbarenge nere .
41012024	Yesu akairaneria , akabatebia , Inee ! Timori gosira ekiagera as'aya , ekiagera timomanyeti amariko , nonya nokobua kwa Nyasaye ?
41012025	Ekiagera kobaraboke korwa as'amakweri , tibakonyuoma gose tibakonyuomerigwa ; korende iga barabe buna amalaika bare igoro ,
41012026	Nas'amang'ana ebitondo , buna bakoboka ; timwanya gosoma as'ebuku ya Musa , egesieri ki'Omote , buna Nyasaye amotebetie , okobora , Inche Nyasaye o Ibrahimu , na Nyasaye o Isaaka , na Nyasaye o Yakobo ?
41012027	Ere tari Nyasaye bw'abakure , korende bw'abare moyo ; as'ayio iga mogosira mono .
41012028	Oyomo ase abariki agacha akabaigwa bagotebania nere , akamanya ng'a obairaneirie buya , akamoboria , As'amachiko onsi ndiriri rire rie ritang'ani ?
41012029	Yesu akamoiraneria , As'amachiko onsi eri rie ritang'ani nario eri , Igwa , Israeli ; Omonene Nyasaye oito , n'Omonene oyomo :
41012030	naye mwanche Omonene Nyasaye oo nomoyo oo bwonsi , nenkoro yao yonsi , nobong'aini bwao bwonsi , nechinguru chiao chionsi .
41012031	Nogwa kabere koreng'aine nakwo , noko , Mwanche omogisangi oo buna omobere oo . Amachiko tari amanene kobua aya .
41012032	Oria omoriki akamotebia , Ekeene , Omworokia , gwatebire buya ng'a Nyasaye noyomo , nonde tari tatiga ere :
41012033	nakomwancha as'omoyo bwonsi , nas'okoinyora gwonsi , nas'enkoro yonsi , nase chinguru chionsi , nakomwancha omogisangi oo buna omobere oo , nkogwenerete kobua omosango bwonsi nebing'wanso bionsi .
41012034	Yesu , agachia korora ng'a iga airaneria as'obong'aini , akamotebia , Aye tori are nobonda bwa Nyasaye . Erio nyuma omonto tamoboria ring'ana naende .
41012035	Yesu akairaneria , akabora , gakworokereria ime ase hekalu , Naki abariki bakobora ng'a Kristo n'Omwana o Daudi ?
41012036	Ekiagera Daudi omonyene iga atebete , as'Omoika Omochenu , Omonene akamotebia Omonene one , Ikaransa okoboko kwane gw'okorio , Goika mbakore ababisa bao koba inse as'amagoro ao .
41012037	Daudi omonyene iga akomoroka Omonene ; nabo naki aba omwana oye ? Noria omoganda omonene iga orenge komoigwa as'omogoko .
41012038	Akabatebia as'okworokereria kwaye , Erende nabariki , abanchete gotara beboete chianga chintambe , nagokwanigwa chichiro ,
41012039	nagoikaransa aas'eritang'ani as'obosio bw'esunagogi , naase eritang'ani ase emeyega .
41012040	Bakoria chinyomba chi'ababoraka , nase obong'ainereria basaba ogosaba ogotambe ; aba nabanyore ekina ekere ekenene .
41012041	Yesu agaikaransa koyerigereria esanduku y'emonga , akarigereria buna emeganda ekobeka chifetha as'esanduku : abange abarenge abanda bakabeka chinyinge .
41012042	Agacha omokungu oyomo , omoboraka , omotaka , akabeka ebisamunye bibere bie chitai , rigori ri'enusu y'ebesa eyenio .
41012043	Akabarangeria aborokigwa baye , akabatebia , Ekeene , nabatebirie , Oyo omoboraka omotaka obekire chinyinge kobua bonsi abakobeka as'esanduku y'emonga :
41012044	ekiagera aba bonsi iga babeka korwa as'obonge bw'enibo yabo ; korende oyo as'okoremerwa kwaye obekire bionsi ebiarenge nabio , nonya nobogima bwaye bwonsi .
41013001	Goika gachia gosoka korwa hekalu , oyomo bw'aborokigwa baye akamotebia , Omworokia , naki as'amagena nas'amaagacho !
41013002	Yesu akairaneria , akamotebia , Noroche amaagacho aya amanene ? Aa tirigotigara rigena igoro ase rigena rinde , eritanyare gotagorwa .
41013003	Erio gaikaransire as'egetunwa ki'Emezeituni , korigereria hekalu , Petero na Yakobo na Yohana na Anderea bakamoboria bobisi ,
41013004	Totebie aya ndi arabe ? nkemanyererio ki'ekero ki'aya onsi arabe ang'e goikerana ?
41013005	Yesu akairaneria , agachaka kobatebia , Erende omonto tabang'aina nakobasiria .
41013006	Ekiagera abange nabache as'erieta riane , babore , Inche ninche ere ; nabasirie abange .
41013007	Naende komoraigwe esegi namang'ana esegi , timoichana : naki bori nabe aya onsi , k'omoerio toracha .
41013008	Naki egesaku nakeimoke korwana negesaku , nobonda naborwane nobonda : nobe omotengecho ase chinsemo chinsemo ; nebe nenchara : aya naro omochakanobw'obororo .
41013009	Nainwe mwerende emebere yaino : ekiagera nababaire as'amatongo ; nase chisunagogi namoakwe ; namoirwe gotenena as'amasio abagavuna nas'abaruoti as'engecho yane , koba kirori asebare .
41013010	Naende negwenerete enchili erandigwe ritang'ani as'ebisaku bionsi .
41013011	Ekero bakobaira as'ekina , kobabeka as'amaboko abanto , timochaka gwechanda korengereria ayamorigetie gokwana : korende rionsi moraegwe as'ensa eria , rikwane : ekiagera tari inwe mogokwana , korende n'Omoika Omochenu .
41013012	Na momura omwabo namorwe oyomwabo erinde aitwe , naise nomwana oye ; nabana nabaimoke igoro as'ababaibori babo , kobaita .
41013013	Nainwe namogechwe nabanto bonsi as'engecho y'erieta riane , korende oyoraremererie goika omoerio , oyio nakonyeke .
41013014	Korende komorakorore ogosareka kw'obobe , gogotenena aas'atagwenereti , ( oyogosoma ainyore ) , erio abare ase Boyahudi batamere ebitunwa :
41013015	nere oyore igoro as'ekerama taika gosoa enyomba ime , gose tasoa kobogoria egento korwa mwaye :
41013016	nere oyore as'omogondo tairana nyuma koyebogoria eanga yaye ,
41013017	Obobe nobwabo abare ' barito , nabarabwo abakogonkia amatuko aria !
41013018	Saba ogotama kwaino tikoba ekero ki'obokendu .
41013019	Ekiagera amatuko aria nebe emechando , engecho etana koba korwa omochakano bw'ogotonga atongete Nyasaye goika bono , gose tekoba bo naende nonya ng'ake .
41013020	Naende onye Omonene atayanachete amatuko aria , anga takonyegete omonto onde bwonsi ; korende as'engecho y'abachore , abachorete , oyanachire amatuko aria .
41013021	Nekero ekio omonto karabatebia , Rora , Oyo nere Kristo ; gose , Oria aria ; timwancha :
41013022	ekiagera nabaimoke Amakristo oborimo , nababani b'oborimo , nabaorokie ebikone nogokumia , banyare kobasiria , nonya mbaria abachorwa ,
41013023	Korende inwe mwerende : rora , natiekire koborokia onsi ritang'ani .
41013024	Korende amatuko aria , nyuma as'emechando eria , erioba naribekwe omosunte , nomotienyi tokorua omobaso oye ,
41013025	neching'enang'eni chi'igoro nachibe nkogwachire , nechinguru chire igoro nachitengechigwe .
41013026	Erio nario baramorore Omwana-o-mwanyabanto ogocha namare amo nechinguru chinyinge nobonene .
41013027	Erio nabatome amalaika aye , nakobasangereria abachorwa baye korwa chinsemo chie chimbeo inye , na korwa ensemo y'omoerio bw'ense goika ensemo y'omoerio o igoro .
41013028	As'omoko eorokererie omoreng'anio : orosagia rwaye korwachakire koba orobese , nakoorokia amato aye , mwamanyire ng'a ng'ang'e nekero gi'okwama ;
41013029	naboigo nainwe , komokoyarora aya aorokire , inyora ng'a abaire ang'e nagesieri .
41013030	Nekeene , nabatebirie , Ekegori eke tigegoeta nonya ng'ake goika aya onsi anyare koba .
41013031	Igoro nense nabiete ko amang'ana ane tagoeta nonya ng'ake .
41013032	Korende amang'ana erituko riria neusa eria onde tari omanyete , nonya namalaika are igoro , nonya n'Omwana , tatiga Tata .
41013033	Rigereria , renda , saba : ekiagera timomanyeti ekero keria keranyare koba .
41013034	Iga are buna omonto orekogenda ense eng'ao , konye otigire enyomba yaye , obaeire ogochika abasomba baye , naker'omonto emeremo yaye , akamochika omorendi arende .
41013035	Renda boigo : ekiagera timomanyeti kagocha omonene bw'enyomba , gose mogoroba , gose mbotuko gati , gose etuoni gekogweya , gose mambia ;
41013036	tacha ababosokane abanyore mwararire ,
41013037	Nerio nabatebirie inwe , nabatebirie inwe mwensi , Renda .
41014001	Nyuma as'amatuko abere rikaba rituko rinene ri'epasaka , nemegati etabekiri ememera : abakuani abanene nabariki bakarigia enchera bakomobwatera nechisemi , banyare komoita :
41014002	ekiagera batebete , Tari ekero kie rituko rinene , tanyara gocha koba riroroche as'abanto .
41014003	Ne rigoro arenge Bethania as'enyomba ya Simon oyorenge noborwaire bw'ukoma , gaikaransete as'endagera , agacha omokungu orenge nechuba engiya , ere namaguta amanukato agotioka buya , ay'erigori rinene ; akayiata echuba y'ogotioka , akamonyororokeria omotwe oye .
41014004	Mbarenge abanto bagechetigwe as'emioyo yabo , bakabora , Naseki gosiria amaguta engecho buna eye ?
41014005	Ekiagera amaguta aya anga nagorwa chidinari chimia isato nakobua , baegwe abataka , Bakamwemurunganeria omokungu oria mono .
41014006	Yesu agateba , Motige ; naseki mokomorosia ? onkoreire emeremo emiya .
41014007	Ekiagera amatuko onsi iga more nabataka amo nainwe , nakera eki mwanchete kobakorera namonyare kobakorera amaya ; korende timori nainche amatuko onsi .
41014008	Okorire eki anyarete : ong'akire omobere amanukato as'engecho y'ogotindekwa kwane .
41014009	Nekeene , nabatebirie , ker'aase ekorandigwa enchili as'ense yonsi , neri akora oyo nariatorwe as'okoinyora kwaye .
41014010	Yudas Omoisikariota , nere noyomo bwa baria ikomi nababere , akagenda as'abakuani abanene , anyare komorua asebare .
41014011	Nabarabwo , bagachia koigwa bakagoka , bagatebania komoa chifetha . Akarigia enchera akomorwera as'ekero kegwenerete .
41014012	Goika rituko rie ritang'ani ri'emegati etari nememera , ekero gi'okonyenya epasaka , aborokigwa baye bakamotebia , Ng'ai origetie togende tokoroserie oriere epasaka ?
41014013	Agatoma babere as'aborokigwa baye , akabatebia , Genda omochie namoumerane nomosacha obogoretie enyongo y'amache : motunyane ;
41014014	naande onsi arasoe , motebie omonyene enyomba , Omworokia otebire , Ng'ai ere enyomba y'abageni , ndiere epasaka amo naborokigwa bane ?
41014015	Nere omonyene naborokie enyomba enene y'igoro , yaroisigwe yabaire : agwo toroserie .
41014016	Aborokigwa bagasoka , bakagenda omochie , bakarora buna abatebetie : bakarosia epasaka .
41014017	Riachikoba mogoroba ogocha amo naikomi nababere .
41014018	Nabarabwo kobaikaransire as'endagera , bakoria , Yesu akabora , Nekeene nabatebirie , oyomo oino oyokoria amo nainche , nandwe .
41014019	Bagachaka goichana , bakamoboria oyomo oyomo , Ninche ?
41014020	Akabatebia , Noyomo bw'aba ikomi nababere , ere oyogosoyia amo nainche as'esani .
41014021	Ekiagera Omwana-o-mwanyabanto nkogendare buna arikeretwe : korende obobe nobwaye omonto oria , Omwana-o-mwanyabanto arurwe nere ! mbuya asare nonya ataiboretwe omonto oria .
41014022	Nabarabwo bakaba nkoriabare , akabogoria omogati , kayosesenirie , akayosamunyora , akabaa , akabora , Bogoria : oyo noro omobere one .
41014023	Akabogoria egekombe , kagesesenirie , akabaa : bagakenywera bonsi .
41014024	Akabatebia , Aya namanyinga ane , ay'emuma enyia , aitekire as'engecho y'abange .
41014025	Ekeene , nabatebirie , Tinkonywa naende nonya ng'ake okwalna Uw'emesabibu , goika rituko riria ndache konywa enyia as'obonda bwa Nyasaye .
41014026	Kobakorire ogotera , bagasoka kogenda egetunwa ki'Emezeituni .
41014027	Na Yesu akabatebia , Namogochwe imwensi , naki arigetwe , Nimoake omorisia , neching'ondi nachiserebekane .
41014028	Korende nyuma as'okoboka kwane , nimbatang'anere kogenda Gaiili .
41014029	Petero akamotebia , Neba nabagechigwe bonsi , korende tai inche .
41014030	Yesu akamotebia , Ekeene , nagotebirie aye rero , obotuko obo , ekero etuoni etaragweya ara kabere , nonkane ara gatato .
41014031	Nere akamenta gokwana mono , Ningwenera gokwa naye , tinkogokana nonya ng'ake , Na bonsi bagateba boigo .
41014032	Naende bagaika aase erieta riaye Gethisemane ; akabatebia aborokigwa baye , Ikaransa aa , ekero ngosaba ,
41014033	Akamoira Petero na Yakobo na Yohana amo nere , agachaka goichana nagwechanda mono .
41014034	Akabatebia , Omoyo one nore nobororo obonge , koreng'ana ogokwa : ikaransa aiga , morende .
41014035	Akagenderera ake , akagwa maumama , ogosaba , onye keranyarekane , ensa eye emoetere .
41014036	Agateba , Abba , Tata , onsi iga akonyarekana asore ; onduserie egekombe eke : korende , tai buna ndigetie inche , korende buna origetie aye .
41014037	Akagenda , akabanyora bararire , akamotebia Petero , Simon , nkwararire ? Tonyareti korenda ensa eyemo ?
41014038	Renda , saba , timobaisa gosoa as'ogotemwa : omoyo nore nobwanchani , korende omobere tori nechinguru .
41014039	Akagenda naende , agasaba , agakwana amang'ana aria amatang'ani .
41014040	Naende , akagenda akabanyora bararire , ekiagera amaiso abo abaire amarito ; gose tibamanya eri bakomoiraneria .
41014041	Agacha eria gatato , akabatebia , Rara bono gaki , timoka : aisanire ; ensa yaikire ; rora , Omwana-o-mwanyabanto obekirwe amaboko abanyene ebibe .
41014042	Imoka , togende : rora , ere oyo omondwa oikire .
41014043	Erio kegima , kagokwana , Yudas agaika , oyomo bwa baria ikomi nababere , amo nere omoganda bare nemioro nechinungu , bakorua as'abakuani abanene , nabariki , nabagaka .
41014044	Nere okomorua konye obaeire ekemanyererio , ogoteba , oyo nkonyunyunta , oyio nere , mobwate , moire buya .
41014045	Agachia gocha bwango akamochiera , akabora , Rabii ; akamonyunyunta .
41014046	Erio bakamobwata , bakamoira .
41014047	Noyomo ase baria bateneine ang'e akang'usa omoro oye , akamoaka omosomba bw'omokuani omonene , akamobutora ogoto .
41014048	Yesu akairaneria , akabatebia , Inee , iga mwachire buna mokoimokera omoibi nemioro nechinungu , gocha kong'ira ?
41014049	Iga narenge amatuko onsi amo nainwe ase hekalu ime kworokereria , ko timwambwata : korende aya , akorirwe amariko anyare goikerana .
41014050	Bonsi bakamotiga , bagatama .
41014051	Nomomura oyomo akamotunyana , bweboete egetambaa gi'egatani gioka ; bakamobwata ;
41014052	nere akagetiga keria egetambaa gi'egatani , agatama ore bosa .
41014053	Bakamoira Yesu as'omokuani omonene : bakamosangererekera bonsi , abakuani abanene nabagaka nabariki .
41014054	Petero akamotunyana korwa nyuma are , goika ime as'egora y'omokuani omonene ; agaikaransa amo nabasomba , gwota omorero .
41014055	Abakuani abanene nab'ebarasa bonsi bakarigia birori igoro ase Yesu banyare komoita , tibarora .
41014056	Ekiagera abange bagateba as'oborimo , nokorora kwabo tikwabwatana .
41014057	Goika abanto bagatenena bakamobekera oborimo , bakabora ,
41014058	Ntwamoigwete ogoteba , Inche nintagore hekalu eye eyakoregete as'amaboko , nas'amatuko atato ning'agache eyeride eyetakoregeti as'amboko .
41014059	Nonya iga oborori bwabo tibwarenge boronge .
41014060	Omokuani omonene agatenena gati gati , akamoboria Yesu , okobora , Tokoiraneria ' ng'ana ? Inki aba bakogosoera ?
41014061	Korende agakira , tairaneria ' ng'ana . Omokuani omonene akamoboria naende , akamotebia , Aye naye Kristo , Omwana bw'Omosesenigwa ?
41014062	Yesu agateba , ee Ninche ere : nainwe namomorore Omwana-o-mwanyabanto oikaransete okoboko gw'okorio gwe chinguru , ogocha namare a igoro .
41014063	Omokuani omonene agatandora chianga chiaye , akabora , Ninki torigererie abarori bande ?
41014064	Mwaigure okorama kwaye : naki moroche ? Bonsi bakamonachera ekina ng'a nagwenerete gokwa .
41014065	Abande bagachaka komotwera amate , nakomomumekeria obosio , nakomoaka chinkundi , nakomotebia , Kora obobani : abasomba bakamoaka chindoe .
41014066	Na Petero igarenge egora inse , agacha omosomba oyomo bw'abaiseke b'omokuani omonene ;
41014067	akamorora Petero ogwota omorero , akamorigereria , agateba , Aye naye nkwarenge amo noria Omonazereri , Yesu .
41014068	Agakana akabora , Timomanyeti , nonya tinyigweti eki ogokwana : agasoka ' gesieri ; etuoni ekagweya .
41014069	Noria omoiseke akamorora naende , agachaka kobatebia abateneine ang'e , Oyo noyomo obo .
41014070	Agakana naende . Egeka egeke naende baria bateneine ang'e bakamotebia Petero , Ekeene igore oyomo obo ; ekiagera igore omonto o Galili .
41014071	Agachaka koragereria nagotiana , Timomanyeti omonto oyio mogoteba .
41014072	Erio etuoni ekagweya eria kabere . Petero akarinyora ring'ana riria atebetigwe na Yesu , ng'a ritang'ani etuoni etaragweya ara kabere , nonkane ara gatato . Agachia korirengereria , akarera .
41015001	Erio kobwachia koba mambia abakuani abanene bagakora ekina amo nabagaka nabariki , ne ritongo rigima , bakamosiba Yesu , bakamobogoiia , bakamoira ase Pilato .
41015002	Pilato akamoboria , Aye naye omoruoti bw'Abayahudi ? Akairaneria , akamotebia , Aye gwatebire .
41015003	Abakuani bakamosoera as'amang'ana amange .
41015004	Pilato akamoboria naende akabora , Tokoiraneria ' ng'ana ? rora amang'ana narenga bagosoeire .
41015005	Korende Yesu tairaneria ' ng'ana naende ; goika Pilato agakumia .
41015006	Nabo ase rituko rinene abasiborera omosibwa oyomo , oyobarigetie .
41015007	Narenge omonto ore korokwa Baraba , osibetwe amo nabanto abakorete eriomana , nagokora oboiti as'eriomana .
41015008	Emeganda ekaaka eriogi riabo , bagachaka gosaba buna anarete kobakorera .
41015009	Pilato akabairaneria , akabora , Morigetie mbasiborere omoruoti bw'Abayahudi ?
41015010	Ekiagera amanyete ng'a abakuani abanene iga bamorure as'okogecha .
41015011	Abakuani abanene bakabagenka emeganda , erinde anche kobasiborera Baraba .
41015012	Pilato akairaneria naende akabatebia , Nimokore naki oyo mogoteba ng'a n'Omoruoti bw'Abayahudi ?
41015013	Bakaaka eriogi naende , Mobambe .
41015014	Pilato akabatebia , Naki , mbobe ki akorete ? Bakamenta mono koaka eriogi , Mobambe .
41015015	Pilato agancha kobakorera buya emeganda , akabasiborera Baraba , akamorua Yesu , ekero amoakire chinkini , abambwe ,
41015016	Abasigari bakamoira as'enyomba ime , nero Praitorio , bagasangerereka amo omoganda omogima .
41015017	Bakamoboyia eanga embariri , bagatonga engata y'amagwa , bakamobekera ' motwe ;
41015018	bagachaka komokwania , Mbuya ore , Omoruoti bw'Abayahudi !
41015019	Bakamoaka omotwe negetonto , bakamotwera amate , bakabeka amaru inse , bakamosasima .
41015020	Kobamochecheirie , bakamorusia eria eanga embariri , bakamoboyia chianga chiaye omonyene , Bakamoira isiko komobamba .
41015021	Bakamobetereria omonto orenge goeta , Simon Omokurene , okorua borabu , ( ise Isikanderi na Rufo ) , abogorie omosalaba oye .
41015022	Bakamoreta aase akorokwa Gologotha , ogoonchora kwaye , Aase ekeore .
41015023	Bakamoa edivai ebekire manemane anywe : nere tabwata ,
41015024	Bakamobamba , bagatanana chianga chiaye , bagachiakera obomera eki ker'omonto araire .
41015025	Ekaba chinsa isato , bakamobamba .
41015026	Namariko ay'ogosoerwa kwaye akarikwa igoro , Omoruoti Bw'Abayahudi .
41015027	Amo nere bakabambwa abaibi babere , oyomo okoboko kwaye gw'okorio noyomo okoboko kwaye gw'okobee .
41015028	Nabo ririko rigaikerana eriatebetwe , Obarirwe amo nabasaria .
41015029	Nabarabwo abare goeta bakamorama , bagotematema emetwe yabo , bagoteba , A ! aye oyogotagora hekalu nakoyeagacha as'amatuko atato ,
41015030	ekonye , ika korwa omosalaba .
41015031	Naboigo nabakuani abanene bakamosekereria barabwo ase barabwo , amo nabariki , bagateba , Nakonyete abande ; omonyene takonyara gwekonya .
41015032	Tiga Kristo , omoruoti bw'Abaisraeli , aike bono korwa omosalaba tonyare korora nagwancha . Nabarabwo ababambetwe amo nere bakamwomania .
41015033	Ekero chinsa isano nemo chiaika , okaba omosunte igoro as'ense yonsi , goika chinsa kianda .
41015034	Nechinsa kianda Yesu akaaka egeturi as'eriogi rinene , Eloi , Eloi , lama sabakthani ? ogoonchora kwaye , Nyasaye one , Nyasaye one naki ogontiga ?
41015035	Nabande b'abwo abarenge ang'e kobaigwa bakabora , Rora , nkomorangeriare Elija .
41015036	Omonto akaminyoka bwango , akaimokia esifunji , akayeichoria nendorwe , akayebeka igoro as'egetonto , akamoa anywe , akabora , Tiga torore gose Elija ngochare komoikia .
41015037	Yesu akarusia eriogi rinene , agatwekamo .
41015038	Egetambaa gi'okonacha hekalu gegatandoka chinsemo ibere korwa igoro goika nse .
41015039	Nabo eria esagini , yateneine emorigereretie , egachia korora ng'a okure , akabora , Ekeene omonto oyo igarenge Omwana o Nyasaye .
41015040	Mbarengeo abakungu barigereretie korwa are : as'aba igarenge Mariamu Omomagidali , na Mariamu ng'ina Yakobo omoke noyo Yose , na Salome :
41015041	aba nabwo bamotunyanete ekero arenge Galili , nakomokorera ; nabande abange abakungu batirete amo nere goika Yerusalemu .
41015042	Riachikoba mogoroba , ekiagera n'Okwerosia , nario rituko rire ritang'ani ri'esabato ,
41015043	agacha Yusufu , omonto o Arimithea , oyorenge omuya , omonto bwe ritongo ri'ebina , nere omonyene iga aboganyete obonda bwa Nyasaye ; agasoa noboremu as'obosio bwa Pilato akayosaba omobere o Yesu .
41015044	Pilato agakumia , ekiagera otiekire gokwa : akayerangeria eria esagini , akayeboria gose nkare akwete .
41015045	Goika agachia konyora boronge , akamoa Yusufu egetondo .
41015046	Akagora egetambaa gi'egatani , akamoikia , akamoboera keria egetambaa , akamobeka as'oboina bwabachetwe egetare ime ; akabeka rigena as'egesieri ki'oboina .
41015047	Mariamu Omomagidali na Mariamu o Yose bakarigereria as'abekwa .
41016001	Goika esabato koyatiekire goeta , Mariamu Omomagidali na Mariamu o Yakobo na Salome , bakagora amaguta amanukato , banyare kogenda komoaka .
41016002	Goika mambia chuni , rituko rie ritang'ani ri'echuina , bakagenda oboina , erioba korikooroka .
41016003	Bagatebanta barabwo ase barabwo , ning'o oranyare gototigereria riria rigena korwa ' gesieri ki'oboina .
41016004	Goika bagachia korigereria bakarora ng'a riria rigena riatiekire gotigerigwa : narirorio iga riarenge rinene mono .
41016005	Bagosoa oboina ime bakarora omomura oikaransete ensemo y'okorio , bweboete eanga endabu ; bagaichana .
41016006	Nere akabatebia , Timoichana : nkomorigiamore Yesu Omonazareti , oyobambetwe : obokire , tari aiga : rigereria aase bamobegete !
41016007	Korende genda , mobatchie aborokigwa baye na Petero , Ng'a obatang'aneire kogenda Galili : agwo nao moramorore , buna abatebetie .
41016008	Bakarua agwo , bagatama korwa as'oboina ; ekiagera basoetwe nokoiguswa nogokumia : tibamotebetie ' monto ' ng'ana ; ekiagera bairogete .
41016009	Kabokire Yesu mambia rituko rie ritang'ani ri'echuma akamoorokera ritang'ani Mariamu Omomagidali , ere oria arusetie ebirecha bitano nabibere .
41016010	Oyo akagenda akabatebia baria abarenge amo nere korwa kare , bare kweumia nakorera .
41016011	Nabarabwo , bachia koigwa ng'a moyo are , ororirwe nere , tibancha .
41016012	Nyuma as'aya akabaorokera abanto babere , ore nekieni kende , ekero barenge gotara enchera kogenda borabu .
41016013	Nabarabwo bakagenda bakabatebia amang'ana baria abande : tibabancha aba .
41016014	Naende akarorekana nabaria ikomi nomo ekero barenge koragera ; akabomania as'ogotegena kwabo nobokong'u bw'emioyo yabo , ekiagera batabanchete abamoroche kabokire .
41016015	Akabatebia , Genda inwe as'ense yonsi , moyerandie enchili ase ker'egetongwa .
41016016	Oyoranche nakobatiswa nakonyeke ; ko oyotancheti , nagambigwe .
41016017	Nebikone ebi nabibatunyane abwo banchire , as'erieta riane nabaserie ebirecha ; nabakwane asechimemechinyia ;
41016018	nababwate ching'iti , gose nabanywa egento gegoita , tigekobaita nonya ng'ake ; nababeke amaboko abo igoro as'abarwaire , nabarabwo nabagwene .
41016019	Nabo Omonene , gakwanire nabarabwo , akabogorigwa gochia igoro , agaikaransa okoboko gw'okorio kwa Nyasaye .
41016020	Nabarabwo bakaimoka , bakarandia chinsemo chionsi , Omonene agakora emeremo amo nabarabwo , nakoriikerania ring'ana as'ebikone biatunyanete narirorio . Amina .
42001001	Ekiagera abanto abange babekire okoboko korika ebirage bi'amang'ana aria aikeranigwe egati yaito ,
42001002	buna batotebetie baria barenge abarori korwa omochakano , nabasomba be ring'ana ,
42001003	narorire buya nainche , konatiekire kwenyorera amang'ana onsi are boronge korwa omochako , gokorikera as'okoroberia , aye Theofilo bw'amasikani ;
42001004	onyare komanya oboene bw'amang'ana aria kworogetigwe .
42001005	Narenge as'amatuko Herode , omoruoti bw'Abayahudi , omokuani oyomo erieta riaye Zakaria , oyo bw'ensemo ya Abiya : narenge nomokungu oyomo bw'abaiseke ba Haruni , erieta riaye Elizabeti .
42001006	Nabarabwo bonsi babere nabanyene oboronge as'obosio bwa Nyasaye , bakogenderera as'amachiko nchina bionsi bi'Omonene batari nekemoa .
42001007	Nabarabwo tibarenge nomwana , ekiagera Elizabeti igarenge omogomba , nabarabwo bonsi babere abagotu mono .
42001008	Nabo agachia koba gagokora emeremo y'obokuani as'ensemo yaye as'obosio bwa Nyasaye ,
42001009	buna yarenge engecho y'omokuani ; emeremo yaye yarenge gosamba ubani gasoire ase hekalu y'Omonene .
42001010	Nomogsnda bwonsi bw'abanto iga barenge gosaba isiko , ensa y'ogosamba ubani ,
42001011	Akaorokerwa ne rilaika ri'Omonene , riteneine ensemo y'okoboko gw'okorio kw'amathabao y'ubani ,
42001012	Zakaria agaichana gachia komorora , omoondoko okamobwata .
42001013	Riria rilaika rikamotebia , Toiroka , Zakaria , ekiagera ogosaba kwao kwaigurwe , na mokao Elizabeti nakoiborere omwana omoisia , nerieta riaye nomoroke Yohana .
42001014	Naye nobe nomogoko nogosasoka ; nabanto abange nabagokere okoiborwa kwaye .
42001015	Ekiagera nabe omonene as'obosio bwa Nyasaye , takonywa edivai gose ogotinda ; nere naichorwe n'Omoika Omochenu , nonya nkorwa enda ya ng'ina ,
42001016	Nabange as'abana b'Isirael nabaonchore as'Omonene Nyasaye obo .
42001017	Nere natung'ane obosio bwaye as'omoyo nechinguru chi'Elija , koyeonchora emioyo y'abaise as'abana babo , nakobaonchora abamochi as'obong'aini bw'abanyene oboronge ; komobekera ang'e Omonene abanto baroisigwe .
42001018	Zakaria akamotebia rilaika , Naki ndamanye ayio ? ekiagera inche nomogotu , na mokane nomong'ina bw'amatuko amange .
42001019	Rilaika rikamoiraneria , rikamotebia , Inche Gabiriel , ogotenena obosio bwa Nyasaye ; ninche natomwa nkwane naye , nagogotebia amang'ana aya amaya .
42001020	Rora , naye nobe rimama , tonyara gokwana goika rituko riria agocha kooroka ayio , ekiagera otancha amang'ana ane , nayio naikeranigwe ekero kiaye .
42001021	Nabaria abanto iga bamoganyete Zakaria , bagakumia as'ogotebana kwaye aroro hekalu ime .
42001022	Goika ekero achia gosoka , tanyara gokwana nabarabwo : bakamanya ng'a igarora okorora aria hekalu ime : nere igarenge koborokereria nokoboko , akanakoba rimama .
42001023	Ekaba amatuko ogokora kwaye agachia koera , akagenda ' nyomba mwaye .
42001024	Nyuma y'amatuko aria mokaye Elizabeti akaba morito ; akebisa emetienyi etano , ogoteba ,
42001025	Iga nabo ankorera Omonene amatuko aria andigereretie , konduseria obosoku bwane as'obosio bw'abanto .
42001026	Omotienyi bw'etano nomo rilaika Gabiriel rigatomwa na Nyasaye kogenda omochie o Galili , erieta riaye Nazareti ,
42001027	as'omoiseke oriereirwe ' boko nomosacha , erieta riaye Yusufu , bw'enyomba ya Daudi , nerieta ri'oria omoiseke Mariamu .
42001028	Agacha asare akabora , Mbuya ore , oyokwaeirwe obuya , Omonene igare amo naye ,
42001029	Nere agaichana mono ase ring'ana eri , akarotarotia omoyo oye ime , Oko ngokwania ki ?
42001030	Rilaika rikamotebia , Toiroka , Mariamu ; ekiagera kwanyorire obuya ase Nyasaye .
42001031	Rora , nobe morito , noibore omwana omoisia , nomoroke erieta riaye Yesu .
42001032	Oyio nabe omonene , narokwe Omwana oye Oyore Igoro : n'Omonene Nyasaye namoe ekerogo gia Daudi is'oye :
42001033	nayegambere enyomba ya Yakobo goika kare nakare ; nonya noboruoti bwaye tibokoba nomoerio .
42001034	Mariamu agatchia rilaika , Naki rirabe ring'ana eri , ekiagera timomanyeti omosacha ?
42001035	Rilaika rikairaneria rikamotebia , Omoika Omechenu nogochere , nechinguru chiaye Oyore Igoro nachikobekere ekiriri : as'ayio oyoraiborwe narokwe omochenu , Omwana o Nyasaye .
42001036	Na rora , Elizabeti eamate yao , nere boigo nare noboriio bw'omwana omoisia as'obogotu bwaye : nomotienyi oyo noyo bw'etano nomo asare ere oyorogetwe omogomba .
42001037	Ekiagera ring'ana tiriri ritanyarekane ase Nyasaye .
42001038	Mariamu akabora , Rora , inche nenyaroka y'Omonene ; nabe asende buna ring'ana riao . Rilaika rikaimoka korwa asare .
42001039	Mariamu akaimoka amatuko ayio akagenda ebitunwa as'okoayerera , goika omochie oyomo o Yuda ;
42001040	agasoa ' nyomba mwa Zakaria , akamokwania Elizabeti .
42001041	Ekaba Elizabeti agachia koigwa ogokwania kwa Mariamu , omwana omoke agatuma as'enda yaye ime ; Elizabeti agaichorwa n'Omoika Omochenu ;
42001042	akaaka eriogi riaye ase chinguru , agakwana , Gwasesenigwe aye as'abakungu , noroiboro rw'enda yao rwasesenigwe .
42001043	Ng'ai riarure ring'ana eri rianyorire , ng'ina Omonene one anchicheire inche ?
42001044	Ekiagera rora , eriogi ri'ogokwania kwao riachia gosoa amato ane , omwana omoke otuma as'omosasoko as'enda yane ime .
42001045	Nare negesio oyobwanchire , ekiagera as'amang'ana ayio atebigwe n'Omonene naikeranigwe .
42001046	Mariamu agateba , Omoyo one omotogirie Omonene ,
42001047	Enkoro yane yamogokeire Nyasaye Omokonyi one .
42001048	Ekiagera oborigereirie obwororo bw'enyaroka yaye : Ekiagera ekeene , korwa rero ebigori bionsi nabindoke omosesenigwa .
42001049	Ekiagera ere oyore nechinguru onkoreire amanene ; Nerieta riaye nerichenu .
42001050	Namabera aye korwa ebigori goika ebigori As'abwo bamosigete .
42001051	Okorire chinguru as'okoboko kwaye , Obaserebanirie abaenenu a ' ebirengererio bi'emioyo yabo .
42001052	Obaikirie abanene korwa asebirogo biabo , Obaimokirie abataka .
42001053	Abanyene enchara obaigotirie amaya ; Abanyene enibo obaseririe amaboko amasa .
42001054	As'okoinyora amabera Omokonyire Isirael omosomba oye .
42001055	( Buna abatebetie abatata baito ) As'Ibrahimu noroiboro rwaye , goika kare nakare .
42001056	Mariamu agaikaransa nere egeka ki'emetienyi etato , akairana ' nyomba mwaye .
42001057	Goika Elizabeti agaikeranigwa ekero kiaye gfekoibora ; akaibora omwana omoisia .
42001058	Bakaigwa abatureti baye neamate yaye ng'a Omonene omomenteire amabera aye ; bakagoka amo nere .
42001059	Ekaba rituko ri'atano natato , bagacha komosaia omwana ; bakarigia komoa erieta ria ise , Zakaria .
42001060	Ng'ina , akairaneria akabora , Taibo ; korende narokwe Yohana .
42001061	Bakamotebia , Tari nonya noyomo as'eamate yao okorokwa erieta erio .
42001062	Bakamworokia ise as'ebimanyererio , komoboria buna arigetie arokwe ,
42001063	Akarigia ebao y'okorika , akarika , akabora , Erieta riaye Yohana . Bagakumia bonsi .
42001064	Erio kegima agasiborwa omonwa noromeme rwaye , agakwana , okomosesenia Nyasaye .
42001065	Okoiroka gogasoa ase bonsi abaikaransete ang'e nabarabwo : agasarera amang'ana aya onsi as'ebitunwa bia Boyahudi .
42001066	Na bonsi abaigwete bakayabeka emioyo yabo ime , bakabora , ' Mwana ki rende orabe oyo ? Ekiagera okoboko kw'Omonene kwarenge amo nere .
42001067	Zakaria ise agaichorwa n'Omoika Omochenu , akagana , okobora ,
42001068	Abakwe Omonene , Nyasaye bw'Isirael ; Ekiagera obacheire abanto baye nakobaboria .
42001069	Naende otoimokeirie ogotoreka gwe chinguru As'enyomba ya Daudi omosomba oye .
42001070	( Buna atebete as'emenwa y'ababani baye abachenu korwa omochakano ) ,
42001071	Tokonywe nababisa baito , nas'amaboko abo bonsi abatogechete ;
42001072	Erinde abakorere amabera abatata baito , Nakoinyora emuma yaye enchenu ;
42001073	Eira amorierete Ibrahimu tata oito ,
42001074	Ng'a natoe intwe , gotorakonyeke namaboko ababisa baito Tomosasime totari nokoiroka ,
42001075	As'obochenu nas'oboronge as'obosio bwaye amatuko aito onsi .
42001076	Ee , naye , Omwana , norokwe omobani oye Oyore Igoro : Ekiagera notang'ane as'obosio bwaye Omonene oroisie chinchera chiaye ;
42001077	Obae abanto baye ogotoreka , Birusigwe ebibe biabo ,
42001078	As'amabera aye Nyasaye oito , As'ayio amasase a igoro natochere ,
42001079	Ababarere abaikaransete as'omosunte nekiriri ki'amakweri ; Nakoraa amagoro aito as'enchera y'omorembe .
42001080	Oria omwana agakina akamenteka chinguru as'omoyo , akabao ase chiroro ime goika rituko ri'okooroka kwaye as'Isiraeli .
42002001	Agachia koba as'amatuko aria , ogochika gokarua ase Kaisari Augusto , ng'a ense yonsi erikwe .
42002002	Okorikwa oko nakwo kwe ritang'ani kwarigetwe ekero Kurenio arenge gavuna o Sham .
42002003	Abanto bonsi bakagenda korikwa , ker'omonto as'omochie oye .
42002004	Na Yusufu nere akaimoka korwa Galili korwa as'omochie o Nazareti , agatira kogenda Boyahudi goika omochie o Daudi , okorokwa Bethilehemu , ekiagera igarenge oyo bw'enyomba neamate ya Daudi ,
42002005	erinde arikwe amo na Mariamu , ekiagera onyuomirwe nere , nere igarenge ' morito .
42002006	Agachia koba as'ogoikaransa kwabo aroro , amatuko aye agaika ay'okoibora ,
42002007	Akamoibora omwana oye omoisia omotangi ; akamobeka chianga chi'obwana , akamwareria as'obweri , ekiagera batanyorete ribaga as'enyomba y'abageni .
42002008	As'ense eyio mbarengeo abarisia baikaransete ebitii , nakorenda botuko riicho riabo .
42002009	Rilaika ri'Omonene rikabaorokera , obonene bw'Omonene bokababarera : bagasogwa nomoondoko omonge .
42002010	Rilaika rikabatebia ' , Timoiroka ; ekiagera nabareteire inwe amang'ana amaya ay'omogoko omonene , orabe as'abanto bonsi :
42002011	ekiagera rero as'omochie o Daudi oiboirwe Omokonyi as'engecho yaino , nere Kristo Omonene .
42002012	Neke nekemanyererio asemore ; Namomonyore omwana obekirwe chianga chi'obwana ; bwareirie obweri .
42002013	Erio bwango barengeo amo na riria rilaika , emeganda y'abanto b'igoro , bakomobaka Nyasaye , bakobora ,
42002014	Obonene ase Nyasaye oyore igoro mono , Nas'ense omorembe , as'abanto abagweneirwe pere .
42002015	Agachia koba , amalaika achia koimoka kobatiga kogenda igoro , baria abarisia bagatebania , Gaki togende goika Bethilehemu , torore ring'ana eri riakorekire , eri Omonene atotebirie .
42002016	Bakagenda bwango as'omoayerevo , bakamonyora Mariamu na Yusufu , nomwana bwareirie obweri ime .
42002017	Bagachia korora , bakaorokia amang'ana ering'ana batebetigwe , ri'oyio omwana .
42002018	Bonsi abaigwete bagakumia as'aria batebetigwe nabarisia .
42002019	Korende Mariamu akayagacha amang'ana aya onsi akayarengereria omoyo oye ime .
42002020	Abarisia bakairana , bakomotogia Nyasaye nakomobaka as'amang'ana onsi baigwete , nayabaroche , buna batebetigwe .
42002021	Agachia goika amatuko atano natato ayokomosara , akarokwa erieta riaye Yesu , riria riatoretwe ne rilaika ritang'ani atarabogorigwa oborito .
42002022	Naro amatuko ayogwesibia kwabo agachia goika , as'amachiko a Musa , bakamorfeta Yerusalemu , bamomoe Omonene
42002023	( buna arigetwe as'amachiko Omonene , ker'omoisia omotangi okoigora enda ya ng'ina narokwe omochenu as'Omonene ) ,
42002024	nas'okorua esadaka buna yaboretwe as'amachiko Omonene , Amaruma abere , gose amage aya amaruma abere .
42002025	Nabo narengeo omonto ase Yerusalemu , erieta riaye Simion ; noyio nomonto omonyene oboronge , omoronge , oganyete ogosemeria kwTsiraeli : n'Omoika Omochenu , igorenge igoro asare .
42002026	Nere iga aorokeretigwe n'Omoika Omochenu , ng'a takorora amakweri ataramorora Kristo bw'Omonene .
42002027	Nabo agacha hekalu ime as'Omoika : nekero abamoibori baye bachia komoreta omwana Yesu , bamokorere as'engecho y'amachiko ,
42002028	erio ere akamobwata as'amaboko aye , akamotogia Nyasaye , akabora ,
42002029	Bono Omonene otige omosomba oo agende as'omorembe , Buna gwatebete ;
42002030	Ekiagera amaiso ane arorire ogotoreka kwao ,
42002031	Oko kwabekire as'amasio abanto bonsi ;
42002032	Omobaso okomoreka ebisaku , Nobonene bw'abanto bao Isiraeli .
42002033	Yusufu na ng'ina bakaba bagokumia as'aria akwanwa igoro asare ;
42002034	Simeon akabasesenia , akamotebia Mariamu ng'ina , Ekeene oyo obekirwe as'okogwa , nogotenena as'abange asTsiraeli ; abe ekiorokererio giatebetwe ;
42002035	ee , omoro nokobete omoyo oo ; erinde bioroke ebirengererio bi'emioyo emenge .
42002036	Narenge oyomo Anna , omobani omokungu , enyaroka ya Fanueli , bw'egesaku ki'Asheri ; ( nere nomong'ina bw'amatuko amange , obete nomosacha emiaka etano nebere nyuma as'okoera kw'oboiseke bwaye ,
42002037	nere omoboraka bw'emiaka emerongo etano netato nene ) , atanakorua ase hekalu ime , as'okweng'ata nogosaba nogosasima obotuko nomobaso .
42002038	Akaoroka nere ensa eria , akamotogia Nyasaye , akabatebia amang'ana aye abanto bonsi barenge baganyete okoborigwa kwa Yerusalemu .
42002039	Nabarabwo bagachia go kora koyaikerania onsi ayareo as'amachiko Omonene , Dakairana Galili goika omochie obo Nazareti .
42002040	Omwana oria agakina , akamenteka chinguru , agaichorwa nechisemi ; nobuya bwa Nyasaye bokaba amo nere .
42002041	Nabo abamoibori baye barenge kogenda ker'omwaka ase Yerusalemu ase rituko rinene ri'epasaka .
42002042	Goika agachia koba nemiaka ikomi nebere , bagatira kogenda Yerusalemu , buna yarenge engecho ye rituko rinene ;
42002043	naende bachia goikerania amatuko , ekero barenge koirana , oria omwana Yesu agatigara nyuma Yerusalemu ; nabamoibori tibamanya ;
42002044	bagakaga igare as'omoganda obo , bakagenda orogendo rw'omobaso oyomo ; bakamorigia as'eamate yabo naende abwo rimanyaine :
42002045	ekero batamonyorete , bakairana Yerusalemu , bakomorigia .
42002046	Agachia koba nyuma as'amatuko atato , bakamonyora hekalu ime , oikaransete gati as'aborokia , okobaigwa , nakobaboria amaboria :
42002047	bonsi abamoigwete bagakumia as'obong'aini bwaye nokoiraneria kwaye .
42002048	Nabarabwo bagachia komorora bagaichana mono : ng'ina akamotebia , Omwana one , naki gwatokora iga ? rora , iso nainche twarenge gokorigia nomoichano .
42002049	Akabatebia , Naki mokondigia ? Timomanyeti ng'a nengwenerete koba as'enyomba ya Tata one ?
42002050	Tibamanya ring'ana riria abatebia ,
42002051	Agatirimboka amo nabarabwo , agaika Nazareti , akaba nkobaigwerare : ng'ina akayagacha amang'ana aya onsi omoyo oye ime .
42002052	Yesu akamenta kogenderera as'obong'aini , nas'omobere , nobuya ase Nyasaye nas'abanto .
42003001	As'omwaka o ikomi netano y'okogamba kwaye Kaisari Tiberio , Pontio Pilato narenge gavuna o Boyahudi , na Herode omoruoti o Galili , na Filipo momura omwabo omoruoti o Iturea nense ya Tarakoniti , na Lusania omoruoti o Abilene ,
42003002	ekero ki'obokuani obonene bw'Anna na Kaifa , ring'ana ria Nyasaye rikamoikera Yohana omwana o Zakaria , as'eroro .
42003003	Akagenda chinse chionsi chi'ensemo ya Yorodani , okorandia ebatiso y'ogoonchoka gokoreta okorusia kw'ebibe ,
42003004	buna yarigetwe as'ebuku y'amang'ana ay'omobani Isaya , Eriogi ri'oyokoaka egeturi eroro ime , Yerosie enchera y'Omonene , Rosia ogoeta kwaye ,
42003005	Ker'erigoko narichorigwe , Na ker'egetunwa , nekegoro nabikeigwe ; Aare bogeka narongeigwe , Nenchera ere ebitunwatunwa nebe enterere ;
42003006	Na bonsi abanyene omobere nababorore obuya bwa Nyasaye .
42003007	Nabo akayetebia emeganda yachete erinde ebatiswe nere , Inwe oroiboro rwe ching'iti , ning'o obakureire gotama endamwamu egocha gocha ?
42003008	Gaki ama amatunda agwenerete ogoonchoka , gose timochaka kobora emioyo yaino ime , Ntore na tata oito nere Ibrahimu : ekiagera nabatebirie , ng'a Nyasaye as'amagena aya nanyare koyatenenia koba abana ba Ibrahimu .
42003009	Bono egesire kiabekirwe as'emeri y'emete : nabo ker'omote otameti amatunda amaya onachwa otugutwa as'omorero .
42003010	Nabarabwo emeganda bakamoboria , bakabora , Tokore ki , rende ?
42003011	Akairaneria akabatebia , Oyore ne chiganchwa ibere amoe ere oyotari nero ; noyore nendagera , akore boigo .
42003012	Bagacha abakorusia ebango erinde babatiswe , bakamotebia , Omworokia , inki torakore ?
42003013	Akabatebia , Timorusia kobua biria mwachigetwe .
42003014	Abasigari nabarabwo bakamoboria bakabora , naintwe inki torakore ? Akabatebia , Timomokorera ' monto onde bwonsi oboenenu , gose timorusia egento getari ekia boronge ; naende eng'eria yaino ebaisane .
42003015	Nabo baria abanto bagachia koba as'okorigereria , bakarengereria bonsi amang'ana a Yohana , ng'a gose nere Kristo ,
42003016	Yohana akairaneria , akabatebia bonsi , Inche iga nkobabatisa as'amache ; korende ngochare oyore nechinguru kombua inche , tingwenereti gochisibora chinuga chi'ebikoroto biaye ; ere nabatise as'Omoika Omochenu nas'omorero .
42003017	Oroteru rwaye iga rore okoboko kwaye , nere nagesibie mono ekeoreri kiaye , nasangererie engano yaye kiage kiaye ; korende nayasambe amatete as'omorero otakorimeka .
42003018	Nabo as'ogosorora okonge akabaranderia abanto amang'ana amaya ;
42003019	korende Herode teteraka , agakanigwa nere as'engecho ya Herodia , omokungu o Filipo , momura omwabo , nas'engecho y'amabe onsi Herode akorete ,
42003020	akamenta neri igoro as'onsi akamosiba Yohana echela .
42003021	Agachia koba abanto bonsi kobabatiswa , Yesu , nere gatiekire kobatiswa , kagosaba , igoro akamanoka .
42003022	Omoika Omochenu ogaika igoro asare as'omogwekano bwe riruma , eriogi rikarua igoro , Aye naye omwana one , omwanchi one ; naye kwangweneire .
42003023	Nere Yesu omonyene ekero achagete kworokereria , emiaka yaye iga yarenge emerongo etato , agakagwa ng'a nomwana o Yusufu , o Eli ,
42003024	o Mathati , o Lawi , o Meliki , o Yanna , o Yusufu ,
42003025	o Matathia , o Amos , o Nahum , o Esili , o Nagai ,
42003026	o Maathi , o Matathia , o Semei , o Yosef , o Yuda ,
42003027	o Yohana , o Resa , o Zorobabel , o Salathieli , o Neri ,
42003028	o Meliki , o Addi , o Kosani , o Elimadamu , o Eri ,
42003029	o Yesua , o Eliazeru , o Yorimu , o Mathati , o Lawi ,
42003030	o Sumeoni , o Yuda , o Yusufu , o Yona , o Eliakimu ,
42003031	o Melea , o Mainani , o Mattatha , o Nathani , o Daudi ,
42003032	o Yese , o Obedi , o Boazu , o Salamoni , o Nahasoni ,
42003033	o Aminadabu , o Aramu , o Esiromu , o Fares , o Yuda ,
42003034	o Yakobo , o Isaaka , o Ibrahimu , o Tera , o Nahori ,
42003035	o Saruhu , o Ragau , o Felegi , o Eberi , o Sala ,
42003036	o Kainani , o Arifakisadi , o Semi , o Nuhu , o Lameki ,
42003037	o Methusela , o Enoku , o Yaredi , o Maleleeli , o Kainani ,
42003038	o Enosu , o Sethu , o Adamu , o Nyasaye .
42004001	Na Yesu agaichorwa n'Omoika Omochenu , akairana korwa Yorodani , agatang'anwa n'Omoika kogenda eroro ime ,
42004002	agatemwa na saitani ekero ki'amatuko emerongo ene . Namatuko aria tariete ' gento : goika agachia goikerana , akaigwa enchara .
42004003	Saitani akamotebia , Onye naye Omwana o Nyasaye ritebie rigena eri ribe omogati ,
42004004	Yesu akamoiraneria , Nerikire , Omonto takoba moyo as'omogati bwoka ,
42004005	Saitani akamoimokereria igoro , akamworokia amanda onsi ay'ense as'egeka ekemo .
42004006	Saitani akamotebia , Ninkoe obonene obo bwonsi , nobonguru bwaye ; ekiagera bwaeirwe inche ; ninche iga ndamoe oyo ndigetie .
42004007	Nabo aye korasasime as'obosio bwane , bionsi nabibe ebiao .
42004008	Yesu akamoiraneria akamotebia , Nerikire , Mosasime Omonene Nyasaye oo , omokorere ere bweka .
42004009	Nere akamotang'ana goika Yerusalemu , akamotenenia igoro as'egesuri gie hekalu egetambe mono , akamotebia , Onye naye Omwana o Nyasaye , etugute gochia inse korwa agwo :
42004010	Naki narikire , Ere nabachike amalaika aye bakorende ,
42004011	Naende , Nabakoimokie as'amaboko abo , Tobaisa kogochwa okogoro kwao ne rigena .
42004012	Yesu akamoiraneria , akamotebia , Netebire , Tomotema Omonene Nyasaye oo .
42004013	Goika ochia gokora ogotemwa kwaye gwonsi , saitani , akaimoka korwa asare akamotiga as'ekero .
42004014	Yesu akairann ase chinguru chi'Omoika goika Galili : chinkuma chiaye chikagenda ense yonsi chinsemo ne chinsemo .
42004015	Nere akorokereria ase chisunagogi chiabo , ogotogigwa nabanto bonsi .
42004016	Akagenda Nazareti . aria arereretwe : goika ase riiuko ri'esabato agasoa as'esunagogi yabo buna engecho yaye yarenge , agatenena gosoma .
42004017	Akaegwa ebuku y'omobani Isaya . Nabo akamanora ebuku eyio , akarora aas'arikire ,
42004018	Omoika bw'Omonene igore igoro yane , Ekiagera ombekeire amaguta kobaranderia aba aka amang'ana amaya : Ontomire kobakonya abasarigwe emioyo , na kobarat deria abasibwa ogosiborwa , Nemeuko enyare korora naende , Kobasibora abasionoretwe .
42004019	Korandia omwaka bw'Omonene bwancheretwe .
42004020	Akayemumekeria ebuku , akamoa omokori , agaikaransa : abanto bonsi abarenge as'esunagogi bakamorigereria namaiso .
42004021	Agachaka kobatchia , Rero okorika oko gwaikeranire asa'amato aino .
42004022	Bakantobera kirori , bakayakumia amang'ana ay'obuya aruete as'emonwa oye : bakabora , Oyo tari ere omwana o Yusufu ?
42004023	Akabatebia , Gose namontebie omoreng'anio oyo , Omogwenia , ekonye aye omonyene : amang'ina onsi twaigure akorekire Kaperinaum , yakore aiga as'ense yao .
42004024	Akabatebia , Ekeene nabatebirie , Omobani onde ari oranyare gwancherwa as'ense yaye omonyene .
42004025	Korende as'ekeene nabatebirie , mbarenge nababoraka abange ase Isiraeli as'amatuko Elija , ekero amare asiegetwe emiaka elato nemetienyi etano nomo , ekero enchara enene yasoete as'ense yonsi ;
42004026	tatometwe Elija as'oyomo obo , tatiga Sarepata , as'ense ya Sidon , as'omokungu oyorenge omoboraka .
42004027	Naende iga barenge abange abanyene ukoma as'Isirael as'ekero ki'omobani Elisha ; onde tari osibegete tatiga Naamani , omoato o Sham .
42004028	Bagaichorwa nendamwamu bonsi as'esunagogi kobachia koyaigwa aya ;
42004029	bakaimoka bakamosokia isiko as'omochie , bakamoira goika egemi y'egetunwa keria kiagachetwe omochie obo , banyare komoturunkania .
42004030	Korende ere agaeta egati gati yabo akagenda .
42004031	Agaikera Kaperinaum , omochie o Galili . Akaba nkworokereriare rituko ri'esabato :
42004032	bagakumia mono as'okworokereria kwaye , ekiagera ring'ana riaye riare nokobua .
42004033	Naende narenge omonto as'esunagogi yabo omonyene omoika bw'ekerecha ki'eubi ; akaaka eriogi ase chinguru , akabora ,
42004034	A ! nki tore naye Yesu o Nazareti ? gwachire gotosiria ? Nakomanyire aye , n'Omochenu o Nyasaye ,
42004035	Yesu akamokania , okobora , sieka omonwa , omosoke . Keria ekerecha gekamoiyeria gati gati , gekamorua , tikiamokorera ' gento .
42004036	Ogokumia gokabwata bonsi , bagatebania barabwo ase barabwo , bakabora , Ing'ana ki eri , ekiagera ase chinguru nokobua akobichika ebirecha bi'eubi , nabirobio biasoka ?
42004037	Amang'ana aye agasarera as'ense yonsi chinsemo nechinsemo .
42004038	Akaimoka korwa esunagogi , agasoa as'enyomba ya Simon . Nabo ng'ina biara Simon igarenge konya obwatirwe noborwaire bw'esosera ; bakamosaba as'engecho yaye .
42004039	Agatenena ang'e nere akayekania eria esosera ; ekamotiga : bwango akaimoka akabakorera .
42004040	Goika erioba rigachia kogwa abanto bonsi abarenge abanyene oborwaire bare namarwaire ao ao bakabareta asare ; nere akabeka amaboko aye igoro ase ker'oyomo , akabagwenia .
42004041	Ebirecha bikabasoka abange , bikaaka eriogi , bikobora , Aye naye Omwana o Nyasaye . Akabikania tabitiga bikwane , ekiagera biamanyete ng'a nere Kristo .
42004042	Goika ekaba mobaso , agasoka akagenda aas'atari nabanto : emeganda ekamorigiarigia , bakamoikera , bakarigia komotanga taimoka korwa asebare .
42004043	Akabatebia , Nengwenerete korandia amang'ana amayaay'obonda bwa Nyasaye as'emechie ende nero : ekiagera as'ayio natometwe .
42004044	Akabaranderia ase chisunagogi chia Galili .
42005001	Agachia koba nkomigware noria omoganda erinde baigwe ring'ana ria Nyasaye , igarenge gotenena as'enyancha ya Gene ' sareti ;
42005002	akarora amato abere ateneine ensemo y'enyancha : nabarubi basokire korwa aroro , ngosibiabare ebionga biabo .
42005003	Akarina obwato obomo bw'ayio , obwarenge bwa Simion , akamorigia abotigerie are ake nengegu . Agaikaransa , akorokereria emeganda korwa as'obwato .
42005004	Goika agachia gokora ogokwana kwaye , akamotebia Simion , Sukia goika endiba , moikie ebionga biaino as'okoruba .
42005005	Simion akamoiraneria akamotebia , Omonene , nabo twakorire emeremo obotuko bwonsi titonyoreti gento : korende ase ring'ana riao natobiikie ebionga .
42005006	Bagachia gokora iga , bagasangereria chinswe chinyinge mono ; ebionga biabo bigachaka gotandoka ;
42005007	bakabasima abagisangio babo barenge as'obwato bwa kabere , bache kobakonya . Bagacha , bakayaichoria amato onsi abere , goika agachaka korimera .
42005008	Korende Simion Petero , agachia koyarora aya , akagwa as'amaru a Yesu , akabora , Karue asende ; ekiagera inche nomonto omonyene ebibe , Omonene .
42005009	Ekiagera konya oichanire , ere nabonsi abarenge amo nere as'oborubi bwe chinswe barubete ;
42005010	nabo Yakobo na Yohana abana ba Zebedi , igabarenge ababwatani na Simion . Yesu akamotebia Simion , Toiroka ; korwa bono nobe omorubi bw'abanto ,
42005011	Naende bachia koreta amato abo gochia engegu , bakabitiga bionsi , bakamotunyana .
42005012	Agachia koba , ekero arenge as'omochie oyomo obo ; rora , narenge omonto omosacha oichire n'ukoma ; nere agachia komorora Yesu , akagwa maumama , akamosorora , ogoteba , Omonene , korigetie nonyare gonsibia ,
42005013	Akarambora okoboko kwaye , akamokuna , akamotebia , Nindigetie ; sibeka . Erio ukoma bokamorua .
42005014	Akamochika , tomotebia omonto ; korende genda enchera yao , bweorokie as'omokuani , omobere oo , orue ogosibeka kwao buna Musa achigete , ebe ekiorokererio asebare .
42005015	Korende chinkuma chiaye chikamenteka gokuma : bagasangererekana emeganda emenge gocha komoigwa , nakogwenigwa namarwaire abo .
42005016	Nere akerusanania akagenda chiroro , agasaba .
42005017	Agachia koba rituko erimo ri'amatuko aria ekero arenge kworokia ; Abafarisai naborokia b'amachiko barenge aroro baikaransete , iga baruete korwa ker'omochie o Galili na Boyahudi , na Yerusalemu : nokobua kw'Omonene iga kwarenge amo nere anyare kobagwenia .
42005018	Na rigereria , abanto mbabogoretie omonto noborere omonyene okoiguswa : bakarigia komoira ime nakomobeka as'obosio bwaye .
42005019	Ekiagera batanyorete ribaga riokomoira ime ekiagera as'oria omoganda bw'abanto , bakarina igoro as'ekerama ki'enyomba , bakamoikia korwa kerama noborere bwaye goika gati gati as'obosio bwaye Yesu .
42005020	Agachia korora okwegena kwabo , akamotebia , Aye omonto , ebibe biao biabeirwe .
42005021	Baria abariki n'Abafarisai bagachaka korengereria , bakabora , Ning'o oyo ogokwana okorama ? Ning'o oranyare kwabera ebibe , tatiga oyomo , nere Nyasaye ?
42005022	Yesu akamanya okorengereria kwabo , akairaneria akabatebia , Naki mokorengereria as'emioyo yaino ?
42005023	Ndiriri eriango , goteba , Ebibe biao biabeirwe ; gose goteba , Imoka , ogende ?
42005024	Korende monyare komanya ng'a Omwana-o-mwanyabanto nare nechinguru as'ense kwabera ebibe ( akamotebia oria omonyene okoiguswa ) , Nagotchirie , Imoka , bwetweka oborere bwao ogende mwao .
42005025	Erio kegima agatenena as'obosio bwabo , agetweka boria are korarera , akagenda as'enyomba yaye , ogotogia Nyasaye .
42005026	Ogokumia gokababwata bonsi , bakamotogia Nyasaye ; bagaichorwa nokoiroka , bakabora , Twarorire amakumia rero .
42005027	Nyuma as'aya akaimoka , akarora omobangi ebango , erieta riaye Lawi , oikaransete aase bakobangera ebango , akamotebia , Ntunyana .
42005028	Agatiga bionsi akaimoka akamotunyana .
42005029	Nere Lawi akamokorera endagera enene ' nyomba mwaye : naende mbarenge nomoganda bw'abakorusia ebango , nabanto bande barengeo baikaransete amo nabarabwo as'endagera .
42005030	Abafarisai nabariki babo bakabemurunganeria aborokigwa baye , bakobora , Naseki mokoria nakonywa amo nabakorusia ebango nabanyene ebibe ?
42005031	Yesu akairaneria , akabarebia , Abare abagima tibarigeri omogwenia , tatiga abare noborwaire .
42005032	Tincheti kobarangeria ababoronge korende abanyene ebibe as'ogoonchoka .
42005033	Barabwo bakamotebia , nasek aborokigwa ba Yohana bakweng'ata ebiro ebinge nagosaba ; naborokigwa b'Abafarisai nabo bagokora ; korende abao iga bakoria nakonywa ?
42005034	Yesu akabatebia , Inee ! namonyare kobang'atia abana b'enyangi ekero Omonene bw'enyangi are amo nabarabwo ?
42005035	Korende amatuko nache ; barache kourwa Omonene bw'enyangi , erio nario barache kweng'ata amatuko aria .
42005036	Akabatebia omoreng'anio ; Onde tari ogotandora ekeraka ki'eanga enyia nagokebeka as'eanga engotu : gose nayetandore nakeria ekeyia , nakeria ekeraka ki'eanga enyia tikeri kobwatana neanga eria engotu .
42005037	Gose omonto tari okobeka edivai enyia ase chichuba chingotu ; gose eria edivai enyia nechiate chiria chichuba , edivai enyene eiteke , chichuba chisire .
42005038	Korende edivai enyia negwenerete ebekwe ase chichuba chinyia .
42005039	Gose omonto tari onyure edivai ya kare , naende bwango arigie edivai enyia : ekiagera iga agotcha , Eria yakare nengiya kobua .
42006001	Ekaba rituko ri'esabato ngoeta arenge emegondo y'engano ; aborokigwa baye bakabutora ebigara , bakabiria , bakobibunga namaboko abo .
42006002	Nabo abande as'Abafarisai bakabatebia , Naki mogokora eritari boronge ase rituko ri'esabato ?
42006003	Yesu akairaneria , akabatebia , Nonya nering'ana eri timwanyakorisoma , eriakorete Daudi , ekero arenge nenchara , ere , nabarenge amo nere ;
42006004	buna asoete as'enyomba ya Nyasaye , akayebogoria emegati eyokworokereria , akayeria , akabaa abwo abarenge amo nere ; etari yaboronge ekoregwa tatiga abakuani boka abanyene ?
42006005	Akabatebia ng'a Omwana-o-mwanyabanto nere omonene bw'esabato .
42006006	Ekaba esabato ende agasoa as'esunagogi , akorokereria : narenge omonto agwo , okoboko kwaye gw'okorio kuomete .
42006007	Abafarisai nabariki bakamotega korora gose nagwenie ase rituko ri'esabato ; banyare komosoera .
42006008	Korende ere akamanya ebirengererio biabo ; akamotebia oria omonto omonyene okoboko kuomete , Imoka , otenene gati gati . Akaimoka , agatenena .
42006009	Yesu akabatebia , Nimbaborie ring'ana erimo , Mboronge rituko ri'esabato gokora amaya gose gokora amabe ? gokonya obogima , gose goita ?
42006010	Akabarigereria namaiso bonsi chinsemo chionsi , akamotebia oria omonto , Rambora okoboko kwao . Agakora bo : okoboko kwaye gokagwena .
42006011	Nabarabwo bagaichorwa nokobea ; bagatebania barabwo ase barabwo , buna bakomokora Yesu .
42006012	Agachia koba as'amatuko aria , akaimoka akagenda as'egetunwa gosaba ; akabao obotuko bwonsi , okomosaba Nyasaye .
42006013	Bogachia gokia mambia akabarangeria aborokigwa baye : akabachora abanto ikomi nababere korwa asebare , as'abwo nabwo arogete abatomwa .
42006014	Simion nere aete erieta riakabere Petero , n'Anderea , momura omwabo ; Yakobo na Yohana , Filipo na Baritholomayo .
42006015	Na Mathayo na Tomasi , Yakobo bw'Alufayo , na Simion ore korokwa Zelote ,
42006016	Yuda o Yakobo : na Yuda Omoisikariota , nere oyomoruete :
42006017	agatirimboka amo nabarabwo , agatenena aas'ateremu , amo nomoganda bw'aborokigwa baye , nomoganda bw'abanto baruete Boyahudi onsi , na Yerusalemu , nengegu ya Turo na Sidoni , bagacha bakomoigwa na kogwenigwa amarwaire abo ;
42006018	nabarabwo abachandirwe nebirecha bi'eubi bakagwenigwa .
42006019	Emeganda yonsi bakarigia komokuna : ekiagera chinguru chiarenge komorua , chikabagwenia bonsi .
42006020	Nere akaimokia amaiso aye as'aborokigwa baye , akabora , More negesio inwe abataka : ekiagera obonda bwa Nyasaye nobwaino .
42006021	More negesio inwe abanyene enchara bono : ekiagera namoigotigwe . More negesio inwe abakorera bono : ekiagera namoseke .
42006022	More negesio inwe , ekero mwanyabanto bakobagecha , nakobarusanania , nakobachaya , nakorituguta erieta riaino isiko buna egento ekebe , as'engecho y'Omwana-o-mwanyabanto .
42006023	Goka ase rituko riria , mochenge : ekiagera ekeene eng'eria yaino nenene igoro : ekiagera as'engecho eyio abaise babo babakorerete ababani .
42006024	Korende obobe nobwaino inwe abanda ! ekiagera mwanyorire omogoko oino .
42006025	Obobe nobwaino inwe abamwaigotire ! ekiagera namobe nenchara . Obobe nobwaino inwe abamogoseka bono ! ekiagera namoichane nakorera .
42006026	Obobe nobwaino inwe , ekero mogotogigwa na mwanyabanto ! ekiagera engecho eyio abaise babo nabo babakorerete ababani b'oborimo .
42006027	Korende nabatebirie inwe moigwete , Ancha ababisa baino , bakorere amaya abwo babagechete inwe ,
42006028	basesenie abwo bakobaragereria inwe , basabere abwo ababarosirie inwe .
42006029	Oyo ogokoaka emboto eyemo , moonchorere neya kabere ; nere oyogokoura eganchwa yao , tomorina negoti .
42006030	Ker'oyogogosaba moe ; oyogokoura enibo yao , torigia akoiranerie .
42006031	Naende buna morigetie abanto babakorere inwe , nainwe bakorere bo .
42006032	Nabo komoranche ababanchete inwe , imbuya ki mobwate ? ekiagera nonya nabanyene ebibe iga babanchete abwo ababanchete ,
42006033	Kamorabakorere amaya abwo abakobakorera inwe amaya , mbuya ki mobwate ? Ekiagera nonya nabanyene ebibe nabo bagokora .
42006034	Naende komorarue singo as'abanto mosemeretie konyora egento asebare naende , imbuya ki mobwate ? Ekiagera nonya nabanyene ebibe iga bakorua singo as'abanyene ebibe , erinde banyore koreng'ana .
42006035	Korende banche ababisa baino , bakorere as'obuya , nakorua singo , motari korengereria konyora egento naende ; eng'eria yaino nebe enene , namobe abana b'Oyore Igoro Mono : ekiagera ere nomuya as'abanto batari nokoiraneria ng'a mbuya , nababe .
42006036	Nabo mobe namabera , buna Is'oino are namabera .
42006037	Timogambia , nainwe timogambigwa : timonachera , nainwe timonacherwa ; tigerana , nainwe namotigerwe :
42006038	karue , nainwe namoegwe ; ekerengo ekiya keigateire , kiainyageirwe , giaichoire , nakio abanto barabae inwe ebikuba biaino . Ekiagera ekerengo keria mokorengera , nakio morache korengerwa nainwe .
42006039	Akabatebia omoreng'anio , Omouko nonyare koraa omouko ? tibakogwa bonsi babere engoro ?
42006040	Omworokigwa tari igoro as'omworokia ; korende ker'oyomo gaikeranire , nabe buna omworokia oye .
42006041	Nabo , naki okorigereria ekeogoto kere as'eriso ri'oyomino , nomoribo ore eriso riao ime tori koyorora ?
42006042	Gose naki oratebie oyomino , Oyominto , ntige ndusie ekeogoto kere eriso riao , naye omonyene torochi omoribo ore as'eriso riao ? Omong'ainereria , rusia ritang'ani omoribo ore eriso riao , nario orarore buya korusia ekeogoto kere as'eriso ri'oyomino .
42006043	Ekiagera omote tori omuya okwama amatunda amabe ; gose omote omobe okwama amatunda amaya .
42006044	Ekiagera ker'omote iga okomanyekana as'amatunda aye . Ekiagera as'amagwa tibari gotwa amako , gose as'emekenene tibari gotwa emesabibu .
42006045	Omonto omuya as'enibo engiya y'omoyo oye igakorua ayare amaya ; nomonto omobe as'enibo embe y'omoyo oye igakorua ayare amabe : naki ebichire as'enkoro , nabio omonwa ogokwana ,
42006046	Naseki mokondoka Omonene , Omonene , nainwe timori koyakora aya ngoteba ?
42006047	Ker'omonto ogocha asende nakoyaigwa amang'ana ane nakoyakora nimborokie omogwekano :
42006048	igagwekaine nomonto okoagacha enyomba , agakunya akarema gochia inse mono , akabeka oboroso bwaye igoro as'egetare : ekero yachia gocha etoigo , eoro ekayeaka enyomba eria nechinguru , tiyanyara koyenyegeria , ekiagera oboroso bwaye bwabegetwe igoro as'egetare .
42006049	Nere oyokoigwa otari gokora iga agwekaine nomonto oagachete enyomba igoro as'amaroba atari noboroso ; nabo eoro ekayeaka nechinguru , ekagwa bwango , nokogwa kw'enyomba eria gokaba okonene .
42007001	Agachia koyakora amang'ana aye onsi as'amato abanto , agasoa Kaperinaum .
42007002	Nomosomba oyomo bw'omonene bw'abarwani , konya onyarekire ang'e nogokwa , nere nomonto bwanchire nere mono .
42007003	Agachia koigwa amang'ana a Yesu agatoma asare abagaka b'Abayahudi komosaba ache amokonye omosomba oye .
42007004	Nabarabwo bagachia goika ase Yesu , bakamosorora as'omokia , bakabora , Nagwenerete omokorere ring'ana eri :
42007005	ekiagera nanchete egesaku giaito , nere natoagacherete esunagogi yaito ,
42007006	Nabo Yesu akagenda amo nabarabwo . Goika agachia koba tari are as'enyomba yaye , oria omonene bw'abarwani agatoma abasani asare , okomotebia , Omonene , tibwerosia : ekiagera tingwenereti inche aye osoe inse as'ekerama kiane .
42007007	As'ayio iga neroche tingwenereti gocha asore : korende kwana ring'ana rioka , nomosomba one nagwene .
42007008	Naki ninche nomonto ore inse as'ogochika , ninde nabarwani inse asende : Kondamotebie oyo , Genda , ogenda ; noyo , Inchuo , oche ; nomosomba one , Kora iga , okora .
42007009	Yesu agachia koigwa aya akamoichanera , akayionchorera emeganda yarenge komotunyana , akabora , Nabatebirie , Nonya nase Isiraeli tindarora okwegena okonge buna oko .
42007010	Nabo baria batometwe bagachia koirana nyomba mwaye , bakamonyora oria omosomba , konya onyarekire , obaire omogima .
42007011	Egachia koba nyuma as'aya bwango , akagenda omochie okorokwa Naini ; aborokigwa baye bakagenda amo nere , nabanto abange .
42007012	Nabo , agachia goika ang'e as'egeita ki'omochie , rora , agwo nkiarengeo egetondo kebogoirie isiko , omwana omomoima ase ng'ina oye , nere nomoboraka ; nabanto b'omochie abange mbarenge amo nere .
42007013	N'Omonene agachia komorora akamororera amabera , akamotebia , Torera .
42007014	Akagenda ang'e akagekuna ekige ; baria ababogoria bagatenena . Agakwana , Omomura , nagotebirie , Imoka .
42007015	Keria egetondo gegaikaransa , gegachaka gokwana . Akamoa ng'ina .
42007016	Omoondoko okababwata bonsi : bakamotogia ' Nyasaye , bakobora , Omobani omonene oorokire as'egati yaito : na Nyasaye obacheire abanto baye .
42007017	chinkuma echio chigasarera asare ense yonsi ya Boyahudi , nas'ense yonsi yaetanaine .
42007018	Nabo aborokigwa ba Yohana , bakamotebia aya onsi .
42007019	Yohana akarangeria babere as'aborokigwa baye , akabatoma as'Omonene , ogoteba , Aye naye ogocha , gose nomoao tokoganya ?
42007020	Nabo abanto abwo bagaika asare , bakamotebia , Yohana Omobatisi ototomire asore okobora , Aye naye ogocha , gose nomoao tokoganya ?
42007021	As'ensa eria akabagwenia abanto abange amarwaire abo , nemechando yabo , nebirecha ebibe ; nemeuko emenge akayeramokia ekarora .
42007022	Akabairaneria , akabatebia , Genda , momotebie Yohana ayamwarora naya mwaigwa : emeuko nkororere , ebisegora ngotarabire , abanyene ukoma ngosibekabare , emetino nkoigwere , ebitondo nkobokigwabire , abataka nkoranderigwabare amang'ana amaya ,
42007023	Nare negesio onde bwonsi oyotagochiri nainche .
42007024	Nabaria abatomwa ba Yohana , bachia kogenda , agachaka koyetebia emeganda amang'ana a Yohana . Nki mwachiete korora aria eroro ime ? Egetonto gekonyegerigwa nembeo ?
42007025	Korende iga mwasogete kogenda korora ki ? Nomonto oboirie chianga chinterere ? Rigereria , abakweboa chianga chingiya mono nakoba moyo as'obwansu bw'ebinto bakoria , iga bare ase chinyomba chi'abaruoti .
42007026	Korende iga mwasogete kogenda korora ki ? Omobani ? Nabo , nabatebirie , kobua omobani .
42007027	Oyio nere orikeretwe amang'ana aya , Rigereria , inche namotomire omotomwa one as'obosio bwao , Oyoranyare korosia enchera yao as'obosio bwao .
42007028	Ekiagera nabatebirie , As'okoibora kw'abakungu omobani onde tari omonene kobua Yohana : korende oyore omoke as'obonda bwa Nyasaye nomonene kobua ere .
42007029	Abanto bonsi nabakorusia ebango bagachia koigwa , bakamoa Nyasaye oboronge , ekiagera babatisirwe as'ebatiso ya Yohana .
42007030	Korende Abafarisai naborokia b'amachiko bagekanera ekina kia Nyasaye ekiagera batabatisetwe nere .
42007031	Omonene akabora , Nimbareng'anie nagento ki abanto b'ekegori eke ? Nabarabwo iga bareng'aine naki ?
42007032	Iga bareng'aine nabana baikaransete echiro , bakorangerania ; bakobora , Twababugeirie ebiroria , nainwe timwatenga ; twarerire , nainwe timwarera .
42007033	Ekiagera Yohana Omobatisi igachete , tarekoria omogati gose tarekonywa edivai ; nainwe mogoteba , Nare nekerecha .
42007034	Omwana-o-mwanyabanto ochire , okoria nakonywa , nainwe mogoteba , Rora nomonto omoribobe , nogotinda neejivai , omosani bw'ababangi nabanyene ebibe !
42007035	Nobong'aini bwanyorire oboronge bwaye nabana baye bonsi .
42007036	Omonto oyomo as'Abafarisai akamorigia arie endagera amo nere . Agasoa as'enyomba yaye oria Omofarisai , agaikaransa as'endagera .
42007037	Na rora , omokungu oyomo as'omochie oria orenge omonyene ebibe ; agachia konyora amang'ana ng'a oikaransire as'enyomba y'oria Omofarisai , akareta echuba y'amaguta ayerimisu rigiya ,
42007038	agatenena korwa nyuma ang'e namagoro aye , okorera , agachaka komoiyereria amariga aye as'amagoro aye , nakoyatinyia as'etukia y'omotwe oye , okonyunyunta amagoro aye , nakoyaaka aria amaguta .
42007039	Oria Omofarisai omorangeretie , agachia koyarora aya , akeboria as'omoyo ime , ogoteba , Omonto oyo onye nomobani orenge , anga namomanya oyo ng'a nere ng'o ! gose ' mokungu ki okomokuna , ng'a nomonyene ebibe ,
42007040	Yesu akairaneria akamotebia , Simon , ninde nering'ana ngogotebia , akabora , Omworokia , kwana .
42007041	Omonto oyomo omorua singo orenge nabasira babere : oyomo omoriete esira ye chidinari chimia isano , noyokabere emerongo etano .
42007042	Nabarabwo tibarenge nagento bagoakana , akababera bonsi babere . Gaki as'abwo ning'o oramwanche kobua ?
42007043	Simon akairaneria akabora , Iga ndabore noria bwabeirwe nere ebinge . Akamotebia , Kwanachire boronge .
42007044	Akamweonchorera oriaomokungu , akamoteba Simon , Kwamororire omokungu oyo ? Nasoa enyomba yao , tikwang'a amache ay'ogwesibia amagoro : korende oyo osibirie amagoro ane namariga aye , nakoyabusa netukia y'omotwe oye .
42007045	Tonyunyunteti ; korende ere korwa ekero nasoete aa tatigeti konyunyunta amagoro ane .
42007046	Tong'ageti omotwe one amaguta : korende ere ong'akire amagoro ane amaguta agotioka buya .
42007047	As'engecho y'ayio , nagotebirie , ebibe biaye ebinge biabeirwe ; ekiagera ogwancha kwaye nokonge : nere oyokwaberwa ake iga anchete ake .
42007048	Akamotebia , Kwabeirwe ebibe biao .
42007049	Nabaria baikaransete amo nere bagachaka goteba ime as'emioyo yabo , Ning'o oyo okwabera nonya nebibe ?
42007050	Akamotebia oria omokungu , Okwegena kwao gwagokonyire ; genda nomorembe .
42008001	Ekaba bwango nyuma as'ekero keria , akaba ngoetananare as'emechie nebichie , okorandia nagotebia amang'ana amaya ay'obonda bwa Nyasaye . Nabaria ikomi nababere iga barenge amo nere .
42008002	Nabakungu bande abakonyetwe nere ebirecha ebibe namarwaire , Mariamu ore korokwa Magdalene , oruetwe nebirecha bitano nabibere ,
42008003	Na Yoana , moka Kuza omorendi bwe Herode , na Susana , nabande abange , iga barenge kobakorera as'enibo yabn .
42008004	Nekero emeganda emenge yasangererekanete , nabanto ba ker'omochie bakamochera , agakwana as'omoreng'anio :
42008005	Omobusuri omanoire kogenda kobusura embusuro yaye : ekero akobusura , echinde chikagwa ang'e nenchera ; chigatiringwa namagoro , chinyoni chi'igoro chigachiria .
42008006	Nechinde chikagwa as'egetare ; chikamera , chikoma as'okomocha amache .
42008007	Nechinde chikagwa gati as'amagwa : naro amagwa akamera amo nachirochio , agachimiga .
42008008	Echinde chikagwa ase riroba rigiya , chikamera , chikama emia eyemo . Ekero akobatchia aya , akaaka eriogi , akabora , Oyore namato aigwe .
42008009	Aborokigwa baye bakamoboria , bakobora , Omoreng'anio oyio ninki ?
42008010	Agateba , Inwe mwaeirwe kobomanya obobisi bw'obonda bwa Nyasaye : korende abande as'emereng'anio ; erinde bakorora , tibarora , naende bakoigwa , tibamanya .
42008011	Nomoreng'anio nor'oyo : Embusuro ne Ring'ana ria Nyasaye .
42008012	Nabaria b'enchera , nabwo bakoigwa ; erio ochicha saitani , nakorirusia riria ring'ana as'emioyo yabo , erinde tibacha gwancha bakonyeke .
42008013	Nabaria bare as'egetare nabwo baria , bakorigwa ring'ana , baribwata nomogoko ; naba tibari nemeri , bancha as'ekero egeke , nekero gi'ogotemwa berusia .
42008014	Nechio chiagwete as'amagwa , aba nabwo bakoigwa , nabarabwo kobakogenda enchera yabo bamigwa nokorengereria kw'enibo , nomogoko bw'obogima , tibama as'ogoikerania .
42008015	Nechinde chire as'amaroba amaya , aba nabwo as'emioyo emiya naende ey'ekeene , bakorigwa ring'ana , baribwata , bama noboremereria botambe .
42008016	Omonto onde tari ogotongia etaya nakoyemumeka negento gose koyebeka ' berere nyaro ; korende iga akoyebeke igoro as'ekebekerero kiaye , erinde abagosoa bayorore omobaso ,
42008017	Ekiagera ring'ana tiriri rirabiseke , ritache kooroka ; gose ring'ana rirabiswe , ritache komanyekana maiso marore .
42008018	Rigereria gaki inwe buna mokoigwa : ekiagera ere oyobwate , naegwe ; nere oyotabwati , naurwe nonya keria arengereretie abwate .
42008019	Ng'ina nabamura bamwabo bakamochiera , korende tibanyara komoika ang'e ekiagera as'omosangererekano .
42008020	Akairerwa amang'ana , bakamotebia , Nyoko nabamura bamino mbateneine isiko , mbarigetie gokorora .
42008021	Korende akairaneria akabatebia , Baba nabminto nabw'aba abakoigwa ring'ana ria Nyasaye nakorikora .
42008022	Rikaba rituko erimo ri'amatuko aria , akarina obwato , ere naborokigwa baye ; akabatebia , Twamboke goika ng'umbu y'enyancha : bakamanora ,
42008023	Kobachia kogenda , akarara chitoro ; ogacha omwaga omonene igoro as'enyancha ; obwato bagachaka goichorwa namache , bakaba as'emechando .
42008024	Bakamochiera , bakamotura , bakobora , Omworokia , omworokia , ngosiratore . Akaboka , akayekania embeo , nemerindo y'amache : bigakira , gokaba ogotoerera .
42008025	Akabatebia , Okwegena kwaino ng'ai kore ? bakairoka , bagakumia , bagatebania , Oyo nere ng'o , okobichika nonya nembeo nenyancha bikomoigwera ?
42008026	Bagaika engegu as'ense y'Abagadareni , erigereretie Galili .
42008027	Goika agachia goika engegu , akanyorwa nomonto oyomo bw'omochie oria , orenge nebirecha ; nas'ekero ekenene igarenge tarenge kweboyia chianga , tarenge goikaransa ' nyomba , tatiga ase chimbera ime .
42008028	Agachia komorora Yesu akaaka egeturi , akagwa as'obosio bwaye , agakwana as'eriogi rinene , Ninki nde naye , Yesu , Omwana o Nyasaye Ore Igoro Mono ? Nagosabire , tonchanda .
42008029	Ekiagera ogechikire keria ekerecha ki'eubi komosoka omonto oria . Ekiagera ebiro ebinge iga kiare komobwata : nere osibwa , orendwa nagosibwa nebinyuri ne chingatare ; abibutora biria ebisibo , agaserigwa nakeria ekerecha goika chiroro ime .
42008030	Yesu akamoboria , Naki okorokwa ? Agateba , Legioni ; ekiagera ebirecha ebinge biamosoire .
42008031	Bikamosorora tabichika bigende goika as'engoro entambe .
42008032	Ndiarengeo riicho rie chingurue chinyinge , chiare korisia egetunwa igoro : bikamosorora abie ribaga bichisoe . Akabia ribaga .
42008033	Biria ebirecha bikamorua omonto oria , bigachisoa chingurue : riicho riria rigatirimboka bwango eora goika chigakwa enyancha ime .
42008034	Abarisia bagachia korora , bagatama gochia ka , bagateba amang'ana omochie ime nas'emegondo .
42008035	Bagasoka barore amang'ana aorokire ; bakamochiera Yesu , bakamorora oria omonto osokirwe nabiria ebirecha , oikaransete as'amagoro a Yesu : obegete chianga , ore nobong'aini bwaye : bakairoka .
42008036	Nabarabwo abaroche bakaborokereria buna oria omonyene ebirecha akonywa .
42008037	Nabanto bonsi b'ense y'Abagadareni chinsemo chiria bakamosaba arue asebare : ekiagera babwatetwe nokoiroka okonge : nabo agasoa obwato akairana .
42008038	Noria omonto oruetwe nebirecha akamosorora abe amo nere : korende Yesu akamokania , akabora ,
42008039	Irana ' nyomba mwao , oyarandie amang'ana amanene agokoreire Nyasaye . Akagenda enchera yaye , akarandia omochie omogima amang'ana amanene aya Yesu amokorera .
42008040	Yesu agachia koirana emesangerereko ekamogokera ; ekiagera abanto bonsi bamoganyete .
42008041	Naende rora , omonto oyomo erieta riaye Yairo akamochera , nere igarenge omonene bw'esunagogi : akagwa as'amagoro a Yesu , akamosorora asoe enyomba yaye ;
42008042	ekiagera narenge nomoiseke , omwana omomoima , emiaka yaye konya okorire ikomi nebere , nere igarenge ang'e as'ogokwa . Nas'okogenda kwaye emeganda ekamomiga .
42008043	Naende omokungu oyomo oyorenge korua amanyinga korwa emiaka ikomi nebere , oyosiareire ebinto bionsi ebiarenge nabio as'abagwenia , tanyara kogwenigwa nabarabwo ,
42008044	akamochiera korwa nyuma , akamokuna omobarero bw'eanga yaye : erio kegima amanyinga aye agakama ,
42008045	Yesu akabora , Ning'o onkuna ? ekero abanto bonsi bagakana , Petero nabarabwo barenge amo nere bakamotebia , Omonene , emeganda nigo egoetanaine nagokomiga .
42008046	Yesu agateba , omonto onkunire : ekiagera narorire chinguru chiandure .
42008047	Oria omokungu agachia korora tabisegeti , agacha okoiguswa , akamogwera , amworokie as'abanto bonsi engecho yagera omokuna , naende buna agwenigwa ara rimo .
42008048	Akamotebia , Omwana one , okwegena kwao gwagokonyire : genda as'omorembe .
42008049	Erio kagokwana , omonto agacha , korwa as'enyomba y'oria omonene bw'esunagogi , akamotebia , Omoiseke oo okure , tomorosia Omworokia .
42008050	Yesu ochia koigwa erio , akamoiraneria akabora , Toiroka : ancha rioka , nere nakonywe .
42008051	Agachia goika ' nyomba , tamotiga omonto asoe amo nere , tatiga Petero , na Yakobo na Yohana , n'ise oria omwana na ng'ina .
42008052	Nabanto bonsi iga barenge korera , bakomweng'erereria ; korende akabora , Timorera : ekiagera takweti , korende igaraire .
42008053	Bakamosekerera mono , kobamanyire ng'a okure .
42008054	Nere akabaseria bonsi isiko , akamobwata okoboko kwaye , ogoteba , Omoiseke , imoka .
42008055	Omoika oye okairana , agatenena erio kegima : agachika aegwe endagera arie .
42008056	Aba moibori baye bagakumia mono , akabachika tibamotebia ' monto ayakoreka .
42009001	Akabarangeria baria ikomi nababere , akabaa okobua nechinguru igoro as'ebirecha bionsi , nakogwenia amarwaire .
42009002	Akabatoma koborandia obonda bwa Nyasaye nakogwenia abarwaire .
42009003	Akabatebia , Timobogoria ' gento ki'orogendo , nonya nenyimbo , gose esaro , gose omogati , gose chifetha ; naende timoba nechikansu ibere .
42009004	Naende enyomba ende yonsi morasoe , ikaransa aroro goika morue aroro .
42009005	Naende abatabaroiseti , komogosoka korwa omochie oria , kong'onta orotu rw'amagoro aino erinde robe kirori asebare .
42009006	Bakagenda , bagaetanana as'emechie , bakorandia enchili , nakogwenia chinsemo chionsi .
42009007	Herode omonene akaigwa onsi ayakoretwe nere : agaichanigwa mono , ekiagera abande bare goteba ng'a Yohana obokire korwa as'amakweri ;
42009008	nabande ng'a n'Elija oorokire ; nabande ng'a nomobani oyomo ase baria ba kare obokire .
42009009	Herode agateba , Yohana namonachete omotwe : korende ning'o oyo rende naigure amang'ana are buna aya ? Akarigia komorora .
42009010	Baria abatomwa bachia koirana bakamotebia amang'ana onsi ayabakora , Akabaira , akagenda bobisi as'omochie okorokwa Bethisaida .
42009011	Nemeganda egachia korora bakamotunyana : akabagokera , agakwana nabarabwo amang'ana obonda bwa Nyasaye , akabagwenia abarenge nokorigia okogwenigwa .
42009012	Erioba rigachaka kogwa na baria ikomi nababere bakamochiera , bakamotebia , Nyetige emeganda egende goika as'emechie nechinsemo chietanaine , banyore aase bakorara , nendagera : ekiagera aiga tore aase eroro .
42009013	Akabatebia , Inwe bae endagera , Bakabora , Titobwati gento tatiga emegati etano nechinswe ibere ; tatiga toragende kobagorera endagera abanto aba bonsi .
42009014	Ekiagera barengeo abasacha ang'e chilifu isano . Akabatebia aborokigwa baye , Baikaransie abanto as'ebiombe , ase ker'ekeombe abanto emerongo etano .
42009015	Bagakora bo , bakabaikaransia bonsi .
42009016	Akayebogoria eria emegati etano nachiria chinswe ibere , akarigereria igoro , kabisesenia , akabisamunyora , akabaa aborokigwa , kobibeka as'amasio emeganda .
42009017	Bakaria , bakaigota bonsi : nabiria ebisamunye ebiatigarete bigachorwa , ebitonga ikomi nabibere .
42009018	Agachia koba ngosabare ere bweka , aborokigwa baye iga barenge amo nere : akababoria , akabora , Emeganda iga ekobora ng'a ninche ng'o ?
42009019	Bakairaneria , bakabora , Yohana Omobatisi : nabande Elija ; nabande ng'a nomobani oyomo ase baria ba kare obokire .
42009020	Akabatebia , Nainwe iga mokobora ng'a ninche ng'o ? Petero akairaneria , akabora , Kristo o Nyasaye .
42009021	Akabachika nakobakania tibamotebia ' monto ring'ana eri ;
42009022	agateba , Nemogwenerete Omwana-o-mwanyabanto anyore ogochandwa okonge , nakwangwa nabagaka , nabakuani abanene , nabariki , nagoitwa , nerituko ria gatato naboke .
42009023	Akabatebia bonsi , oyokorigia gontunyana , ekanye omonyene , etweke omosalaba oye kera rituko , antunyane .
42009024	Naki omonto bwonsi orarigie gokonya obogima oyio nabosirie ; nere orasirie obogima bwaye as'engecho yane , oyio nabokonye .
42009025	Ekiagera inki keramogwenere omonto karanyore ense yonsi nagwesiria ? gose ogosiria obogima bwaye ?
42009026	Ekiagera ker'omonto orandorere obosoku inche namang'ana ane , Omwana-o-mwanyabanto namororere obosoku oyio kagocha as'obonene bwaye , nobw'Ise oye , nobw'amalaika amachenu .
42009027	Ancha , nabatebirie , Mbare abanto as'aba bateneine aa , abataigwe amakweri nonya ng'ake , goika baborore obonda bwa Nyasaye .
42009028	Agachia koba amatuko atano natato nyuma as'amang'ana aya , akamoira Petero na Yohana na Yakobo , akarina egetunwa gosaba .
42009029	Ekaba ochia gosaba , ekieni ki'obosio bwaye gegaonchoka , nechianga chiaye chikaba chindabu , chikamekameka .
42009030	Naende rora , abanto babere barenge bagokwana nere , nabarabwo Musa na Elija ;
42009031	barorekanete as'obonene , bagakwana amang'ana ogokwa kwaye nagwenerete goikerania Yerusalemu .
42009032	Petero , nabarabwo abarenge amo nere , konya banyarirwe nechitoro : korende bachia koboka , bakaborora obonene bwaye , nabaria abanto babere , batenenete amo nere .
42009033	Egachia koba ekero abwo barenge gweatanana nere , Petero akamotebia Yesu , Omonene , imbuya intwe koba aiga : tokore ebigutu bitato ; ekemo ekiao , ekemo ekia Musa , ekemo ekia Elija : nere tamanyete eki agokwana .
42009034	Ekero agokwana amang'ana aya , rikabao rire , rikababeka ekiriri : bakairoka kobachia gosoa ase rire .
42009035	Eriogi rigasoka ase rire riria rigoteba , Oyo n'Omwana one , omwanchi one , moigwere .
42009036	Neriogi eri riachia gocha , Yesu akarorekana bweka , Nabarabwo bagakira , tibamotebia ' monto as'amatuko aria ring'ana rinde rionsi ri'ayio ayabaroche .
42009037	Ekaba rituko ria kabere riaye , bagachia goika korwa egetunwa , omoganda okaumerana nere .
42009038	Naende rora , omonto oyomo as'oria omoganda akaaka egeturi , okobora , Omworokia , nagosabire , omorigererie omwana ene , ekiagera ere nomwana one omomoima :
42009039	na rora , ekerecha iga gekomobwata , nere bwango iga akorera ; naende iga gekomogaragaria , asokia amauro , korende tikeri komorua tatiga as'okomosionora mono .
42009040	Nabasaba aborokia bao bamoserie tibanyara .
42009041	Yesu akairaneria akabora , Inwe ekegori getari nokwegena naende ekebe , nimbe amo nainwe goika ririri ? morete omwana oo aiga .
42009042	Agachia koba nkomochierare , keria ekerecha gekamoiyeria gekamogaragaria . Yesu agagekania ekerecha keria , akagwenia oria omwana , akamoiraneria ise oye .
42009043	Abanto bonsi bagakumia as'okobua kwa Nyasaye . Korende ekero bonsi babete nogokumia as'amang'ana onsi ayakorete , akabatebia aborokigwa .
42009044	Yabeke amang'ana aya amato aino : ekiagera Omwana-o-mwanyabanto nkogendare kobekwa as'amaboko abanto .
42009045	Korende tibarimanyete ring'ana riria , rikaba ndiabiswa asebare tibanyara korimanya : bakairoka komoboria engecho ye ring'ana riria .
42009046	Okoamererania , gokabasoa , ning'o orabe omonene as'egati yabo .
42009047	Nere Yesu agachia korora okorengereria kw'emioyo yabo , akabogoria akana akamobeka ang'e asare ,
42009048	akabatebia , ker'omonto oraganche akana aka as'erieta riane , onyanchire inche : naende ker'omonto oranyanche inche , omwanchire ere oyontomete . Ekiagera ere oyore omoke as'egati yaino inwe , oyio nabe omonene .
42009049	Yohana akairaneria , akabora , Omworokia , ntwamorora omonto ogoseria ebirecha as'erieta riao , tokamokania , ekiagera latotunyanete intwe .
42009050	Yesu akamotebia , Timomokania : ekiagera oyo tari ao naintwe , igare as'ensemo yaito .
42009051	Rikaba rituko ri'okorinigwa kwaye igoro rigachia koba ang'e goikerana , ere omonyene akaboirania obosio bwaye kogenda Yerusalemu .
42009052	Agatoma abatomwa gotang'ana as'obosio bwaye : bakagenda bagasoa as'omochie bw'Abasamaria , erinde beroisie babe ang'e asare .
42009053	Nabarabwo tibamoroisia , ekiagera obosio bwaye oboonchoire kogenda Yerusalemu .
42009054	Aborokigwa baye Yakobo na Yohana bagachia korora aya , bakabora , Omonene , norigetie toyotebie omorero oike korwa igoro obasirie buna Elija akorete ?
42009055	Ageonchora , akabakania , akabora , Timomanyeti nomoyo ore naki more noro .
42009056	Ekiagera Omwana-o-mwanyabanto tachete kobosiria obogima bw'abanabamwanyabanto , korende kobokonya . Bakagenda as'omochie onde .
42009057	Naende bagachia koba nkogendabare ' nchera , omonto oyomo akamotebia , ningotunyane aande onsi okogenda , Omonene .
42009058	Yesu akamotebia , Ebibwe mbire namakuruma , nechinyoni chi'igoro nchire nebiswa biabo , korende Omwana-o-mwanyabanto tari naase akobeka omotwe oye .
42009059	Akamotebia oyonde , Ntunyane . Akabora , Omonene , ing'a ribaga ritang'ani ngende gotindeka tata .
42009060	Akamotebia , Batige abakure batindeke abakure babo ; korende aye genda oborandie obonda bwa Nyasaye .
42009061	Naende oyonde nere akabora , Ningotunyane , Omonene : korende ritang'ani ing'a ribaga mbaakere ng'a morare buya abanto b'enyomba yane .
42009062	Yesu akamotebia , Omonto tari orabeke okoboko kwaye as'obokombe , naende arigererie nyuma , oragwenere as'obonda bwa Nyasaye .
42010001	Nabo erio nyuma as'amang'ana aya , Omonene agachora abande emerongo etano nebere , akabatoma babere babere bamotang'anere kogenda ker'omochie naase arengereretie kogenda omonyene ,
42010002	Akabatebia , Rigesa nerinene , korende abakori emeremo nabake : mosabe gaki , Omonene bwe rigesa , anyare gotoma abakori emeremo ase rigesa riaye .
42010003	Genda chinchera chiaino : rigereria , nabatomire inwe buna chimanwa chie ching'ondi gati gati ye chisese chi'orosana ,
42010004	timobogoria ekemoya , gose esaro , gose ebikoroto : gose timomokwania omonto ' nchera ,
42010005	Nenyomba ende yonsi mogosoa , ritang'ani bora , Omorembe obe enyomba imaa .
42010006	Onye oreo omwana bw'omorembe , omorembe oino noikaranse asare : korende onye taibo , nobairanere inwe .
42010007	Ikaransa as'enyomba eyio eyio , morie nakonywa ebi bakobaa : ekiagera omokori emeremo nagwenerete koegwa eng'eria yaye . Timogenda enyomba as'enyomba .
42010008	Nomochie onde bwonsi morasoe , kobarabaroisie , birie ebinto biria biabekirwe as'amasio aino .
42010009	Bagwenie abarwaire bareo , batebie , Obonda bwa Nyasaye bwabaikeire ang'e .
42010010	Nomochie onde bwonsi morasoe , nabarabwo batabaroiseti , soka , komogoeta ase chinchera chiaye , nagoteba ,
42010011	nonya norotu oro rw'omochie oino , rwabwatanire namagoro aito , twarwabusire igoro asemore ; korende manya aya , ng'a obonda bwa Nyasaye bwaikire ang'e .
42010012	Nabatebirie , Nabe aororo Sodomu koremereria rituko riria kobua omochie oria .
42010013	Obobe nobwao , Korazin ! Obobe nobwao Bethisaida ! ekiagera onye mbiakoregete ase Turo na Sidon ebikone biakoregete asemore , anga mbaonchogete kare , baikaranse ase chianga chie chigunia neribu .
42010014	Korende nabe aororo Turo na Sidon koremereria rituko riria ri'ekina , kobua inwe .
42010015	Naye Kaperinaum , aye oyoimokererigwe goika igoro ; noche goikigwa goika amakweri .
42010016	Oyokobaigwera inwe , nanyigwere inche , nere oyokobanga inwe , onyangire inche ; nere oyokonyanga inche omwangire ere oyontomete .
42010017	Baria emerongo etano nebere bakairana nomogoko , bagoteba , Omonene , nonya nebirecha biatoigwereire as'erieta riao .
42010018	Akabatebia , Namororire saitani buna okomesa okogwa korwa igoro .
42010019	Rora , nabaire okobua gochitindacha ching'iti chionsi na nge , nechinguru chionsi chi'oria omobisa gose gento kende tikeri kerarete obororo asemore .
42010020	Korende timogoka as'aya ng'a ebirecha biabaigwereire ; korende goka ekiagera amarieta aino arikirwe igoro .
42010021	Ensa eria eria Yesu agasasoka as'Omoika Omochenu , akabora , Nakobakire , Tata , Omonene o igoro nense , ekiagera kwababisire abanyene obong'aini nechisemi amang'ana aya , okabayamanorera abana abake : nabo , Tata ; ekiagera nabio biagwenerete as'obosio bwao .
42010022	Naeirwe ebinto bionsi na Tata one : ' monto onde tari omomanyete Omwana gose nere ng'o , tatiga Tata : gose Tata nere ng'o , tatiga Omwana , nomonto onde bwonsi Omwana anchete iga akomoorokeria .
42010023	Akabeonchorera aborokigwa baye , akabatebia bobisi , Nare negesio amaiso arorire aya mwarorire inwe :
42010024	naki nabatebirie ; ababani abange nabaruoti bakarigia koyarora aya mwarorire inwe , tibayarora , nakoyaigwa aya mwaigure tibayaigwa .
42010025	Omwana bw'amachiko oyomo agatenena okomotema , akabora , Omworokia , inki ndakore nyore obogima bwa kare nakare ?
42010026	Akamotebia , As'amariko inki kerikire ? Naki ogosoma ?
42010027	Nere akairaneria akabora , Mwanche Omonene Nyasaye oo nomoyo oo bwonsi , nenkoro yao yonsi , nechinguru chiao chionsi , nobong'aini bwao bwonsi , nomogisangi'oo mwanche buna bwanchete omobere oo .
42010028	Akamotebia , Kwairaneirie buya : kora iga , nario orachie kare .
42010029	Nere akarigia gwekora omonyene oboronge , akamotebia Yesu , Nomogisangi one ning'o ?
42010030	Yesu akairaneria akabora , narenge omonto ore gotirimboka korwa Yerusalemu goika Yeriko : akagwa as'amaboko abauri , bakamorusia chianga , bakamoaka chingoma , bakagenda , bakamotiga oisire gokwa .
42010031	As'egesio akaoroka omokuani oyomo ogoeta as'enchera eria ; akamorora , agaeta ensemo .
42010032	N'Omolawi boigo agachia goika aase aria akamorora agaeta ensemo .
42010033	Korende Omosamaria oyomo gagotara , akamochiera : nere agachia komorora akamororera amabera ,
42010034	nabo akamoika ang'e , akamoboa chingoma chiaye , akabeka amaguta nedivai ; akamorinia igoro as'eng'iti yaye , akamoreta as'enyomba y'abageni , akamorwaria .
42010035	Goika mambia yaye akarua chishilingi ibere , akamoa omonyene enyomba , akamotebia , Morende buya ; nakende gionsi orarue kobua , kondairane naende , ningoakane .
42010036	Naki oroche rende as'abaiga batato , norori orenge omogisangio oye ere oyogwete as'amaboko abauri ?
42010037	Akabora , Noria omororerete amabera . Yesu akamotebia , Genda , naye okore boigo .
42010038	Nabarabwo bagachia koba nkogendabare , agasoa as'omochie oyomo : nomokungu oyomo , erieta riaye Maritha , akamoroisia as'enyomba yaye .
42010039	Nere narenge noyomwabo omokungu ore korokwa Mariamu , nere iga aikaransete as'amagoro a Yesu , okoigwa amang'ana aye .
42010040	Korende Maritha igarenge gochandeka as'ogokora okonge ; akamochiera , akabora , Omonene , noroche aye buna oyominto antigire gokora inche bweka ? Nabo motchie ankonye .
42010041	Omonene akamoiraneria akamotebia , Maritha , Maritha , iga okwerosia nagweichania as'engecho y'amang'ana amange :
42010042	korende nkore okorigia kw'egento ekemo gioka , na Mariamu oyechorire ensemo ere engiya , as'ayio takoyeurwa .
42011001	Egachia koba ore aase gete , ogosaba , gakorire , oyomo as'aborokigwa baye akamotebia , Omonene , tworokie ogosaba buna Yohana aborogetie aborokigwa baye .
42011002	Akabatebia , Komogosaba , teba : Tata oito ore igoro , Erieta riao ribe buya . Obonda bwao boche . Obwanchani bwao bokoreke ense buna bwakoretwe igoro .
42011003	Otoe kera rituko endagera yaito .
42011004	Otwabere ebibe biaito , buna tokwabera ker'omonto otokorire bobe . Totoira as'ogotemwa , korende otokonye noria omobe .
42011005	Akabatebia , Ning'o asemore ore nomosani oramochiere botuko gati amotebia , ' Mosani , ing'a singo emegati etato :
42011006	naki omosani one ochire asende , korwa orogendo , ninche tindi nagento nkomoterekera ;
42011007	noria ore ime namoiranerie , nagoteba , Tondosia : egesieri giasiekirwe , nabana bane bararire amo nainche ' borere ; tinkonyara koimoka nkoe .
42011008	Nabatebirie , Nataimoka amoe ekiagera nomosani oye , korende ekiagera oria tari gotiga ogosaba naimoke nakomoa ebi bionsi arigetie .
42011009	Nainche nabatebirie inwe , saba namoegwe ; rigia namonyore ; tura namoigorerwe .
42011010	Ekiagera ker'oyogosaba iga akoegwa : nere oyokorigia iga akonyora ; nere oyogotura iga akoigorerwa .
42011011	Ekiagera ning'o asemore ore ise , omwana oye amosabe obokima , inee , namoe rigena ? gose karamosabe enswe , ase ribaga ri'enswe namoe eng'iti ?
42011012	Gose karamosabe rigena , namoe nge ?
42011013	Nabo , onye inwe abamore ababe mwamanyire kobaa abana baino ebiegwa ebiya , inee , Tata oino ore igoro , takomenta mono kobaa bonsi abakomosaba Omoika Omochenu ?
42011014	Yesu ngoseria arenge ekerecha rimama . Gegachia koba keria ekerecha kogiasokire , omonto oria rimama rigakwana ; emegznda egakumia .
42011015	Abande babo bagateba , nase Beelizebuli , omonene bw'ebirecha akorusia ebirecha ,
42011016	Abande as'okomotema bakarigia egekone ki'igoro .
42011017	Nere , akabimanya ebirengererio biabo , akabatebia , ker'oboruoti bwatananekanire asebore obonyene iga bogokoreka amatongo ; nenyomba yatananekanire asere enyene igekogwa .
42011018	Nere Saitani naboigo karatananeke omonyene , oboruoti bwaye naki boratenene ? ekiagera inwe iga mogoteba ng'a iga ngoseria ebirecha ase Beelizebuli .
42011019	Korende inche kondaserie ebirecha ase Beelizebuli , abana baino iga bakobiseria ase ng'o ? nabo as'ayio iga barabe abagambi baino .
42011020	Korende kondaserie ebirecha as'ekiara kia Nyasaye , nabo obonda bwa Nyasaye bwabachicheire .
42011021	Oyore nechinguru , omonyene ebinto bi'esegi , gakorenda obweri bwaye , enibo yaye iga ekoba as'omorembe :
42011022	korende omonyene chinguru oyomobuete ere karache nakomobua , iga akomoura ebinto biaye bi'esegi bionsi ebiegenete , nebisakorwa biaye obiatanana ,
42011023	Omonto otari amo nainche igare ao nainche ; nere oyotari gosangereria amo nainche iga agoserebania .
42011024	Ekerecha ki'eubi gagekomorua omonto , iga gegoeta gati aas'atari namache , gekorigia as'ogotimokera : getanyoreti kiabora , Ning'irane as'enyomba yane aase naruete .
42011025	Gegocha , kiayerora yaabusirwe , yarosigwe .
42011026	Erio kiagenda , kiareta ebirecha bitano nabibere binde ebire ebibe gokebua ekenyene ; nabirobio biasoa nagoikaransa aroro : okoba kwaye kw'omoerio omonto oyio kwaba okobe kobua okwe ritang'ani .
42011027	Egachia koba gagokwana aya , omokungu oyomo as'emeganda akaaka eriogi , akamotebia , Nere negesio enda yakobogoretie , ne chimbere kwagongete .
42011028	Korende ere akabora , mbuya kobua , abare negesio korigwa ring'ana ria Nyasaye nakoribwata .
42011029	Emeganda iga yarenge emosangererekanerete , agachaka gokwana , Ekegori eke nekegori ekebe : gekorigia egekone ; korende tigekoegwa egekone tatiga egekone ki'omobani Yona .
42011030	Naki buna Yona abete egekone as'abanto ba Nineva , naboigo Omwana-o-mwanyabanto arache koba as'ekegori eke .
42011031	Omoruoti eting'ana ya Sugusu natenene as'ekina amo nabanto b'ekegori eke , nere nabanachere ekina ; ekiagera ere achete korwa ensinyo y'ense erinde aigwe chisemi chia Sulemani ; noyobuete Sulemani naiga are .
42011032	Abanto ba Nineva nabatenene as'ekina keria aino nekegori eke , nabarabwo nabakenachere ekina : ekiagera barabwo baonchogete as'okorandia kwa Yona ; na rora oyobuete Yona naiga are .
42011033	Omonto tari gatongirie etaya okoyebeka aas'abobisi gose inse as'egetonga , korende akoyebeka igoro as'ekebekerero , erinde abagosoa bayorore omobaso .
42011034	Etaya y'omobere neriso : nabo eriso riao korirabe rigiya , omobere oo bwonsi nore nomobaso ; korende eriso riao korirabe ribe , omobere oo bwonsi iga ore nomosunte .
42011035	Gaki rigereria , oria omobaso ore ime asore tocha koba omosunte .
42011036	Nabo , omobere oo bwonsi korabe nomobaso , ensemo ende teba nomosunte , omobere oo noichore nomobaso kegima , buna etaya ekomorekera amasase .
42011037	Erio gagokwana , Omofarisai oyomo akamorangeria arie endagera bwoye : agasoa , agaikaransa koria .
42011038	Oria Omofarisai agachia korora agakumia ekiagera atesibetie ritang'ani as'endagera .
42011039	Omonene akamotebia , Bono inwe Abafarisai iga mogosibia egekombe nesani korwa isiko ; korende ime yaino iga moichire obouri nobobe .
42011040	Inwe abakayayu , ere oyogekorete egia isiko , tari ere ogekorete nekia ime nakerokio ?
42011041	Korende karue esadaka ebire ebia ime ; naende rora , ebinto bionsi nebichenu asemore .
42011042	Korende obobe nobwaino Abafarisai ! ekiagera mokorua etaisi y'ebinzari , chinyeni , na ker'emboga , mokobotiga oboronge nobwanchani bwa Nyasaye : naro aya abagwenerete koyakora , amo nagotatiga aria .
42011043	Obobe nobwaino , Abafarisai , ekiagera mwanchete goikaransa aas'atang'ani ase chisunagogi nagokwanigwa ase chichiro .
42011044	Obobe nobwaino , ekiagera mogwekaine nechimbera chitari kororekana , nabanto bagoeta igoro aroro batachimanyeti .
42011045	Omonto oyomo omworokigwa bw'amachiko akairaneria akamotebia , Omworokia , gogoteba aya iga ogotwomania naintwe .
42011046	Agateba , Nainwe abana b'amachiko , obobe nobwaino ! ekiagera mokobatweka abanto chigurube chitakobogoreka , nainwe abanyene timori gokuna chigurube echio as'ekemo ki'ebiara biaino ,
42011047	Obobe nobwaino ekiagera mokoagacha chimbera chi'ababani nabaiso baino mbabaitete .
42011048	Naboigo inwe mwabaire abarori nagwancha ogokora kw'abaiso baino : ekiagera mbabaitete , nainwe mokoagacha chimbera chiabo ,
42011049	Nas'ayio chisemi chia Nyasaye chiatebire , Nintome asebare ababani nabatomwa ; nababaite abande babo , nakobachanda ;
42011050	erinde amanyinga ay'ababani bonsi , ay'aitegete korwa omochakano bw'ense narigigwe as'ekegori eke ;
42011051	korwa amanyinga Abel goika amanyinga a Zakaria , oria oitetwe gati as'amathabau ne hekalu : nabo , nabatebirie , narigigwe as'ekegori eke .
42011052	Obobe nobwaino , inwe abana b'amachiko , ekiagera mwabogoretie ekeigorero ki'obong'aini : nainwe abanyene timwasoa , nabaria abarenge gosoa mwabatangete .
42011053	Agachia gosoka korwa aroro , abariki n'Abafarisai bagachaka komotuoma bobe , nakomochegia akwane amang'ana amange ;
42011054	nakomoboera , kobwata ring'ana korwa as'omonwa oye , banyare komosoera .
42012001	Agwo nyuma , omosangerereko bw'abanto , abanio chilifu chinyinge bagachia gosangerereka goika bagatachana , agachaka kobatebia aborokigwa baye ritang'ani , Mwerende nememera y'Abafarisai , engecho yaye nobong'ainereria .
42012002	Korende ring'ana rinde tiriri riramumekerigwe , ritache komumoi wa : naende , eribisekanete ritache komanyeka naende ,
42012003	Nabo ande onsi ayamwakwanete omosunte , naigugwe as'omobaso : narirorio erimwatebete as'ogoto kw'onionto as'ebinyemba bi'ime narirandigwe igoro as'ekerama ,
42012004	Kerende nabatebiiie inwe abasani bane , Timobairoka abwo abagoita omobere na nyuma tibari negento barakore naende .
42012005	Korende nimbakurere oyo morairoke : Moiroke oria oo e nokobua nyuma as'ogoita omonto omoruta ase chaanum : nabo , nabatebirie , Moiroke oria .
42012006	Tichiri kogorwa chinchiro isano ase chibesa ibere ? naende nonya nakamo kabo tikari kwebwa as'obosio bwa Nyasaye ,
42012007	Korende nonya ne chitukia chi'emetwe yaino chiabarirwe chionsi . Timoiroka : inwe nabaya kobua chinchiro chinyinge .
42012008	Nainche nabatebirie , ker'oyoranyatore as'amasio abanto , Omwana-o-mwanyabanto nere namwatore as'amasio amalaika a Nyasaye :
42012009	nere oyorankane as'amasio abanto , nakanwe as'amasio amalaika a Nyasaye ,
42012010	Na ker'oyomo orakwane ring'ana igoro as'Omwana-o-mwanyabanto , naberwe : korende ere oyorayorame Omoika Omochenu takwaberwa .
42012011	Naende kabakchaira as'obosio bw'esunagogi , nabagambi , nas'abanyene chinguru , timoichana buna morairanerie gose buna morakwane :
42012012	ekiagera Omoika Omochenu noborokererie ensa eyio eyio ayamogwenerete gokwana .
42012013	Omonto oyomo as'omoganda akamotebia , Omworokia , motebie momura ominto anyatanere omwando oito .
42012014	Akamotebia , Aye omonto oyo , ning'o ombekire koba omogambi gose omwatanani igoro asemore ?
42012015	Akabatebia , Rigereria , erende nokorengereria : ekiagera obogima bw'omonto tibori korua as'obonge bw'enibo yaye abwate .
42012016	Akabatebia omoreng'anio , akabora , Omogondo bw'omonto oyomo omonda , okama mono :
42012017	agachaka korengereria omoyo ime , agateba , Ninki ngokora , ekiagera tindi naase nkobeka okwama kwane ?
42012018	Akabora , Ninkore iga : nintagore ebiage biane , mbiagache chinene kobua : naroro nimbeke endagera yane yonsi , nenibo yane .
42012019	Erio ninyotebie omoyo one , Aye omoyo , nore nenibo enyinge kwegacheire enionga y'emiaka emenge ; timoka , orie , onywe , ogoke .
42012020	Korende Nyasaye akamotebia , Omokayayu aye , obotuko obo omoyo oo orangigwa ; erio ebio kwegacheire ang'e nebiang'o birabe ?
42012021	Naboigo are ere oyokwegachera omonyene emonga , tari omonda as'amaiso a Nyasaye .
42012022	Akabatebia aborokigwa baye , As'aya nabatebirie , Timona korengereria obogima bwaino , eki morarie ; gose emebere yaino eki morabeke .
42012023	Ekiagera obogima mbobuete endagera nomobere nobuete chianga .
42012024	Birengererie ebigonkoru , tibiri gosimeka , tibirikogesa ; tibiri naase bikobeka emonga gose ekiage ; na Nyasaye iga akobirageria . Inwe timobueti rigori rie chinyoni !
42012025	Ning'o ore asemore as'ogwechanda oranyare komenta ekerengo gi'okoboko okomo as'obotambe bwaye ?
42012026	Nabo onye timori konyara gokora nonya nering'ana rire erike , naseki mogwechandera amang'ana ande ?
42012027	Birigererie ebisicha buna bikomera : tibiri gokora emeremo , gose gwesisa ; nainche nabatebirie , nonya Sulemani as'obonene bwaye bwonsi , tabegete chianga buna ekemo ki'ebi ,
42012028	Nabo onye Nyasaye okoboyia obonyansi bw'egetii , oboreo rero , nankio bwatugutwa omorero ; takomenta kobaboyia inwe , abamore nokwegena ogoke ?
42012029	Nabo ninwe timorigia eki morarie , gose eki moranywe ; gose timoba nomoyo bw'ogosiereria .
42012030	Ekiagera ebisaku bi'ense iga bikoyarigia ayio onsi ; korende Iso oino omanyire ng'a morigetie ebinto ebi bionsi .
42012031	Korende borigie obonda bwa Nyasaye , nayio onsi namomenterwe inwe .
42012032	Timoiroka inwe omoganda omoke : naki Iso oino ororire buya kobaa obonda .
42012033	Bigore ebio more nabio , karue ebiegwa ; ekorere ebimoya , bitari kogota , emonga as'igoro etari gokea , aas'atagoika ang'e omoibi , gose chigwankwa gosaria .
42012034	Ekiagera as'emonga yaino ere nao emioyo yaino eranyare koba .
42012035	Tiga chinema biaino bisibwe , nechitaya chiaino chigwoka ;
42012036	nainwe mobe buna abanto bamoganyete omonene obo , gakoirana korwa as'omoyega bw'enyangi , erinde gagocha nagotura , banioigorere erio kegima .
42012037	Mbare negesio abasomba baria ekero omonene obo agocha abanyore barendete : ekeene nabatebirie , neboyie , abaikaransie , nache abakorere .
42012038	Naende karache okorenda gwa kabere gose karache okor'enda gwa gatato , nakobanyora iga , mbare negesio abasomba baria .
42012039	Korende manya aya onye omonyene enyomba namanyete ensa agocha-gocha omoibi , anga narendete , anga tatigete enyomba yaye ebochorwe .
42012040	Nainwe , nabo , mobe ang'e : ekiagera ensa motakagereti , Omwana-o-mwanyabanto agocha ,
42012041	Petero akabora , Omonene , nintwe ogotebia omoreng'anio oyio gose nas'abanto bonsi ?
42012042	Omonene akabora , Ning'o rende , ore omosomba omwegeni omonyene chisemi , obegetwe n'Omonene oye igoro as'enyomba yaye yonsi , abae abanto endagera ekerengo kiabo , as'ekero kegwenerete ?
42012043	Nare negesio omosomba oria ekero omonene oye agocha amonyore ogokora bo .
42012044	Ekeene , nabatebirie , namobeke igoro as'ebiabwate bionsi .
42012045	Korende omosomba oria karatebe omoyo oye ime , Omonene one otebanire gocha ; karachake kobaaka abasomba baye , abasacha nabakungu , nakoria nagotinda ;
42012046	erio , omonene bw'omosomba oria nachiche rituko atakagereti nensa atamanyeti , namonachane ebing'ese , namoe ensemo yaye amo nabatancheti .
42012047	Naende omosomba oria omanyete ogochika kw'Omonene oye , tebeka ang'e , gose gokora buna ogochika kwaye , naakwe ebiranya ebinge ;
42012048	korende oria otamanyeti , nere okorire ayagwenerete okoakwa , naakwe ebiranya ebike . Ker'oyoeirwe ebinge , asare ere nabirigigwe ebinge : nere oyobiaeirwe ebinge , asare ere nabarigie ebinge kobua .
42012049	Nachire koruta omorero as'ense ; naende gotiekire goiongigwa ninki ndigetie kobua ?
42012050	Ninde nebatiso nkobatiswa nero ; naende ninde nogochandeka okore naki korache goikeranigwa !
42012051	Inee ! mokagete iga nachete nyee ense omorembe ? Nabatebirie , Taibo , korende nogwatananeka .
42012052	Ekiagera korwa bono as'enyomba eyemo nababe abanto batano batananekanete , batato na babere , naende babere na batato .
42012053	Ise omonto atananeke nomwana oye , nomwana naise oye ; ng'ina biara na moka momura oye , na moka momura na ng'ina biara .
42012054	Akabatebia naende emeganda yonsi , Ekero mokorora rire rikoimoka bosongo , erio mwateba bwango , Embura neche ; yaba .
42012055	Naende ekero mokorora embeo korwa sugusu mwabora , nebe egurugura ; yaba .
42012056	Inwe abang'ainereria , mwamanyire goonchora obosio bw'ense nerioba ; korende naki yaba rende , mdtamanyeti kobionchora chiro ebi ?
42012057	Naende naki as'emioyo yaino motari gwatanana ayare boronge ?
42012058	Nabo , ekero mokogenda nomogosoeri oo as'obosio bw'omogambi , kora omokia gwatananeka nere nchera ; tachicha gogokurura as'obosio bw'omogambi , oria omogambi akobeke as'amaboko omorendi bw'echela , oria omorendi akorute echela .
42012059	Nagotebirie , Tokorua agwo nonya ng'ake goika oakane kegima egesabwa ki'omoerio .
42013001	Ekero ekio mbarenge aroro abanto bamotchetie amang'ana Abagalili baria Pilato asang'anetie amanyinga abo nekeng'wanso kiabo .
42013002	Akairaneria , akabatebia , Inee ! Mokagete ng'a Abagalili abwo iga barenge abanyene ebibe kobua Abagalili bonsi , ekiagera banyorete emechando buna eyio ?
42013003	Nabatebirie Taibo : korende motaonchogeti imwensi namosire boigo .
42013004	Ao gose baria ikomi nabatano nabatato bagweretwe negesasimo ase Siloam , gekabaita , mokagete ng'a iga barenge abasaria kobua abanto bonsi bamenyete Yerusalemu ?
42013005	Nabatebirie , Taibo : korende motaonchogeti , imwensi namosire boigo :
42013006	Agakwana omoreng'anio oyio ; Omonto oyomo orenge nomoko , osimegetwe as'omogondo oye bw'emesabibu ; akagenda korigia amatunda igoro asore , korende tanyora .
42013007	Akamotebia omorosia omogondo bw'emesabibu , Rora , emiaka etato eye ngecha korigia amatunda as'omoko oyo , tinkonyora : nyonache , naseki ogosaria ense yonsi ?
42013008	Akamoiraneria , akamotebia , Omonene , yotige omwaka oyo noro , goika nyoburugere , nakoyobekere obwoyo .
42013009	Noro korame amatunda , mbuya ; onye taibo , erio oyonache .
42013010	Akaba okworokereria as'esunagogi eyemo yabo rituko ri'esabato .
42013011	Naende rora , omokungu orenge nekerecha ki'oboreu emiaka ikomi netano netato : nere konya okogotaire , tare konyara kwerambora nonya ng'ake .
42013012	Ekero Yesu achia komorora , akamorangeria , akamotebia , Aye omokungu , gwasiboirwe as'oboreu bwao .
42013013	Akabeka amaboko aye igoro asare , akaramboka erio kegima , agachaka komotogia Nyasaye .
42013014	Omonene bw'esunagogi eria agasogwa nendamwamu ekiagera Yesu amokonya omonto rituko ri'esabato , akairaneria akayetebia emeganda , Nare amatuko atano narimo agwenerete mwanyabanto bakore emeremo : as'ayio , inchuo mokonywe , korende tari rituko ri'esabato .
42013015	Korende Omonene akamoiraneria , akabora , Aye omong'ainereria , Inee , ker'oyomo oino tari koyesibora eng'ombe yaye gose etigere yaye korwa ' bweri rituko ri'esabato , ogenda nero koyenyosia ?
42013016	Noyo , nenyaroka ya Ibrahimu , ekiagera Saitani omosibire emiaka ikomi netano netato eye , temogwenereti asiborwe egesibo eke rituko ri'esabato ?
42013017	Naende gagokwana aya , abanto bonsi abare koamererania nere bagasokigwa : omoganda bwonsi okagoka as'engecho y'amang'ana amanene akorirwe nere .
42013018	Nabo , akabora , Obonda bwa Nyasaye iga boreng'aine ki ? Nimboreng'anie naki ?
42013019	Mboreng'aine nentetere y'ekaradali , ayebogoretie omonto , akayeruta as'omogondo oye ; egakina , ekaba omote omonene ; chinyoni chi'igoro chigwa ase chinsagia chiaye .
42013020	Agakwana eria kabere , Nimboreng'anie ki obonda bwa Nyasaye ?
42013021	Iga boreng'aine nememera abogoretie omokungu akayebisa as'ebirengo bitato bi'obosie , goika bwonsi bokabota .
42013022	Akaba ogoetanana as'emechie nebichie , okworokereria , nakogenda Yerusalemu .
42013023	Omonto oyomo akamotebia Omonene , barabwo abaratorigwe nabake ? Akabatebia ,
42013024	Tenia gosoa as'egesieri kere ekegote ; ekiagera nabatebirie ng'a abanto abange nabarigie gosoa nabarabwo tibakonyara .
42013025	Korwa as'ekero keria omonyene enyomba araimoke nagosieka egesieri , nainwe mochake gotenena isiko , nagotura egesieri , mokobora , Omonene , toigorere ; nere nabairanerie abatebie , Timbamanyeti ase mokorua ;
42013026	nerio namochake goteba , Tokaria , nakonywa as'obosio bwao , naye nkworokereria kwarease chinchera chiaito ;
42013027	nere natebe , Nabatebirie , Timbamanyeti ase mokorua ; karue asende , inwe mwensi abakori obobe .
42013028	Erio nakobe nokorera nokoriania amaino , komoramorore Ibrahimu n'Isaaka na Yakobo nababani bonsi as'obonda bwa Nyasaye , nainwe abanyene mogotugutwa isiko .
42013029	Naende nabache abanto korwa mocha , na korwa bosongo na korwa irianyi , na korwa sugusu nabarabwo nabaikaranse as'obonda bwa Nyasaye ,
42013030	Inyora , mbare ab'omoerio barabe abe ritang'ani , naende mbare be ritang'ani barabe ab'omoerio .
42013031	Rituko riria abande as'Abafarisai bakamochiera , bakamotebia , Imoka korwa aa , ogende aria : ekiagera Herode narigetie gogoita .
42013032	Akabatebia , genda , moniotchie oria ekebwe , Rora , ngoseriande ebirecha , ngokorande emeremo y'okobagwenia abanto rero na mambia , nainche rituko ria gatato naikeranire .
42013033	Korende nengwenerete kobwatia enchera yane rero na mambia naankiende , naki temogwenereti omobani asirerigwe isiko tatiga Yerusalemu .
42013034	Aye Yerusalemu , Yerusalemu , okobaita ababani nakobaaka amagena abatomirwe asore ! Ng'ara karenga narigirie kobasangereria abana bao buna engoko ekobisangereria ebichuchu biaye inse ase chimbaba chiaye , korende timwancha !
42013035	Rora , enyomba yaino mwatigeirwe riiombe : Ancha nabatebirie , Timokondora nonya ng'ake , goika ekero keria moratebe , Osesenigwe ere oyorache as'erieta ri'Omonene .
42014001	Agachia koba ekero asoete as'enyomba y'omonto oyomo , omonene as'Abafarisai , rituko ri'esabato , arie endagera , mbarenge nkomorigereriabare .
42014002	Nabo as'obosio bwaye narenge omonto oyomo orenge noborwaire bw'okobimbia omobere .
42014003	Yesu akairaneria akabatebia aborokigwa b'amachiko n'Abafarisai , akabora , Inee , mboronge kogwenia rituko ri'esabato , gose taibo ?
42014004	Bagakira . Akamobwata , akamogwenia , akamoa ribaga agende .
42014005	Akairaneria akabatebia , Ning'o asemore omonyene etigere gose eng'ombe yagure engoro , otari koyerusia erio kegima rituko ri'esabato ?
42014006	Nabarabwo tibanyara komoiraneria as'aya .
42014007	Akabatebia omoreng'anio baria barangeretigwe , gachia korora buna bachorire ebirogo bie ritang'ani ; akabatebia ,
42014008	Gokorangerigwa nomonto enyangi , toikaransa as'ekerogo kie ritang'ani , ekiagera gose omonyene amasikani kobua aye orangerigwe nere ,
42014009	ogocha omonyene okorangeirie aye , nere , agotebie motigerere oyo ; erio nochake koba nobosoku gogoikaransa aase anyuma .
42014010	Korende gokorangerigwa , genda oikaranse aase anyuma ; erinde gagocha oyokorangeretie , agotebie , ' Mosani , tigera gocha aase ritang'ani ; erio nobe nogosikwa as'amaiso abo bonsi abaikaransete amo naye , it Ekiagera ker'oyokweimokereria igoro nairanigwe inse ; nere oyokweirania inse naimokererigwe igoro .
42014011	
42014012	Akamotebia oria oyomorangeretie , Gogokora endagera ya mambia gose eya mogoroba , tobarangeria abasani bao , gose abamino , gose eamate yao , gose abagisangio bao abanda ; babaise gocha nabarabwo gokorangeria aye , onyore ogoakanwa .
42014013	Korende gogokora omoyega , baragerie abataka , nebirerria , nebisegora , nemeuko ;
42014014	naye nobe negesio ; ekiagera tibari nagento bagokoakana ; ekiagera noakanwe as'okobokigwa kw'abanyene boronge .
42014015	Nabo omonto oyomo as'abwo baikaransete as'endagera amo nere , agachia koyaigwa aya , akamotebia , Nare negesio oyoranyare koria omogati as'obonda bwa Nyasaye .
42014016	Akamotebia , Omonto oyomo okorete omoyega omonene ; akarangeria abanto abange :
42014017	akamotoma omosomba oye ensa y'omoyega kogenda kobarangeria abarigirie , Inchuo ; ekiagera ebinto bionsi biabaire ang'e .
42014018	Bagachaka gokwana chintamera bonsi nomoyo oyomo . Oyo bwe ritang'ani akamotebia , nagorire omogondo , nindigetie kogenda koyorora : nagosabire onyabere .
42014019	Oyonde akabora , nagorire chieri chichoki isano , nkogendande gochitema : nagosabire onyabere .
42014020	Oyonde akabora , nanyuomire omokungu , nas'engecho eye tinkonyara gocha .
42014021	Oria omosomba agacha , akamworokia Omonene oye amang'ana aya . Erio oria omonyene enyomba akabea , akamotebia omosomba oye , Soka bwango ogenda ase chinchera nebichera bi'emechie , orete aa abataka , nebirema , nebisegora , nemeuko .
42014022	Oria omosomba akabora , Atiekire gokoreka ayio gwanchika , ko ribaga ndire .
42014023	Oria Omonene akamotebia omosomba oye , Genda ase chinchera nechimbebe , obabetererie basoe erinde enyomba yane enyare goichora .
42014024	Ekiagera nagotebirie ng'a as'abanto baria barangeretigwe tari nonya nomo oranyare koigwa omoyega one .
42014025	Iga yarenge amo nere emeganda emenge : ageonchora akabatebia ,
42014026	omonto gagocha asende , nere atamogecheti ise oye , na ng'ina , na mokaye , nabana baye , nabamura bamwabo , nabamwabo abakungu , ee , nobogima bwaye bwonsi , takonyara koba omworokigwa one .
42014027	Naende omonto onde bwonsi otabogoreti omosalaba oye nakorua nyuma yane , takonyara koba omworokigwa one .
42014028	Ekiagera ning'o as'inwe , onye origetie koagacha egesasimo , otari goikaransa ritang'ani kobara rigori , gose nabwate ebinto ebikogekora ?
42014029	Tacha gocha , tagekora kabekire oboroso , abanto bonsi bachake komosekerera ,
42014030	bakwane , Omonto oyo nachaka koagacha , korende tanyare gokora .
42014031	Gose , ' moruoti ki , gakogenda korwana nomoruoti onde , otari goikaransa ritang'ani nagokora ekina onye ere amo nabanto chilifu ikomi nanyare koumerana nere oyokomochera amo nabanto chilifu emerongo ebere ?
42014032	Onye taibo , iga agotoma omogai korigia enchera y'omorembe , omonto oria gakare are .
42014033	Nabo , ker'oyomo oino otabitigeti ebinto bionsi are nabio takonyara koba omworokigwa one .
42014034	Omonyo nomuya , korende oria omonyo korabe osarekire , ninki orabekwe bwansere ?
42014035	Togwenereti ense gose etui : abanto iga bakoyotuguta isiko . Oyore namato aigwe .
42015001	Nabo abakorusia ebango bonsi nabanyene ebibe iga bare komoika ang'e komoigwera .
42015002	Abafarisai nabariki bakemurungania , bakabora , Oyo iga akoroisia abanyene ebibe , nakoria amo nabarabwo .
42015003	Akabatebia omoreng'anio oyo akabora ,
42015004	' montoki oino oyore neching'ondi emia , asirerigwe neyemo , otari gochitiga chiria emerongo kianda na kianda eroro ime , nakoyegendera eria yasirire , goika ayerore ?
42015005	Nabo karayenyore oyebeka amareko aye , ogokigwa .
42015006	Nere gakoirana mwaye obarangeria abasani baye nabagisangio baye , obatebia , Goka amo nainche , ekiagera nayenyorire eng'ondi yane yasirete .
42015007	Nabatebirie , naboigo nobe omogoko igoro as'omonyene ebibe oyomo oonchokire , kobua as'abanyene oboronge emerongo kianda nakianda , abatarigeti ogoonchoka .
42015008	Gose ' mokungu ki ore nechishilingi ikomi , asirerigwe neyemo , otari gotongia etaya nakwabusa enyomba , origia nomokia , goika ayenyore ?
42015009	Nabo , okoyenyora , obarangeria abatureti baye nabagisangio baye , obora , Goka amo nainche ekiagera nayenyorire eria eshilingi nasiria ?
42015010	Naboigo nabatebirie inwe , Nore omogoko as'amasio amalaika a Nyasaye as'omonyene ebibe oyomo oonchokire .
42015011	Agateba , Omonto oyomo narenge nabana babere .
42015012	Oria orenge omoke akamotebia ise , Tata , ing'a ensemo y'enibo entungetie . Akabatananera ebinto biaye .
42015013	Goika nyuma y'amatuko atai ' mange oria omoke agasangereria ebinto biaye bionsi , akaimoka kogenda orogendo gochia ense y'are ; agasiarera agwo enibo yaye as'ogokora kw'obokayayu .
42015014	Agachia kobikora bionsi , enchara enene egasoa ense eria , nere agachaka kogania .
42015015	Akagenda akabwatana noyomo obo bw'abanyene ense eria ; nere akamoira ebitii biaye , korisia chingurue .
42015016	Akaba nkorengereriare koigotia enda yaye as'amasabo aria chikoria chingurue : ' monto onde tarenge ore komoa ' gento .
42015017	Goika ochia kweirana omonyene , akabora , Abasomba b'eng'eria mbarenga ba tata bakoria endagera nagotigaria , nainche aiga ngokwa as'enchara !
42015018	Ninyimoke , ngende ase tata , nimotebie , Tata , namochire igoro as'erioba , nas'obosio bwao :
42015019	tingwenereti naende ndokwe omwana oo : onkore imbe buna oyomo bw'abasomba bao .
42015020	Akaimoka , akagenda as'ise . Agachia koba okare are , ise akamorora , akamororera amabera , akaminyoka , akamogwera rigoti , akamonyunyunta mono .
42015021	Oria omwana akamotebia , Tata , nasaririe igoro as'erioba nas'obosio bwao : tingwenereti naende ndokwe omwana oo .
42015022	Korende ise akabatebia abasomba baye , Reta eganchwa ere engiya , momobekere ; beka ebonyi as'ekiara kiaye , nebikoroto as'amagoro aye .
42015023	Nyerete eria emori ere enoru , moyenyenye , torie nakogoka :
42015024	ekiagera oyo omwana one konya okure , na bono obokire ; konya osirire , nere ororekanire . Bagachaka gokora omogoko .
42015025	Nabo , oria omwana oye omonene igarenge ' mogondo : agachia gocha nagoika ang'e as'enyomba , akaigwa egeturi gi'ogotera nogotenga .
42015026	Akamorangeria oyomo obo bw'abasomba akamoboria , amang'ana ayio , engecho yaye inki ?
42015027	Akamotebia , ' Momura omino ochire ; na iso omonyenyeire eria emori enoru , ekiagera amonyora ore moyo ore nobogima .
42015028	Korende akabea , tarigia gosoa : nabo , ise agasoka akamosorora .
42015029	Akamoiraneria ise akamotebia , Rora , inche nagokoreire emiaka eye emenge : tinsareti ogochika kwao kero kende gionsi : korende tikwanakong'a inche emanwa y'embori , erinde ingoke amo nabasani bane :
42015030	korende ochia gocha omwana oo oyo , orire ebinto biao amo nabakungu abatayayi , kwamonyenyeire emori enoru .
42015031	Nere akamotebia , Omwana one , aye amatuko onsi igore amo nainche , nebinto bionsi inde nabirobio nchiao .
42015032	Naende gokora omogoko nakorora omogoko iga orenge oyoboronge : ekiagera oyo ' momura omino konya okure , nere obokire : konya osirire , nere ororekanire .
42016001	Naende Yesu akabatebia aborokigwa baye , Narenge omonto omonda , orenge nomorendi ; oyio agasoerwa asare ng'a osiareire enibo yaye .
42016002	Akamorangeria , akamotebia , Ninki eke naigure asore ? Orokia amang'ana oborendi bwao ; ekiagera tokonyara naende koba omorendi .
42016003	Oria omorendi akabora as'omoyo oye , Ninki ndakore , ekiagera omonene one , ondusirie oborendi bwane ? Tindi nechinguru korema ; ogosaba nobosoku .
42016004	Natiekire komanya eke ndakore , ekero nkorusigwa as'oborendi , bandoisie chinyomba chiabo .
42016005	Nabo akabarangeria abasira b'omonene , ker'oyomo , akamotebia oyo bwe ritang'ani , Ninki oriete ki'omonene one ?
42016006	Akabora , Ebirengo emia bi'amaguta . Akamotebia , Bogoria ekaratasi yao gaki , ikaransa bwango , rika emerongo etano .
42016007	Erio , akamotebia oyonde , Naye ninki oriete ? Agateba , Ebirengo emia bi'engano . Akamotebia , Bogoria ekaratasi yao , rika emerongo etano netato .
42016008	Oria omonene akamotogia omorendi otari oboronge , ekiagera akorete ase chisemi : ekiagera abana b'ense eye nabana be chisemi kobua abana b'omobaso , as'ekegori kiabo abanyene .
42016009	Nainche nabatebirie inwe , Ekorere obosani as'enibo y'obobe : erinde , ekorigia gokea , babaroisie inwe as'ebikaranso bia kare nakare .
42016010	Oyore omwegeni ase keria ekere egeke , nomwegeni nase keria kere ekenene : noyo otari boronge ase keria kere egeke , nabo tari boronge ase keria kere ekenene .
42016011	Nabo , onye timobeti abegeni as'enibo y'obobe , ning'o oranyare kobegena koba nenibo y'ekeene ?
42016012	Gaki onye timobeti abegeni as'ekio ki'omonto onde , ning'o oranyare kobaa ekio ekere kiaino abanyene ?
42016013	Tari omosomba oranyare kobakorera abanene babere : ekiagera gose namogeche oyomo , nakomwancha oyonde ; gose nabwatane noyomo , nakomochaya oyonde . Timokonyara komokorera Nyasaye nenibo .
42016014	Abafarisai abarenge abanchi enibo bakaigwa amang'ana aya onsi bakamochecheria .
42016015	Akabatebia , Inwe ninwe abanto bagwetogia ng'a iga more abanyene oboronge as'obosio bwa mwanyabanto ; korende Nyasaye omanyire emioyo yaino : ekiagera ekeimokererete igoro ase mwanyabanto , nekegechia as'obosio bwa Nyasaye .
42016016	Ogochika nababani mbiarenge aroro goika Yohana : korwa ekero keria , amang'ana amaya obonda bwa Nyasaye arandigwe , na ker'omonto nabosoe ase chinguru .
42016017	Korende nebiango kobua igoro nense goeta , kobua enuguta eyemo y'amachiko koruao .
42016018	Ker'oyokomotiga omokungu oye nakomonyuoma oyonde otomanire : nere oyokomonyuoma ere oyotigirwe nomosacha oye , otomanire .
42016019	Narenge omonto omonda , ore kweboyia chianga chi monyinga nechi'egatani engiya orenge kwegokia kera rituko as'okoria .
42016020	Isiko as'egesieri kiaye narenge omotaka oyomo omosabi , erieta riaye Lazaro , orenge namaote ,
42016021	akarengereria koigotigwa namatori akogwa korwa as'emesa y'oria omonda ; goika chisese nachirochio chicha komomena amaote aye .
42016022	Egachia koba oria omotaka agakwa , akabogorigwa namalaika akabekwa as'egekuba ki'Ibrahimu : agakwa noria omonda boigo agatindekwa .
42016023	Nabo as'embera kare as'emechando , akaramokia amaiso aye , akamorora Ibrahimu ore are , na Lazaro ore egekuba kiaye .
42016024	Akarera , akabora , Tata Ibrahimu , onyabere , omotome Lazaro , akune amache nekiara kiaye mesia , arokendie oromeme rwane ; ekiagera nachandirwe as'omorero oyo .
42016025	Ibrahimu akabora , Omwana one , inyora buna kwanyorete amaya ao as'obogima bwao , na Lazaro boigo akanyora amabe : korende bono ere igare aiga ogokigwe , naye ngochandekore .
42016026	Nakobua as'aya onsi , egati yaito intwe nainwe eora nereo yabekirwe , erinde abanto abarigerie koruaa bamboke gocha asore , tibanyara , gose baria abaragwo tibamboka gocha asetore .
42016027	Akabora , Nagosabire tata , omotome as'enyomba ya taia ;
42016028	ekiagera ninde nabamura baminto batano ; abatebie tibacha nabarabwo aase aiga emechando .
42016029	Ibrahimu akabora , Mbare na Musa nababani ; babaigwere barabwo .
42016030	Akabora , Yaya , tata Ibrahimu : korende karagende asebare oyomo korwa as'abakure , nabaonchoke .
42016031	Akamotebia , bataigweti Musa nababani , naisa koimoka omonto korwa as'abakure , tibakoebererigwa banche .
42017001	Akabatebia aborokigwa baye , Takomocha kooroka amang'ana ay'okogocha : korende obobe nobwaye omonto oria okoyareta !
42017002	Iga emogwenerete oyio kobua rigena rigosia risungwe rigoti riaye arutwe enyancha ime , kobua komogocha oyomo bwaba abake .
42017003	Erende : oyomino karakore ebibe , mokanie ; karaonchoke , mwabere .
42017004	Naende karakore ebibe asore ara gatano nakabere ase rituko erimo , karakoiranere ara gatano nakabere , nagoteba , Naonchokire ; mwabere .
42017005	Abatomwa bakamotebia , Omonene , tomentere okwegena gwaito .
42017006	Omonene akabora , Komorabe nokwegena buna entetere ye karadali , anga mwayotebia omokenene oyio , Tegoka osimekwe ' nyancha : noro anga nobaigwete .
42017007	Korende ning'o asemore oyore nomosomba okorema , gose okorisia ching'ondi , oramotebie gakorigia gosoa okorua omogondo , Inchuo bwango ikaransa , orie endagera ?
42017008	Yaya ! kobua igaramotebie , Serora endagera , indie ; eboyie , onkorere goika ndagere nakonywa ; na nyuma norie nakonywa omonyene ?
42017009	Inee , nkomotebiare oria omosomba mbuya ekiagera akora egiachikwa ?
42017010	Naboigo nainwe , komorakore onsi aya mwachikirwe , teba , Intwe abasomba batagwenereti ; twakorire ayagwenerete gokora .
42017011	Egachia koba kobare ' nchera kogenda Yerusalemu , ngoeta arenge egati ya Samaria na Galili .
42017012	Agachia gosoa omochie oyomo , bakaumerana nere abanto ikomi abanyene ukoma , bateneine are :
42017013	nabarabwo bakaaka eriogi bakobora , Yesu , Omonene , twabere ,
42017014	Agachia kobarora , akabatebia , Genda mweorokia as'abakuani . Ekaba kobakogenda bagasibeka .
42017015	Oyomo obo gachia korora ng'a ogwenire , akairana akamobaka Nyasaye as'eriogi rinene ;
42017016	akagwa maumama as'amagoro aye , okomotogia , nere n'Omosamaria .
42017017	Yesu akairaneria , akabora , Tari bonsi ikomi basibeka ? baria kianda ng'ai bare ?
42017018	Tibanyorekanete abakoirana komoa Nyasaye ogotogia kwaye , tatiga omogeni oyo .
42017019	Akamotebia , Tenena , ogende : okwegena kwao gwagokonyire ,
42017020	Naende agachia koborigwa n'Abafarisai , Obonda bwa Nyasaye indi borache ? akabairaneria , akabora , Obonda bwa Nyasaye tibori gocha as'okomongerwa :
42017021	gose tibakobora , Rora aiga , gose , Aria ! naki obonda bwa Nyasaye iga bore ime asemore .
42017022	Akabatebia aborokigwa baye , amatuko nache morarengererie korora rituko erimo ri'amatuko Omwana-o-mwanyabanto korende timokorirora ,
42017023	Naende nababatebie , Rora aria , gose Rora aiga ! timoimoka korwa agwo asemore gose kobatunyana .
42017024	Naki buna okomesa gokomesa korwa ensemo eyemo inse as'erioba goika ensemo ende inse as'erioba ; nabo Omwana-o-mwanyabanto arache koba ase rituko riaye .
42017025	Korende ritang'ani nagwenerete konyora ogochandwa okonge , nakwangwa nekegori eke .
42017026	Naende buna yabete amatuko a Nuhu , nabo erabe nas'amatuko Omwana-o-mwanyabanto ,
42017027	Baienge koria , bakonywa , bakonyuoma , bakonyuomerigwa , goika rituko riria Nuhu asoete as'obwato , etoigo egacha , ekabasiria bonsi .
42017028	Naboigo buna yabete amatuko a Lut ; barenge koria , nakonywa , bagotonda , bakogora , bagosimeka , bakoagacha ;
42017029	korende ase rituko riria Lut akorua Sodomu emorero ogatwa nekebiriti korwra igoro , bikabasiria bonsi :
42017030	naboigo erabe ase rituko riria arache koorokigwa Omwana-o-mwanyabanto .
42017031	Ase rituko riria , oyore kerama igoro , nebinto biaye bire as'enyomba ime , taika abibogorie : nere oyore mogondo naboigo tairana nyuma .
42017032	Moinyore moka Lut .
42017033	Oyorarigie gokonya obogima bwaye nabosirie : oyorasirie obogima bwaye nabonyore .
42017034	Nabatebirie , Obotuko boria abanto babere nababe as'oborere obomo ; oyomo nairwe , noyomo natigwe .
42017035	Abakungu babere nababe bagosia amo , oyomo nairwe , oyomo natigwe .
42017036	Abanto babere nababe omogondo , oyomo nairwe , oyomo natigwe .
42017037	Bakamoiraneria bakamotebia , Ng'ai Omonene ? Akabatebia , Ase ribego rire nao chinsoti chigosangererekana .
42018001	Akabatebia omoreng'anio ng'a nebagwenerete komosaba Nyasaye amatuko onsi , tibakwa emioyo ;
42018002	akabora , Narenge omogambi as'omochie gete , otasigete Nyasaye gose tare koyiera omonto :
42018003	naende as'omochie oyio narengeo omoboraka orenge komochiera botambe , ogoteba , Ngambera boronge as'omobisa ene .
42018004	Nere tancha ekero ki'amatuko atai make , nyuma agateba as'omoyo oye , Nenya inche tinsigeti Nyasaye gose tindi koyiera emonto ;
42018005	korende ekiagera omoboraka oyo ondosirie , nimonachere boronge , tacha kondosia as'ogonchichera botambe .
42018006	Omonene akabora , Igwa aya omogambi otari boronge agoteba .
42018007	Inee ! Nyasaye takobanachera boronge abachore baye abakomorera omobaso nobotuko , nere nomoremereria asebare ?
42018008	Nabatebirie nabanachere bwango boronge . Korende Omwana-o-mwanyabanto kagocha , nanyore okwegena as'ense ?
42018009	Yesu akabatebia omoreng'anio oyo as'abanto bare gwekaga ng'a nabanyene oboronge , bakobachaya abande bonsi :
42018010	Abanto babere bagatira gochia hekalu gosaba ; oyomo Omofarisai , oyo kabere omorusia ebango .
42018011	Oria Omofarisai agatenena , agasaba iga as'omoyo oye , Nyasaye nakoiranerie ng'a mbuya mono ekiagera inche tindi buna abanto bande , abauri , abatari boronge , abatomani , gose buna oyo omurusia ebango ,
42018012	Iga nkweng'ata ara kabere as'echuma ; ndua etaisi y'okonyora kwane gwonsi .
42018013	Noria omorusia ebango agatenena are , tarigia nonya nkoramokia amaiso aye igoro , korende akeakaaka egekuba , akabora , Nyasaye , ondorere amabera inche omonyene ebibe .
42018014	Nabatebirie inwe , oyio igaigete nyomba yaye akanyora oboronge kobua oria : ekiagera oyokweimokereria igoro nairanigwe inse , nere oyokweirania inse naimokererigwe igoro .
42018015	Bakamoretera abana abang'are , erinde abakune : korende aborokigwa baye bachia kobarora bakabakania .
42018016	Korende Yesu akabarangeria bache asare , agateba , Batige abana abake bache asende , timobaisa kobatanga : naki obonda bwa Nyasaye nobwabo abanto buna aba .
42018017	Ekeene nabatebirie , Onde bwonsi oyotabwancheti obonda bwa Nyasaye buna omwana omoke takobosoa nonya ng'ake .
42018018	Nomogambi gete akamoboria , okobora , Omworokia omuya , ninki ndakore inyare konyora obogima bwa kare nakare ?
42018019	Yesu akamotebia , Naki okondoka omuya ? Tari omuya tatiga oyomo , nere Nyasaye .
42018020	Kwayamanyire amachiko , Totomana , Toita , Toiba , Toteba oborimo , Basike ' so na nyoko .
42018021	Akabora , Aya onsi nayabwatire korwa obwana bwane .
42018022	Yesu agachia koigwa aya , akamotebia , Ring'ana erimo ndikoremerete : bigore ebinto bionsi ore nabio , obagabere abataka , naye nobe nenibo igoro . Erio ochiche ontunyane .
42018023	Korende agachia koigwa amang'ana aya akaba nogoichana okonge ; naki arenge omonda mono .
42018024	Nabo Yesu okomorigereria akabora , Nabe aakong'u abare nenibo gosoa obonda bwa Nyasaye !
42018025	Naki naororo engamia goeta as'ekebao gi'esindani , kobua omonda gosoa as'obonda bwa Nyasaye .
42018026	Nabarabwo bagachia koigwa , bakabora , Ning'o rende oranyare gokonyeka ?
42018027	Akabora , Ayatakonyarekana ase mwanyabanto , igakonyarekana ase Nyasaye .
42018028	Petero akabora , Rora , intwe twatigire bionsi twagotunyire aye .
42018029	Akabatebia , Ekeene nabatebirie , Tari omonto otigire enyomba , gose omokungu , gose abamwabo , gose abaibori , gose abana , as'engecho y'obonda bwa Nyasaye ,
42018030	korende nanyore kobua ara aange bono ekero eke , naende as'ense egocha obogima bwa kare nakare ,
42018031	Erio Yesu akabaira baria ikomi nababere akabatebia , Rora , ngotiratore kogenda Yerusalemu , naende naikeranigwe amang'ana onsi ayarikeretwe Omwana-o-mwanyabanto nababani .
42018032	Naki nabekwe as'amaboko Ebisaku , nakorerwe echeche nagochegigwa , nagotwerwa amate :
42018033	naende nabamoake nechinkini , nabamoite : nerituko ria gatato naboke .
42018034	Nabarabwo tibainyora aya nonya ng'ake ; ring'ana eri rikaba iga riabiswa asebare , gose tibayamanya ayatebetwe .
42018035	Agachia koba gagoika ang'e na Yeriko , narenge omouko oyomo , oikaransete ensemo y'enchera ogosaba ebiegwa :
42018036	agachia koigwa emeganda egoeta , akabora , inki ekio ?
42018037	Bakamotebia , ng'a Yesu o Nazareti ogoeta .
42018038	Akaaka eriogi , akabora , Yesu Omwana o Daudi , onyabere .
42018039	Nabwo batang'aine bakamokania , akire : kerende ere akamenta mono koaka eriogi , Omwana o Daudi , onyabere .
42018040	Yesu agatenena , agachika aretwe asare ; agachia komoika ang'e , akamoboria ,
42018041	Ninki origetie ngokorere ? Akabora , Omonene nyore okorora .
42018042	Yesu akamotebia , Oegwe okorora ; okwegena kwao gwagokonyire .
42018043	Erio kegima akanyora okorora , akamotunyana , okomotogia Nyasaye : nabanto bonsi bagachia korora bakamoa Nyasaye ogotogigwa .
42019001	Agasoa Yeriko akaba ngeetare egati gati yaye .
42019002	Narora , omonto oyomo , erieta riaye ore korokwa Zakayo , omonene bw'abakorusia ebango , nere nomonda .
42019003	Akarigia komorora Yesu , gose ' monto ki : tanyara as'engecho y'emeganda , ekiagera arenge omweng'e .
42019004	Agatang'ana bwango , akarina igoro as'omoko anyare komorora , ekiagera ngoeta arenge enchera eria .
42019005	Na Yesu , agachia goika aase aria , akarigereria igoro , akamorora , akamotebia , Zakayo , ika bwango ; naki rero ningwenerete goikaransa enyomba mwao .
42019006	Agaika bwango , akamoroisia as'omogoko ,
42019007	Goika abanto bachia korora bakemurungania bonsi bakabora , ng'a osoire goikaransa as'omonto omonyene ebibe .
42019008	Zakayo agatenena , akamotebia Omonene , Rora Omonene , enusu y'enibo yane nabaire abataka ; naende onye naurete omonto egento as'okomourereria namoiraneirie ara kane .
42019009	Yesu akamotebia , Rero ogotoreka gwaikire enyomba eye , ekiagera oyo nere nomwana o Ibrahimu ,
42019010	Naki Omwana-o-mwanyabanto igachete erinde arigie egiasirete na gogekonya .
42019011	Nabarabwo bagachia koigwa aya , akamenta akabatebia omoreng'anio , ekiagera konya oikire ang'e na Yerusalemu , nabarabwo bagakaga ng'a obonda bwa Nyasaye iga borarorekane ekero ekio kegima .
42019012	Nabo akabora , Omonto oyomo , omobiare , akagenda ense y'are erinde anyare kwenyorera oboruoti nakoirana .
42019013	Akabarangeria ikomi as'abasomba baye , akabaa ebirengo ikomi bie chifetha , akabatebia , Bionchorerie ebi goika ekero nkoirana .
42019014	Abanyene ense baye bakamogecha , bagatoma abatomwa komotunya nakobora , Titorigeti omonto oyo atogambere .
42019015	Agachia koba kairanire , kanyorire oboruoti , agachika abasomba baria baetwe chifetha barangerigwe , erinde anyare komanya ebibanyorete ebitoki as'ogokora kwabo .
42019016	Oyo bw'e ritang'ani agacha akabora , Omonene , ekerengo kiao kianyorire ebirengo ikomi .
42019017	Akamotebia Mbuya , aye omosomba omuya , ekiagera kwabaire omwegeni as'egento kere egeke , nabo , obe nechinguru igoro as'emechie ikomi .
42019018	Agacha noyo kabere , akabora , Ekerengo kiao , Omonene , kianyorire ebirengo bitano .
42019019	Akamotebia nere boigo , Naye obe igoro as'emechie etano .
42019020	Agacha oyonde akabora , Omonene , rora ekerengo kiao narenge nakio ekeiga , nakegachete as'egetambaa ;
42019021	naki nakoirogete , ekiagera aye igore omonto omokong'u : iga okobogoria otabegeti , iga okogesa eki otasimegeti .
42019022	Akamotebia , As'omonwa oo ninkogambie , aye omosomba omobe . Nkwamanyete ng'a inche nomonto omokong'u , nkobogoria eki ntabegeti , nakogesa eki ntasimegeti ,
42019023	naki , rende otabegete efetha yane as'emonga , ninche ngocha anga nayenyora amo nebitoki ?
42019024	Akabatebia abarengeo , Moure ekerengo kiaye , momoe oria oyore nebirengo ikomi .
42019025	Bakamotebia , Omonene , nare nebirengo ikomi .
42019026	Nabatebirie , Ker'oyore negento , naegwe ; korende ere oyotari negento , nonya nkeria are nakio naurwe .
42019027	Korende baria ababisa bane batarigeti mbagambere , barete aiga mobaita as'obosio bwane .
42019028	Agachia gokwana amang'ana aya , agatang'ana gotira kogenda ase Yerusalemu .
42019029	Goika agachia goika Bethifage na Bethania ang'e negetunwa kia Emezeituni , agatoma babere as'aborokigwa baye , akabora ,
42019030	Genda goika oria omochie mokoorokera inwe , mogosoa ime , namorore emori y'etigere esibire , etanya korinwa nomonto ; nyesibore , monyerete .
42019031	Naende omonto karabatebia , Naki mokoyesibora ? motebe iga , Omonene nayerigetie .
42019032	Nabo , baria batometwe bakagenda , bakarora bo buna abatebetie .
42019033	Naende bagachia koyesibora , emori y'etigere , abanyene bakababoria , Ninki mokoyesiborera emori y'etigere ?
42019034	Bakabora , Omonene nayerigetie .
42019035	Bakayereta ase Yesu : bakara chianga chiabo igoro as'emori eria y'etigere , bakamorinia Yesu ,
42019036	Nere gakogenda , bakara chianga chiabo ' nchera .
42019037	Agachia goika egetirimboko ki'egetunwa kia Emezeituni , omoganda bwonsi bw'aborokigwa baye bagachaka kogoka nakomobaka Nyasaye as'eriogi rinene , as'ebikone bionsi barorire ;
42019038	bakabora , Osesenigwe omoruoti ogocha as'erieta ri'Omonene : omorembe igoro , nobonene bore igoro .
42019039	Abande as'Abafarisai abarenge as'omosangererekano bakamotebia , Omworokia , bakanie aborokigwa bao .
42019040	Akairaneria , akabora , Nabatebirie ng'a bagokira aba , amagena naake eriogi .
42019041	Nere agachia goika ang'e akarora omochie , akayorera ,
42019042	akabora , Onye nomanyete ase rituko eri , ayio ayare as'omorembe ! korende bono abisirwe as'amaiso aino ;
42019043	naki amatuko nagochere , ababisa bao barakoagachere oruaki goetanana omochie oo , bagosiongororokane , nakobatanga chinsemo chionsi ;
42019044	nabakoiyerie inse , nabana bao ime asore : tibagotigera rigena igoro ase rigena ; ekiagera otamanyete engaki y'ogocherwa kwao .
42019045	Agasoa hekalu ime , agachaka kobasokia abakogora nabagotonda ,
42019046	akabatebia , Nerikire , Enyomba yane nebe enyomba y'ogosaba : korende inwe mwayekorire koba ribwago ri'abaibi .
42019047	Akaba okworokereria kera rituko ase hekalu . Abakuani abanene nabariki nabanene b'abanto bakarigia komoita :
42019048	nabarabwo tibarora eri bagokora : naki abanto bonsi barenge ang'e nere , komoigwa .
42020001	Agachia koba rituko erimo , akaba nkoborokereriare abanto hekalu ime na korandia enchili , abakuani abanene nabariki , naende amo nabagaka , bakamoorokera ;
42020002	bagakwana nere bakabora , Totebie : nas'ogochika ki ogokora aya ? Ning'o okoete ogochika oko ?
42020003	Akairaneria , akabatebia , Nainche nimbaborie inwe ring'ana erimo ; montebie :
42020004	ebatiso ya Yohana , ng'ai yaruete , igoro , gose nase mwanyabanto ?
42020005	Bagatebania barabwo ase barabwo , bakabora , Gotoratebe , Nkorua igoro ; natebe , Naki motamwancheti rende ?
42020006	Korende gatorabore , Nase mwanyabanto ; abanto bonsi nabatoake amagena ; naki banchire ng'a Yohana nomobani .
42020007	Bakairaneria bakamotebia , Titomanyeti as ' eruete .
42020008	Yesu akabatebia , Nonya ninche tinkobatebia iftwe gose nas'ogochika ki ngokora aya .
42020009	Agachaka kobatebia abanto omoreng'anio oyo : Omonto agasimeka omogondo bw'emesabibu , akayuatananera abaremi , akagenda ense endeas'ekero ki'amatuko amange .
42020010	Naende ekero kie rigesa agatoma omosomba ase baria abaremi erinde bamoe ensemo y'amatunda emesabibu : abaremi bakamoaka , bakamosokia tari nagento ,
42020011	Agatoma omosomba onde ; bakamoaka oyio boigo , bakamosokia , bakamoseria tari nagento ,
42020012	Agatoma naende oyo gatato , bakamoaka chingoma , bakamoseria .
42020013	Oria Omonene bw'omogondo bw'emesabibu akabora , Inki ndakore ? Nimotome omwana one , omwanchani one : gose bakomorora ere nabamosike .
42020014	Korende baria abaremi , bagachia komorora , bagakora ekina barabwo ase barabwo , bakabora , Oyo nere omonyamwando : tomoite gaki . omwando onyare koba oyoito .
42020015	Bakamoruta isiko as'omogondo bw'emesabibu , bakamoita . Nabo oria omonene bw'omogondo bw'emesabibu naki arabakore ?
42020016	Nache nakobasiria baria abaremi , noria omogondo bw'emesabibu nabae abande . Bagachia koigwa , bakabora , Nyasaye takora bo .
42020017	Akabarigereria , akabora , Engecho yaye ninki , ring'ana eri ririkire , Rigena bariangeti abaagachi , Eri riabaire rigena rinene ri'ekona ?
42020018	Ker'omonto okogwa igoro ase rigena erio nabuna-bunekane , nere oyo riragwere narimosie .
42020019	Abakuani abanene nabariki bakarigia komobwata ensa eyio eyio , bakairoka abanto : ekiagera bakamanya ng'a oria omoreng'anio nabwo agoteba .
42020020	Bakamoboera , bagatoma abaroti , nabarabwo bagekora buna nabanyene oboronge , erinde bamobwate as'ogokwana kwaye , bamobeke as'obonene nechinguru chia gavuna .
42020021	Bakamoboria , bakobora , Omworokia , twamanyire ng'a iga ogokwana ayare ekeene nakoyorokereria , gose tori koiroka obonene bw'omonto , korende as'ekeene iga okworokereria enchera ya Nyasaye :
42020022	Inee mboronge komoa Kaisari ebango gose taribo ?
42020023	Korende akamanya obong'ainereria bwabo , akabatebia ,
42020024	Inyorokia eshilingi , nekiang'o ekieni eke ? namariko aya ? Bakabora , nebia Kaisari .
42020025	Akabatebia , Nabo , moe Kaisari ebia Kaisari , nebia Nyasaye moe Nyasaye .
42020026	Tibanyara komobwata ase ring'ana riaye as'obosio bw'abanto : bagakumia as'okoiraneria kwaye , bagakira .
42020027	Erio abande as'Abasadukai bakamochiera , abanto bakobora ng'a okoboka tikori ; bakamoboria ,
42020028	bakobora , Omworokia , Musa natorikerete ng'a momura omwabo omonto karakwe , nere nare nomokungu , nomonto oyio akwe atari nomwana , nagwenerete momura omwabo amoire oria omokungu , amotenenerie momura omwabo egesaku .
42020029	Gaki , mbarenge abamura bamwabo batano nababere : oyo bwe ritang'ani akamobogoria omokungu , agakwa atari nomwana ;
42020030	noyo kabere ;
42020031	goika oyo gatato akamobogoria ; boigo noyo gatano nakabere tibatiga abana , bagakwa .
42020032	Omoerio bw'abwo bonsi oria omokungu agakwa nere .
42020033	Nabo as'okobokigwa , nabe mokang'o as'abwo ? ekiagera baria batano nababere barenge nere .
42020034	Yesu akairaneria akabatebia , Abana b'ense eye iga bakonyuoma na konyuomwa :
42020035	korende barabwo abarache kobarwa bagwenerete konyora ense eria , nakobokigwa korwa as'amakweri , tibakonyuoma gose tibakonyuomwa :
42020036	naki tibakonyara gokwa naende : ekiagera iga barabe koreng'ana buna amalaika ; naende nabana ba Nyasaye ekiagera nabana b'okobokigwa koria .
42020037	Korende ekiagera abakure bakobokigwa , Musa nere akorokereria as'egesieri as'Omote , agwo ekero akomwatora Omonene ng'a Nyasaye o Ibrahimu , naende Nyasaye o Isaaka , na Nyasaye o Yakobo .
42020038	Nabo , ere tari Nyasaye bw'abakure , korende Nyasaye bw'abare moyo : naki bonsi iga bare moyo asare .
42020039	Abande b'abariki bakairaneria bakabora , Omworokia , gwakwanire buya .
42020040	Naki ' monto onde taba okomoboria ring'ana nyuma as'aya .
42020041	Akabatebia , Naseki bagoteba ng'a Kristo nomwana o Daudi ?
42020042	Naki Daudi omonyene igagoteba as'ebuku ya Zaburi , Omonene akamotebia Omonene one , Ikaransa okoboko kwane gw'okorio .
42020043	Goika mbakore ababisa bao babe inse as'amagoro ao .
42020044	Daudi , akamoroka Omonene , naki rende aba omwana oye ?
42020045	Ka abanto bonsi bakomoigwa , akabatebia aborokigwa baye ,
42020046	Erende nabariki banchete gotara beboete chianga chintambe , nagokwanigwa chichiro na goikaransa aas'aatang'ani ase chisunagogi , naase are eritang'ani as'emeyega :
42020047	iga bakoria chinyomba chi'ababoraka , nas'obong'ainereria basaba ogosaba ogotambe : abwo nabanyore ekina kere ekenene kobua .
42021001	Akaramokia amaiso aye akabarora abanto abanda bakobeka ebiegwa biabo as'esanduku y'emonga .
42021002	Akamorora omoboraka oyomo omotaka , okobeka ebisabwa bibere .
42021003	Akabora , Ekeene nabatebirie , Oyo omoboraka omotaka obekire ebinge kobua bonsi :
42021004	naki aba bonsi babekire korwa as'obonge bw'enibo yabo , korende oyo as'okoremerwa kwaye obekire ebinto bionsi ebiarenge nabio .
42021005	Ekero abanto batai bake barenge gokwana amang'ana ase hekalu , buna erosirie as'amagena amaya , nechisadaka chi'abanto , agateba ,
42021006	Aya moroche , amatuko nache ritatigare rigena igoro ase rigena eritatagorwe .
42021007	Bakamoboria , bagoteba , Omworokia aya indi arabe rende ? Naende ninki ekiorokererio kiaye ekero aya onsi arabe ang'e goikerana ?
42021008	Akabora , Erende timong'aineka : naki abange nabache as'erieta riane , babore , Inche ninche , nengaki yaikire , nabo timobabwatia abwo .
42021009	Nainwe namoigwe amang'ana esegi nesugu , timoichanigwa : naki aya bori nache kooroka ritang'ani ; korende omoerio toraba ang'e .
42021010	Erio akabatebia , Egesaku nakeimoke korwana negesaku , nobonda korwana nobonda :
42021011	nebe emetengecho emenene y'ense chinsemo nechinsemo , nenchara , nenyamokirimbi ; nabe namang'ana ogoichania , nebikone ebinene bikorua igoro .
42021012	Korende ritang'ani as'aya onsi nabababwate nakobachanda , nababaire ase chisunagogi nechichela , namoirwe as'amasio abaruoti nabagavuna as'engecho y'erieta riane .
42021013	Korende aya nanyare koba ' kirori asemore .
42021014	Ancha gaki as'emioyo yaino , korwa bono ng'a timorengereria ritang'ani eki morairanerie :
42021015	naki inche nimbae omonwa nechisemi , abachandi baino tibanyara gokana gose koamererania nabio .
42021016	Nainwe namorugwe nababaibori baino , nabamura bamino , neamate yaino , nabasani baino ; nabarabwo nabababeke abande baino as'ogoitwa .
42021017	Namogechwe nabanto bonsi as'engecho y'erieta riane .
42021018	Nonya norochugu rw'etukia y'emetwe yaino tirogosira nonya ng'ake .
42021019	Nas'okoremereria kwaino namochinyore chinkoro chiaino .
42021020	Korende , komorarore Yerusalemu oetananirwe nemeganda , erio manya ng'a ogosareka kwaye gwaikire .
42021021	Erio abare ase Boyahudi batamere ebitunwa ; nabare egati gati yaye basoke isiko ; nabare borabu tibasoa aroro .
42021022	Ekiagera aya namatuko egesiomba , onsi ayarigetwe anyare goikeranigwa .
42021023	Obobe nobwabo abare barito nabakogonkia amatuko aria ! naki nebe emechando emenene igoro as'ense , nendamwamu as'abanto aba .
42021024	Nabarabwo nabagwe ase chinsonga chi'emioro , naboswe bairwe as'ebisaku bionsi : noro Yerusalemu notachwe n'Ebisaku , goika ebiro bi'Ebisaku biikerane .
42021025	Naende nabibe ebikone as'erioba nomotienyi neching'enang'eni ; nas'ense nemechando as'ebisaku , nabatang'ang'e as'okoruma kw'enyancha nemerindo yaye ;
42021026	abanto nabakwe as'okoiroka , nas'okoganya ayakoyechera ense : naki chinguru chia igoro nachinyegere .
42021027	Nerio nabanyare komorora Omwana-o-mwanyabanto ogocha as'amare ase chinguru nobonene obonge .
42021028	Ayio karachake koba , rigereria igoro ; moimokererie emetwe yaino igoro ; ekiagera okoboria kwaino gwaikire .
42021029	Akabatebia omoreng'anio ; Yorore omoko nemete yonsi :
42021030	ekero egochaka goseboka , mwarora nakomanya as'emioyo yaino ng'a egurugura yaisire koba ang'e .
42021031	Nainwe naboigo komokorora ayio abaire , manya ng'a obonda bwa Nyasaye ng'ang'e bore .
42021032	Ekeene nabatebirie , Ekegori eke tigegoeta nonya ng'ake goika aya onsi aikeranigwe .
42021033	Igoro nense nabiete : korende amang'ana ane tagoeta nonya ng'ake .
42021034	Nabo , erigererie , emioyo yaino techa korarerwa nokoria bobe nogotinda , nokwerosia kw'obogima obo , rituko riria ribachere as'omobosokano , buna obeto :
42021035	naki naboigo eranyare kobachera abanto bonsi baikaransete igoro as'obosio bw'ense yonsi .
42021036	As'ayio renda ker'ekero , mogosaba monyare kobarwa ng'a mwagweneire gokonyerwa aya onsi ayaranyare koba , naende gotenena aase aino as'obosio bw'Omwana-o-mwanyabanto .
42021037	Naende kera rituko igarenge kworokereria hekalu ime , as'ekero kia mobaso ; na ker'obotuko asoka , nakorara as'egetunwa gekorokwa egetunwa ki'Emezeituni ,
42021038	abanto bonsi baka mochiera mambia chuni aria hekalu ime erinde banyare komoigwa .
42022001	Rigaika rituko rinene ri'emegati etabekire ememera , rikorokwa Epasaka .
42022002	Abakuani abanene nabariki bakarigia enchera y'okomoita , naki babairogete abanto .
42022003	Saitani akamosoa Yuda , okorokwa Omoisikariota , nere igarenge as'omobaro bwa baria ikomi nababere .
42022004	Akagenda agakwana n'Abakuani abanene nabatang'ani buna aranyare komobeka as'amaboko abo .
42022005	Bakagoka , bakabwatana komoa chifetha .
42022006	Agancha , akarigia ribaga komorua asebare emeganda etaiyo .
42022007	Rigaika rituko ri'emegati etabekire ememera , erio epasaka egwenerete konyenywa .
42022008	Agatoma Petero na Yohana , okobora , Genda motoroserie epasaka , erinde toyerie .
42022009	Bakamotebia , Ng'ai origetie toyerosie ?
42022010	Akabatebia , Rora ekero mwasoire omochie , namoumerane nomonto omosacha obo gorerie enyongo y'amache ; motunyane goika enyomba agosoa .
42022011	Naende namomotebie omonyene enyomba , Omworokia nkoborare , Ng'ai ere enyomba y'abageni , inyare koriera epasaka aroro amo naborokigwa bane ?
42022012	Nomonto oria naborokie enyomba y'igoro enene erosirie ; agwo toroserie .
42022013	Bakagenda bakarora buna abatebetie , bakayerosia epasaka .
42022014	Erio ensa egachia goika ang'e agaikaransa , nabatomwa amo nere .
42022015	Akabatebia , Nindengereretie mono koria epasaka eye amo nainwe , ntarachandwa :
42022016	naki nabatebirie , Tinkoria nonya ng'ake goika eikeranigwe as'obonda bwa Nyasaye .
42022017	Agakchwata egekombe , gasasimire , akabora , Bogoria eke , mwatanane inwe as'inwe :
42022018	naki nabatebirie , Tinkonywa korwa bono okwama kw'emesabibu goika obonda bwa Nyasaye boche .
42022019	Akabogoria omogati , gasasimire , akayosamunyora , akabaa , akabora , Oyo nomobere one orurue as'engecho yaino : kora iga as'okong'inyora .
42022020	Nakerokio egekombe nyuma as'okoria , akabora , egekombe eke nemuma enyia as'amanyinga ane , aitekire as'engecho yaino .
42022021	Korende rigereria , okoboko kwaye oyokondua iga kore amo nainche as'emesa .
42022022	Ekiagera Omwana-o-mwanyabanto nkogendare , buna yachigetwe : korende obobe nobwaye omonto oria as'engecho arurue nere !
42022023	Nabarabwo bagachaka koborania barabwo ase barabwo , ning'o ase barabwo oyorakore ring'ana eri .
42022024	Gokaba nokoamererania asebare , ning'o obarirwe koba omonene .
42022025	Akabatebia , abaruoti b'Ebisaku bakobagambera ; naende abare nechinguru igoro yabo barokwa Abakori abaya .
42022026	Korende asemore inwe taibo ; korende oyore omonene oino abe buna oyore omoke ; nere oyogotang'ana buna omokori .
42022027	Inee ! ning'o omonene , noyoikaransete as'endagera gose noyogokora ? tari ere oyogoikaransa as'endagera ? korende inche nde as'egati yaino buna omokori .
42022028	Nainwe ninwe mwabaire amo nainche as'ogotemwa kwane ;
42022029	nainche nababekeire inwe obonda , buna ambekerete Tata one ,
42022030	monyare koria nakonywa as'emesa yane as'obonda bwane ; nagoikaransa as'chirogo bi'obonene , nakobigambia ebisaku ikomi nabibere bi'Isiraeli .
42022031	Omonene akabora , Simion , Simion , rora Saitani nabarigetie inwe , anyare kobasonga buna engano :
42022032	korende nagosabeire , erinde okwegena kwao tigokea : naye gogoonchoka , obabeke abamino chinguru .
42022033	Akamotebia , Omonene , amo naye inche iga inde ang'e kogenda echela nagokwa .
42022034	Akabora , Nagotebirie , Petero , etuoni tekogweya rero , ekero otarankana ara gatato ng'a tomanyeti .
42022035	Akabatebia , Ekero nabatomete motare nebimoya nechisaro , nebikoroto , mwaremeretwe gento ? Bagateba , Yaya .
42022036	Akabatebia , Korende bono omonyene ekemoya akebogorie , nesaro boigo : nere oyotari nomoro , agore eganchwa yaye , atonde oyomo .
42022037	Naki nabatebirie , Eri riarigetwe ndigwenerete goikefanigwa asende , Oyobaretwe amo nabasaria ; naki eringwenerete ndire nomoerio .
42022038	Bagateba , Omonene , rora , emioro ebere eye . Akabatebia , Nabo aisanire .
42022039	Agasoka , akagenda goika egetunwa ki'Emezeituni , buna engecho yaye yarenge ; aborokigwa baye bakamotunyana .
42022040	Agachia goika aase aria , akabatebia , Saba , timosoa as'ogotemwa .
42022041	Ageatanana nabarabwo ekerengo gi'okoruta rigena ; akaaka amaru inse agasaba ,
42022042	ogoteba , Tata , koranche , onduserie egekombe eke : korende tari buna ndigetie inche , korende buna origetie aye bikoreke .
42022043	Rikamoorokera rilaika korwa igoro rikamobeka chinguru .
42022044	Nere ekiagera arenge nogoichana mono , akamenta gosaba nomokia : ebigeri biaye bikaba buna amatoima amanyinga akogwa inse .
42022045	Agachia koimoka korwa as'ogosaba , akabachera aborokigwa baye , akabanyora bararire as'ogoichana ,
42022046	akabatebia , Naki mwararire ? Imoka , mosabe , timonyara gosoa as'ogotemwa .
42022047	Nere gagokwana , rora , omoganda , nere oyokorokwa Yudas , oyomo as'ikomi nababere , otang'aine asebare , akamoika Yesu ang'e akamonyunyunta .
42022048	Yesu akamotebia , Yudas , kwamorure Omwana-o-mwanyabanto as'okomonyunyunta ?
42022049	Nabarabwo abarenge amo nere bagachia korora ayakorigia koba , bakabora , Omonene natoake nomoro ?
42022050	Oyomo obo akamoaka omosomba bw'omokuani omonene , akamonacha ogoto gw'okorio .
42022051	Yesu akairaneria , akabora , Tiga nkore iga . Akamokuna ogoto akamogwenia .
42022052	Yesu akabatebia abamocherete , abakuani abanene , nabanene be hekalu , nabagaka , Iga mwachire nemioro nechinungu buna as'omoibi .
42022053	Ekero narenge amo nainwe ase hekalu , kera rituko timwandamborerete amaboko : korende bono ensa eye neyaino , nobonene bw'omosunte .
42022054	Bakamobwata , bakamoira , bakamoreta nyomba ime as'omokuani omonene . Na Petero akamotunya korwa nyuma are ,
42022055	Bachia gouta omorero egati y'egora , bagaikaransa amo , na Petero agaikaransa as'egati yabo .
42022056	Erio , omoiseke oyomo akamorora oikaransete aas'omorero ogwoka , akamobeta amaiso , akabora , Oyo nere igarenge amo nere .
42022057	Agakana akabora , Omokungu , timomanyeti .
42022058	Naende ake oyonde akamorora , akabora , Naye noyomo obo . Petero akabora , Aye omonto , tai inche .
42022059	Na nyuma engaki y'ensa eyemo , omonto onde akabetereria mono , akabora , Ekeene noyo igarenge amo nere : naki nere n'Omogalili .
42022060	Petero akabora , Aye omonto , timanyeti eriogokwana . Erio kegima kagokwana , etuoni ekagweya .
42022061	Omonene ageonchora , akamorigereria Petero . Petero akainyora ring'ana ri'Omonene , buna amotebetie , Ritang'ani etuoni etaragweya rero , nonkane ara gatato .
42022062	Agasoka isiko , akarera nobororo .
42022063	Nabaria abanto bamobwatete Yesu , bakamosekereria , bakamoaka .
42022064	Bakamomumekeria amaiso , bakamoboria , bakobora , Bana : ning'o okoaka ?
42022065	Bakamokwana nayande amange as'okorama .
42022066	Bwachia gokia bagasangerereka abagaka b'abanto , nabakuani abanene , nabariki ; bakamoreta as'ekegambero kiabo , bakobora ,
42022067	Onye aye naye Kristo , totebie . Korende akabatebia , Ninsakobatchia , timokonyara gwancha :
42022068	nainche kondababorie timokong'iraneria .
42022069	Korende koiwa bono Omwana-o-mwanyabanto naikaranse okoboko gw'okorio kw'obonene bwa Nyasaye .
42022070	Bakabora bonsi , Nabo , aye naye Omwana o Nyasaye ? Akabatebia , Inwe mwatebire ng'a ninche ere .
42022071	Bakabora , Nabo , inki tokorigeria birori ? Naki intwe abanyene twaigure as'omonwa oye .
42023001	Bakaimoka bonsi , bakamoreta ase Pilato .
42023002	Bagachaka komosoera , bakabora , Twamororire omonto oyo oonchoire egesaku giaito , obakanirie abanto tibamoa Kaisari ebango , okobora ng'a ere omonyene nere Kristo , omoruoti .
42023003	Pilato akamoboria , akabora , Naye omoruoti bw'Abayahudi ? Akairaneria , akamotebia , Gwatebire aye .
42023004	Pilato akabatebia abakuani abanene nemeganda , Inche tindochi bobe bonde as'omonto oyo .
42023005	Nabarabwo bakamobetereria , bakabora , Obaburugire abanto , okoborokereria ase Boyahudi onsi , agachakera Galili goika aiga .
42023006	Pilato agachia koigwa ring'ana eri , akaboria , Omonto oyo n'Omogalili ?
42023007	Agachia komanya ng'a igare inse as'obogambi bwa Herode , akamoira ase Herode ; nere igarenge Yerusalemu amatuko aria ,
42023008	Na Herode agachia komorora Yesu , akagokigwa mono : naki korwa kare igarigetie komorora , ekiagera aigwete amang'ana aye ; asemeretie korora egekone gegokoreka asare .
42023009	Akamoboria as'amang'ana amange , ere tamoiraneria rinde rionsi .
42023010	Bagatenena abakuani abanene nabariki , bakamosoera ase chinguru .
42023011	Herode nabasigari baye bakamochaya , bakamosekereria , bakamobekera chianga chingiya mono , akamoirania ase Pilato .
42023012	Erio Herode na Pilato bakabwatana obosani , rituko riria : naki ritang'ani iga barenge nobobisa barabwo ase barabwo .
42023013	Pilato akabarangeria amo abakuani abanene , nabanene b'abanto ,
42023014	akabatebia , Mwandeteire omonto oyo , buna oyobaonchoire abanto : nainche nabo nachia komogambia as'obosio bwaino , tindochi bobe as'omonto oyo as'aria mwamosoera :
42023015	nonya Herode nere : naki omoiranirie asetore , rora , ring'ana tiriri rigwenerete ogokwa riakorirwe nere .
42023016	Erio konamoakire , nimosibore .
42023017	Ekiagera nebagwenerete kobasiborera oyomo ekero kie rituko rinene .
42023018	Bakaaka egeturi bonsi amo , bakabora , Moire oyo , tosiborere Baraba :
42023019	nere nomonto obegetwe as'echela as'engecho y'esugu yakoregete as'omochie ime , nas'oboiti .
42023020	Nabo eria kabere Pilato agakwana nabarabwo , akarigia ' komosibora Yesu .
42023021	Nabarabwo bakaaka eriogi , bakabora , Mobambe , mobambe .
42023022	Nere akabatebia eria gatato , Naki ? mbobe ki akorete oyo ? Tindochi nonya nering'ana asare rigwenerete ogokwa : nabo konamoakire nimosibore .
42023023	Korende bakabetereria kobora as'eriogi rinene , bakarigia abambwe . Eriogi riabo , neria abakuani abanene rikabua .
42023024	Pilato akanacha amang'ana akoreke buna barigetie .
42023025	Akamosibora ere oyobegetwe echela as'esugu noboiti , oyobarigetie ; akamorua Yesu as'okorigia kwabo .
42023026	Bagachia komoira , bakamobwata Omokurene Simion , orenge korwa borabu , bakamotweka omosalaba , ayobogorie nyuma yaye Yesu .
42023027	Ekamotunyana emeganda emenge y'abanto , nabakungu , bare kweakaaka , bakweng'ereria .
42023028	Yesu ageonchora , akabora , abaiseke ba Yerusalemu , timondera inche , korende erere abanyene , nabana baino .
42023029	Naki amatuko nache bararigie goteba , Mbare negesio abare abagomba , nechinda chitaiboreti , nechimbere chitanakogonkwa .
42023030	Erio nabachake kobitebia ebitunwa , Togwere ; nebigoro , Totube .
42023031	Ekiagera kobagokora aya ekero omote ore omobese , ekero ki'oria ore omwomo naki arabe ?
42023032	Bakairwa babere naende , abasaria baitwe amo nere .
42023033	Bagachia goika aas'akorokwa Ekeore , nao bamobambete , nabaria abasaria , oyomo okoboko gw'okorio , noyonde okoboko gw'okobee .
42023034	Yesu akabora , Tata , obabere ; ekiagera tibamanyeti eke bagokora . Bakagabana chianga chiaye , bagakora obomera .
42023035	Abanto bagatenena , bakarigereria . Nabarabwo abanene bakamokorera echeche , bakobora , Nakonyete abande ; tiga ekonye omonyene , onye oyo nere Kristo o Nyasaye , omochore oye .
42023036	Abasigari bakamosekereria , bakamochera , bakamoa chinkama ,
42023037	nakobora , Onye aye naye omoruoti bw'Abayahudi , ekonye .
42023038	Nkiarenge nekemanyererio igoro ' asare kerikire ase chinuguta chi'Ekeyunani , n'Ekerumi , n'Ekeibirania , Oyo Nere Omoruoti Bw'Abayahudi .
42023039	Oyomo bwa baria abasaria babambetwe akamorama , akabora , Pari aye ore Kristo ? Ekonye omonyene naintwe .
42023040	Oyo kabere akairaneria , akamokania akabora , Tori komoiroka aye nonya Nyasaye , kore as'ekina keria keria ?
42023041	Naintwe ekeene mboronge ; naki intwe twaeirwe eng'eria ya boronge y'ogokora gwaito : korende oyo takoreti ring'ana ritagwenereti .
42023042	Akamotebia Yesu , ong'inyore gogocha as'obonda bwao .
42023043	Yesu akamotebia , Ancha nagotebirie rero , nobe amo nainche Igoro .
42023044	Nekero ekio chikaba chinsa isano nemo , omosunte okaba igoro as'ense yonsi goika chinsa kianda .
42023045	Omobaso ogakea : egetambaa gi'okonacha hekalu gegatandoka gati gati .
42023046	Yesu akarera as'eriogi rinene akabora , Tata , as'amaboko ao nayobekire omoika one : ochia gokwana aya agatwekamo .
42023047	Omotang'anibw ' abasigari emia , agachia korora eriakoreka , akamotogia Nyasaye , akabora , Ekeene omonto oyo igarenge omonyene oboronge .
42023048	Nsende emeganda yonsi abasangererekanete korora aya bagachia korora ayakoreka , bakairana , bakweaka ebikuba .
42023049	Abasani baye bonsi bagatenenera are , nabarabwo abakungu bamotunyanete ere korwa Galili , bakarigereria aya .
42023050	Rora , narenge omonto , erieta riaye Yusufu , nere nomonto bw'ekegambero kiabo , omonto omoya , omonyene oboronge
42023051	( ere tanchete amang'ana abo nonya nogokora kwabo ) , omonyene bw'ense y'Arimathaya , omochie bw'Abayahudi , nere igaganyete obonda bwa Nyasaye :
42023052	omonto oyio akamochiera Pilato agasaba aegwe omobere o Yesu .
42023053	Akayoikia , akayotuba egetambaa ki'egatani , akayobeka as'oboina bwabachetwe as'egetare ; ase'monto onde atanya kobekwa .
42023054	Iga riarenge rituko ri'Okweroisia , esaboto egaika ang'e .
42023055	Abakungu abachete amo nere korwa Galili , bagatunyana , bakaborigereria oboina , naende buna obegetwe omobere oye .
42023056	Bakairana bakaroisia amaguta amanukato erimisu rigiya . Nerituko ri'esabato bagatimoka buna yachigetwe .
42024001	Ase rituko rie ritang'ani ri'echuma , kobogokiamoka , bakagenda oboina , bakareta amanukato aria ayababegete ang'e .
42024002	Bakarinyora riria rigena riatigerigwe are noboina .
42024003	Bagasoa , tibayonyora omobere ' bw'Omonene Yesu .
42024004	Agachia koba ekero baichanete as'aya , rora ! abanto babere mbateneine ang'e asebare , beboete chianga chikomekameka :
42024005	nabarabwo bagasogwa nokoiroka nagotung'ama maumama goika inse , bakabatebia , Naseki mokomorigia oyore moyo as'ebitondo ?
42024006	Tari aa , korende obokire : Inyora buna akwanete nainwe ekero arenge Galili ,
42024007	akabora , ng'a nemogwenerete Omwana-o-mwanyabanto abekwe as'amaboko abanto abanyene ebibe , nakobambwa , nakoboka rituko ria gatato .
42024008	Bakainyora amang'ana aya .
42024009	Bakairana korwa as'oboina , bakabatebia baria ikomi nomo nabaria abande bonsi amang'ana ayio onsi ,
42024010	Nabwo babatebetie abatomwa amang'ana aya , Mariamu Magidalene , na Yoanna , na Mariamu ng'ina Yakobo ; nabakungu bande barenge amo nabarabwo .
42024011	Amang'ana abo akarorekana koba ng'a naya bosa asebare ; gose tibababwatera .
42024012	Korende Petero akaimoka , akagenda bwango as'oboina , agatung'ama , akarigereria ime , , akabirora biria ebitambaa bibekire bioka , akairana bwoye , okumetie as'aria aoroka .
42024013	Rituko riria babere babo nkogenda barenge omochie , erieta riaye Emmao , orenge are ase Yerusalemu ang'e chimail isano naisato .
42024014	Nabarabwo ngokwanabare aya onsi akorekire .
42024015	Egachia koba kabagokwana nakoborania , Yesu omonyene agaika ang'e akagenda amo nabarabwo .
42024016	Amaiso abo akamumekerigwa , tibanyara komomanya .
42024017	Akabatebia , ' Mang'ana ki aya mokoborania as'orogendo rwaino ? naende amasio aino anyirire .
42024018	Akairaneria oyomo obo , erieta riaye Kiliopa , akamotebia Inee ? naye bweka ore omogeni ase Yerusalemu , otamanyeti ayare ime yaye amatuko aya ?
42024019	Akabatebia , ' Mang'ana ki ? Bakamotebia , Amang'ana a Yesu Omonazareti , orenge omonto omobani omonyene chinguru as'ogokora nase ring'ana as'obosio bwa Nyasaye nabanto bonsi :
42024020	buna abakuani abanene nabanene baito bamoruete as'ekina ki'ogokwa , bakamobamba .
42024021	Naintwe iga twasemeretie ng'a ere nere oraborie Isiraeli . Goika amo naya onsi , rero nerituko ria gatato korwa ekero abete aya .
42024022	Naende abakungu bande b'ensemo yaito batoichanetie abarenge as'oboina mambia :
42024023	nekero batanyorete omobere oye , bagacha , bakabora , ng'a baorokeirwe namalaika , bakabatebia ng'a moyo are .
42024024	Naende abande abarenge amo naintwe bakagenda oboina , bakarora bo buna abakungu batebete : korende ere tibamorora .
42024025	Nere akabatebia , Inwe abariri , nabanyene emioyo emerito as'okoyancha onsi batebete ababani !
42024026	Tiyamogwenerete Kristo konyora emechando eye , erio asoe obonene bwaye ?
42024027	Akachaka korwa Musa nababani bonsi akabaonchorera as'amariko onsi amang'ana are igoro asare .
42024028	Bakayoika omochie barenge kogenda ; nere agekora buna igarigetie goeta kogenda ,
42024029	bakamobetereria , bakabora , Ikaransa amo naintwe : ekiagera bwairire , nomobaso oerire bono . Agasoa goikaransa amo nabarabwo .
42024030	Ekaba gagoikaransa amo nabarabwo koragera , akabogoria omogati , akayosesenia , akayosamunyora , akabaa .
42024031	Akaramokigwa amaiso abo , bakamomanya ; agasira tarorekana nabarabwo .
42024032	Bagatebania , Inee ! Emioyo yaito tiyarenge gwoka ime yaito , ekero aba ngokwanare naintwe inchera , gagotoorokeria amariko ?
42024033	Bakaimoka ensa eria eria , bakairana Yerusalemu , bakabanyora baria ikomi nomo basangererekanire , nabarabwo abarenge amo nabarabwo ,
42024034	bakabora , Ekeene Omonene obokire , oorokeire Simion .
42024035	Nabarabwo bakabatebia aria ' nchera , buna amanyeka nabarabwo as'ogosamunyora omogati .
42024036	Ekero bagokwana igo ; Yesu omonyene agatenena egati gati yabo akabatebia , Omorembe obe asemore .
42024037	Bagaichana , bagasogwa nobwoba , bagakaga ng'a barorire rirengari .
42024038	Akabatebia , Naki mogoichana ? naende naki ogosiereria gwasokire korwa emioyo yaino .
42024039	Rora amaboko ane , namagoro ane , ng'a ninche omonyene : Mbwatabwata , morore ; ekiagera rirengari tiriri nomobere namauga , buna mondoche inche inde naro .
42024040	Naende gakwanire aya akaborokia amaboko aye namagoro aye .
42024041	Nabo bakaba batarancha as'omogoko , bagakumia , akabatebia , More negento mokoria aa ?
42024042	Bakamoa egesamunye ki'enswe giasambirwe noboke ' boke .
42024043	Akabibogoria , akabiria as'obosio bwabo .
42024044	Akabatebia , Aya naro amang'ana ane nabatebetie , rigoro narenge asemore , buna onsi agwenerete goikeranigwa ayanarikeretwe as'amachiko a Musa nas'ababani , nase Zaburi .
42024045	Erio akaigora obong'aini bwabo , banyare koyamanya amariko amachenu .
42024046	Akabatebia , Naboigo arigetwe ng'a nemogwenerete Kristo gochandwa , nakoboka rituko ria gatato ;
42024047	nebisaku bionsi biranderigwe as'erieta riaye ogoonchoka nokofusigwe kw'ebibe gochakera Yerusalemu .
42024048	Nainwe nabarori b'amang'ana aya .
42024049	Rora , nayetomire eira ya Tata one asemore : korende ikaransa as'omochie oyo Yerusalemu , goika mobekwe chinguru chikorua igoro .
42024050	Akabatang'ana gochia isiko goika Bethania : akaimokia amaboko aye , akabasesenia .
42024051	Agachia koba nkobaseseniare , ageatanana nabarabwo , akabogorigwa gochia igoro .
42024052	Nabarabwo bakamosasima , bakairana Yerusalemu nomogoko omonene :
42024053	bakaba botambe ime ase hekalu , bakomotogia Nyasaye .
43001001	Omochakano ndiarengeo Ring'ana , ne Ring'ana iga riarenge amo na Nyasaye , narirorio Ring'ana iga narenge Nyasaye .
43001002	Oyio omochakano igarenge amo na Nyasaye .
43001003	Bionsi bigakoreka as'oyio ; gose onye tari ere anga tigiakoregete kende gionsi egiakoregete .
43001004	Ime yaye nao bwarenge obogima ; naborobwo obogima iga bwarenge omobaso bw'abanto .
43001005	Noro omobaso obarire as'omosunte , erio omosunte toyonyara .
43001006	Akaoroka omonto , otometwe korwa ase Nyasaye , erieta riaye Yohana .
43001007	Oyo igachete abe kirori erinde atebe omobaso bonsi banyare gwancha asere .
43001008	Oyio tarenge oria omobaso , korende igachete as'oborori bw'omobaso .
43001009	Norengeo omobaso bw'ekeene , okomobeka omobaso ker'omonto ogocha as'ense ,
43001010	Nao arenge as'ense ime , ense egakorwa asere , nense tiyamomanya .
43001011	Agacha as'abaye , nabarabwo abare abaye tibamwancha .
43001012	Korende bonsi abamwanchete , akabaa okobua babe abana ba Nyasaye , nabwo barianchire erieta riaye :
43001013	abaiboirwe , tari as'amanyinga , gose tari as'obwanchani bw'omobere , gose tari as'obwanchani bw'omonto , korende ase Nyasaye .
43001014	Narirorio Ring'ana rigakoreka omobere , agaikaransa asetore , ( tokaborora obonene bwaye , obonene buna obw'omwana omomoima orure ase Tata ) , oichire obuya nekeene .
43001015	Yohana akamwatora , akaaka egeturi , akabora , Oyo nere natebete amang'ana aye , ng'a Oyorache nyuma yane igare ritang'ani asende : ekiagera arenge ritang'ani asende .
43001016	Naende as'ogoichora kwaye intwe twensi twanyorire , obuya igoro as'obuya .
43001017	Ekiagera amachiko aruetwe ase Musa ; obuya nekeene iga bwachete ase Yesu Kristo ,
43001018	Omonto onde tari omororire Nyasaye kero kende gionsi ; Omwana bweka ore as'egekuba kia Tata nere omoorokirie .
43001019	Naende obwo nabwo oborori bwaye Yohana , ekero Abayahudi batomete abakuani n'Abalawi korwa Yerusalemu bamoborie , Aye naye ng'o ?
43001020	Nere akaorokia , takana ; agateba , Inche tari nche Kristo .
43001021	Bakamoboria , Naki rende ? Naye Elija ? Akabora , Inche tari ere . Aye naye omobani oria ? Akairaneria , Yaya .
43001022	Nabo bakamotebia , Naye ng'o , tobae okoiraneria abatotomete . Naki ogweteba ?
43001023	Akabora , Inche neriogi ri'omonto okoaka eriogi eroro ime , Rongeyia enchera y'Omonene , buna atebete omobani Isaya ,
43001024	Nabarabwo abatometwe baruete as'Abafarisai .
43001025	Bakamoboria , bakamotebia , Naki rende okobatisa , onye aye tori Kristo , gose Elija , gose omobani oria ?
43001026	Yohana akabairaneria akabora , Inche iga nkobatisa as'amache : egati yaino otenenire oyomotamanyeti inwe .
43001027	Nere ogocha nyuma yane , oyorenge ritang'ani asende , gose inche tingwenereti nyesibore enuga y'egekoroto kiaye .
43001028	Aya iga akoregete Bethania ng'umbu ya Yorodan , nao arenge Yohana okobatisa .
43001029	Rituko ria kabere riaye Yohana akamorora Yesu ogocha asare , akabora , Rora , Emanwa y'Eng'ondi ya Nyasaye , oyobogoretie ebibe bi'ense !
43001030	Oyo nere nare goteba amang'ana aye , Ngochare omonto nyuma yane , oyore ritang'ani asende , ekiagera arenge ritang'ani asende .
43001031	Nainche tinamomanyete ; korende aorokigwe as'Abaisiraeli , nabo as'ayio ngacha nakobatisa as'amache .
43001032	Yohana agakwana , akabora , Nayororire Omoika ogoika korwa igoro buna riruma , rigaikaransa igoro asare .
43001033	Nainche tinamomanya : korende ere oyontomete kobatisa as'amache , oyio agantchia , Ere oyoranyare korora Omoika ogoika nagoikaransa igoro asere , oyio nere okobatisa n'Omoika Omochenu .
43001034	Nainche narorire , naende natebire ng'a oyo n'Omwana o Nyasaye .
43001035	Naende rituko ria kabere riaye Yohana igarenge otene ne nababere b'aborokigwa baye .
43001036	Akamorigereria Yesu ogotara , akabora , Rora , Emanwa y'Eng'ondi ya Nyasaye !
43001037	Baria aborokigwa babere bakamoigwa ogoteba , bakamotunyana Yesu .
43001038	Yesu ageonchora , akabarora bakomotunyana , akabatebia , Ninki mokorigia ? Bakamotebia , Rabii ( ogoonchorwa kwaye , Omworokia ) , ng'ai omenyete ?
43001039	Akabatebia , inchuo morore . Bagacha , bakarora aas'amenyete ; bakamenya asare rituko riria : iga yarenge ang'e chinsa ikomi .
43001040	Anderea , momura omwabo Simon Petero , igarenge oyomo bwa baria babere bamoigwete Yohana nakomotunyana .
43001041	Oyo akamonyora ritang'ani Simon momura omwabo omonyene , akamotebia , Twamonyorire Masihi , ( ogoonchorwa kwaye Kristo ) .
43001042	Akamoira ase Yesu . Yesu akamorigere ria , akabora , Aye Simon , omwana o Yona , norokwe Kefa ( ogoonchorwa kwaye , Petero ) .
43001043	Rituko ria kabere riaye Yesu akarigia koimoka kogenda Galili , akamonyora Filipo : akamotebia , Ntunyana .
43001044	Nere Filipo igarenge omonto o Bethisaida , omonto bw'omochie bw'Anderea na Petero .
43001045	Filipo akamonyora Nathaniel , akamotebia , Twamonyorire ere oyorikeretwe na Musa as'amachiko , nababani , Yesu omwana o Yusufu , omonto o Nazareti .
43001046	Nathaniel akamotebia , Nakenyare egento ekiya korua Nazareti ? Filipo akamotebia , Inchuo orore .
43001047	Yesu akamorora Nathaniel ogocha asare , agakwana asare , Rora , oyo n'Omoisiraeli ekeene ekeene , otari nobong'ainereria ime yaye .
43001048	Nathaniel akamotebia , Ing'ai kwamanyera ? Yesu akairaneria , akamotebia , Ritang'ani Filipo atarakorangeria , ekero kwarenge inse as'omoko , nakoroche .
43001049	Nathaniel akamoiraneria , akamotebia , Rabii , naye Omwana o Nyasaye , naye omoruoti bw'Abaisiraeli .
43001050	Yesu akairaneria , akamotebia , Ekiagera nagotebia , nakoroche inse as'omoko , gwanchire ? Norore amang'ana amanene kobua aya .
43001051	Akamotebia , Ekeene , ekeene , nagotebirie , namoyerore igoro ekoigoka , namalaika a Nyasaye akorina , agoika igoro as'Omwana-o-mwanyabanto .
43002001	Naende rituko ria gatato yarenge enyangi ase Kana ya Galili ; na ng'ina Yesu nao arenge .
43002002	Yesu nere akarangerigwa amo naborokigwa baye as'enyangi .
43002003	Goika edivai egachia kobaremera , ng'ina Yesu akamotebia , Tibari nedivai .
43002004	Yesu akamotebia , Omokungu inki nde inche naye ? Ensa yane teraika .
43002005	Ng'ina akabatebia abasomba , Rinde rionsi arabatebie , rikore .
43002006	Nchiarenge aroro chinsiongo isano nemo chi'amagena , chiabekire aroro as'engecho y'ogwesibia kwabo Abayahudi , ker'eyemo iga yarenge ang'e ekerengo kia chigallon emerongo ebere .
43002007	Yesu akabatebia , Ichoria chinsiongo namache . Bagachichoria goika igoro .
43002008	Akabatebia , bono taa , moirere omonene bw'omoyega . Bakaira .
43002009	Omonene bw'omoyega agachia koyaigwa amache akoregete koba edivai , tamanya ase yarua , ( korende abasomba mbamanyete ababuchete amache ) , omonene bw'omoyega akamorangeria omonene bw'enyangi ,
43002010	akamotebia , Kera omonto ritang'ani iga agochaka edivai ere engiya , goika abanto kobatiekire konywa mono , erio oreta eyetari engiya : aye kwagachire edivai engiya goika bono ,
43002011	Oyio noro omochako bw'ebikone Yesu akorete Kana ya Galili , akaorokia obonene bwaye ; aborokigwa baye bakamwancha .
43002012	Nyuma as'aya akagenda goika Kaperinaum , ere , na ng'ina , nabamwabo , naborokigwa baye : bakamenya aroro amatuko amake .
43002013	Naende epasaka y'Abayahudi iga yarenge ang'e , Yesu akarina goika Yerusalemu .
43002014	Akarora hekalu ime abanto barenge gotonda chiombe neching'ondi namaruma , nabanyene koonchora chifetha , baikaransete :
43002015	agakora orokini ase chingori , akabasokia bonsi korwa ase hekalu , neching'ondi nechiombe ; agaitera chifetha chiabo abanyene goonchora chifetha , agachionchora chimesa chiabo ;
43002016	akabatebia baria barenge gotonda amaruma , Yatigerie aya ; timokora enyomba ya Tata one koba enyomba y'ebiasara .
43002017	Aborokigwa baye bakainyora ng'a nerikire , Risemi ri'enyomba yao riandire .
43002018	Nabo Abayahudi bakairaneria bakamotebia , Ngekone ki ogotworokia , ekiagera ogokora aya ?
43002019	Yesu akairaneria , akabatebia , Yetagore hekalu eye , nainche as'amatuko atato ninyetenenie .
43002020	Abayahudi bakabora , Hekalu eye yaagachetwe as'engaki y'emiaka emerongo ene netano nomo , naye oyetenenie as'amatuko atato ?
43002021	Korende ere igare kobora amang'ana ase hekalu y'omobere oye .
43002022	Nabo agachia kobokigwa as'amakweri aborokigwa baye bakainyora ng'a igatebete ring'ana eri , bakariancha riria ririko nariria ring'ana atebete Yesu .
43002023	Goika agachia kobao Yerusalemu ekero ki'epasaka ase rituko rinene , abanto abange bakariancha erieta riaye , kobarora ebikone arenge gokora .
43002024	Korende Yesu tegenete asebare , naki abamanyete bonsi ,
43002025	naende ekiagera tarenge nokorigia as'abanto goteba amang'ana igoro ase mwanyabanto ; naki ere omonyene amanyete ayare ime as'abanto .
43003001	Narenge omonto oyomo bw'Abafarisai , erieta riaye Nikodemo , omonene bw'Abayahudi :
43003002	oyo agacha ase Yesu botuko , akamotebia , Rabii , twamanyire ng'a nomworokia ore , kwarure ase Nyasaye : naki omonto onde tari oranyare kobikora ebikone ebi ogokora , tatiga Nyasaye abe amo nere .
43003003	Yesu akairaneria , akamotebia , Ekeene , ekeene , nagotebirie , Omonto ataiboiri eria kabere , takonyara koborora obonda bwa Nyasaye .
43003004	Nikodemo akamotebia , Naki aranyare omonto koiborwa kare omogaka ? nanyare gosoa enda ya ng'ina eria kabere aiborwe ?
43003005	Yesu akairaneria , Ekeene , ekeene , nagotebirie , Omonto ataiboiri as'amache n'Omoika , takonyara gosoa obonda bwa Nyasaye .
43003006	Ekeiboire as'omobere nomobere ; nekeiboire as'Omoika nomoika .
43003007	Tokumia ekiagera nagotebia , Nogwenerete koiborwa naende .
43003008	Embeo iga ekogenda as'erigetie , negeturi kiaye iga ogokeigwa , korende tomanyeti as'ekorua gose as'ekogenda : naboigo na ker'omonto oiboirwe as'Omoika .
43003009	Nikodemo akamoiraneria , akamotebia , Naki aranyare koba aya ?
43003010	Yesu akairaneria akamotebia , Inee ! Aye nomworokia as'Isiraeli , naya toyainyoreti ?
43003011	Ekeene , ekeene , nagotebirie , Eritomanyete nario togokwana , neri toroche twariteba ; noborori bwaito timorigwancha .
43003012	Kerabe nkobatebia amang'ana ense , nainwe timogwancha , naki moranche , kondabatebie amang'ana a igoro ?
43003013	Naende omonto onde tari orinire igoro , tatiga ere oyoikire korwa igoro Omwana-o-mwanyabanto ore igoro .
43003014	Naende buna Musa aimogetie eng'iti eroro ime , naboigo Omwana-o-mwanyabanto agwenerete aimokererigwe :
43003015	erinde tasira omonto onde bwonsi oyomwanchire , korende abe nobogima bwa kare nakare .
43003016	Naki Nyasaye ayianchete ense , goika akarua Omwana oye omomoima , erinde ' monto onde bwonsi oyomwanchire tasira , korende anyore obogima bwa kare nakare .
43003017	Naki Nyasaye tamotomete as'ense Omwana oye agambie ense ; korende ense ekonywe nere .
43003018	Oyomwanchire takogambigwa ; oyotancheti otiekire kogambigwa , ekiagera atariancheti erieta ria Omwana oyomo bweka o Nyasaye .
43003019	Neke nakio ekina , ekiagera omobaso ochire ense , abanto bagancha omosunte kobua omobaso ; naki ogokora kwabo kwarenge okobe .
43003020	Naki kera oyogokora amabe igagechete omobaso , gose tagocha as'omobaso , ogokora kwaye tikobaisa gokanigwa .
43003021	Korende oyogokora ekeene igagocha as'omobaso , ogokora kwaye kororekane ng'a iga gwakorirwe ase Nyasaye .
43003022	Nyuma as'aya Yesu naborokigwa baye bakagenda goika ense ya Boyahudi , akabera aroro amo nabarabwo okobatisa ,
43003023	Yohana nere igarenge kobatisa aria Ainon , ang'e na Salim , ekiagera narenge amache amange : abanto bakomochiera bakobatiswa .
43003024	Naki Yohana konya tarabekwa echela .
43003025	Nabo , gokaoroka okoamererania as'aborokigwa ba Yohana n'Abayahudi as'amang'ana ogwesibia .
43003026	Bakamochiera Yohana , bakamotebia , Rabii , ere oyorenge amo naye ng'umbu ya Yorodan , oyio kwaorogetie aye , oyio nere nkobatisare , nabanto bonsi nkomochierabare .
43003027	Yohana akairaneria , akabora , Takonyara omonto konyora ring'ana rinde rionsi tatiga aegwe korwa igoro .
43003028	Inwe abanyene mwabaire kirori ng'a natebete , Inche tari Kristo , korende natomirwe gotang'ana asare .
43003029	Oyore nere omoriakari bw'enyangi nere omonene , korende omosani oye bw'omonene bw'enyangi iga agotenena nakomoigwa , origokera eriogi riaye omonene bw'enyangi : nabo oyo omogoko one oikeranire .
43003030	Ere nagwenerete amenteke , korende inche nkee .
43003031	Oyochire korwa igoro oyio igare igoro as'onsi : oyore bw'ense , noyo bw'ense , iga agokwana amang'ana ense : ere oyochire korwa igoro oyio igare igoro as'onsi .
43003032	Ayaroche nakoyaigwa , naro abereire kirori : gose onde tari oyobwanchire oborori bwaye .
43003033	Oyobwanchire oborori bwaye obekire ekemanyererio kiaye ng'a Nyasaye nekeene ,
43003034	Naki ere oyotometwe na Nyasaye igakoyakwana amang'ana a Nyasaye : naki Nyasaye tari komoa Omoika as'ekerengo .
43003035	Tata omwanchire Omwana , omoeire bionsi as'amaboko aye .
43003036	Oyoramwanche Omwana nare nobogima bwa kare nakare ; noyotamoigwereti Omwana takorora obogima , korende nendamwainu ya Nyasaye eramoikaransere .
43004001	Nabo Omonene agachia komanya ng'a Abafarisai baigure ng'a Yesu okorire aborokigwa abange kobua Yohana , nakobatisa ,
43004002	( Yesu omonyene tare kobatisa , korende naborokigwa baye ) ,
43004003	akarua Boyahudi akagenda Galili eria kabere .
43004004	Naende nagwenerete goeta gati ya Samaria .
43004005	Nabo agaika omochie o Samaria , okorokwa Sukar , ang'e nomogondo oria Yakobo amoete Yusufu omwana oye :
43004006	naende agwo yarenge ensoko ya Yakobo . Nabo Yesu , konya orosire as'orogendo rwaye , agaikaransa iga as'ensoko . Konya yabaire ang'e chinsa isano nemo .
43004007	Agacha omokungu o Samaria kobucha amache : Yesu akamotebia , Ing'a amache inywe .
43004008	Naki aborokigwa baye konya bachire omochie kogora endagera .
43004009	Nabo oria omokungu bw'Abasamaria akamotebia , Naki yaba aye Omoyahudi korigia amache asende , nainche nomokungu bw'Abasamaria ? ( naki Abayahudi tibari gosanga n'Abasamaria . )
43004010	Yesu akairaneria akamotebia , Onye nkwamanya ekeegwa kia Nyasaye , nere ng'o okogotebia , Ing'a amache inywe ; anga nkwamosaba ere , nere anga nakoa amache are moyo .
43004011	Oria omokungu akamotebia , Omonene , tori negento gi'okobuchera nensoko yachire inse mono : ng'ai kwayanyorire amache aya are moyo ?
43004012	Inee ! aye nomonene kobua tata oito Yakobo , oyotoete ensoko eye , nere omonyene akanywa amache aya , nabana baye bonsi netugo yaye ?
43004013	Yesu akairaneria , akamotebia , Ker'oyokonywa amache aya narore erang'o naende :
43004014	korende onde bwonsi oyoranywe amache aria ndamoe inche , takoigwa erang'o kare nakare ; korende amache aria ndanyare komoa nabe ime yaye ensoko y'amache , agosoka goika obogima bwa kare nakare .
43004015	Omokungu oria akamotebia , Omonene , ing'a amache ayio tindora erang'o , gose timbaisa gocha aiga kobucha .
43004016	Yesu akamotebia , Genda , omorangerie omosacha oo oche nere aiga .
43004017	Omokungu oria akairaneria akamotebia , tindi nomosacha . Yesu akamotebia , gwakwanire buya , tindi nomosacha :
43004018	naki kwabaire nabasacha batano ; nere oyore nere bono tari omosacha oo : as'ayio gwakwanire ekeene .
43004019	Omokungu oria akamotebia , Omonene , narorire ng'a nomobani ore .
43004020	Abatata baito iga barenge gosasima as'egetunwa eke ; nainwe iga mogoteba ng'a Yerusalemu naase atogwenerete togosasimera .
43004021	Yesu akamotebia , Aye omokungu , inyancha , ensa neche , motpmosasime Tata as'egetunwa eke , nonya nase Yerusalemu .
43004022	Inwe iga mogosasima eki motamanyeti : intwe iga togosasima ekitemanyete : naki ogotoreka gokorua as'Abayahudi .
43004023	Korende ensa neche , nabono nere , abare nogosaba kw'ekeene nabamosasime Tata as'omoika nekeene : naki Tata iga akobarigia abanto buna abwo bamosasime .
43004024	Nyasaye n'Omoika , nabwo bakomosasima nebagwenerete komosasima as'omoika nekeene .
43004025	Omokungu oria akamotebia , Namanyire ng'a ngochare Masihi ( okorokwa Kristo ) : karache ere , natoorokerie onsi .
43004026	Yesu akamotebia , Inche ngokwana naye , nere .
43004027	Erio bagacha aborokigwa baye bagakumia ekiagera arenge gokwana nomokungu ; korende onde tarenge kobora , Inki okorigia ? gose , Naki ogokwana nere ?
43004028	Nabo oria omokungu akayetiga enyongo yaye , akagenda omochie ka , akabatebia abanto ,
43004029	Inchuo , morore omonto ontebirie amang'ana onsi ayanakorire : Inee ! oyio tari ere Kristo ?
43004030	Bakaimoka korwa omochie bakamochiera .
43004031	Agwo nyuma aborokigwa bakamosorora bakabora , Rabii , ragera .
43004032	Akabatebia , Inche ninde nendagera motayemanyeti inwe .
43004033	Aborokigwa baye bakaborania , Inee ? nomonto omoretera endagera ?
43004034	Yesu akabatebia , Endagera yane ney'ogokora obwanchani bwaye oyontomete , nagokora emeremo yaye .
43004035	Timori goteba inwe , Yatigaire emetienyi ene , erio riche rigesa ? Nainche nabatebirie , Ramokia amaiso aino moyerigererie emegondo , ng'a yatiekire koba emerabu ang'e ase rigesa .
43004036	Oyo okogesa nkonyorare eng'eria , nagosangereria amatunda as'obogima bwa kare nakare ; erinde ere oyogosimeka nere oyokogesa bagoke amo .
43004037	Naki ring'ana riria , Oyomo osimeka , oyonde ogesa , iga rire ekeene .
43004038	Inche nabatomete moyagese ayamotechandereti ; abande bakorire emeremo , nainwe mwasoire as'emeremo yabo .
43004039	Naende as'omochie oria Abasaniaria abange bagancha as'engecho y'amang'ana ay'oria omokungu , atebete ng'a , Nantebia amang'ana onsi ayanakorire .
43004040	Nabo ekero baria Abasamaria bachia komochiera , bakamosorora aikaranse amo nabarabwo : agaikaransa aroro amatuko abere .
43004041	Abanto abange kobua bagancha as'engecho ye ring'ana riaye ;
43004042	bakamotebia omokungu oria , Bono twanchire , tari ekiagera as'amang'ana ao : naki twaigure abanyene , naende twamanyire ekeene ng'a oyo n'Omekonyi bw'ense .
43004043	Nyuma as'amatuko ayio abere akaimoka korwa agwo , akagenda Galili .
43004044	Naki Yesu omonyene atebete , ng'a omobani tari nogosikwa as'ense yaye omonyene .
43004045	Nabo ekero achia goika Galili bakamwancha , ekiagera baroche amang'ana onsi ayakorete Yerusalemu ekero kie rituko rinene : naki nabarabwo bagenderete rituko rinene .
43004046	Agaika naende Kana ya Galili , agwo akorete amache akaba edivai . Naende yarenge esagini eyemo , yarenge nomwana omorwaire Kaperinaum .
43004047	Oyio agachia koigwa ng'a Yesu ochire korwa Boyahudi goika Galili , akamochiera , akamosorora achiche amokonye omwana oye ; ekiagera konya oisire gokwa .
43004048	Nabo Yesu akamotebia , Motarochi ebikone namakumigwa timogwancha nonya ng'ake .
43004049	Oria esagini akamotebia , Omonene , ika ritang'ani atarakwa omwana one .
43004050	Yesu akamotebia , Bwatia enchera yao : omwana oo moy'are . Omonto oria akariancha riria ring'ana atebetigwe na Yesu , akabwatia enchera .
43004051	Goika agachia koba ogoika , abasomba baye bagacha komorotota , bakamotebia , bakabora , Omwana oo moy'are .
43004052	Erio akababoria amang'ana ensa achagete koba buya . Bakamotebia , Igoro , chinsa isano naibere , esosera yamotigete .
43004053	Erio ise akainyora ng'a nensa eria eria atebetigwe na Yesu , Omwana oo moy'are : agancha ere , nenyomba yaye yonsi .
43004054	Neke negekone gia kabere akorete Yesu korwa ekero aruete Boyahudi kogenda Galili .
43005001	Nyuma as'aya ndiarenge rituko rinene ri'Abayahudi ; Yesu agatira kogenda Yerusalemu .
43005002	Naende aria Yerusalemu as'egesieri kie ching'ondi ndiarenge ritibo rikorokwa as'Ekeibirania Bethesaida , narirorio mbiarengeo ebisoero bitano .
43005003	Ime as'ebio mbarenge abanto abange abarwaire bakorara , emeuko , chirema , ab'ebimo biabo biomire , baganyete amache aseroke .
43005004	Naki ekero gete rilaika ngoika riarenge riasoa ase riria ritibo , koyaturubania amache : nabo ere oyore gosoa ritang'ani nyuma as'amache agoturubanigwa , igare kogwena oborwaire bwonsi obwamonyorete .
43005005	Narenge aroro omonto gete oyorenge noborwaire bw'emiaka emerongo etato netano netato .
43005006	Yesu agachia komorora oyio oraire , akamanya ng'a obaire engecho eye amatuko amange , akamotebia , Norigetie koba omogima ?
43005007	Oria omorwaire akamoiraneria , Omonene , tindi nomonto okombeka ritibo ime , amache gagoturubanigwa : korende ekero ngochicha inche , omonto onde osoa ritang'ani asende .
43005008	Yesu akamotebia , Tenena , etweke egesero kiao , ogende .
43005009	Erio kegima omonto oria akaba omogima , agetweka egesero kiaye , akagenda . Nabo yarenge esabato rituko riria .
43005010	Abayahudi bakamotebia oria okonyetwe , Rero nesnbato , tari boronge asore gwetweka egesero kiao .
43005011	Akabairaneria , Ere oyonkora koba omogima nere ontebia , Etweke egesero kiao , ogende .
43005012	Bakamoboria , Oria ogotebia , Etweke egesero kiao ogende , ning'o ?
43005013	Korende oria ogwenetigwe tamomanyete gose ning'o : naki Yesu erusananetie , ekiagera barenge abanto abange aas'aria .
43005014	Nyuma as'aya Yesu akamonyora hekalu itne , akamotebia , Rora , kwabaire omogima : tokora ebibe naende , ring'ana rire ribe kobua tiricha gokonyora .
43005015	Oria omonto akagenda , akabatebia Abayahudi amang'ana ng'a Yesu nere onkorete nkaba omogima .
43005016	As'ayio Abayahudi bagachaka komochanda Yesu , bakarigia komoita , ekiagera akora aya rituko ri'esabato .
43005017	Yesu akabairaneria , Tata one ngokorare emeremo nonya ngoika bono , nainche ngokorande emeremo .
43005018	Nabo ekiagera as'aya Abayahudi bakamenta korigia komoita , ekiagera atasareti esabato yoka , korende amo naya namorogete Nyasaye Tata oye , ogwekora koreng'ana buna Nyasaye .
43005019	Yesu akairaneria , akabatebia , Ekeene , ekeene , nabatebirie , Omwana takonyara gokora ring'ana ere bweka , tatiga riria amororire Tata agokora : naki onsi agokora ere ayio naio n'Omwana agokora ,
43005020	Naki Tata amwanchire Omwana , okomworokia onsi ayagokora omonyene : nemeremo emenene kobua eyeiga namworokie erinde inwe monyare gokumia .
43005021	Naki buna Tata akobibokia ebitondo nakobia obogima , naboigo n'Omwana akobaa obogima abarigetie .
43005022	Ekiagera Tata tari komogambia omonto onde bwonsi , korende omoire Omwana okogamba gwonsi ;
43005023	erinde bonsi bamosike Omwana , buna bamosigete Tata . Oyotamosigeti Omwana tamosigeti Tata omotomete ,
43005024	Ekeene , ekeene , nabatebirie , oyokoigwa ring'ana riane , nakomwancha ere oyontomete nare nobogima bwa kare nakare , gose tagoika as'ekina , korende oetire korwa as'amakweri goika as'obogima .
43005025	Ekeene , ekeene , nabatebirie , Ensa ngochere , nabono nere , ebitondo biraigwe eriogi ri'Omwana o Nyasaye ; nabaria bakorigwa nababe moyo .
43005026	Naki buna Tata are nobogima ime yaye omonyene ; naboigo omoeire n'Omwana koba nobogima ime yaye omonyene :
43005027	akamoa okobua kw'ogokora ekina ekiagera ere n'Omwana-o-mwanyabanto .
43005028	Timokumia as'aya : naki ensa ngochere , ekero abanto bonsi bare ase chimbera ime baraigwe eriogi riaye ,
43005029	nabarabwo nabasoke ; baria abare gokora amaya as'okobokigwa kw'obogima ; nabaria abakorire amabe as'okobokigwa gw'ekina .
43005030	Inche omonyene tinkonyara gokora kende gionsi : buna nkoigwa , nabo nkogamba : nekina kiane iga kere boronge ; ekiagera tindi koborigia obwanchani bwane , korende nobwanchani bwaye Tata oyontomete .
43005031	Inche kondetebe omonyene , ogoteba kwane tari okw'ekeene .
43005032	Nare oyonde oyokombera kirori ; nainche namanyire ng'a oborori bwaye agonteba nobw'ekeene ,
43005033	Inwe mwatomete abanto ase Yohana , noborori bwaye nekeene .
43005034	Korende inche tindi konyora oborori korwa as'abanto : korende iga ngokwana aya erinde inwe mokonyeke .
43005035	Ere igarenge etaya egwoka nakomoreka : nainwe mwanchire koyosasokera omobaso oye ekero egeke .
43005036	Korende oborori nde naborobwo nobonene , kobua boria bwa Yohana : naki emeremo eria naetwe na Tata inyekore , emeremo eyio eyio nayekorire , yambereire kirori ng'a Tata nere ontomete .
43005037	Nere Tata ontomete obaire kirori asende . Eriogi riaye timwanya korigwa kero kende gionsi , gose ekieni kiaye timorakerora ;
43005038	naende ring'ana riaye timori narirorio ime yaino : naki inwe timwancheti ere oyotomirwe nere .
43005039	Iga mokorigiarigia mono amariko , ekiagera mokagete ng'a inwe more nobogima bwa kare nakare ime yaye , nayio naro are kirori asende ;
43005040	ko mwangire gocha asende , monyare koba nobogima .
43005041	Tindi konyora obonene as'abanto .
43005042	Korende nabsmanyire inwe ng'a timori nobwanchani bwa Nyasaye ime yaino .
43005043	Inche nachire as'erieta ria Tata one nainwe timori konyancha : oyonde karache as'eiieta riaye omonyene , namomwanche oyio .
43005044	Naki moranyare gwancha inwe abamokoenana obonene inwe as'inwe , nobonene boria bokorua ase Nyasaye ore bweka timori koborigia ?
43005045	Timokaga ng'a inche nimbasoere ase Tata : nare oyokobasoera , nere Musa , oyomosemeretie inwe .
43005046	Naki onye mwamwanchete Musa , anga mwanyancha inche ; ekiagera nere origete amang'ana ane .
43005047	Korende motayancheti amariko aye , naki morayanche amang'ana ane ?
43006001	Nyuma as'aya Yesu akagenda ng'umbu y'enyancha ya Galili , nero enyancha ya Tiberia ;
43006002	Omoganda omonene okamotunyana , ekiagera baroche ebikone abakorerete abarwaire .
43006003	Yesu akarina egetunwa , agaikaransa agwo amo naborokigwa baye .
43006004	Naende epasaka , rituko rinene ri'Abayahudi , yarenge ang'e .
43006005	Nabo Yesu agachia koramokia amaiso aye , akarora omoganda omonene ogocha asare , akamotebia Filipo , Ng'ai tokogora emegati , aba banyare koria ?
43006006	Iga aborete aya erinde amoteme : naki amanyete omonyene ekiarakore .
43006007	Filipo akamoiraneria , Emegati ye chidinari chimia ibere tekobaisana , ker'oyomo anyore omoke bwoka .
43006008	Oyomo bw'aborokigwa baye , Anderea , momura omwabo Simon Petero , akamotebia ,
43006009	Naraa omosae , oyore nemegati etano y'engano ne chinswe ibere : korende ebi inki as'abanto abange buna iga ?
43006010	Yesu akabora , baikaransie abanto . Mbwarenge aroro obonyansi obonge aase aria . Nabo abasacha bagaikaransa , omobaro obo chilifu isano .
43006011	Yesu akayebogoria emegati ; gasesenirie , akabagabera abaikaransete : naboigo nachiria chinswe koreng'ana buna barigetie .
43006012	Kobachia koigota , akabatebia aborokigwa baye , Sangereria ebisamunye biatigaire , ' gento tigesira .
43006013	Nabo bakabisangereria , bagaichoria ebitonga ikomi nabibere as'ebisamunye bi'emegati etano y'engano , ebiatigarete as'abwo bariete .
43006014	Ekero abanto baria , bachia korora egekone akorete Yesu , bakabora , oyo ekeene nomobani oria ochire as'ense .
43006015	Nabo Yesu , akamanya ng'a mbarigetie gocha komoira erinde bamokore omoruoti , akerusanania , akagenda naende egetunwa , ere bweka .
43006016	Egachia koba mogoroba , aborokigwa baye bagatirimboka gochia ' nyancha ;
43006017	bakarina obwato ime bagachaka kwamboka enyancha kogenda Kaperinaum . Naende omosunte konya obaire , na konya Yesu tarabachichera .
43006018	Enyancha egachaka koimoka , as'engecho y'embeo enyinge yagusete .
43006019	Nabo kabang'usire obwato chimaili isato gose inye , bakamorora Yesu okogenda igoro as'enyancha , ogoika ang'e as'obwato : bakairoka .
43006020	Akabatebia , Ninche , timoiroka .
43006021	Bagancha komosoyia obwato ime : erio kegima obwato bogaika ense barenge kogenda .
43006022	Inkio yaye omoganda oteneine ng'umbu y'enyancha bakarora ng'a obwato bonde tibwarenge aroro , tatiga boria obomo basoete aborokigwa baye , naende ng'a Yesu tasoete as'obwato boria amo naborokigwa baye korende naborokigwa baye bagendete boka .
43006023	( Korende amato ande agacha korwa Tiberia ang'e naas'aria bariete emegati ekero Omonene asesenetie ) :
43006024	ekero omoganda ochia korora ng'a Yesu tari aroro , nonya naborokigwa baye , barabwo abanyene bagasoa amato ime , bakagenda Kaperinaum bakomorigia Yesu .
43006025	Goika bagachia komorora ng'umbu as'enyancha , bakamotebia , Rabii , indi gwachete aa ?
43006026	Yesu akabairaneria , akabatebia , Ekeene , ekeene , nabatebirie , Iga mokondigia , tari ekiagera mwaroche ebikone , korende ekiagera mwariete eria emegati , mokaigota .
43006027	Timoyekorera endagera eyegosareka , korende endagera ekobao goika obogima bwa kare nakare , Omwana-o-mwanyabanto aranyare kobaa : naki oyo nere obegetwe ekemanyererio na Tata , engecho yaye , Nyasaye .
43006028	Nabo bakamotebia , Ninki togokora tonyare koyekora emeremo ya Nyasaye ?
43006029	Yesu akairaneria , akabatebia , Eye nero emeremo ya Nyasaye , momwanche ere oyotomirwe nere .
43006030	Bakamotebia , Mbikone ki gwakorire erinde torore twanche ? ' Meremo ki ogokora ?
43006031	Abatata baito mbariete manna as'eroro ime ; buna yarigetwe , Nabaete omogati korwa igoro barie .
43006032	Yesu akabatebia , Ekeene , ekeene , nabatebirie , Tari Musa obaete omogati oria oruete igoro ; korende n'Tata one okobaa omogati bw'ekeene okorua igoro .
43006033	Naki omogati o Nyasaye noria ogoika korwa igoro , nakoyea ense obogima .
43006034	Nabo , bakamotebia , Omonene , amatuko onsi otoe omogati oyio .
43006035	Yesu akabatebia , Inche nomogati bw'obogima : ere oyogocha asende takoigwa enchara naende , nere oyoranyanche takoigwa erang'o nonya ng'ake .
43006036	Korende nabatebirie ng'a mwandorire ko timonyancheti .
43006037	Bonsi Omonene akong'a nabache asende ; nere oyogocha asende tinkomotuguta isiko nonya ng'ake .
43006038	Naki ting'igeti korwa igoro erinde nkore obwanchani bwane , korende obwanchani bwaye oyontomete .
43006039	Naende obwanchani bwaye Tata oyontomete nabw'obo , ng'a ase bonsi ang'eire tinsiria egento nonya nekemo , korende mbabokie ase rituko ri'omoerio .
43006040	Nobwanchani bwaye oyontomete nabw'obo , ng'a ker'oyokomorigereria Omwana nakomwancha , nabe nobogima bwa kare nakare ; ninche nimobokie ase rituko ri'omoerio .
43006041	Abayahudi bakamwemurunganeria , as'engecho atebete , Inche nomogati oigete korwa igoro .
43006042	Bakabora , Oyo tari Yesu , omwana o Yusufu , ntobamanyete ise na ng'ina ? Naki akobora oyo , Naikire korwa igoro ?
43006043	Yesu akairaneria , akabatebia , Timwemurungania inwe as'inwe .
43006044	Omonto onde tari oranyare gocha asende , atang'usiri na Tata oyontomete : nainche nimobokie ase rituko ri'omoerio .
43006045	Nerikire as'ababani , Na bonsi naborokererigwe na Nyasaye . Kera oyokoigwa nakweorokereria ase Tata , igagocha asende .
43006046	Tari ng'a omonto omororire Tata , tatiga ere orure ase Nyasaye , oyio nere omororire Tata .
43006047	Ekeene , ekeene , nabatebirie , Ere oyoranyanche inche nare nobogima bwa kare nakare .
43006048	Inche nomogati bw'obogima .
43006049	Abaiso baino mbariete manna eroro ime , naende bagakwa .
43006050	Oyo nomogati oikire korwa igoro , erinde omonto orayorie , tagokwa .
43006051	Inche nomogati bw'obogima oigete korwa igoro : omonto kararie omogati oyio , nabe moyo goika kare nakare : nomogati ndarue inche nomobere one , as'engecho y'obogima bw'ense .
43006052	Erio Abayahudi bakaamererania barabwo ase barabwo , bakabora , Naki omonto oyo aranyare gotoa intwe omobere oye toyorie ?
43006053	Yesu akabatebia , Ekeene , ekeene , nabatebirie , Motayorieti omobere oye Omwana-o-mwanyabanto na koyanywa amanyinga aye , timori nobogima ime yaino .
43006054	Oyokoyoria omobere one nakoyanywa amanyinga ane nare nobogima bwa kare nakare : nainche nimobokie rituko ri'omoerio .
43006055	Naki omobere one nendagera y'ekeene , namanyinga ane nekenyugwa ki'ekeene ,
43006056	oyokoyoria omobere one nakoyanywa amanyinga ane igagoikaransa ime asende , nainche ime yaye .
43006057	Buna Tata are moyo antomete , nainche inde moyo as'engecho ya Tata ; koreng'ana ere oyorandie , nabe moyo as'engecho yane .
43006058	Oyio nomogati oikire kojwa igoro : tari buna abaiso baino bariete manna , bagakwa : oyorarie omogati oyio nabe moyo kare nakare .
43006059	Amang'ana aya iga ayakwanete esunagogi , kare kworokereria aria Kaperinaum .
43006060	Nabo abanto abange as'aborokigwa baye bagachia koigwa aya , bakabora , Ring'ana eri nerikong'u ; ing'o oranyare korigwa ?
43006061	Ko Yesu akamanya as'omoyo oye ng'a aborokigwa baye bariemurunganeirie ring'ana eri , akabatebia , Ring'ana eri ndiabagochirie ?
43006062	Naki erabe rende , komoramorore Omwana-o-mwanyabanto okorina aria aas'arenge ritang'ani ?
43006063	Omoika noro okobeka obogima ; omobere togwenereti gento : amang'ana nabatebirie nomoika , naende nobogima .
43006064	Korende mbare abande as'egati yaino batancheti . Naki Yesu amanyete korwa omochakano mbarabi abatancheti naende ning'o oranyare komorua .
43006065	Akabora , As'engecho eye nabatebirie , ng'a omonto onde tari oranyare gocha asende , tatiga oeirwe na Tata one .
43006066	As'engecho y'aya abange as'aborokigwa baye bakairana nyuma , tibamotunya naende .
43006067	Erio Yesu akabatebia ikomi nababere , Nainwe morigetie kogenda ?
43006068	Simon Petero akamoiraneria , Omonene ! togende ase ng'o ? Aye nore namang'ana obogima bwa kare nakare .
43006069	Naintwe twanchire , naende twamanyire ng'a aye naye Omochenu o Nyasaye .
43006070	Yesu akabairaneria , Inee ! timbachoreti inwe ikomi nababere , noyomo oino nekerecha ?
43006071	Iga amotebete Yudas , omwana o Simon Omoisikariota , ekiagera oyo nere oranyare komorua : nere noyomo bw'ikomi nababere .
43007001	Nyuma as'aya Yesu akaba ogotara ase Galili : naki tarigetie gotara ase Boyahudi , ekiagera Abayahudi iga barenge korigia komoita .
43007002	Naende rituko rinene ri'Abayahudi , rituko rinene ri'ebigutu , iga riarenge ang'e ,
43007003	Abamwabo bakamotebia , Imoka korwa aiga ogende Boyahudi , aborokigwa bao nabarabwo banyare koyerora emeremo yao eyogokora .
43007004	Naki omonto onde tari ogokora ring'ana bobisi , naende ere omonyene narigetie komanyekana . Kogokora aya , eorokie as'ense .
43007005	Naki nonya nabamwabo tibamwanchete .
43007006	Yesu akabatebia , Tikeraika ekero kiane ; korende ekero kiaino botambe nkere ang'e .
43007007	Ense tekonyara kobagecha inwe ; korende iga ekongecha inche , ekiagera inche nkoyeteba ng'a emeremo yaye nemebe .
43007008	Tira inwe mogende ase rituko rinene : inche tingotira kogenda ase rituko eri ; ekiagera ekero kiane tikeraika .
43007009	Agachia gokora kobatebia aya , agaikaransa ase Galili .
43007010	Goika ekero abamwabo bachia gotira , erio nere agatira kogenda ase rituko rinene , tari maiso marore korende ase bobisi .
43007011	Nabo Abayahudi bakamorigia ase rituko erio bakabora , Ng'ai are oyio ?
43007012	Gokaba okwemurungania okonene as'emeganda as'engecho yaye : abande bakobora , Igare omonto omuya ; nabande bakobora , Taibo , korende igagosiria emeganda .
43007013	Korende omonto tari omwatorete maiso marore ekiagera as'okobairoka Abayahudi .
43007014	Goika egachia koba gati gati ye rituko rinene Yesu agatira , agasoa hekalu ime akorokereria ,
43007015	Abayahudi bakamokumia , bakabora , Naki amanyete obong'aini , nere tarasoma ?
43007016	Yesu akabairaneria akabora , Okworokereria kwane tari okwane , korende nokwaye ere oyontomete .
43007017	Omonto karanche kobokora obwanchani bwaye , namanye amang'ana okworokereria oko , ng'a kwarure ase Nyasaye , gose ninche ngweteba omonyene .
43007018	Ere oyogwekwana bweka omo nyene iga akorigia obonene bwaye omonyene : korende ere oyokorigia obonene bwaye oyomotomete , oyio noyo bw'ekeene , nonya ime yaye tibori obobe .
43007019	Oyo obaete amachiko tari Musa ? korende tari oyomo oino okorete amachiko ? Naki mokorigia kong'ita ?
43007020	Emeganda ekairaneria , ekabora , Nore nekerecha : ning'o okorigia gogoita ?
43007021	Yesu akairaneria , akabatebia , Nakorete omoremo oyomo , nainwe mwensi mwakumirie .
43007022	Ekiagera as'aya Musa abaete okwaroka , ( tari ng'a iga kwaruete ase Musa korende ase chisokoro chiaino ) ; nainwe rituko ri'esabato iga mokomosara omonto .
43007023	Gaki onye omonto ogasarwa rituko ri'esabato , ogochika kwa Musa tigochagosareka ; naki mokombea ekiagera namokora omonto koba omogima kegima rituko ri'esabato ?
43007024	Timogamba ekina as'engecho y'ekieni , korende kora ekina kere kia boronge .
43007025	Erio ensemo y'abanto ba Yerusalemu bakabora , Oyo tari ere bakorigia komoita ?
43007026	Ani ! iga agokwana maiso marore gose tibari komotebia ing'ana ? Bori abanene bamanyire ng'a nere Kristo ?
43007027	Korende oyo twamanyire ase arure , korende Kristo karache , onde tari oramanye as'akorua .
43007028	Erio Yesu akaaka eriogi riaye ase hekalu , okworokereria , okobora , Inche mwamanyire , aase narure mwaamanyire : naende tinchicheti as'inche omonyene , tatiga ere oyontomete noyo bw'ekeene , motamomanyeti inwe .
43007029	Korende inche namomanyire ; ekiagera narure asare , nere ontomire .
43007030	Gaki bakarigia komobwata : korende onde tari oramborete okoboko kwaye erinde amobwate ekiagera ensa yaye konya teraika .
43007031	Abanto abange as'emeganda bakamwancha ; bakabora , Karachiche Kristo , inee ! nakore ebikone ebinge mono kobua ebiga akorire oyo ?
43007032	Abafarisai bakayeigwa emeganda bakwemurungania as'engecho yaye ; Abafarisai nabakuani abanene bagatoma abarendi erinde bamobwate .
43007033	Erio Yesu akabora , nkere ekero egeke inde amo nainwe , erio ningende asare ere oyontomete .
43007034	Namondigie korende timokonyora ; naase inde inche , timokonyara gocha .
43007035	Nabo Abayahudi bagatchania barabwo ase barabwo , Oyo ng'ai aragende goika intwe titonionyora ? Nagende as'Ogwatananeka kw'Abayunani nakoborokereria Abayunani ?
43007036	Ing'ana ki erio akwana , Namondigie korende timokonyora , naase inde inche , inwe timokonyara gocha ?
43007037	Nase rituko ri'omoerio , rituko riria rinene , Yesu agatenena . agakwana neriogi , okobora , Omonto karabe nerang'o , tiga ache asende any we .
43007038	Oyonyanchire inche buna amariko agoteba , chindoche chi'amache obogima namorue as'enda yaye .
43007039	Ring'ana eri igarikwanete as'engecho y'Omoika , ekiagera baria abamwanchire nabayonyore nyuma , naki Omoika Omochenu konya torarugwa ; ekiagera Yesu konya taraimokererigwa igoro .
43007040	Nabo abanto abange as'omoganda bagachia koigwa amang'ana ayio , bakabora , Oyo ekeene nomobani oria .
43007041	Abande bakabora , Oyo nere Kristo . Korende abande bakabora , Inee , Kristo iga ararue Galili ?
43007042	Okorika tikori goteba ng'a Kristo igagocha as'okoibora gwa Daudi , naende ase Bethilehemu , agachie karia aikaransete Daudi ?
43007043	Eriogogasoa as'emeganda ogwatananeka as'engecho yaye .
43007044	Ensemo yabo bakarigia komobwata ; korende omonto taramborete okoboko kwaye erinde amobwate ,
43007045	Baria abarendi bakabachiera abakuani abanene n'Abafarisai ; nabarabwo bakabatebia , Naki motamoreta ?
43007046	Baria abarendi bakairaneria , Tarakwana omonto onde bwonsi buna oyo agokwana .
43007047	Erio Abafarisai bakabairaneria , Inee ! inwe nainwe mwang'ainekire ?
43007048	Ning'o as'abanene bamwanchire , gose as'Abafarisai ?
43007049	Korende emesangerereko eyio etamanyete amachiko baragererigwe .
43007050	Nikodemo akabatebia ( noria omochierete botuko , ekiagera noyomo obo ) ,
43007051	Inee ! ogochika gwaito nkonacherware omonto ekina gotoramoigwa ritang'ani nakomanya eki akora ?
43007052	Bakairaneria , bakamotebia , Naye Galili kwarua ? Rigia , orore ng'a korua Galili taorogete omobani .
43007053	Bakagenda ker'omonto ' nyomba mwaye .
43008001	Korende Yesu akagenda as'egetunwa kie Emezeituni .
43008002	Mambia chuni agasoa naende hekalu ime , abanto bonsi bakamogendera ; nere agaikaransa akaborokereria .
43008003	Abariki n'Abafarisai bakareta omokungu obwatetwe as'ogotomana ; kabamobekire gati gati ,
43008004	bakamotebia , Omworokia , omokungu oyo igabwatwa ogotomana , gagokora bo .
43008005	Nabo as'amachiko a Musa iga atochigete kobaaka amagena abanto buna abwo : gaki naki aye ogoteba ?
43008006	Bagateba ring'ana eri bakomotema banyore enchera bakomosoera , Korende Yesu agekumba , akarika nekiara kiaye inse .
43008007	Nabarabwo bakamenta komoboria , akagororoka , akabatebia , Ere oyotari nebibe as'egati yaino abe oyo bwe ritang'ani komoruta rigena .
43008008	Agekumba naende , akarika , nekiara kiaye inse .
43008009	Nabarabwo , bagachia koigwa , bagasoerwa nebirengererio biabo , bagasoka oyomo oyomo bagachaka korwa as'abagaka goika as'ab'omoerio ; agatigara Yesu bweka , noria omokungu oteneine gati gati .
43008010	Yesu akagororoka tamorora omonto tatiga oria omokungu , akamotebia , Omokungu , ng'ai bare baria abagosoeri bao ? Onde tari ogokogambia ?
43008011	Akamotebia , Onde tari , Omonene . Yesu akamotebia , Ninche tingokogambia ; Genda ; korende tokora ebibe naende .
43008012	Yesu agakwana nabarabwo naende , akabora , Inche nomobaso bw'ense : oyogontunyana takogenda as'omosunte , korende nabe omobaso bw'obogima .
43008013	Erio Abafarisai bakamotebia , Aye igo kwebera kirori omonyene ; noborori bwao tibori obw'ekeene .
43008014	Yesu akairaneria akabatebia , Nonya ngwekwana inche omonyene , oborori bwane nobw'ekeene , ekiagera namanyire ase narure , nase nkogenda ; korende inwe timomanyeti ase narure gose ase ngochia .
43008015	Inwe iga mokogamba as'engecho y'omobere ; inche tindi komogambia omonto .
43008016	Naende ninsakogamba , okogamba kwane nokw'ekeene , naki tari inche bweka , korende inche na Tata oyontomete .
43008017	Naende as'amachiko aino iga arikire , ng'a oborori bw'abanto babere nobw'ekeene .
43008018	Inche ninche ngwekwana omonyene , nere Tata oyontomete igagoteba oborori asende .
43008019	Erio bakamotebia , Ng'ai are Iso ? Yesu akairaneria , Inche timomanyeti , nonya Tata timomomanyeti , onye momanyete inche , anga mwamomanyire na Tata one .
43008020	Amang'ana aya igakwanete Yesu okworokereria ase hekalu , as'enyomba y'emonga : omonto tari omobwatete , ekiagera ensa yaye konya teraika .
43008021	Yesu akabatebia naende , Inche nkogendande , nainwe namondigie , namokwe as'ebibe biaino : aase nkogenda inche , inwe timokonyara gocha ,
43008022	Abayahudi bakabora , Inee ? igareite , ekiagera akobora , Aase nkogenda inche timekonyara gocha ?
43008023	Akabatebia , Inwe naba inse ; Inche noyo igoro : inwe nabe ense eye ; Inche tindi oyo bw'ense eye ,
43008024	As'ayio nabatebia ng'a namokwe as'ebibe biaino : naki motancheti ng'a inche nere , namokwe as'ebibe biaino .
43008025	Nabo bakamotebia , Naye ng'o ? Yesu akabatebia , Ring'ana erio erio nakwanire nainwe korwa omochakano .
43008026	Ninde namang'ana amange ngokwana nakogamba as'engecho yaino : korende ere oyontomete noyo bw'ekeene ; nainche aya naigure asare , naro ngokwana as'ense .
43008027	Tibainyora ekiagera abatorera Tata .
43008028	Erio Yesu akabatebia , Ekero mwatiekire komoimokia Omwana-o-mwanyabanto , erio namomanye ng'a inche nere , naende ng'a tindi gokora ring'ana inche omonyene , korende buna Tata anyorokereretie , nabo ngokwana .
43008029	Nere oyontomete iga are amo nainche ; Tata tantigeti inche bweka ; naki inche ngokora amatuko onsi aya akomogwenera .
43008030	Kagokwana aya , abange bakamwancha .
43008031	Nabo Yesu akabatebia Abayahudi baria bamwegenete , Komoraikaranse ase ring'ana riane , erio more aborokigwa bane b'ekeene ;
43008032	naende namomanye ekeene , nakerokio ekeene nakebasibore .
43008033	Bakamoiraneria , Iga tore okoiborwa kw'Ibrahimu , na titoraba abasomba b'omonto kero kende gionsi ; ko naki ogoteba , Ng'a namosiborwe ?
43008034	Yesu akabairaneria , Ekeene ekeene ; nabatebirie , ker'oyogokora ebibe , nomosomba bw'ebibe ,
43008035	naende omosomba tari komenya ' nyomba botambe , korende omobiare iga akomenya amatuko onsi .
43008036	Gaki Omwana karabasibore namobe abasibore ekeene , ekeene .
43008037	Namanyire ng'a iga more okoiborwa kwa Ibrahimu ; korende iga mokorigia kong'ita ekiagera ring'ana riane tiriri ime as'emioyo yaino .
43008038	Aya narorire ase Tata naro ngokwana : nainwe naboigo ayamwarorire as'iso oino , naro mogokora .
43008039	Bakairaneria , bakamotebia , Tata oito nere Ibrahimu . Yesu akabatebia , Onye mwarenge abana ba Ibrahimu , anga mwakora emeremo yaye Ibrahimu .
43008040	Korende bono morigetie kong'ita , omonto oyobatebirie ekeene keria naigure ase Nyasaye ; Ibrahimu takorete iga .
43008041	Inwe iga mokoyekora emeremo y'iso oino . Bakamotebia , Intwe titoiboiri as'ogosaria ; iga tore na tata oyomo , nere Nyasaye .
43008042	Yesu akabatebia , Onye Nyasaye narenge iso oino , anga mwanyanchete inche : naki narure ase Nyasaye naende nachire ; gose tinchicheti as'inche omonyene korende nere ontomire .
43008043	Naki motainyoreti amang'ana ane aya ngokwana ? Nekiagera motakonyara korigwa ring'ana riane .
43008044	Inwe nab'iso oino saitani , nokorengereria kw'iso oino nakwo mwanchete gokora . Ere igarenge omoiti korwa omochakano , gose tatenenete as'ekeene , ekiagera ekeene tikeri ime yaye . Kagokwana oborimo , igagokwana ayare aya ye omonyene : naki are omonyaborimo , naise bw'obwo .
43008045	Nainche , ekiagera ngokwana ekeene , timori konyegena .
43008046	Ning'o oino ogonteba ng'a ninde nebibe ? Kongokwana ekeene naki inwe motakonyegena ?
43008047	Oyore o Nyasaye iga akoyaigwa amang'ana a Nyasaye : as'ayio inwe timori koigwa , ekiagera inwe timori aba Nyasaye .
43008048	Abayahudi bakairaneria bakamotebia , Titori gokwana buya intwe : ng'a aye igore Omosamaria , naende nore nekerecha ?
43008049	Yesu akairaneria , Inche tindi nekerecha ; korende iga nasigete Tata one , nainwe timonsigeti .
43008050	Nainche tindikoborigia obonene bwane : nare oyokorigia nakogamba .
43008051	Ekeene , ekeene , nabatebirie , Omonto kararibwate ring'ana riane , takorora amakweri nonya ng'ake .
43008052	Nabo Abayahudi bakamotebia , Bono twamanyire ng'a nore nekerecha . Ibrahimu okure , nababani ; naye igogoteba , Omonto kararibwate ring'ana riane , takoigwa amakweri nonya ng'ake .
43008053	Aye nomonene kobua tata oito Ibrahimu , nere okure ? Naende nababani bakure : naye bwekora obe ng'o ?
43008054	Yesu akairaneria , Kondebake inche omonyene , obonene bwane tari gento : oyokombaka n'Tata one ; mokobora inwe ng'a Nyasaye oino ;
43008055	nainwe timomomanyeti ; korende inche namomanyire ; kondatebe ng'a timomanyeti nimbe omorimo buna inwe : korende namomanyire naende ring'ana riaye naribwatire .
43008056	Ibrahimu iso oino igagogete anyare korirora rituko riane ; akarora akagoka .
43008057	Abayahudi bakamotebia , Otaraba nemiaka emerongo etano , n'Ibrahimu kwamororire ?
43008058	Yesu akabatebia , Ekeene , ekeene , nabatebirie , Ritang'ani Ibrahimu ataraba , Inche nao nare .
43008059	Erio bakabogoria amagena bamorute : korende Yesu akebisa agasoka korwa ase hekalu ime .
43009001	Agachia goeta akamorora omonto , omouko korwa okoiborwa kwaye .
43009002	Aborokigwa baye bakamoboria , bakobora , Rabii , ning'o okorete ebibe , nomonto oyo , gose nabamoibori baye , goika akaiborwa omouko ?
43009003	Yesu akairaneria , oyo takorete ebibe nonya nabamoibori baye ; korende nemeremo ya Nyasaye eorokigwe asare .
43009004	Nengwenerete inyekore emeremo yaye oyontomete ekero ore omobaso : obotuko ngochabore , atanyare omonto gokora emeremo .
43009005	Ekero inde as'ense , inche nomobaso bw'ense .
43009006	Agachia gokora gokwana aya , agatwa amate inse , agakora etintira as'aria amate , akamoaka omouko amaiso as'etintira eria ,
43009007	akamotebia , Genda bwesibie ase ritibo ria Siloam ( ogoonchorwa kwaye , Oyotomirwe ) . Erio akagenda agesibia , akairana , okorora .
43009008	Nabo abagisangio baye , nabaria abamoroche kare ekero arenge omouko , bakabora , Inee ! oyo tari ere oria orenge gosaba , oikaransete ?
43009009	Abande bakabora , Nere : abande bakabora , Yaya , igagwekaine nere . Ere omonyene akabora , Ninche ere .
43009010	Nabo bakamotebia , Amaiso ao naki aramokigwa ?
43009011	Ere akairaneria , akabora , Omonto okorokwa Yesu okorete etintira , akang'aka amaiso ane , agantebia , Genda goika ritibo ria Siloam , bwesibie ; nabo nkagenda ngesibia , nkanyora okorora .
43009012	Bakamotebia , Ng'ai are oyio ? Akabora , Timanyeti .
43009013	Bakamoira oria orenge omouko ritang'ani as'Abafarisai .
43009014	Bono iga riarenge rituko ri'esabato ekero Yesu akorete etintira nakomoramokia amaiso .
43009015	Erio Abafarisai nabarabwo bakamoboria naende buna anyorete okorora . Akabatebia , Iga abeka etintira igoro as'amaiso ane , ngesibia , na bono narorire .
43009016	Erio abande b'Abafarisai bakabora , Omonto oyo taruete ase Nyasaye , ekiagera tayebwateti esabato . Abande bakabora , naki aranyare omonto omonyene ebibe gokora ebikone buna ebi ? Gokaba ogwatananeka egati yabo .
43009017	Gaki bakamotebia oria omouko eria kabere , Aye naki okobora asare , ekiagera , akoramokia amaiso ? Akabora , Igare omobani .
43009018	Erio Abayahudi tibancha amang'ana aye ng'a igarenge omouko , naende anyarete korora , goika bakabarangeria abamoibori baye oria onyorete okorora ,
43009019	bakababoria , bakabora , Oyo nere omwana oino mogoteba ng'a iga aiboretwe omouko ? Naki akora orora bono ?
43009020	Abamoibori baye bakairaneria , bakabora , Twamanyire ng'a oyio nomwana oito , naende ng'a iga aiboretwe omouko :
43009021	korende buna arora bono , titomanyeti ; gose ning'o omoramokia amaiso titomanyeti : ere nomonto omogima , moborie omonyene , nekwanere .
43009022	Abamoibori baye iga bakwanete ' aya as'okoiroka Abayahudi : naki Abayahudi konya babwatanire ng'a omonto oramoorokie ng'a nere Kristo , aserigwe korwa as'esunagogi .
43009023	Nero engecho yagerete abamoibori baye bakabora , Ere nomonto omogima , moborie .
43009024	Erio eria kabere bakamorangeria omonto oria orenge omouko , bakamotebia , Moe Nyasaye obonene : intwe twamanyire ng'a omonto oyio nomonyene ebibe ,
43009025	Erio oria akairaneria akabora , Onye ere nomonyene ebibe timanyeti : namanyire ring'ana erimo , inche iga narenge omouko , korende bono narorire .
43009026	Bakamotebia naende , Naki agokorerete ? Naki akoramogetie amaiso ?
43009027	Akabairaneria , natiekire kobatebia , ko timoigweti : naki morigetie koigwa eria kabere ? Inwe nainwe morigetie koba aborokigwa baye ?
43009028	Erio bakamorama , bakabora , Naye omworokigwa oye ; korende intwe iga tore aborokigwa ba Musa .
43009029	Intwe twamanyire ng'a Nyasaye igare gokwana ase Musa : korende as'oyo titomanyeti as'arure .
43009030	Oria omonto akairaneria akabatebia , Ring'ana eri nerio ogokumia , ng'a inwe timomanyeti as'arure , nere ondamokirie amaiso .
43009031	Twamanyire ng'a Nyasaye tari kobaigwa abanyene ebibe : korende omonto karabe omosasimi Nyasaye , nagokora obwanchani bwaye , oyio nere akoigwa .
43009032	Korwa omochakano teraigugwa ng'a omonto oyaramokirie amaiso omouko oiboretwe engecho eye .
43009033	Onye oyo taruete ase Nyasaye , anga takonyara gokora gento .
43009034	Bakairaneria , bakamotebia , Aye iga kwaiboretwe as'ebibe bioka , naye ngotworokereriore intwe ? Bakamosokia isiko .
43009035	Yesu akaigwa ng'a bamosokirie isiko ; akamorora , akabora , Aye kwegenire Omwana o Nyasaye ?
43009036	Nere akairaneria , akabora , Ning'o Omonene , nyare komwegena ?
43009037	Yesu akamotebia , Kwamororire naende nere ogokwana naye nere oyio .
43009038	Akabora , Nanchire Omonene ; akamosasima .
43009039	Yesu akabora , Inche nachire ense eye as'ekina , erinde abatari korora barore ; nabarabwo abakorora babe emeuko .
43009040	Ensemo y'Abafarisai abarenge amo nere bakaigwa aya , bakamotebia , Inee naintwe iga tore emeuko ?
43009041	Yesu akabatebia , Onye mwarenge emeuko , anga timori nebibe : korende bono iga mogoteba , Nkororatore : gaki ebibe biaino biaikaransire .
43010001	Ekeene , ekeene , nabatebirie , Oyotasoeti as'egesieri ki'obueri bwe ching'ondi , korende arinere aande , oyio nomoibi naende nomouri .
43010002	Oyogosoa as'egesieri nomorisia bwe ching'ondi .
43010003	Omorendi iga akomoigorera oyo ; neching'ondi iga chikomoigwa eriogi riaye : nere igagochirangeria ching'ondi chiaye as'amarieta abo , igagochiira isiko .
43010004	Gagochirusia isiko ching'ondi echire echiaye , igagochitang'ana ; neching'ondi iga chikomotunyana : naki chiarimanyire eriogi riaye .
43010005	Omogeni tichikomotunyana nonya ng'ake , korende iga chiramotame ; ekiagera tichirimanyeti eriogi ri'abageni .
43010006	Omoreng'anio oyo Yesu akabatebia ; korende barabwo tibayamanyete amang'ana ayio abatebetie .
43010007	Erio Yesu akabatebia naende , Ekeene , ekeene , nabatebirie , Ninche egesieri gie ching'ondi .
43010008	Bonsi abantang'anerete nabaibi , nabauri : korende ching'ondi tichiabaigwete .
43010009	Ninche nde egesieri : omonto gagosoa as'inche , nakonyeke , nasoe , nasoke , nanyore oborisia ,
43010010	Omoibi tagocha , tatiga aibe , anyenye , asarie ; inche iga nachete babe nobogima , nababe naborobwo obonge .
43010011	Inche ninche omorisia omuya : omorisia omuya igakobeka obogima bwaye as'engecho ye ching'ondi .
43010012	Omonto orikire , naende tari ere omorisia , ekiagera ching'ondi tichiri chiaye , gakoyerora esese y'orosana egocha , ochitiga ching'ondi , otama : nesese y'orosana yachisakora , na gochiserebania .
43010013	Ere igagotama ekiagera nomonto orikire , gose tarengerereti amang'ana e ching'ondi .
43010014	Inche ninche omorisia omuya ; nechire chiane nachimanyire , nechire chiane chiamanyire ,
43010015	buna Tata amanyete , nainche namomanyire Tata ; nobogima bwane nabobekire as'engecho ye ching'ondi .
43010016	Naende ching'ondi chinde mbwate , chitari chie riicho eri ; nachirochio nabo engwenerete gochireta , neriogi riane nachirigwe ; nachibe riicho erimo nomorisia oyomo .
43010017	As'ayio Tata nanyanchete , ekiagera nabekire obogima bwane , erinde inyare kobobogoria naende .
43010018	Tari omonto okonduseria , korende ninche nabobekire omonyene . Ninde nokobua kobobeka naende ninde nokobua kobobogoria naende . Ogochika oko iga nakonyorire ase Tata one ,
43010019	Erio gokaba naende ogwatananeka as'Abayahudi , as'engecho y'amang'ana aya .
43010020	Abange babo bakabora , Nare nekerecha , naende nebarimo ; naseki mokomoigwa ?
43010021	Abande bakabora , Amang'ana aya tari ay'omento omonyene ekerecha . Inee ! ekerecha nakenyare koyaramokia amaiso emeuko ?
43010022	Ndiarenge rituko rinene ri'ogosibigwa aria Yerusalemu ; nekero ki'obokendu .
43010023	Na Yesu igarenge gotara hekalu ime , as'egora ya Sulemani .
43010024	Erio Abayahudi bakamoetanana , bakamotebia , Ngoika ririri oratoichanerie emioyo yaito ? Onye naye Kristo , totebie maiso marore .
43010025	Yesu akabairaneria , Nabatebirie , nainwe timori gwancha : emeremo eye ngokora as'erieta ria Tata one , nero ekombera kirori .
43010026	Korende inwe timori gwancha ekiagera timori ase ching'ondi chiane .
43010027	ching'ondi chiane iga chikorigwa eriogi riane , nainche nachimanyire , nachirochio iga chigontunya :
43010028	nainche nachieire obogima bwa kare nakare ; na chirochio tichigosira nonya ng'ake , nonya nomonto tagochitaboria korwa as'okoboko kwane .
43010029	Tata one oching'eire nomonene kobua bonsi ; nonde takonyara gochitaboria korwa as'okoboko kwa Tata .
43010030	Inche na Tata nobomo .
43010031	Erio Abayahudi bagachora amagena naende , erinde bamoake .
43010032	Yesu akabairaneria , Emeremo emiya emenge naborokirie eruete ase Tata ; as'emeremo eyio nereri mokong'akera amagena ?
43010033	Abayahudi bakamoiraneria bakabora , As'emeremo emiya titogokoakera amagena , korende nas'okorama ; ekiagera aye , ore omonto , ogwekora omonyene ng'a naye Nyasaye .
43010034	Yesu akabairaneria , Tarikiri as'amachiko aino , ng'a inche natebete , Inwe iga more chinyasaye ?
43010035	Onye obarogete baria chinyasaye abacheretwe nering'ana ria Nyasaye ( namariko takonyara gosareka ) ,
43010036	Inee ! iga mogoteba asare , ere Tata asibetie akamotoma as'ense , Nkoramare : ekiagera nateba , Inche n'Omwana o Nyasaye ?
43010037	Onye tindi koyekora emeremo ya Tata one timonyancha .
43010038	Korende kondayekore , nonya timonyancheti inche , yianche eria emeremo ; monyare komanya nagwancha ng'a Tata igare ime yane , nainche ime ase Tata ,
43010039	Bakarigia eria kabere komobwata : akarua as'amaboko abo .
43010040	Akagenda naende ng'umbu ya Yorodan goika aas'aria Yohana are kobatisera ritang'ani ; agaikaransa agwo .
43010041	Abanto abange bakamochiera , bakabora , Yohana takorete egekone kende gionsi : korende onsi ayatebete Yohana as'omonto oyo igare ay'ekeene ,
43010042	Abange bakamwancha agwo .
43011001	Nabo omonto gete narenge omorwaire , erieta riaye Lazaro o Bethania , omonto bw'omochie o Mariamu na Maritha mosubati omwabo .
43011002	Nere Mariamu oria omoagete Omonene amaguta , nakamotinyia amagoro aye as'etukia yaye , naki momura omwabo Lazaro igarenge omorwaire .
43011003	Nabo baria basubati bamwabo bagatoma omotomwa asare , bakobora , Omonene , ere oyobwanchete orwarire .
43011004	Yesu agachia koigwa , akabora , Oborwaire obwo tari obw'amakweri , korende nas'obonene bwaye Nyasaye , erinde Omwana o Nyasaye abakwe as'obwo .
43011005	Nere Yesu igamwanchete Maritha , na mosubati omwabo , na Lazaro .
43011006	Erio agachia koigwa ng'a nomorwaire , agaikaransa amatuko abere aas'aria arenge .
43011007	Erio nyuma as'aya akabatebia aborokigwa baye , Togende Boyahudi naende .
43011008	Baria aborokigwa bakamotebia , Rabii , moisonde Abayahudi iga barenge korigia gokoaka amagena : naye nkogendore aroro naende ?
43011009	Yesu akairaneria , chinsa chi'omobaso tichiri ikomi naibere ? Omonto karagende ' mobaso tari kogochwa , ekiagera ayoroche omobaso bw'ense eye .
43011010	Korende omonto karagende botuko , igakogochwa , ekiagera omobaso tori ime yaye .
43011011	Akayakwana aya : erio nyuma as'aya akabatebia , Lazaro omosani oito orarire ; korende nkogendande inyare komotura .
43011012	Baria aborokigwa baye bakamotebia , Omonene , onye orarire nagwene .
43011013	Korende Yesu igakwanete amang'ana amakweri aye : nabarabwo bagakaga ng'a iga agokwana amang'ana okorara chitoro .
43011014	Erio agwo Yesu akabatebia maiso marore , Lazaro okure .
43011015	Nainche nagokire as'engecho yaino ekiagera ntarenge aroro , erinde monyare gwancha ; korende togende asare ,
43011016	Nabo Thomas , okorokwa Didumo akabatebia aborokigwa bamwabo , Togende naintwe , tokwe amo nere .
43011017	Erio agachia goika Yesu , akamonyora otiekire koba embera amatuko ane .
43011018	Bethania iga yarenge ang'e na Yerusalemu , orogendo rwe chimaili ibere ;
43011019	nabanto abange as'Abayahudi bagacha ase Maritha na Mariamu , erinde babaremie as'engecho y'oyomwabo .
43011020	Nabo Maritha agachia koigwa ng'a Yesu ochire , akagenda komorotota : korende Mariamu igaikaransete nyomba ime .
43011021	Erio Maritha akamotebia Yesu , Omonene onye naa kwarenge , momura ominto anga takwete .
43011022	Korende nonya mbono namanyire , ng'a kende gionsi oramosabe Nyasaye , Nyasaye nakoe .
43011023	Yesu akamotebia , Oyomino naboke naende .
43011024	Maritha akamotebia , Namanyire ng'a naboke as'okobokigwa kwe rituko ri'omoerio .
43011025	Yesu akamotebia , Inche nokobokigwa nobogima : oyonyanchire inche , nonya ogokwa , nanyare koba moyo .
43011026	Naendeker'oyore moyo nakonyancha inche tagokwa nonya ng'ake . Inee ! gwanchire aya ?
43011027	Akamotebia , Ee , Omonene : Inche nanchire ng'a aye naye Kristo , Omwana o Nyasaye , oria ogocha ense .
43011028	Naende gakwanire aya , akagenda , akamorangeria mosubati omwabo , Mariamu , bobisi , akabora , Omworokia ochire , ngokorangeriare .
43011029	Nere agachia koigwa , akaimoka bwango , akamochiera .
43011030	( Na Yesu konya taraika omochie ime , korende igarenge aria aria aase riaumeranete na Maritha . )
43011031	Erio baria Abayahudi barenge amo nere nyomba ime , abakomoremia , bagachia komorora Mariamu buna aimoka bwango nagosoka , bakamotunyana , bagakaga ng'a igakogenda oboina erinde arere aroro .
43011032	Erio Mariamu , agachia goika aria aas'arenge Yesu , akamorora , akagwa as'amagoro aye , akamotebia , Omonene , onye naa kwarenge , anga oyominto takwete .
43011033	Erio Yesu agachia komorora okorera , nabaria Abayahudi bachete amo nere bakorera , agasogwa nobororo as'omoyo oye , agaichana .
43011034	Akabora , ng'ai mwamobekire ? Bakamotebia , Omonene , nchuo orore .
43011035	Yesu akaiyeria amariga .
43011036	Erio Abayahudi bakabora , Rora buna amwanchete !
43011037	Korende abande bakabora , Inee ! oyoyaramogetie amaiso oria omouko , tanyarete komogwenia oyo takwa ?
43011038	Nabo Yesu oichanete naende as'omoyo oye , agaika oboina . Naborobwo iga bwarenge rikuruma , naende rigena ndiabegetwe igoro yaye .
43011039	Yesu akabora , Ritigerie rigena . Maritha , mosubati omwabo , oria okwete , akamotebia , Omonene , otiokire bono : naki obaire egetondo amatuko ane .
43011040	Yesu akamotebia , Tingotebeti ng'a koranche noborore obonene bwa Nyasaye ?
43011041	Nabo bakarirusia riria rigena . Yesu akaramokia amaiso aye igoro , akabora , Tata , nakoiraneirie ng'a mbuya mono ekiagera okong'igwa .
43011042	Nainche namanyete ng'a iga okong'igwa amatuko onsi : korende as'engecho y'omoganda oyo oetanaine , ngakwana aya , banyare gwancha ng'a naye gwantomete .
43011043	Erio gakwanire iga , akaaka eriogi rinene , Lazaro , soka isiko .
43011044	Agasoka oria okwete , oboirie egetambaa amagoro namaboko ; obosio bwaye boboirie egetambaa . Yesu akabatebia , Mosansore , momotige agende .
43011045	Nabo abange as'Abayahudi abachete ase Mariamu nakoyarora ayakorete Yesu , bakamwancha .
43011046	Korende abande babo bakagenda as'Abafarisai , bakabatebia ayakora Yesu .
43011047	Abakuani abanene n'Abafarisai bagasangerereka ritongo , bakabora , Ninki togokora , naki omonto oyo agokora ebikone ebinge .
43011048	Gatoramotige iga , abanto bonsi nabamwanche ; n'Abarumi nabache , nabarusie aase aito negesaku giaito .
43011049	Omonto oyomo asebare , Kaifa , oyorenge omokuani omonene omwaka oria , akabatebia , Inwe timomanyeti kende gionsi .
43011050	Gose timorengerereti ng'a negwenerete omonto oyomo akwe as'engecho y'abanto aba , ng'a egesaku tigesira ekegima .
43011051	Naende eri takwanete as'omoyo oye omonyene , korende ekiagera arenge omokuani omonene omwaka oria , akabana ng'a Yesu nakwe as'engecho y'egesaku keria ;
43011052	gose tari as'engecho y'egesaku keria gioka , korende amo naya abasangererie abana ba Nyasaye abatananekire babe abamo .
43011053	Nabo korwa rituko riria bagakora ekina banyare komoita .
43011054	Yesu tatarete naende ase maiso marore as'egati y'Abayahudi , korende akarua aria akagenda aase ang'e neroro , goika omochie okorokwa Efuraim ; agaikaransa aroro amo naborokigwa baye .
43011055	Naende epasaka y'Abayahudi iga yarenge ang'e : abange bagatira korwa chinse chionsi kogenda Yerusalemu ritang'ani as'epasaka , erinde besibie .
43011056	Nabo bakamorigia Yesu , bagatebania barabwo ase barabwo , bagotenena ase hekalu , Naki moroche ? Tagocha nonya ng'ake ase rituko eri ?
43011057	Bono abakuani n'Abafarisai bakarua ogochika ng'a omonto karamomanye aas'are , arete amang'ana , banyare komobwata .
43012001	Nabo Yesu amatuko atano narimo ritang'ani ri'epasaka agaika Bethania , agwo aas'arenge Lazaro , oria okwete obogetigwe nere .
43012002	Bakamokorera endagera aria : Maritha akamokorera ; korende Lazaro igarenge oyomo ase baria baikaransete as'endagera amo nere .
43012003	Erio Mariamu akabogoria ekerengo ki'eratili eyemo y'amanukato , aye rigori rinene , akamoaka Yesu amagoro , akayatinyia amagoro aye netukia yaye : enyomba egaichora rimisu ri ' amaguta aria .
43012004	Korende Yudas Omoisikariota omwana o Simon , oyomo bw'aborokigwa baye , oyoramorue , akabora ,
43012005	Naki amaguta aya atagorua chidinari chimia isato , nakoegwa abataka ?
43012006	Iga akwanete aya , tari ng'a igarengereria abataka ; korende nekiagera arenge omoibi , naende obwate esanduku ye chishilingi , nagochirusia echiabekire aroro .
43012007	Erio Yesu agateba , Motige agache aya ase rituko ri'ogotindekwa kwane ,
43012008	Naki abataka more nabarabwo amatuko onsi amo nainwe ; korende timori nainche amatuko onsi ,
43012009	Nabo omoganda omonene bw'Abayahudi bakamanya ng'a ere nao are aria : bagacha , tari as'engecho yaye Yesu yoka , korende bamorore Lazaro , ekiagera amobogetie korwa as'ogokwa :
43012010	Abakuani abanene bagakora ekina bamoite Lazaro nere ;
43012011	naki as'engecho yaye abange b'Abayahudi bakagenda , bakamwancha Yesu .
43012012	Rituko ria kabere abanto abange abaricherete rituko rinene , kobachia koigwa ng'a Yesu ngochare Yerusalemu ,
43012013	bakabogoria chinsagia chi'amakendo bagasoka isiko kogenda komorotota , bakaaka eriogi , Hosana : Osesenigwe oyochire as'erieta ri'Omonene , omoruoti o Isiraeli .
43012014	Yesu akanyora emori y'etigeri akayerina ; buna yarigetwe ,
43012015	Toiroka , enyaroka ya Zayoni : rigereria , Omoruoti oo ochichire igaikaransete igoro as'emori y'etigere .
43012016	Amang'ana aya aborokigwa baye tibainyora agwo ritang'ani ; korende Yesu agachia kobakwa , erio bakainyora ng'a narikeire aya naende ng'a mbamokorerete aya .
43012017	Nabo bakamoorokia omoganda abarenge amo nere ekero amorangeretie Lazaro korwa as'oboina ime nakomobokia .
43012018	As'engecho eyio omoganda okagenda komorotota , naki baigure ng'a okorire egekone eke .
43012019	Erio Abafarisai bagatebania barabwo ase barabwo , Mwarorire ng'a timokonyara gokora gento ; ense yagendire komotunyana ere .
43012020	Naende mbarenge Abayunani batai bake ase barabwo abanto abatirete kogenda gosasima as'ekero kie rituko rinene ;
43012021	barabwo abwo bakamogendera Filipo o Bethisaida o Galili , bakamoboria , bakobora , Omonene , ntorigetie komorora Yesu .
43012022	Filipo akagenda , akamotebia Anderea : erio Anderea na Filipo bakamotebia Yesu .
43012023	Yesu akairaneria , akabora , Ensa yaikire , abakwe Omwana-o-mwanyabanto .
43012024	Ekeene , ekeene , nabatebirie , Euyeke y'engano etagweti as'ense ekwe iga egoikaransa ero yoka ; korende kerakwej iga ekwama okwama okonge .
43012025	Oyoranche obogima bwaye nabosirie ; oyorabogeche obogima bwaye as'ense eye nabogache goika obogima bwa kare nakare .
43012026	Omonto karankorere , antunyane ; inche asende , nao nomosomba one aranyare koba ; naende omonto karankorere , Tata namosike .
43012027	Bono omoyo one oichanire ; ninki ngokwana ? Tata , onkonye nensa eye . Korende as'engecho y'ayio nayeikeire ensa eye .
43012028	Tata , oribake erieta riao , erio rigacha eriogi korwa igoro , rigoteba , Naribakire , nainche nandibake naende .
43012029	Nabo abanto batenenete ang'e bakaigwa , bakabora , ng'a kwabaire okogukura : abande bakabora , Rilaika rigokwana nere .
43012030	Yesu akairaneria , akabora , Eriogi eri tiribeti as'engecho yane , korende as'engecho yaino .
43012031	Bono ekina gi'ense eye nkere : bono omonene bw'ense eye natugutwe isiko .
43012032	Nainche kondaimokererigwe igoro as'ense , nimbang'use bonsi asende .
43012033	Agakwana aya , erinde aorokie amakweri ki aranyare gokwa .
43012034	Erio omoganda okameiraneria , Twaigure as'amachiko ng'a Kristo iga akobao goika kare nakare : naye naki okobora ng'a nemogwenerete Omwana-o-mwanyabanto aimokererigwe igoro ? Oyo Omwana-o-mwanyabanto nere ng'o ?
43012035	Yesu akabatebia , Omobaso igore amo nainwe ekero egeke . Genda ekero more noria omobaso , omusunte tocha kobabua : nere oyokogenda omosunte ime tamanyeti aas'akogenda .
43012036	Ekero more nomobaso , yuanche omobaso , monyare koba abana b'omobaso . Ayio akwanete Yesu , akagenda akebisa nabarabwo .
43012037	Nonya okorete ebikone ebinge as'amasio abo , tibamwanchete :
43012038	erinde riikeranigwe ring'ana riria ri'omobani Isaya aritebete , Omonene , ning'o oyanchire amang'ana aito ? Naende okoboko kw'Omonene kwamanoirwe nang'o ?
43012039	Naki as'engecho eye tibanyara gwancha , naki Isaya atebete naende ,
43012040	Obaukoirie amaiso , okorire chinkoro chiabo chinkong'u ; Tibacha korora as'amaiso abo nakomanya ase chinkoro chiabo , Beenchore , Mbagwenie .
43012041	Amang'ana ayio akwanete Isaya ekiagera akarora obonene bwaye ; agatora amang'ana aye .
43012042	Korende nonya nabo as'abanene abange bakamwancha ; korende ekiagera as'engecho y'Abafarisai tibaorogetie , tibacha korusigwa as'esunagogi :
43012043	naki mbabwanchete obonene bw'abanto kobua obonene bwa Nyasaye .
43012044	Yesu akaaka eriogi akabora , Oyonyanchire inche , tanyancheti inche , korende noyontomete .
43012045	Nere oyondigereirie inche , omorigereirie ere oyontomete .
43012046	Inche nachire imbe omobaso as'ense , erinde ker'oyonyanchire , taikaransa omosunte ime .
43012047	Naende omonto karaigwe amang'ana ane , ko tayabwata , inche tinkomogambia : ekiagera tincheti kogambia ense , korende nyekonye ense .
43012048	Oyoranyange inche otancheti amang'ana ane , nare noyoramogambie : ring'ana riria nakwanete , nario riranyare komogambia rituko ri'omoerio .
43012049	Naki inche tinkwaneti ase inche bweka omonyene ; korende nere ontomete , engecho yaye Tata , onchikire aya ngoteba naende ayst ngokwana .
43012050	Nainche namanyire ng'a ogochika kwaye nobogima bwa kare nakare : nabo aya ngokwana inche buna Tata antebetie , nabo ngokwana .
43013001	Goika ritang'ani rie rituko rinene ri'epasaka , Yesu akamanya ng'a ensa yaye yaikire akorua as'ense eye kogenda ase Tata , akaba akabancha abanto baye as'ense , akabancha goika omoerio .
43013002	Ekero ki'endagera , Saitani gatiekire komobeka Yudas omwana o Simon Omoisikariota , omoyo bw'okomorua ,
43013003	Yesu akamanya ng'a Tata omoeire bionsi amaboko aye , naende ng'a igaruete ase Nyasaye , naende nkogendare ase Nyasaye ,
43013004	akaimoka korwa as'endagera , akabeka ensemo chianga chiaye ; akabogoria egetambaa , akeboyia .
43013005	Erio akabeka amache as'esani agachaka kobasibia aborokigwa amagoro abo , nakoyatinyia na keria egetambaa keria eboeretie .
43013006	Naboagaika ase Simon Petero . Oyo akamotebia , Omonene ! Aye ngonsibiore amagoro ane ?
43013007	Yesu akairaneria , akamotebia , Ayangokora inche , tokoyamanya bono ; korende noyamanye nyuma .
43013008	Petero akamotebia , Togonsibia amagoro ane nonya ng'ake . Yesu akamotebia , Ntagosibeti , tori nensemo amo nainche .
43013009	Simon Petero akamotebia , Omonene tari amagoro ane oka , korende nonya namaboko nomotwe one .
43013010	Yesu akamotebia , Oyotiekire gwesibia tari nokorigia tatiga ogwesibia amagoro , korende obaire omochenu omobere bwonsi ; nainwe more abachenu , korende tai mwensi .
43013011	Naki amomanyete oyogocha komorua , as'ayio agareba , Timori abachenu imwensi .
43013012	Nabo ochia gokora kobasibia amagoro abo , nagochibogoria chianga chiaye , nagoikaransa naende , akabatebia . Mwamanyire eki nabakorera ?
43013013	Inwe iga mokondoka Omworokia , naende Omonene : naende inwe mbuya mokobora ; naki naboigo inde .
43013014	Nabo onye inche , inde Omonene naende Omworokia , nabasibirie amagoro aino , nebagwenerete inwe nainwe gosibania dmagoro .
43013015	Naki nabaire ekiorokererio erinde ayio nabakorera inwe , nainwe moyakore .
43013016	Ekeene , ekeene , nabatebirie , Omosomba tari omonene kobua omonene oyej gose omotomwa tari omonene kobua ere oyomotomete .
43013017	Korhorayamanye ayio , more negesio komorayakore .
43013018	Tindi gokwana asemore imwensi : nabamanyire aba nachorire : erinde okorika konyare goikeranigwa , Oyokoria omogati amo nainche oimokereiri egetingiro kiaye igoro asende .
43013019	Korwa bono nabatebirie ritang'ani ataraoroka , erinde gakooroka , monyare gwancha ng'a inche nere .
43013020	Ekeene , ekeene , nabatebirie , Ere oyokomwancha onde bwonsi oyo ngotoma , onyanchire inche ; nere oyokonyancha inche omwanchire ere oyontomete .
43013021	Agachia gokora gokwana aya , Yesu agaichana as'omoyo oye , akaoiokia , agakwana , Ekeene , ekeene , nabatebirie , Oyomo oino nandue .
43013022	Aborokigwa bakarigererania , bagasinywa komanya gose ning'o atora .
43013023	Narenge aroro oyomo bw'aborokigwa baye , oyobweegegete Yesu egekuba kiaye , oyo Yesu anchete .
43013024	Nabo Simon Petero akamosima , akamoboria , Totebie ning'o atora ?
43013025	Ere akamweegeka buna arenge as'egekuba kia Yesu , akamoboria Omonene ning'o ?
43013026	Erio Yesu akairaneria , Nomonto oria ngotongereria egesamunye nakomoa . Akamotongereria egesamunye akamoa Yudas , omwana o Simon Omoisikariota .
43013027	Naende nyuma ase keria egesamunye Saitani akamosoa . Erio Yesu akamotebia , Ayogokora , yakore bwango .
43013028	Tarenge omonto ase baria baikaransete as'emesa oyemanyete engecho yagera amotebia iga .
43013029	Naki abande , ekiagera Yudas are koyebogoria esanduku , bagakaga ng'a Yesu igakomotebia , Gora ebitorigetie ase rituko rinene ; gose ng'a abae abataka egento .
43013030	Nabo oyo , kanyorire keria egesamunye , agasoka bwango : naende iga bwarenge botuko .
43013031	Erio oyio gasokire , Yesu akabora , Bono obakirwe Omwana-o-mwanyabanto , naende Nyasaye obakirwe ime yaye .
43013032	Na Nyasaye namobake ime yaye omonyene , nerio kegima namobake .
43013033	Abana abake , nkere ekero egeke inde amo nainwe . Namondigie : naende buna nabatebetie Abayahudi , Ng'a aase ngochia inche , inwe timokonyara gocha ; bono nabatebirie nainwe .
43013034	Ogochika okoyia nabaire , mwanchane ; buna nabanchete inwe , nainwe mwanchane boigo .
43013035	Iga abanto bonsi nabamanye ng'a naborokigwa bane more , komorabe nobwanchani inwe as'inwe .
43013036	Simon Petero akamotebia , Omonene , ng'ai okogenda ? Yesu akamoiraneria , Aase ngochia , tokonyara gontunya , bono , korende nontunye nyuma .
43013037	Petero akamotebia , Omonene , naseki ntanyare gogotunyana bono ? Nimbobeke obogima bwane as'engecho yao .
43013038	Yesu akamoiraneria , Inee ! obogima bwao nobobeke as'engecho yane ? Ekeene , ekeene , nagotebirie , etuoni tekogweya goika gwankanire ara gatato .
43014001	Timoichana emioyo yaino : mwanche ase Nyasaye mwanche n'asende .
43014002	As'enyomba ya Tata nere nobomenyo obonge ; onye taibo , anga nabatebia ; nkogendande kobaroseria aase .
43014003	Kondagende kobaroseria aase , ninchiche naende , nimbaroisie asende ; erinde asende inche , nainwe mobeo .
43014004	Naende aase nkogenda inche , mwayemanyire enchera .
43014005	Thomas akamotebia , Omonene , titomanyeti aas'ogochia , naki torayemanye enchera ?
43014006	Yesu akamotebia , Ninche inde enchera , naende ekeene , naende obogima : omonto onde tagocha ase Tata tatiga asende .
43014007	Onye mwamanyete inche , ang'a mwamomanyete naende Tata : korwa bono mwamomanyire , naende mwamororire .
43014008	Filipo akamotebia , Omonene , tworokie Tata , atoisane .
43014009	Yesu akamotebia , Nabaire amo nainwe amatuko aya onsi naye tomanyeti , Filipo ? Oyondorire inche , omororire Tata ; naki ogoteba aye , Tworokie Tata ?
43014010	Tibwancheti ng'a inche igonde ime ase Tata , na Tata ime yane ? Amang'ana nkobatebia inche , tindi gokwana inche bweka : korende Tata ore ime asende iga akoyekora emeremo yaye .
43014011	Inyancha ng'a inche igande ase Tata , naende Tata ime yane : gose nabo inyancha ekiagera as'emeremo emenyene .
43014012	Ekeene , ekeene , nabatebirie , Oyoranyanche inche , emeremo ngokora inche nere nayekore ; nakore naende emenene kobua eye , ekiagera nkogendande ase Tata .
43014013	Naende komorasabe kende gionsi as'erieta riane , ekio nangekore , Tata abakwe ime as'Omwana .
43014014	Komorasabe kende gionsi as'erieta riane , ekio nangekore ,
43014015	Komoranyanche namoyabwate amachiko ane .
43014016	Naende inche nimosabe Tata , nere nabae Omokonyi onde , aikaranse nainwe goika kare nakare ,
43014017	Omoika bw'ekeene ; ense etanyare komwancha ; naki tibamorochi , nonya nkomomanya korende inwe mwamomanyire ; naki aikaransete asemore , nere nabe ime yaino .
43014018	Tinkobatiga inwe chintakana ; ninchiche asemore .
43014019	Nkere ekero egeke ense etandore naende ; korende inwe mwandorire , ekiagera inche moy'onde , nainwe namobe moyo .
43014020	Ase rituko riria namomanye , ng'a inche igande ime ase Tata , naende nainwe ime yane , nainche ime yaino .
43014021	Oyore namachiko ane , nakoyabwata , ere nere onyanchete : nere oyonyanchete nanchwe na Tata one , nainche , nimwanche , nakweorokia asare .
43014022	Yudas akamotebia ( tari ere Omoisikariota ) , Omonene , naki yaba , ng'a origetie kweorokia asetore , gose tari as'ense ?
43014023	Yesu akamoiraneria akamotebia , Omonto karanyanche , naribwate ring'ana riane ; naende Tata one namwanche , naintwe natoche asare , natokore obomenyo bwaito asare .
43014024	Oyotanyancheti , tayabwateti amang'ana ane : naende ring'ana mwaigure tari eriane korende neriaye Tata ontomete .
43014025	Aya nabatebirie , kong'ikaransete asemore .
43014026	Korende Omokonyi Omoika Omochenu , oyo Tata aratome as'erieta riane , ere naborokererie onsi , naende kobainyoria onsi ayanabatebirie .
43014027	Omorembe nabatigeire : omorembe one nabaruereire : tari buna ense ekorua , nabaruereire . Timoichana emioyo yaino gose timoba nobwoba .
43014028	Mwaigure ng'a inche nabatebetie , Nkogendande , naende ngochande asemore . Onye mwanyanchete , anga mwagogete , ekiagera nkogendande ase Tata naki Tata nomonene kobua inche .
43014029	Na bono nabatebirie ritang'ani ataraba , erinde akoba mwanche .
43014030	Tingokwana nainwe amang'ana amange naende , naki omonene bw'ense ochire : korende tari nagento asende ;
43014031	korende ense emanye ng'a nimwanchete Tata , naende buna Tata anchigete , nabo ngokora , Imoka , togende aria .
43015001	Ninche inde omosabibu bw'ekeene , naende Tata one nomoroseria .
43015002	Ker'orosagia ime asende rotameti , igakororusia : na ker'orokwama arosibia erinde romente kwama .
43015003	Inwe mwaikire koba abachenu as'engecho ye ring'ana nabatebia .
43015004	Ikaransa ime yane , nainche ime yaino . Buna orosagia rotanyare kwama rwoka oronyene , rotaikaranseti ime as'omosabibu ; naboigo nainwe , motaikaranseti ime yane .
43015005	Inche nomosabibu ; nainwe nechinsagia : Oyogoikaransa ime yane , nainche ime yaye oyio name mono : naki motari nainche timokonyara gokora kende gionsi .
43015006	Omonto ataikaranseti ime yane , igagotugutwa isiko buna orosagia , bwoma ; ochisangereria , ochituguta omorero , chiayia .
43015007	Komoraikaranse ime yane , namang'ana ane karaikaranse ime yaino , namosabe kera ekimorigeti , naende namokorerwe .
43015008	As'ayio abakwe Tata one , mwame mono ; nainwe namobe aborokigwa bane .
43015009	Buna Tata anyanchete inche , nainche nabanchire inwe ; ikaransa as'obwanchani bwane .
43015010	Komorayabwate amachiko ane , namoikaranse as'obwanchani bwane ; buna inche nabwatete amachiko a Tata one , nagoikaransa as'obwanchani bwaye .
43015011	Aya nabatebirie , erinde omogoko one obe ime yaino , naende omogoko oino oikeranigwe .
43015012	Ogochika kwane nakwo oko , mwanchane , buna nabanchete inwe .
43015013	Tari oyore nobwanchani obonge kobua obo , obw'omonto akobeka obogima as'engecho y'abasani baye .
43015014	Inwe iga more abasani bane , komorakore aya nabachikire .
43015015	Tinkobaroka naende abasomba ; naki omosomba tamanyeti eki agokora omonene oye : korende inwe nabarokire abasani ; naki onsi aya naigure ase Tata naborokirie .
43015016	Tari inwe mwanchorire inche , korende ninche nabachorire inwe , nababekire mogende mwame , okwama kwaino goikaranse : erinde rionsi mogosaba Tata as'erieta riane , igarabae .
43015017	Aya nabachikire , monyare gwanchana .
43015018	Ense kerabageche , mwamanyire ng'a yangechire inche etarabagecha inwe .
43015019	Onye mwarenge ab'ense , anga ense yancha ayare ayaye ; korende ekiagera inwe timori ab'ense , naki inche nabachorire inwe korwa as'ense , ekiagera ense yabagechire .
43015020	Rinyore riria ring'ana nabatebetie , Omosomba tari omonene kobua Omonene oye . Onye banchandete inche , nababachande inwe nainwe ; onye baribwatete ring'ana riane nabaribwate neriaino .
43015021	Korende aya onsi nababakorere as'engecho y'erieta riane , ekiagera tibamomanyeti oyontomete .
43015022	Onye machete gokwana nabarabwo , anga tibarenge nebibe : bono tibari nogotamera as'ebibe biabo .
43015023	Oyongechire inche , omogechire na Tata one .
43015024	Onye ntakorete emeremo asebare atakoreti omonto onde , anga tibabete nebibe : bono batororire inche na Tata one naende batogechire .
43015025	Korende riikerane ring'ana eriarigetwe as'ogochika kwabo , Iga bangechete bosa .
43015026	Korende gagocha Omokonyi , oyondabatomere korwa ase Tata , Omoika bw'ekeene okorua ase Tata , ere nambere kirori .
43015027	Naende inwe mwensi mwabaire birori , ekiagera korwa omochakano mwarenge amo nainche .
43016001	Amang'ana aya nabatebirie timocha kogochwa .
43016002	Nababaserie korwa chisunagogi : nabo , ensa yachire , igarakage ker'omonto karabaite ng'a omokoreire Nyasaye ekeng'wanso .
43016003	Naende ayio nababakore , naki tibamomanyeti Tata nonya ninche .
43016004	Korende nabatebirie aya , erinde kegocha ensa eria , moyainyore buna inche nabatebetie . Aya timbatebeti korwa omochakano , ekiagera narenge amo nainwe .
43016005	Korende bono nkogendande as'ere oyontomete ; gose onde tari oyomo oino okomboria , Ing'ai ogochia ?
43016006	Korende ekiagera nabatebirie aya ogoichana gwaichoire emioyo yaino .
43016007	Korende inche nabatebirie erire ri'ekeene ; nebagwenerete inwe inche nyimoke : naki ntaimogeti , Omokonyi tagocha asemore ; korende kondagende , nimotome asemore .
43016008	Naende gatiekire gocha ere , nayekanie ense as'amang'ana ebibe , naende oboronge , naende ekina :
43016009	as'amang'ana ebibe , ekiagera tibanyancheti inche ;
43016010	as'amang'ana oboronge , ekiagera nkogendande ase Tata , gose timokondora naende .
43016011	As'amang'ana ekina , ekiagera omonene bw'ense eye ogambigwe .
43016012	Ninde nayande amange atigarete nkobatebia , korende timokonyara koyaremereria bono .
43016013	Korende ogocha ere , Omoika bw'ekeene , nobarae as'onsi ayare ay'ekeene ; naki tagokwana ayare ayaye ere ; korende onsi ayaranyare koigwa nayakwane : naende amang'ana agocha nabatebie engecho yaye .
43016014	Ere nambake inche : naki nabogorie as'ayare ayane , nabayaorokerie .
43016015	Onsi ayare naro Tata nayane ; as'ayio ngateba ng'a nabogorie as'ayare ayane , nabayaorokerie .
43016016	Nkere ekero egeke , nainwe timokondora naende ; nkere ekero egeke namondore , naki nkogendande ase Tata .
43016017	Nabo abande b'aborokigwa baye bagatebania , Ring'ana ki eri agoteba , Nkere ekero egeke nainwe timokondora ; naende nkere ekero egeke morandore : ekiagera nkogendande ase Tata ?
43016018	Nabo bagateba , Ing'ana ki eri agoteba , ng'a nkere ekero egeke ? Titomanyeti eri agokwana .
43016019	Yesu akamanya ng'a mbarigetie komoboria , akabatebia , Eri nario mokoborania inwe as'inwe , erio natebire , Nkere ekero egeke nainwe timokondora , naende nkere ekero egeke naende morandore ?
43016020	Ekeene , ekeene , nabatebirie , Inwe namorere , nakweng'ereria , korende ense negoke : inwe namoichanigwe , korende ogoichana kwaino nagoonchoke koba omogoko .
43016021	Omokungu okogonkia , igare nogoichana ekiagera ensa yaye yaikire ; korende gatiekire kogonkia omwana , tari koboinyora naende obororo , ekiagera as'omogoko bw'okoiborwa omonto as'ense .
43016022	Nabo nainwe bono iga more nogoichana : korende nimbarore naende , nemioyo yaino negoke , nomogoko oino onde tari orabaure .
43016023	Ase rituko riria timokomboria ring'ana . Ekeene , ekeene , nabatebirie , Komoramosabe Tata ring'ana as'erieta riane nabae .
43016024	Goika rero timosabeti ring'ana as'erieta riane ; saba , namonyore , omogoko oino obe oikeranete .
43016025	Aya nayakwanire nainwe as'emereng'anio : ensa neche , tingokwana nainwe naende as'emereng'anio , korende nimborokie maiso marore amang'ana a Tata .
43016026	Ase rituko riria namosabe as'erieta riane : tinkobatebia , ng'a nimbasabere Tata ;
43016027	naki Tata omonyene iga abanchete inwe , ekiagera inwe mwanyanchire inche , mogancha ng'a inche iga naruete ase Tata .
43016028	Naruete ase Tata , na bono nachire as'ense : naende , nayetigire ense , nkogendande ase Tata .
43016029	Aborokigwa baye bakabora , Rora , bono igogokwana maiso marore , gose tori gokwana omoreng'anio onde bwonsi .
43016030	Bono twamanyire ng'a kwamanyire onsi , torigeti omonto akoborie : as'ayio twanchire ng'a iga kwaruete ase Nyasaye .
43016031	Yesu akabairaneria , Iga mwanchire bono ?
43016032	Rora , ensa neche , nabo , yatiekire gocha , namwatananeke , ker'oyomo ase mwaye , namontige inche bweka : korende ninche tari inche bweka , ekiagera Tata igare amo nainche .
43016033	Aya nabatebirie , monyare koba nomorembe ime yane . As'ense namonyore emechando : korende remia emioyo ; inche nayebuire ense .
43017001	Amang'ana ayio ayakwanete Yesu ; akaramokia amaiso aye korigereria igoro , akabora , Tata , ensa eria yachire ; mobake Omwana oo , erinde Omwana nere akobake aye :
43017002	buna kwamoete okobua igoro ase ker'oyore nomobere , erinde onsi aya kwamoeire , abae obogima bwa kare nakare .
43017003	Nobogima bwa kare nakare nobo , bakomanye aye , Nyasaye bw'ekeene bweka , naende Yesu Kristo kwamotomete .
43017004	Inche nakobakire as'ense , emeremo eria kwang'ete gokora nayekorire .
43017005	Na bono Tata , ombake inche amo naye , as'obonene boria narenge nabwo amo naye ritang'ani ense etaraba .
43017006	Erieta riao nabaorokeirie abanto baria kwang'ete korwa as'ense : iga barenge abao , okabang'a inche ; naende ring'ana riao baribwatire .
43017007	Bono bamanyire ng'a onsi aya kwang'ete igarure asore :
43017008	naki amang'ana kwang'ete nabaeire barabwo ; bakayabwata , bakamanya ekeene ng'a iga narure asore , bagancha ng'a naye gwantomete .
43017009	Inche nabasabeire barabwo : tindi koyesabera ense , korende barabwo aba kwang'aire ; naki barabwo nabao :
43017010	naende onsi ayare ayane nayao , nayare ayao nayane : nainche nabakirwe ime yabo .
43017011	Nainche tindi naende as'ense ime , ko aba mbare as'ense ime , nainche ngochande asore . Tata Omochenu obarende as'erieta riao baria kwang'ete , babe obomo , buna intwe .
43017012	Ekero narenge amo nabarabwo as'ense , iga nare kobarenda as'erieta riao baria kwang'ete : iga nabaritete , gose nonya noyomo obo tari oyosirire , tatiga oria omwana bw'ogosira : amariko anyare goikeranigwa .
43017013	Na bono ngochande asore ; naya nayakwanire as'ense ime , erinde babe nomogoko one oikeranigwe ime yabo .
43017014	Inche nabaeire ring'ana riao ; nense yabagechete , ekiagera barabwo tari abanto b'ense , buna ninche ntari oyo bw'ense .
43017015	Tinsabeti obarusie korwa as'ense , korende obarende noria omobe .
43017016	Barabwo tari ab'ense , buna ninche ntari oyo bw'ense .
43017017	Obasibie as'ekeene : ring'ana riao nario ekeene .
43017018	Buna gwantomete inche ime as'ense , nainche naboigo nabatomire barabwo as'ense ime .
43017019	Nas'engecho yabo nesibirie , erinde nabarabwo basibigwe as'ekeene .
43017020	Gose tari barabwo boka nasabeire , korende nabarabwo abaranyare gwancha as'engecho ye ring'ana riabo ;
43017021	bonsi babe obomo ; buna aye , Tata , ore ime asende , nainche ime yao , erinde naba babe obomo ime yaito ; ense enyare gwancha ng'a naye gwantomete .
43017022	Nobonene boria kwang'ete nabaeire barabwo ; babe obomo , buna intwe tore obomo ;
43017023	Inche ime yabo , naye ime yane , banyare goikerana babe obomo ; erinde ense emanye ng'a naye gwantomete , okabancha barabwo , buna kwanyanchete inche .
43017024	Tata , abwo aba kwang'ete , nindigetie babe amo nainche asende ; banyare koborigereria obonene bwane kwang'ete : naki nkwanyanchete ritang'ani okobekwa oboroso bw'ense .
43017025	Tata omonyene oboronge , ense tiyakomanyete , korende inche nakomanyete ; naba bamanyire ng'a naye gwantomete ;
43017026	nabaorokeirie erieta riao , naende nimboorokie ; erinde obwanchani boria kwanyanchete inche bobe ime yabo , nainche imbe ime yabo .
43018001	Yesu gakwanire amang'ana aya , akaimoka naborokigwa baye kogenda ng'umbu y'akaroche Kedron , aas'omogondo orenge , agasoa , ere naborokigwa baye .
43018002	Yudas nere , oria omoruete naamanyete aas'aria : naki Yesu are kogenda aroro ebiro ebinge amo naborokigwa baye .
43018003	Nabo Yudas gatiekire konyora omoganda bw'abasigari , naende abasomba baruete as'Abakuani abanene , n'Abafarisai , akagenda aroro nechitaya nebieri , nebinto bi'esegi .
43018004	Nabo Yesu , okomanya onsi ayaranyare komonyora , akaoroka , akabatebia , Ning'o mokorigia ?
43018005	Bakamoiraneria , Yesu Omonazereti . Yesu akabatebia , Ninche ere . Yudas nere oyomoruete igateneine amo nabarabwo .
43018006	Nabo ochia kobatebia , Ninche ere , bakairana nyuma , bakagwa inse .
43018007	Akababoria eria kabere , Ning'o mokorigia ? Bakabora , Yesu Omonazareti ,
43018008	Yesu akairaneria , natiekire kobatebia ng'a ninche ere : nabo komokondigia inche batige aba bagende :
43018009	erinde riikeranigwe riria ring'ana akwanete , Aba kwang'ete tinsireti nonya noyomo obo .
43018010	Nabo Simon Petero narenge nomoro , akayong'usa , akamoaka omosomba bw'omokuani omonene , akamonacha ogoto kwaye kw'okorio . Noria omosomba erieta riaye igare korokwa Maliko .
43018011	Erio Yesu akamotebia Petero , omoro oo yoiranie ekerende kiaye : egekombe ang'aire Tata , tinkenywera ?
43018012	Oria omoganda nomonene bw'esegi , nabaria abasomba b'Abayahudi bakamobwata Yesu , bakamosiba .
43018013	Bakamoira as'Anna ritang'ani ; naki arenge ise biara Kaifa , oria orenge omokuani omonene omwaka oria .
43018014	Na Kaifa nere obaete Abayahudi amang'ana ng'a negwenerete omonto oyomo akwe as'engecho y'abanto .
43018015	Simon Petero akamotunyana Yesu nomworokigwa onde . Oria omworokigwa iga amanyekanete nomokuani omonene , agasoa amo na Yesu egora ime y'omokuani omonene ;
43018016	korende Petero agatenena gesieri isiko . Nabo oria omworokigwa onde omanyegete nomokuani omonene , agasoka agakwana nomoiseke ore korenda egesieri , akamoreta Petero ime .
43018017	Erio oria omoiseke orenge omorendi egesieri akamotebia Petero , Aye naye oyomo obo bw'aborokigwa baye omonto oyo ? Ere akabora , tari inche .
43018018	Na baria abasomba nabasikari iga barenge bateneine , baroisirie omorero bw'amakara ; naki embeo yarenge ; bakaba ngwotabare omorero ; Petero nere , iga arenge amo nabarabwo , ogwota omorero .
43018019	Erio omokuani omonene akamoboria Yesu amang'ana as'aborokigwa baye , namang'ana okworokereria kwaye .
43018020	Yesu akamoiraneria , Inche nakwanire nense maiso marore : inche amatuko onsi iga narenge kworokereria ase chisunagogi nase hekalu , aase basangereregete Abayahudi amatuko onsi ; gose ase bobisi tintebeti ring'ana .
43018021	Naseki okomboria ? baborie baria baigwete eke nakwanete nabarabwo : barabwo bamanyire aya nabatebetie .
43018022	Gachia gokwana amang'ana aya , oyomo bwa baria abasomba otenenete ang'e akamoaka Yesu oroe , okobora , Igakomoiraneria iga omokuani omonene ?
43018023	Yesu akamoiraneria : Onye nakwanire amabe , yaorokie aria amabe : korende onye nakwanire amaya , ninki okong'akera ?
43018024	Nabo Anna akamoira osibire ase Kaifa omokuani omonene .
43018025	Na Simon Petero igarenge oteneine , ogwota omorero . Bakamotebia , Aye naye tori oyomo bw'aborokigwa baye ? Ere agakana , akabora , Tari inche .
43018026	Oyomo bw'abasomba b'omokuani omonene , nomoamate bw'oria onachetwe ogoto na Petero , akabora , Inche tinakoroche ime as'omogondo amo nere ?
43018027	Petero agakana naende ; erio kegima etuoni ekagweya .
43018028	Erio bakamoira Yesu korwa ase Kaifa goika enyomba enene y'ekegambero ; ekaba egokiamoka ; korende barabwo abanyene tibasoa ime as'ekegambero , tibabaisa gocha kobekwa eubi , korende bayerie epasaka .
43018029	Erio Pilato akabasokera isiko akabora , Mang'ana ki mwareta as'omonto oyo mokomosoera ?
43018030	Bakairaneria , bakamotebia , Onye oyo atarenge omonto omobe , anga titwamoreta asore .
43018031	Erio Pilato akabatebia , Moire inwe , momogambie as'ogochika kwaino . Abayahudi bakamotebia , Intwe titori neribaga goita omonto :
43018032	erinde ring'ana riaye Yesu riikeranigwe , eriakwanete , okoorokia ng'a makweri ki aranyare gokwa .
43018033	Erio Pilato agasoa ekegambero naende akamorangeria Yesu akamotebia , Aye naye omoruoti bw'Abayahudi ?
43018034	Yesu akairaneria , Naye gwatebire omonyene , gose nabanto bande bagotebirie amang'ana ane ?
43018035	Pilato akairaneria , Inee ? Inche n'Omoyahudi ? Egesaku kiao nabakuani abanene nabwo bakoreta asende : Ninki gwakorire ?
43018036	Yesu akairaneria , Oboruoti bwane tibori obw'ense eye : onye oboruoti bwane bwarenge as'ense eye anga abasomba bane mbandwanerera , tinyara kobekwa as'amaboko Abayahudi : korende bono oboruoti bwane tibori obwaa .
43018037	Erio Pilato akamotebia , Aye nomoruoti rende ? Yesu akairaneria , Aye kwaborire ng'a inche nomoruoti . Inche iga naiboretwe as'engecho y'aya , nas'engecho y'aya ngacha as'ense , erinde mbe kirori as'ekeene . Ker'oyore oyo bw'ekeene igakorigwa eriogi riane .
43018038	Pilato akamoboria , Ekeene ngento ki ? Gakwanire ring'ana eri akabasokera Abayahudi eria kabere , akabatebia , Inche tindochi bobe bonde asare .
43018039	Korende more nengecho , erinde mbasiborere omonto oyomo as'ekero ki'epasaka ; nabo , morigetie mbasiborere Omoruoti bw'Abayahudi ?
43018040	Erio bakaaka egeturi eria kabere , bakabora , Tari oyo , korende Baraba . Nere Baraba igarenge omouri .
43019001	Erio Pilato akamoira Yesu , akamoaka chinkini .
43019002	Abasigari bagatwang'a egutwa y'amagwa , bakamobekera ' motwe , bakamobeka eanga embariri ;
43019003	bakamochiera , bakabora , Mbuya ore Omoruoti bw'Abayahudi ! bakamoaka chindoe .
43019004	Pilato akaoroka naende isiko akabatebia , Rora , inche namoretire asemore , monyare komanya ng'a tindochi bobe bonde asare .
43019005	Erio Yesu agasoka isiko , obegete egutwa eria y'amagwa , neria eanga y'oboruoti embariri . Pilato akabatebia , Rora , Omonto oyo !
43019006	Erio baria abakuani abanene naende abasomba bagachia komorora , bakaaka eriogi , bakobora , Mobambe , mobambe , Pilato akabatebia , moire inwe , momobambe ; naki inche tindochi obobe asare .
43019007	Abayahudi bakamoiraneria , Intwe ntore nogochika , naende as'ogochika okwo nagwenerete akwe , ekiagera agwekora koba Omwana o Nyasaye .
43019008	Erio Pilato agachia koigwa ring'ana erio , akaba nobwoba kobua ;
43019009	agasoa as'ekegambero , akamotebia Yesu naende , Ing'ai okorua aye ? Korende Yesu tamoa okoiraneria konde .
43019010	Erio Pilato akamotebia , Tori gokwana nainche ? Tomanyeti ng'a ninde nokobua gokobamba naende ninde nokobua gogosibora ?
43019011	Yesu akamoiraneria , anga tori nokobua konde gwonsi , onye otaeiri korwa igoro : as'ayio ere oyombegete amaboko ao nare nebibe ebinene kobua .
43019012	Korwa agwo Pilato akarigia komosibora : korende Abayahudi bakaaka eriogi bakabora , Koramosibore oyo tori omosani o Kaisari : ker'oyogwekora koba omoruoti igare ao na Kaisari .
43019013	Erio Pilato , ochia koigwa amang'ana aya , akamoreta Yesu isiko , agaikaransa igoro as'ekerogo ki'ekina , aase akorokwa Atichire namagena , naende as'Ekeibirania , Gabbatha .
43019014	Nigo yarenge Okwerosia kw'epasaka : naende iga yarenge chinsa isano nemo . Akabatebia , Abayahudi , Rora , omoruoti oino !
43019015	Korende barabwo bakaaka eriogi , Morusie , morusie , mobambe . Pilato akabatebia , Imobambe omoruoti oino ? Abakuani abanene bakairaneria , titori nomoruoti tatiga Kaisari .
43019016	Erio agwo akamobeka amaboko abo abambwe . Nabo bakamobwata Yesu :
43019017	agasoka bwebogoreretie omosalaba oye , goika Aase akorokwa ekeore , as'Ekeibirania akorokwa Golgotha :
43019018	bakamobamba aroro , amo nabande babere , oyonde ensemo noyonde ensemo , na Yesu gati gati .
43019019	Pilato akarika ekemanyererio , agakebeka igoro as'omosalaba . Iga kiarigetwe , Yesu Omonazareti , Omoruoti bw'Abayahudi .
43019020	Nabo okorika okwo mbasomete abange as'Abayahudi ; naki aase aria abamberetwe Yesu igarenge ang'e nomochie ; nakorokwo iga kwarigetwe as'Ekeibirania , Ekerumi , n'Ekeyunani .
43019021	Erio abakuani abanene n'Abayahudi bakamotebia Pilato . Torika , ng'a Omoruoti bw'Abayahudi ; korende , ng'a igarenge kobora ng'a , Inche omoruoti bw'Abayahudi .
43019022	Pilato akairaneria , Aya narikire narikire .
43019023	Erio abasigari kobamobambire Yesu , bakabogoria chianga chiaye , bagakora chinsemo inye , ase ker'omosigari ensemo yaye ; nero eganchwa : naende eganchwa eria tiyasonetwa , iga yakoretwe yonsi korwa igoro .
43019024	Nabo bagatchania , Titoyetandora , korende toyekorere obomera , torore gose neyang'o ekoba ; okorika goikerane gogoteba , Mbatananete chianga chiane , Naende eganchwa yane bayekorerete obomera . Naboigo bakorete abasigari .
43019025	Korende as'omosalaba oye Yesu bagatenena ng'ina , naende oyomwabo ng'ina , Mariamu o Kiliopa , na Mariamu Magidali .
43019026	Erio Yesu ochia komorora ng'ina , naende oria omworokigwa anchete otenenete ang'e akamotebia ng'ina , Omokungu , rora , omwana oo !
43019027	Nyuma akamotebia omworokigwa , Rora , nyoko ! Erio korwa ensa eria omworokigwa oria akamoira bwoye .
43019028	Nyuma as'aya Yesu , akamanya ng'a onsi atiekire gokorwa , okorika goikeranigwe , akabora , Ninde nerang'o .
43019029	Nkiarenge aroro egento geichire chinkama , erio bakabeka egetonto geichire chinkama , igoro ase husopo , bakamobekera omonwa .
43019030	Erio Yesu ochia kochinyora chinkama , agateba , yaerire : agatureka omotwe , agatwekamo .
43019031	Erio Abayahudi , ekiagera n'Okwerosia , emebere teikaransa igoro as'omosalaba rituko ri'esabato ( naki rituko ri'esabato eria iga riarenge rituko rinene ) , bakamosaba Pilato , amagoro abo abunwe , erusigwe .
43019032	Erio abasigari bakagenda , bakamobuna amagoro oyo bwe ritang'ani , naende oyo okabere oyobambetwe amo nere .
43019033	Bagachia komochiera Yesu , bachia korora ng'a otiekire gokwa , tibamobuna amagoro ;
43019034	korende omosigari oyomo ne ritimo akamobeta rikere , akarua bwango amanyinga namache .
43019035	Nere oyoroche akaorokia , naende okoorokia kwaye nekeene , nere omanyire ng'a igagokwana ekeene , erinde inwe monyare gwancha .
43019036	Naki aya akaoroka okorika goikerane , Tirikonyara kobunwa riuga riaye .
43019037	Naende , okorika konde iga gokobora , Nabamorigererie ere oyobabetete .
43019038	Nyuma as'aya , Yusufu bw'Arimathaya , nere igarenge omworokigwa o Yesu , korende bobisi ( naki abairogete Abayahudi ) , akamosaba Pilato ribaga ayorusie omobere oye Yesu : Pilato akamoa ribaga . Erio akagenda akayorusia omobere oye .
43019039	Akagenda Nikodemo nere , oria omochierete botuko agwo ritang'ani , akareta ebinto bisang'ananirie manemane n'uudi ( ebinto bi'ogotioka ) oborito bwaye chiratili emia eyemo .
43019040	Erio bakayobogoria omobere o Yesu bakayoboa egetambaa ki'egatani , amo naria amaguta amanukato , buna yarenge engecho y'Abayahudi as'ogotindeka ,
43019041	Naende aase aria abamberetwe norengeo omogondo ; na ime as'omogondo oboina oboyia konya botarabekwa ' monto onde ime yaye .
43019042	Agwo ekiagera n'Okwerosia kw'Abayahudi , bakamobeka Yesu ; ekiagera boria oboina bwarenge ang'e .
43020001	Bono ase rituko rie ritang'ani ri'echuma Mariamu Magidali akagenda oboina kobogokiamoka , otarasira omosunte , akarirora rigena riarusigwe oboina .
43020002	Erio akagenda bwango goika ase Simon Petero , nas'omworokigwa oria onde bwanchetwe na Yesu , akabatebia , Bamorusirie Omonene oboina ime korende titomanyeti ase bamobeka .
43020003	Petero agasoka , akagenda amo nomworokigwa oria onde , bakabwatia enchera kogenda oboina .
43020004	Bakagenda ne chimbero bonsi babere : oria omworokigwa onde akagenda bwango kobua Petero , akaba oyo bwe ritang'ani goika as'oboina ;
43020005	agatung'ama , akabirora ebitambaa bibekire ; korende tasoa .
43020006	Erio agacha Simon Petero , akamotunya , agasoa oboina ; akabirora ebitambaa bibekire ,
43020007	na keria egetambaa ki'omotwe oye , tikiabekire amo nebitambaa binde , korende iga kiaringire , kebekire ao gioka .
43020008	Erio agwo agasoa omworokigwa oria onde orenge bwe ritang'ani goika oboina , akarora , agancha ,
43020009	Naki konya tibarainyora okorika , ng'a nemogwenerete koboka korwa as'amakweri .
43020010	Erio aborokigwa baria bakagenda soba ka .
43020011	Korende Mariamu igateneine isiko , ang'e noboina okorera ; nabo , gakorera , agatung'ama , akarigereria ime as'oboina ;
43020012	akarora amalaika abere , barenge nechianga chindabu , baikaransete , oyomo as'omotwe , naende oyomo as'amagoro , agwo aas'obegetwe omobere o Yesu .
43020013	Nabarabwo bakamotebia , Omokungu , inki okorera ? Akabatebia , Ekiagera bamorusirie Omonene one , korende timanyeti ase bamobeka .
43020014	Ochia gokwana aya , ageonchora gochia nyuma , akamorora Yesu oteneine , tamanya ng'a Yesu .
43020015	Yesu akamotebia , Omokungu , ninki okorera ? Ning'o okorigia ? Ere , agakaga ng'a nomorendi bw'omogondo , akamotebia , Omonene , onye naye kwamoira , ntebia aase kwamobeka , ninche nimorusie .
43020016	Yesu akamotebia , Mariamu , Ere ageonchora , akamotebia as'Ekeibirania , Raboni ( ogoonchora kwaye , Omworokia ) .
43020017	Yesu akamotebia , Tonkuna ; naki tindagenda ase Tata one : korende genda as'abaminto , obatebie , Nkogendande ase Tata one na Tata oino , ase Nyasaye one na Nyasaye oino .
43020018	Mariamu Magidali akagenda akabatebia aborokigwa amang'ana ng'a omororire Omonene , naende ng'a omotebirie aya .
43020019	Ekaba mogoroba ase rituko riria rie ritang'ani ri'echuma , nebisieri kobiasiekirwe aase agwo aborokigwa barenge , ekiagera as'okoiroka Abayahudi , agacha Yesu , agatenena gati gati , akabatebia , Omorembe obe asemore .
43020020	Gakwanire aya , akaborokia amaboko aye nerikere riaye . Erio aborokigwa bakagoka kobachia komorora Omonene .
43020021	Yesu akabatebia eria kabere , Omorembe obe asemore : buna Tata antomete , naboigo nabatomire inwe .
43020022	Gakwanire aya , akabautera omoika akabatebia , Monyore Omoika Omochenu :
43020023	bande bonsi morarusie ebibe barusigwe ; naende bande bonsi morasiekere , basiekeirwe .
43020024	Ko Thomas , oyomo bw'ikomi nababere okorokwa Didumo , tarengeo amo nabarabwo ekero achete Yesu .
43020025	Erio aborokigwa bande bakamotebia , Twamororire Omonene . Korende ere akabatebia , Ntarochi amaboko aye nebimanyererio bi'emesumari , nakobeka ekiara as'ebiorokererio bi'emesumari , nakobeka okoboko kwane rikere riaye ime , tingwancha nonya ng'ake .
43020026	Nyuma y'amatuko atano natato aborokigwa baye mbarenge aroro ime eria kabere , na Thomas amo nabarabwo . Yesu agacha , ebisieri bisiekire , agatenena gati gati , akabora , Omorembe obe asemore .
43020027	Erio akamotebia Thomas , Reta aiga ekiara kiao , orore amaboko ane ; korete okoboko kwao , obeka ase rikere riane : toba oyotancheti , korende oyo bwegenete .
43020028	Thomas akairaneria , akamotebia , Omonene one , na Nyasaye one .
43020029	Yesu akamotebia , Ekiagera kwandora , gwanchire : mbare negesio abataroche ko begenire ,
43020030	Nabo mbire ebikone binde ebinge akorete Yesu as'amasio aborokigwa baye , bitarikiri as'ebuku eye :
43020031	korende ebi biarikirwe monyare gwancha ng'a Yesu nere Kristo , Omwana o Nyasaye ; naende as'ogwancha mobe nobogima as'erieta riaye .
43021001	Nyuma as'aya Yesu akeorokia naende as'aborokigwa baye , as'enyancha ya Tiberia ; nere iga eorogetie iga .
43021002	Simon Petero , na Thomas okorokwa Didumo , na Nathaniel o Kana ya Galili , nabana na Zebedi , nabanto bande babere as'aborokigwa baye , barenge amo .
43021003	Simon Petero akabatebia , Nkogendande koruba chinswe . Bakamotebia , Naintwe natogende amo naye . Bagasoka , bakarina obwato ime ; nobotuko boria tibanyora gento .
43021004	Goika bogachia goikia mambia , Yesu agatenena engegu : korende aborokigwa tibamanya gose ng'a Yesu .
43021005	Erio Yesu akabatebia , Abana , more neki mokoria ? Bakamoiraneria , Yaya .
43021006	Akabatebia , Kerute ekeonga ensemo y'okorio y'obwato , nainwe namonyore . Erio bakaruta , korende tibanyara gokeng'usa as'engecho y'obonge bwe chinswe .
43021007	Omworokigwa oria Yesu anchete akamotebia Petero , Nere Omonene . Erio Simon Petero , agachia koigwa ng'a n'Omonene , akeboyia eanga yaye ( ekiagera arenge getirianda ) , akeruta enyancha ime .
43021008	Aborokigwa bande bagacha as'obwato ( naki tibarenge are as'ense enyomo , ang'e chifuti chimia isato ) , bakagekurura ekeonga geichire nechinswe .
43021009	Erio kobachia goika engegu , bakarora omorero bw'amakara aroro , naende enswe ebekire igoro yaye , nomogati .
43021010	Yesu akabatebia , Reta aiga ensemo ye chinswe echimwarubire bono ,
43021011	Erio Simon Petero akarina obwato ime , agakeng'usa ekeonga goika engegu , geichire chinswe chinene , emia namerongo etano naisato : nonya chiarenge chinyinge buna iga , ekeonga tigiatandogete .
43021012	Yesu akabatebia , Inchuo morie . Korende omonto onde ase baria aborokigwa tarenge oyorigetie komoboria , Aye ning'o ? mbamanyete ng'a n'Omonene .
43021013	Yesu akagenda akayobogoria omogati , akabaa , nechinswe boigo .
43021014	Eke nekero kia gatato Yesu arorekanete naborokigwa baye nyuma y'okoboka korwa as'amakweri .
43021015	Erio kobakorire okoragera , Yesu akamotebia Simon Petero , Simon o Yohana , nonyanchete kobua aba ? Akamotebia , Ee , Omonene , aye kwamanyire ng'a ningwanchete . Akamotebia , Risia chimanwa chie ching'ondi chiane .
43021016	Akamotebia , eria kabere , Simon o Yohana , nonyanchete ? Akamotebia , Ee , Omonene aye kwamanyire ng'a ningwanchete , Akamotebia , Risia ching'ondi chiane .
43021017	Akamotebia eria gatato Simon o Yohana , Nonyanchete inche ? Akamotebia , Omonene aye kwamanyire onsi ; kwamanyire ng'a ningwanchete . Yesu akamotebia , Risia ching'ondi chiane .
43021018	Ekeene , ekeene , nagotebirie , Gakwarenge omosae , iga kwarenge kweboyia , kwagenda aase origetie ; korende korabe omogaka , norambore amaboko ao , noyonde nagosibe , akoire as'otarigeti .
43021019	Agakwana eri as'okworokia amakweri ki aramotogie Nyasaye . Erio gakorire gokwana aya , akamotebia , Ntunyana .
43021020	Petero ogweonchora , akamorora omworokigwa oria bwanchetwe na Yesu ogotunya ; nere oria bweegegete gekuba kiaye ekero ki'okoria endagera ya mogoroba , nagokwana , Omonene ning'o orakorue ?
43021021	Petero ochia komorora oyio , akamotebia Yesu , Omonene , noyo rende ?
43021022	Yesu akamotebia , Kondarigie oyo aikaranse goika nchiche ninki erakogwenere ? Aye ontunye inche .
43021023	Erio ring'ana eri rigasarera as'abamwabo ng'a omworokigwa oria tagokwa : korende Yesu tamotebetie , tagokwa ; korende , Kondarigie aikaranse goika inchiche nki erakogwenere ?
43021024	Oyo noria omworokigwa oyaroche aya , naende origete aya ; naende twamanyire ng'a oborori bwaye nobw'ekeene .
43021025	Nare naende ayande amange ayakorete Yesu , naro kararikwe erimo erimo , iga ngokaga ng'a nonya nense yonsi tegoisana chibuku echiranyare korikwa .
44001001	Ebuku eria ye ritang'ani nakorete , Theofilo , ase chingecho chi'amang'ana onsi Yesu achagete gokora na kworokereria ,
44001002	goika rituko riria abachigete as'Omoika Omochenu abatomwa achorete , akabogorigwa gochia igoro .
44001003	Na nyuma as'ogochandwa kwaye , akabaorokera ng'a moyo are , as'ebiorokererio ebinge , are kobaorokera as'engaki y'amatuko emerongo ene , nagokwana chingecho chiagwenerete as'obonda bwa Nyasaye :
44001004	naende , agasangererekana nabarabwo , akabachika tibabaisa korwa Yerusalemu , korende baganye eira ya Tata , eria mwaigwete chingecho chiaye korwa asende :
44001005	naki Yohana akabatisa as'amache ; korende inwe namobatiswe as'Omoika Omochenu nyuma as'amatuko aya atai mange .
44001006	Erio ekero basangererekanete amo , bakamoboria bakobora , Omonene , ekero eke nario orabairanerie Abaisiraeli obonda bwabo ?
44001007	Akabatebia tari emeremo yaino komanya ebiro gose chingaki Tata abibekire as'okobua kwaye omonyene .
44001008	Korende namonyore chinguru , ekero obacheire Omoika Omochenu : nainwe namobe abarori bane ase Yerusalemu , nase Boyahudi yonsi na Samaria , na goika chinsinyo chi'ense .
44001009	Erio ochia gokwana aya , ekero barigerereti , akabogorigwa ; rire rikamobwata korwa as'amaiso abo .
44001010	Ekero barenge korigereria mono namaiso abo gochia igoro , ekero arenge kogenda , abanto babere bagatenena ang'e nabarabwo , abarenge nechianga chindabu ;
44001011	bakabora , Abanto ba Galili naki moteneine mokorigereria igoro ? oyo Yesu , obogorigwe korwa asemore kogenda igoro , nabo arache omogwekano oyio oyio buna mwamorora akogenda igoro .
44001012	Erio bakairana kogenda Yerusalemu korwa egetunwa gekorokwa Emezeituni , kiarenge ang'e na Yerusalemu , koreng'ana norogendo rw'esabato .
44001013	Goika bagachia gosoa , bakarina enyomba y'egoroba igoro , aase baikaransete Petero , na Yakobo na Yohana , na Anderea , na Filipo na Thomas , Baritholomayo na Mathayo , Yakobo bw'Alufayo , na Simon Zelote , na Yuda o Yakobo .
44001014	Abaiga bonsi igo barenge amo as'omoyo oyomo as'ogosaba , amo nabarabwo abakungu , na Mariamu ng'ina Yesu , nabamura bamwabo .
44001015	Amatuko ayio agatenena Petero gati y'aborokigwa , akabora ( omobaro bw'amarieta igaigete emia namerongo ebere ) ,
44001016	Baminto negwenerete ririko riikeranigwe , eriakwanete Omoika Omochenu kare as'omonwa o Daudi , ase chingecho chia Yudas , oyorenge omotang'ani obo abamobwatete Yesu .
44001017	Naki igarenge konya obarirwe amo naintwe , akanyora ensemo y'ogokora oko .
44001018	( Naboigo omonto oyo agorete omogondo as'eng'eria y'obobe ; akagwa maumama agatandoka , amara aye onsi agasoka .
44001019	Akamanyekana nabanto bonsi bamenyete Yerusalemu ; goika omogondo oria okarokwa as'omonwa obo Akeldama , engecho yaye , Omogondo bw'amanyinga . )
44001020	Naki narikire as'ebuku ya Zaburi , Egeikaro kiaye kebe ritongo , Nonya ' monto onde tabaisa komenyao : Oborendi bwaye omwao aboire .
44001021	Naboigo as'abanto batarete naintwe as'ekero gionsi eki Omonene Yesu arenge gosoa nagosoka korwa as'egati yaito ,
44001022	agachaka korwa okobatisa kwa Yohana , goika rituko riria aimogetigwe korwa asetore kogenda igoro , ogweneire oyomo obo akorwe kirori bw'okoboka kwaye amo naintwe .
44001023	Bakabeka babere , Yusufu orenge korokwa Barsaba , here oetwe erieta riakabere Yusto , na Mattiya .
44001024	Bagasaba , bakabora , Aye Omonene , omanyete emioyo y'abanto bonsi , tworokie , ning'o oyogwachorire as'abaiga babere ,
44001025	abogorie ensemo y'ogokora oko , nobotomwa obo , obwamochete Yudas agende aase aye .
44001026	Bakabakorera obomera ; obomera bokagwa ase Mattiya ; agachorwa koba amo nabatomwa ikomi nomo .
44002001	Goika rigachia goika rituko ria Pentekote nao barenge bonsi aase aamo .
44002002	Kogacha mobosokano okogusa korwa igoro buna okogusa gw'ekerambauti gekogenda nechinguru , gegaichora enyomba yonsi eria baikaransete .
44002003	Gokabaorokera chimeme chi'omorero ; obaikaranserete igoro ase ker'oyomo obo .
44002004	Bonsi bagaichorwa n'Omoika Omochenu , bagachaka gokwana as'emenwa ao ao , buna Omoika obaete ogwatora .
44002005	Naende mbarengeo Yerusalemu Abayahudi abamenyete , abanto abasike , abanto ba ker'egesaku inse as'erioba .
44002006	Naboigo eriogi eri rigachia koigugwa nomoganda osangererekanete , bakabwatwa nomoondoko , ekiagera ker'oyomo abaigwete bagokwana as'omonwa oye .
44002007	Bagaichana bonsi , bagakumia , bagotebania , Aba bonsi bagokwana tari Abagalili ?
44002008	Naki aba bono intwe toigwete ker'omonto as'omonwa oito twaiboretwe noro ?
44002009	Abaparthi , n'Abamedi , n'Abaelamiti , nabwo bamenyete Mesopotamia , Boyahudi na Kappadokia , Ponto na Asia ,
44002010	Furugia na Pamfulia , Misiri , nechinsemo chia Libya ang'e na Kurene , n'Abarumi abageni , Abayahudi nabande baonchogete .
44002011	Abakrete n'Abaarabu , twabaigure abaiga bagokwana as'amang'ana aito ogokora okonene kwa Nyasaye .
44002012	Bagaichana bonsi , bagasogwa nomoichano , bagatebania , Engecho yaye ninki amang'ana aya ?
44002013	Abande bagasekereria bagoteba , Igobatindire as'edivai enyia .
44002014	Korende Petero agatenena amo na baria ikomi nomo , akaaka eriogi riaye , akabatebia , Inwe abanto ba Boyahudi , nainwe mwensi momenyete Yerusalemu , ring'ana eri rimanyeke asemore , motegerere amang'ana ane .
44002015	Taibo buna mokagete ; abanto aba tibatindeti , ekiagera nechinsa isato chia mobaso ;
44002016	korende ring'ana erio ndiria riakwanetwe as'omonwa bw'omobani Yoel :
44002017	Nebe as'amatuko omoerio , otebire Nyasaye , Nimbaiterere abanto bonsi Omoika one ; Nabasae baino nabaiseke baino nababane , Nabamura baino nabarore okorora , Nabagaka baino nabarote chindoto :
44002018	Namatuko aria nimbaiterere abasomba bane abasacha nabakungu Omoika one , nabarabwo nababane .
44002019	Ning'orokie ogokumia as'igoro , Nebikone as'ense inse ; Amanyinga , nomorero , nerikundesi ri'erioki :
44002020	Erioba narionchoke ribe omosunte , Nomotienyi obe amanyinga , Ritaracha riria rituko ri'Omonene , Rire rinene kegima , namaiso marore :
44002021	Naende nebe ker'oyorarirangerie erieta ri'Omonene natorigwe .
44002022	Inwe abasacha b'Isiraeli , igwa amang'ana aya : Yesu o Nazareti , omonto oorogetigwe asemore na Nyasaye as'ebikone nogokumia nchirage chi Nyasaye akorete asare as'egati yaino , buna inwe abanyene momanyete ;
44002023	omonto oyo igairetwe nainwe as'ekina kia Nyasaye giatebetwe , nas'okomanya kwaye korwa kare , nainwe mokamorua as'amaboko amabe mokamoita :
44002024	Nyasaye akamobokia , akororobia obororo bw'amakweri , ekiagera tare konyarekana abwatwe naro .
44002025	Naki Daudi omwatoire amang'ana aye , Namororete Omonene as'obosio bwane amatuko onsi ; Naki igare as'okoboko kwane gw'okorio , tinyegerigwa :
44002026	As'ayio enkoro yane ekagokigwa , oromeme rwane rogasasoka : Na kobua omobere one noro noikaranse as'ogosemeria :
44002027	Ekiagera togontiga omoika one as'embera , Gose tokomorua Omochenu oo arore ogosareka ,
44002028	Kwanyorokereirie chinchera chi'obogima ; Nong'ichorie omogoko as'obosio bwao .
44002029	Baminto , ninyare gokwana nainwe ntari nobwoba as'obosio bwaino amang'ana ay'omogaka oito omonene Daudi , ng'a igakwete agatindekwa , nembera yaye nao ere naintwe goika rero .
44002030	Nabo ekiagera are omobani , amanyete ng'a Nyasaye omoriereire as'eira ng'a as'oroiboro rw'chibono biaye as'engecho y'omobere namoimokererie igoro Kristo , aikaranse as'ekerogo ki'obonene ; ere omonyene ;
44002031	agata ng'ana koyarora aya , agatora amang'ana okoboka kwaye Kristo , ng'a omoika oye totigetwe as'embera , nonya nomobere oye toroche ogosareka ,
44002032	Yesu oyio Nyasaye akamobokia , naintwe twensi igatore abarori baye .
44002033	Naboigo karinigwe goika as'okoboko gw'okorio kwa Nyasaye , nakonyora ase Tata eria eira y'Omoika Omochenu , ogeiteire egento eke mwakerorire bono na gokeigwa .
44002034	Naki Daudi tarinete erioba igoro ; korende ere omonyene igagoteba , Omonene namotebetie Omonene one , Ikaransa as'okoboko kwane gw'okorio ,
44002035	Goika mbabeke ababisa bao inse as'amagoro ao .
44002036	Naboigo tiga enyomba ya Isiraeli yonsi emanye boronge ng'a Nyasaye omokorire Yesu oyio mwabambete koba Omonene na Kristo .
44002037	Bagachia koyaigwa aya bagasambwa ase chinkoro chiabo , bakamotebia Petero nabatomwa bande , Inki togokora abaminto ?
44002038	Petero akabatebia , Onchoka mobatiswe ker'oyomo as'erieta riaye Yesu Kristo , monyore okorusigwa kw'ebibe ; nainwe namonyore ekeegwa ki'Omoika Omochenu .
44002039	Naki eira eye nas'engecho yaino , nabana baino , nabanto bonsi bare are , na bonsi abarache korangerigwa n'Omonene Nyasaye oito .
44002040	Akabaorokeria as'amang'ana ande amange mono na kobakurera , ogoteba , Etorie nekegori eke getari boronge .
44002041	Nabarabwo abaribwatete ring'ana riaye as'omogoko bakabatiswa : nerituko riria bakamenterwa abanto koreng'ana chilifu isato .
44002042	Bakaba ngoikaransabare agwo , as'okworokereria kw'abatomwa , nas'obomo , nas'ogosamunyora omogati , nas'ogosaba .
44002043	Ker'omonto agasogwa nokoiroka : ogokumia okonge nebikone bigakoreka as'amaboko abatomwa .
44002044	Na bonsi abanchete igo barenge aase aamo , naende bakaba nebinto bionsi obomo ;
44002045	bagatonda chinibo chiabo nebinto chibarenge nabio , nakobagabera abanto bonsi koreng'ana fauna ker'omonto arigetie .
44002046	Amatuko onsi as'omoyo oyomo bakaba ime ase hekalu , bagosamunyora omogati enyomba as'enyomba , nakonyora endagera yabo as'omogoko nas'omoyo omorabu ,
44002047	bakomobaka Nyasaye , nakobagwenera abanto bonsi . Omonene akabamentera kera rituko baria barenge gotorigwa .
44003001	Nabo Petero na Yohana bagachia gotira amo kogenda hekalu ime , chinsa chi'ogosaba , chinsa kianda .
44003002	Nomonto oyomo orenge ekerema korwa as'enda ya ng'ina orekobogorigwa nabanto , igo barenge komobeka kera rituko as'egesieri gie hekalu , kiarenge korokwa Ekiya , erinde asabe chimbesa as'abanto bagosoa ime ase hekalu .
44003003	Omonto oyo ochia kobarora Petero na Yohana bagosoa hekalu ime agasaba aegwe chimbesa .
44003004	Na Petero akamobeta amaiso , amo na Yohana , akabora , Torigererie intwe .
44003005	Akabarigereria , agasemeria ng'a naegwe egento nabarabwo .
44003006	Korende Petero agakwana , Efetha timbwati nonya nethahabu ; korende eki mbwate nakio ngokoa . As'erieta ria Yesu Omonazareti , tenena , ogende .
44003007	Akamobwata okoboko gw'okorio , akamoimokereria igoro : erio chimbaratero chiaye nechinengo chi'amagoro aye chikanyora chinguru .
44003008	Akaimoka bwango agatenena , agachaka kogenda ; agasoa ime ase hekalu amo nabarabwo , okogenda , nagotuma , okomobaka Nyasaye .
44003009	Abanto bonsi bakamorora gakogenda okomobaka Nyasaye : to bakamomanya ng'a nere oria orenge goikaransa nagosaba chimbesa aria as'egesieri Ekiya gie hekalu : bagaichorwa nogoichana bagakumia amang'ana aria amonyorete .
44003010	
44003011	Oria ekerema okonyetwe ekero arenge kobabwatabwata Petero na Yohana , abanto bonsi bakabasangererekanera bwango as'ensemo eria yarenge korokwa egesoero gia Sulemani , bagaichana mono .
44003012	Goika Petero agachia korora aya akabairaneria abanto , Inwe Abaisiraeli , nki mogokumeria aya ? gose naseki mogotobeta amaiso intwe , ng'a buna nintwe twamokora oyo ogenda ase chinguru chiaito intwe , gose as'obuya bvvaito intwe ?
44003013	Nyasaye o Ibrahimu na Isaaka na Yakobo , Nyasaye bw'abatata baito , omoimokereirie igoro omosomba oye Yesu ; inwe mwamoitete ere na komokana as'obosio bwa Pilato karenge kogamba ekina kiaye amosibore .
44003014	Inwe mokamokana oria Omochenu , oria Omonyene oboronge , mokarigia moegwe omoiti :
44003015	mokamoita oria Omonene bw'obogima , ere Nyasaye omobokirie ; naintwe igatore abarori baye ,
44003016	Nas'okwegena kw'erieta riaye erieta riaye riamobekire chinguru omonto oyo mwarorire aiga na komomanya : nokwegena koria kore as'enchera yaye ere kwamonyoreire oyo as'obosio bwaino inwe mwensi obogima obo oboikeranu .
44003017	Na bono baminto , namanyire ng'a igomwakorete aya as'ogotamanya kwaino , buna nabanene baino bakorete .
44003018	Korende amang'ana aria arandetie Nyasaye korwa kare as'emenwa y'ababani baye bonsi , ng'a Kristo nachandwe , oyaikeranirie bo .
44003019	Onchoka rende , moirane erinde ebibe biaino bitinyigwe , binyare gocha ebiro bi'ogotimokigwa korwa as'obosio bwaye Omonene ;
44003020	anyare komotoma Kristo oria orandetigwe asemore korwa kare , ere Yesu :
44003021	Ere yamogwenerete konyorwa igoro goika chiche chingaki chiogokorwa oboyia ebinto bionsi biakwanetwe na Nyasaye as'emenwa y'ababani baye korwa omochakano bw'ense .
44003022	Ekiagera Musa nabatebetie abatata baito , ng'a Omonene Nyasaye nabaimokererie omobani , oyorache korwa as'abamino baino , buna inche ; moigwere ere as'amang'ana onsi ayarakwane .
44003023	Naende nabe ng'a ker'omonto otamoigwereti omobani oyio igarasirigwe nagwatananwa nabanto baye .
44003024	Naboigo nababani bonsi korwa Samwel na baria bachete korwa nyuma yaye , bonsi abakwanete , igobare korandia amang'ana amatuko aya .
44003025	Inwe igomore abana b'ababani nab'emuma eria , ero Nyasaye abwatanete nabaiso baino , amotebetie Ibrahimu , as'okoibora kwao ebisaku bionsi bi'ense nabisesenigwe .
44003026	Nyasaye gatiekire komobokia omosomba oye Yesu , akamotoma asemore inwe ritang'ani , erinde abasesenie as'okomwatanana ker'oyomo oino nobobe bwaye .
44004001	Erio bagachia koba ngokwanabare nabanto baria , abakuani nomotang'ani bwe hekalu n'Abasadukai bakabaorokera ,
44004002	bagaichana ekiagera bakworokereria abanto nakorandia okobokigwa kw'abakure gokonyorekana ase Yesu .
44004003	Bakababwata bakababeka echela goika mambia : naki konya riabaire mogoroba .
44004004	Korende abange as'abwo abaigwete ring'ana riria bagancha ; nomobaro bw'abasacha igorenge koreng'ana chilifu isano .
44004005	Goika mambia abanene nabagaka nabariki bagasangererekana Yerusalemu ;
44004006	na Anna omokuani omonene narengeo , na Kaifa , na Yohana , na Iskanderi , nabonsi abarenge eamate yaye omokuani omonene .
44004007	Bakababeka gati gati , bakababoria , nase nguru ki naende nas'erieta riang'o mogokora aya inwe ?
44004008	Erio Petero agaichorwa n'Omoika Omochenu , akabatebia , Inwe abanene b'abanto nabagaka ba Isiraeli ,
44004009	onye tokoborigwa rero amang'ana ay'oria omonto omoreu buna akonywa :
44004010	manya inwe mwensi nabanto bonsi ba Isiraeli , ng'a as'erieta ria Yesu Omonazareti , ere inwe mwabambete , Nyasaye akamobokia , as'erieta erio omonto oyo otenenire asemore omogima as'obosio bwaino .
44004011	Ere nere rigena riria riachayetwe nainwe abaagachi , na rirorio riabekirwe koba rigena rinene ri'ekona .
44004012	Gose tikori gokonyeka as'onde bwonsi ; naki erieta rinde tiriri inse as'erioba eribaeirwe abanabamwanyabanto ritogwenerete gotorigwa narirorio .
44004013	Nabo kobachia korora oboremu bwa Petero na Yohana , nakomanya ng'a nabanto batanya kwegera , batari nobong'aini , bagakumia ; bakabamanya ng'a igo barenge amo na Yesu .
44004014	Bachia komorora oria okonyetwe oteneine amo nabarabwo tibarenge nering'ana bare koiraneria .
44004015	Bakabachika batigere korwa ase ritongo , bagakora ekina ,
44004016	bagoteba , Inki torabakorere abanto aba ? naki egekone ekenene giakorirwe nabarabwo , kere maiso marore as'abanto bonsi bamenyete Yerusalemu : gose titokonyara kogekana .
44004017	Korende ring'ana eri tiricha koranda as'abanto , tobairokie , tibakwana naende namonto onde bwonsi as'erieta eri .
44004018	Bakabarangeria , bakabatianera mono tibabaisa gokwana , nonya nkworokereria as'erieta ria Yesu .
44004019	Petero na Yohana bakabairaneria bakabatebia , Onye mboronge as'obosio bwa Nyasaye kobaigwera inwe kobua Nyasaye , nacha inwe abanyene :
44004020	naki intwe titokonyara gotiga koyakwana , amang'ana ayatwaroche na koyaigwa .
44004021	Nabarabwo , kobabagosire , bakabasibora , tibarora enchera y'okobasiba , as'engecho y'abanto ; naki abanto bonsi igo barenge bakomobaka Nyasaye as'ayio akoregete .
44004022	Naki emiaka yaye omonto oria okoreretwe egekone eke ki'ogokonywa konya okorire emiaka emerongo ene .
44004023	Erio bachia gosiborwa bakagenda as'abanto baho , bakaborokia chingecho chi'amang'ana onsi batebetigwe nabakuani abanene nabagaka .
44004024	Nabarabwo bachia koigwa , bakamoakera Nyasaye amariogi abo as'omoyo oyomo , bakobora , Omonene , naye gwakorete igoro nense nenyancha nebinto bionsi bire imeo :
44004025	Naye ngwakwanete as'omonwa o Daudi omosomba oo , Naseki ebisaku biakorete riroroche , Nabanto barengereirie obokayayu ?
44004026	Abaruoti b'ense bechokire , Nabanene bakorire ekina amo , Igoro as'Omonene na igoro ase Kristo oye .
44004027	Naki nekeene , Herode na Pontio Pilato amo nebisaku nabanto ba Isiraeli , bagasangererekana igoro as'omosomba oo omochenu Yesu , oyokwabegete amaguta ,
44004028	erinde bakore onsi ay'okoboko kwao nebina biao biare goteba korwa kare aoroke .
44004029	Korende bono , Omonene , rigereria okoirokia kwabo ; obakonye abasomba bao gokwana ring'ana riao as'oboremu ,
44004030	orambore okoboko kwao kogwenia ; ebikone nogokumia bikoreke as'erieta ri'omosomba oo omochenu Yesu ,
44004031	Goika bagachia gokora gosaba , aas'aria basangeierekanete , agatengechigwa , bonsi bagaichorwa n'Omoika Omochenu , bagakwana ring'ana ria Nyasaye as'oboremu .
44004032	Nomoganda bw'abanto abanchete igo barenge enkoro eyemo nomoika oyomo : gose onde tarenge nonya nomo oregoteba ng'a gento kende gionsi eki arenge nakio nenibo yaye omonyene ; korende igo barenge nebinto bionsi obomo .
44004033	Nabatomwa bakaorokia amang'ana okoboka kwaye Yesu ase chinguru chinyinge . Obuya obonge bokaba igoro asebare bonsi .
44004034	Gose tarenge omonto nonya noyomo as'egati yabo , oyorenge nokoremerwa : naki abanto abarenge nemegondo gose chinyomba igobabigorete , bakareta rigori ri'ebinto biria biagoretwe ,
44004035	bakabibeka as'amagoro abatomwa : ker'omonto akagaberwa koreng'ana nokorigia kwaye .
44004036	Na Yusufu orogetwe nabatomwa Barnaba ( engecho yaye , omwana bw'omogoko ) , Omolawi , egesaku kiaye nomonto o Kupro ,
44004037	narenge nomogondo akayogora , agachireta chishilingi agachibeka as'amagoro abatomwa .
44005001	Korende omonto oyomo erieta riaye Anania , amo na Safira mokaye , akagora omogondo ,
44005002	agatanga bobisi ensemo ye rigori riaye , mokaye nere namanyete aya , akareta ensemo eyemo akayebeka as'amagoro abatomwa .
44005003	Petero akamotebia , Anania , inki kiagera Saitani agoichoire omoyo okomotebia oborimo Omoika Omochenu , na gotanga bobisi ensemo ye rigori ri'omogondo ?
44005004	Ekero orenge asore , torenge enibo yao ? Naende ekero ogorirwe torenge as'okobua kwao ? Naseki kwarengereria ring'ana eri omoyo oo ime ? Tikwamotebia oborimo mwanyabanto korende Nyasaye .
44005005	Anania agachia koigwa amang'ana aya akaaka nse agakwa . Okoiroka okonge gokabanyora abanto bonsi bayaigwete aya .
44005006	Abamura bakaimoka , bakamobeka as'egetambaa , bakamobogoria gochia isiko , bakamotindeka .
44005007	Goika ekero kie chinsa isato nyuma , mokaye agasoa , nere tamanyete ayio abete .
44005008	Petero akamoiraneria , Ntebia , Igomwagorete omogondo ase rigori erio ? Agateba , Ee , ase rigori erio .
44005009	Petero akamotebia , Naki abete mwatebanirie koyotema Omoika bw'Omonene ? rigereria , amagoro abo abamotindeka omosacha oo nar'agwo ' gesieri , nabarabwo nabakobogorie aye naye .
44005010	Erio akagwa as'amagoro aye agakwa : baria abamura bagasoa bakamonyora okure , bakamoimokia gochia isiko , bakamotindeka amo nomosacha oye .
44005011	Okoiroka okonge gokabanyora ekanisa yonsi nabanto bonsi abayaigwete aya .
44005012	Nas'amaboko abatomwa bigakoreka ebikone nogokumia okonge as'abanto : nabarabwo bonsi igo barenge as'okorengereria okomo as'egora ya Sulemani .
44005013	Nase bonsi onde tarenge nonya noyomo onyarete kobwatana nabarabwo ; korende abanto bakabatogia ;
44005014	abanchete bakamenteka as'Omonene , abange abasacha nabakungu ;
44005015	nonya nase chinchera chinene basokia abarwaire isiko , babareria igoro as'emeito namarere , erinde , Petero ogocha , omorengari oye bwoka omobekere ekiriri oyomo bw'abwo .
44005016	Nero emesangererekano y'emechie yare chinsemo chinsemo chia Yerusalemu egasangererekana , bakoreta abarwaire , nabwo bachandirwe nebirecha ebibe ; na bonsi bakagwenigwa .
44005017	Akaimoka omokuani ' omonene nabonsi abarenge amo nere , ( abwo nabwo barenge ensemo ya Abasadukai ) , bagaichorwa neribero ,
44005018	bakababwata abatomwa bakababeka ime as'echela .
44005019	Korende rilaika ri'Omonene rikaigora ebisieri bi'echela botuko rikabasokia , rigateba ,
44005020	Genda motenene ase hekalu ime mobatebie abanto amang'ana onsi ay'Obogima obo .
44005021	Nabarabwo bagachia koigwa bakagenda rituko ria mambia hekalu ime bagachaka kworokereria . Korende agacha omokuani omonene nabwo barenge amo nere bakabarangeria abanto be ritongo , nabagaka bonsi ab'abana ba Isiraeli , bagatoma abanto echela ime , erinde babarete .
44005022	Korende abasomba bagachia goika , tibabarora as'echela ime ; bakairana , bagakwana ,
44005023	bakabora , Echela igo twayenyora esiekire buya buya kegima , nabarabwo abarendi bateneine obosio bw'egesieri : korende twachia koigora titonyoreti monto ime .
44005024	Nabo omotang'ani bwe hekalu nabakuani abanene bagachia koigwa aya , bagasogwa nomoondoko as'engecho yabo , naki arabe amang'ana ayio ,
44005025	Omonto oyomo agacha akaborokia amang'ana ng'a , Abanto baria mwabegete echela ime , nchekalu ime bare , bateneine koborokereria abanto .
44005026	Erio oria omotang'ani akagenda amo nabasomba , bakabareta , korende tari ase chinguru : naki babairogete abanto , tibabaisa kobaruta amagena ,
44005027	Bakabareta , bakababeka ritongo . Omokuani omonene akababoria , akabora ,
44005028	Inee ! titwabachigete inwe ase chinguru , timworokereria as'erieta eri : rora , inwe mwaichoirie Yerusalemu , nokworokereria kwaino , naende morigetie koreta amanyinga ay'omonto oria igoro asetore .
44005029	Petero nabatomwa bakairaneria , bagakwana , Netogwenerete komoigwera Nyasaye kobua mwanyabanto .
44005030	Nyasaye bw'abatata baito omobogetie Yesu , ere inwe mwamoitete mokamosunga as'omote .
44005031	Omonto oyio Nyasaye omoimokereirie igoro as'okoboko kwaye gw'okorio , ab'Omonene naende Omokonyi , abae Abaisiraeli okoonchoka nokwaberwa kw'ebibe .
44005032	Naintwe igotore abarori b'amang'ana aya ; amo n'Omoika Omochenu oyio Nyasaye abaeire bonsi abamoigwerete .
44005033	Bagachia koigwa , bagasambwa chinkoro chiabo ; bakagamba ekina babaite .
44005034	Korende omonto oyomo Omofarisai , erieta riaye Gamaliel , omworokia bw'amachiko , omonto osikire nabanto bonsi , agatenena ase ritongo , agachika abatomwa babekwe isiko ake .
44005035	Akabatebia , Inwe abasacha ba Isiraeli , erende buna morabakore abanto aba ,
44005036	naki ritang'ani ri'amatuko aya , naimoka Theuda , agetogia ng'a ere nomonto omonene ; abanto koreng'ana chimia inye bakabwatana nere : nere agakwa ; na bonsi abamwanchete bagatananeka bakaba tari gento .
44005037	Nyuma as'omonto oyio , akaimoka Yudas Omogalili , amatuko aria ay'okorikerwa ebango , akabang'usa abanto batai bake komotunyana : nere boigo agasira ; na bonsi abamwanchete bagaserebekana .
44005038	Na bono nabatebirie , Eatanane nabanto aba , batige : naki ring'ana eri gose emeremo eye onye neya mwanyabanto , nesarigwe ;
44005039	korende onye neya Nyasaye timokonyara koyesaria ; mobaise kororekana ng'a Nyasaye mokorwania .
44005040	Bagancha amang'ana aye bakabarangeria abatomwa , bakabaaka , bakabachika tibakwana as'erieta riaye Yesu ; erio bakabatiga bagende .
44005041	Nabarabwo bakarua ase ritongo riria , bagogete ekiagera babarirwe ng'a bagweneire gosokigwa as'engecho y'erieta riaye .
44005042	Na kera rituko ime ase hekalu nechinyomba chiabo ime , tibatigete kworokereria nakorandia amang'ana amaya a Yesu ng'a nere Kristo .
44006001	Goika amatuko aria aborokigwa barenge komentekana omobaro obo , nkwabete okwemurungania kw'Abaelenisti igoro as'Abaibirania as'engecho y'ababoraka babo abebetwe as'ogokora gwa kera rituko .
44006002	Baria ikomi nababere bakabarangeria omoganda bw'aborokigwa , bagateba , Tegwenereti intwe koritiga ring'ana ria Nyasaye gokora emeremo y'emesa .
44006003	Gaki baminto , chora abanto batano nababere korwa gati asemore abagotebwa ng'a nabaya , baichire n'Omoika nechisemi , erinde tobabeke igoro ase ring'ana eri .
44006004	Naintwe natogenderere as'okomosaba Nyasaye na korikorera ring'ana riaye .
44006005	Ring'ana eri rikagwenera as'omosangererekano bwonsi : bakamochora Stefano , omonto oichire nokwegena n'Omoika Omochenu , na Filipo , na Prokoro , na Nikanora , na Timon , na Parmena , na Nikolao omworokigwa bw'Antiokia :
44006006	bakababeka as'obosio bw'abatomwa : erio bachia gokora ogosaba bakabeka amaboko abo igoro yabo .
44006007	Ring'ana ria Nyasaye rikamenteka ; nomobaro bw'aborokigwa okamenteka mono ase Yerusalemu : nomoganda omonene bw'Abakuani bakaigwera okwegena .
44006008	Na Stefano , oichire nobuya , nokobua , igarenge gokora ogokumia nebikone ebinene as'abanto .
44006009	Korende abanto bande b'esunagogi yare korokwa esunagogi y'Amaliberitino , ney'Abakurene ney'Abaisikanderia neya baria Abakilikia n'Asia , bakaamererania na Stefano .
44006010	Korende tibanyarete koamererania nechisemi chiaye nonya n'Omoika are gokwana noro .
44006011	Goika bakabagenka abanto bare gokwana , twamoigure omonto oyo ogokwana amang'ana ay'okorama Musa na Nyasaye ,
44006012	Bagasega abanto nabagaka nabariki , bakamochiera , bakamobwata , bakamoira as'obosio bwe ritongo .
44006013	Bagatenenia abarori b'oborimo abare goteba , Omonto oyo tatigeti gokwana amang'ana ay'okorama igoro y'aase achenu na igoro y'amachiko :
44006014	naki twaigure ogoteba ng'a Yesu oyio Omonazareti naasarie aas'aa , nagochionchora chingecho echi twaetwe na Musa .
44006015	Abanto bonsi abaikaransete ase ritongo riria bakamobeta amaiso abo , bakamorora obosio bwaye bwabaire buna obosio bwe rilaika .
44007001	Omokuani omonene akabora , Inee ! Amang'ana ayio naboigo are ?
44007002	Nere agakwana , Baminto , nabatata bane , Igwa . Nyasaye bw'obonene namoorokerete tata oito Ibrahimu , ekero arenge ase Mesopotamia , ataramenya Haran ,
44007003	akamotebia , Karue as'ense yao , nas'eamate yao , ogende goika as'ense ndakworokie ,
44007004	Erio akarua as'ense y'Abakalidai , akamenya Haran : akarua agwo nyuma as'ogokwa gw'ise , Nyasaye akamong'anyia goika as'ense eye momenyete inwe bono :
44007005	nonya tamoete omwando imaa koreng'ana as'okobeka okogoro : akaria eira ng'a namoe , ebe obomenyo bwaye , ney'oroiboro rwaye , nyuma yaye , ekero atarenge nomwana .
44007006	Nyasaye agakwana iga , ng'a oroiboro rwaye nababe abageni as'ense y'abanto bande , nabarabwo nababakore koba abasomba babo , nakobakora bobe as'engaki y'emiaka chimia inye .
44007007	Negesaku keria kerabakore abasomba nimbanachere ekina inche , agateba Nyasaye : na nyuma as'ayio nabasoke , nabarabwo nabansasime aas'aiga .
44007008	Akamoa eira y'okwaroka : erio Ibrahimu akaibora Isaaka , akamosara rituko ri'atano natato ; Isaaka akamoibora Yakobo , Yakobo akabaibora baria ikomi nababere abagaka baito ,
44007009	Baria abagaka baito bakamororera ribero Yusufu , bakamogora gochia Misiri : Nyasaye akaba amo nere ,
44007010	akamorusia as'emechando yaye yonsi , akamoa egesio nechisemi as'obosio bwa Farao , omoruoti o Misiri ; nere akamokora gavuna o Misiri nenyomba yaye yonsi .
44007011	Erio enchara ekaba igoro as'ense yonsi ya Misiri na Kanani , nemechando emenge : nabatata baito tibanyorete endagera ebaisanete .
44007012	Goika Yakobo agachia koigwa ng'a aria Misiri ner'aroro endagera , akabatoma abatata baito ekero kie ritang'ani .
44007013	Nas'orogendo rwa kabere Yusufu akeorokia as'abamura bamwabo ; eamate ya Yusufu ekaorokigwa maiso marore ase Farao .
44007014	Yusufu agatoma abanto akamorangeria Yakobo ise neamate yaye yonsi pi , abanto emerongo etano nebere nabatano .
44007015	Yakobo agatirimboka goika Misiri ; agakwa ere , nabatata baito ;
44007016	bakaimokigwa goika Sukem , bagatindekwa as'embera eria Ibrahimu ayegorete ase rigori rie chifetha as'abana ba Emmor , aria Sukem .
44007017	Erio ekero ki'eira eria Nyasaye aete Ibrahimu gegachia koba ngoika kere , baria abanto bakamenteka nakobucha mono aria Misiri ,
44007018	goika omoruoti onde akaimoka , oyotamomanyete Yusufu .
44007019	Oyio akagekora bobe egesaku giaito , nakobakorera amabe abatata baito , akabachika batugute abana babo ebing'werere , erinde tibaba moyo .
44007020	Ekero ekio akaiborwa Musa , nere igarenge omuya mono ; akarerwa egeka ki'emetienyi etato as'enyomba ya ise :
44007021	goika agachia gotugutwa , omoiseke o Farao akamoira , akamorera abe buna omwana oye .
44007022	Musa akorokererigwa chisemi chionsi chia Misiri ; akaba omokong'u as'amang'ana nogokora .
44007023	Emiaka yaye egachia goika emerongo ene akarengereria omoyo oye kogenda kobarora abamura bamwabo abana ba Isiraeli .
44007024	Akamorora oyomo ogochandwa , akamokonya , akamoakanera egesiomba oria orenge gochandwa , akamoaka Omomisiri .
44007025	Igakagete ng'a abamwabo nabamanye ng'a Nyasaye obaeire ogokonyeka as'okoboko kwaye ; korende tibainyora .
44007026	Rituko ria kabere riaye akabaorokera ekero barenge koamererania , akarigia kobabwatania , agateba , Inwe abanene bane inwe igo more abamo ; nki mokwomanera ?
44007027	Korende oria orenge komochegia oyomwabo akamosukeria are , agateba , Ning'o okobeka obe omonene oito , nomogambi oito ?
44007028	Inee ! norigeti kong'ita inche buna kwamoita oria Omomisiri igoro ?
44007029	Musa agatama ase ring'ana erio , akamenya buna omogeni as'ense ya Midiani akaibora abana babere aroro .
44007030	Goika emiaka emerongo ene egachia koera , rilaika ri'omonene rikamoorokera as'eroro y'egetunwa Sinai , as'ogwoka kw'omorero , as'egetugi .
44007031	Musa agachia koyorora , agakumia okorora koria : agachia goika ang'e erinde arore , eriogi ri'Omonene rikamochera ,
44007032	Inche Nyasaye bw'abaiso bao , Nyasaye o Ibrahimu , na Nyasaye o Isaaka , na Nyasaye o Yakobo . Musa akaiguswa , tarigia korigereria .
44007033	Omonene akamotebia , Rusia ebikoroto biao naki aas'aiga oteneine naas'aachenu .
44007034	Bono narorire emechando y'abanto bane bareo Misiri , naigure okorera kwabo , naikire mbarusie : naboigo bono , ningotome goika Misiri .
44007035	Musa oyio bamwangete , bagoteba , Ning'o okobeka koba omonene nomogambi ? nere otometwe na Nyasaye koba omonene nomokonyi , as'okoboko kwa riria rilaika riamoorokerete ase keria egetugi .
44007036	Oyio nere obarusetie o , agakora ogokumia nebikone as'ense ya Misiri , nas'enyancha embariri , nas'eroro egeka ki'emiaka emerongo ene .
44007037	Musa oyio nere obatebetie abana ba Isiraeli , Omonene Nyasaye oino nabaimokererie igoro omobani korwa as'abamino , buna inche : namomoigwere oyio .
44007038	Ere nere orenge as'ekanisa eroro amo na riria rilaika eriakwanete nere as'egetunwa Sinai , naende amo nabatata baito ; nere onyorete amang'ana obogima atoe intwe :
44007039	omonto oyio abatata baito tibarigeti komoigwera , korende bakamosukeria are , nas'emioyo yabo bakairana Misiri .
44007040	Bakamotebia Haron , tokorere chinyasaye chiranyare gototang'ana , naki oyio Musa otoruseti as'ense ya Misiri , titomanyeti eriamonyorire .
44007041	Bagakora emori amatuko aria , bakareta ebing'wanso as'esanamu eria , bakagokera emeremo y'amaboko abo .
44007042	Korende Nyasaye akaonchoka akabatiga gosasima omoganda o igoro buna arigetwe as'ebuku y'ababani , Inee mwanduseretie ching'iti chinyenyire nebing'wanso , Emiaka emerongo ene as'eroro , Inwe enyomba ya Isiraeli ?
44007043	Nainwe mwabogoreti eema ya Molok , Neng'enang'eni ya nyasaye yaino Refan , chisanamu echimwakorete erinde mochisasime : Nainche nimbang'anyie mogende are goika Babeli .
44007044	Eema eria y'emuma igo yarenge amo nabatata baito as'eroro , buna achigete ere oyokwanete na Musa , ng'a ayekore boronge kegima buna omogwekano oria aroche .
44007045	Ero abatata baito mbayebwatete , bakayesoyia amo na Yoshua as'obomenyo bw'ebisaku biria , barabwo Nyasaye abaseretie as'obosio bw'abatata baito , goika amatuko a Daudi ;
44007046	oyonyorete ogwancherwa as'obosio bwa Nyasaye , nere igasabete amonyorere Nyasaye o Yakobo obomenyo .
44007047	Korende Sulemani namoagacherete enyomba .
44007048	Korende ere Oyore Igoro tari komenya ase chinyomba echiagachire namaboko , buna agoteba omobani ,
44007049	Erioba nekerogo kiane ki'obonene , Nense naase nkobeka amagoro ane : Inyomba ki moranyare kong'agachera ? otebire Omonene : Gose naase ki ndanyare gotimokera ?
44007050	Tari okoboko kwane kwayakorete aya onsi ?
44007051	Inwe abanyene ebigoti ebikong'u , motarogeti emioyo nonya namato , amatuko onsi igo mogotanga Omoika Omochenu : buna abaiso baino barenge gokora , nainwe naboigo .
44007052	Norori as'ababani abaiso baino batachandete ? nabarabwo mbabaitete baria babanete amang'ana ogocha kwaye oria Omonyene Oboronge : ere inwe bono mwabaire abakorua nabaiti ;
44007053	inwe mwanyorete amariko as'ogokora kw'amalaika , gose timwayabwatete .
44007054	Erio bagachia koigwa amang'ana aya , bagasambwa chinkoro , bakamoromananeria amaino .
44007055	Nere , oichire n'Omoika Omochenu , akarigereria namaiso aye , akarigereria igoro , akaborora obonene bwa Nyasaye , na Yesu oteneine okoboko gw'okorio kwa Nyasaye .
44007056	Agateba , Rora narorire igoro amanoirwe , n'Omwana-o-mwanyabanto otenenire okoboko gw'okorio kwa Nyasaye .
44007057	Bakaaka egeturi as'eriogi rinene , bagakuneka amato abo , bakamorindokera as'omoyo oyomo ;
44007058	bakamosokia isiko as'omochie , bakamoaka amagena : nabwo abarori bagachibeka chianga chiabo as'amagoro omomura oyomo orenge korokwa Saulo .
44007059	Bakamoaka amagena Stefano , nere agasaba , ogoteba , Omonene Yesu , ira omoika one .
44007060	Akaaka amaru inse , akarera as'eriogi rinene , Omonene , tobabarera ebibe ebi . Ochia gokora gokwana aya akarara , okorara gw'ogokwa .
44008001	Na Saulo akarora buya aitwe . Rituko riria emechando egacha emenge igoro as'ekanisa yarenge Yerusalemu ; bonsi bagatananekana as'ense ya Boyahudi na Samaria , tatiga abatomwa .
44008002	Abanto abegeni bakamotindeka Stefano , bakamorera okorera okonge .
44008003	Korende Saulo akayesaria ekanisa , agasoa ker'enyomba , nakobakurura abasacha nabakungu nakobaira echela .
44008004	Korende baria batananegete bakagenda chinsemo ne chinsemo bakorandia ring'ana .
44008005	Na Filipo agatirimboka agasoa omochie o Samaria , akabaranderia Kristo .
44008006	Nemeganda yonsi as'omoyo oyomo bagancha koigwa amang'ana onsi aregokwanwa na Filipo , bagachia koyaigwa nakorora ebikone ebiarenge gokora .
44008007	Naki abange barenge nebirecha bi'eubi bikarua asebare , bikarera as'egeturi ekenene : nabanto baringagete nebirema , bakagwenigwa .
44008008	Okaba omogoko omonge as'omochie oria .
44008009	Nomonto oyomo , erieta riaye Simon , igarenge gokora oborogi as'omochie oria korwa kare , okobaichania abanto ba Samaria , ogoteba ng'a ere nomonto omonene :
44008010	bonsi bakamwancha as'egeka ekenge , korwa abake goika abanene , bagoteba , Omonto oyo nokobua kwa Nyasaye koria gokorokwa Okonene .
44008011	Bakamoigwera , ekiagera egeka ekenene igarenge kobaichania as'oborogi bwaye .
44008012	Korende bagachia komwancha Filipo , ekero akorandia amang'ana amaya ay'obonda bwa Nyasaye , nerieta riaye Yesu Kristo , bakabatiswa abasacha nabakungu .
44008013	Nere Simon omonyene agancha akabatiswa , akaba amo na Filipo : agachia korora ebikone nogokumia okonene kware gokoreka , agaichana .
44008014	Nabatomwa abarenge Yerusalemu kobachia koigwa ng'a Abasamaria babwatire ring'ana ria Nyasaye , bakabatomera Petero na Yohana :
44008015	bagatirimboka , bakabasabera banyore Omoika Omochenu :
44008016	naki konyora torahaikera nonya noyomo obo : tatiga babatisetwe rioka as'erieta riaye Omonene Yesu .
44008017	Bakababekera amaboko abo igoro yabo , nabarabwo bakanyora Omoika Omochenu .
44008018	Goika Simon agachia korora ng'a abanto igo bakoegwa Omoika Omochenu as'okobekerwa amaboko nabatomwa , akarigia kobaa chifetha , agateba ,
44008019	Ing'a nainche okobua oko , erinde ker'omonto ndabekere amaboko ane , anyore Omoika Omochenu .
44008020	Petero akamotebia , chifetha chiao chisirere are amo naye , ekiagera ogokaga ng'a ekeegwa kia Nyasaye igo gekonyorekana as'enibo ,
44008021	Tori amo gose tori nensemo ase ring'ana eri : naki omoyo oo tori omoronge as'obosio bwa Nyasaye .
44008022	Gaki , onchoka as'obobe bwao obo , omosabe Omonene erinde , keranyarekatte , bwaberwe ebirengererio ebi bi'omoyo oo .
44008023	Naki nakororire nore nobororo buna endorwe , naende igore as'egesibo ki'obobe .
44008024	Simon akairaneria , agateba , Insabera inwe ase Nyasaye , tabaisa konyora amang'ana aya onsi mwateba .
44008025	Nabarabwo bagachia koborokia nakorirandia ring'ana ri'Omonene , bakairana Yerusalemu bakorandia enchili as'ebichie ebinge bi'Abasamaria ,
44008026	Rilaika ri'Omonene rigakwana na Filipo , rikamotebia , Manora ogende ensemo ya sugusu goika enchera eria egotirimboka korwa Yerusalemu ekogenda Gaza , naroro neroro .
44008027	Akaimoka , akagenda : erio rora , akamorora omonto Omoethiopia , omogomba , orenge nobonene inse ase Kandake eting'ana ya Ethiopia , obegetwe igoro as'enibo yaye yonsi , nere igachete Yerusalemu gosasima ;
44008028	ekero akoirana oikaransete egari yaye ogosoma ebuku y'omobani Isaya .
44008029	Omoika okamotebia Filipo , Ika ang'e negari eye , obwatane nero .
44008030	Nabo Filipo akagenda bwango , akamoigwa ogosoma ebuku y'omobani Isaya , akabora , Inee ! Kwayamanyire aya onsi ogosoma ?
44008031	Akamoiraneria , Naki ndakore imanye , omonto atantang'aneti ? Akamosorora Filipo arine aikaranse amo nere .
44008032	Naase'ay'amariko arenge gosoma nar'aya , Akairwa buna eng'ondi egochia konyenywa : Naende buna emanwa y'eng'ondi etari kwana as'obosio bwaye oria okoyenacha amarionya , Naboigo ere nere tamanorete omonwa oye :
44008033	As'ogwekeyia kwaye ekina kiaye gekarusigwa : Ning'o oranyare koorokia ekegori kiaye ? Naki obogima bwaye bwarusigwe as'ense ,
44008034	Oria omogomba akamoiraneria Filipo , Nagosabire , omobani oyo igagokwana amang'ana aya ase ng'o ? nasere omonyene , gose namang'ana omonto onde ?
44008035	Filipo akamanora omonwa oye , ogochakera ririko eri , akamoranderia amang'ana amaya a Yesu .
44008036	Bakaba bakogenderera nchera bagaika as'amache are : oria omogomba akabora , Inki kerantange timbatiswa ?
44008037	Filipo agateba , koranche as'omoyo oo bwonsi , mbuya . Akairaneria , agakwana , Namwanchire Omwana o Nyasaye ng'a nere Yesu Kristo ,
44008038	Agachika egari eria etenene : bagatirimboka bonsi babere as'amache , Filipo noria omogomba ; akamobatisa .
44008039	Erio , bagachia korwa as'amache , Omoika bw'Omonene okamotaboria Filipo : oria Omogomba tamorora naende , naki igagendete ore nomogoko :
44008040	Filipo akarorekana as'Azoto , nekero arenge goeta akarandia enchili as'emechie yonsi , goika agaika Kaisaria .
44009001	Korende Saulo , akamenta okoirokia nakorengereria kobaita aborokigwa b'Omonene , akamogendera omokuani omonene ,
44009002	akarigia amoe amarube ay'okogenda Damesiki , ayarikire ase chisunagogi , erinde gakorora abanto b'Enchera eye , abasacha gose abakungu , abasibe nakobareta Yerusalemu ,
44009003	Goika ekero arenge kogenda agaika ang'e na Damesiki ; erio mobosokano amasase akamomesera korwa igoro :
44009004	akagwa inse , akaigwa eriogi rikomotebia , Saulo , Saulo , naki okondosia ?
44009005	Akabora , Naye ng'o Omonene ? Agateba , Inche ninche Yesu kwarosirie aye :
44009006	korende tenena , osoe omochie , notebigwe ayarakogwenere gokora .
44009007	Nabanto bagendete amo nere , bagatenena bagakirakiri , bakarigwa eriogi , ko tibarora monto .
44009008	Saulo akaimoka korwa inse ; namaiso aye agachia koramokia tarora gento : bakamobwata okoboko bakamoreta goika Damesiki .
44009009	Akaba amatuko atato atari korora , nonya nkoria , nonya nkonywa .
44009010	Nabo narenge omworokigwa Damesiki , erieta riaye Anania ; Omonene akamotebia as'okorora , Anania , Akabora , Nao ndaa Omonene .
44009011	Omonene akamotebia , Imoka ogende enchera eria ekorokwa Endonge , origie ime as'enyomba ya Yudas omonto erieta riaye Saulo o Tariso : ekiagera nao are agosaba ;
44009012	nere omororire omonto erieta riaye Anania , ogosoa , okobeka amaboko igoro asare , anyare korora .
44009013	Korende Anania akairaneria , Omonene , naigure chingecho chi'omonto oyio as'abanto abange , amabe amange ayabakoreire abachenu bao Yerusalemu :
44009014	goika aiga igare nokobua as'abakuani abanene abasibe bonsi abagwatora erieta riao .
44009015	Korende Omonene akamotebia , Bwatia enchera : naki oyio negento egechore asende aribogorie erieta riane as'obosio bw'ebisaku , nabaruoti , nabana ba Isiraeli :
44009016	naki nimworokie amang'ana amange amanene ayaramogwenere gochandwa as'engecho y'erieta riane .
44009017	Anania akagenda , agasoa aria nyomba ime ; akamobekera amaboko akabora , Oyominto Saulo , Omonene ontomire , Yesu , ere oyokoorokerete as'enchera kware gochichera , onyare ktfrora naende , oichorwe n'Omoika Omochenu .
44009018	Erio kegima akagwa korwa amaiso aye buna amasabo , akanyora okorora ; agatenena , akabatiswa ;
44009019	akaria endagera , akanyora chinguru . Akaba agwo amatuko atai make amo naborokigwa barenge Damesiki .
44009020	Erio akamorandia Yesu ase chisunagogi , ng'a ere n'Omwana o Nyasaye .
44009021	Na bonsi abaigwete bagaichana , bagateba , Tari ere oyo orenge kobabwata abare gwatora erieta eri Yerusalemu ? Naiga ochire as'engecho eye , erinde abasibe nakobaira as'abakuani abanene ?
44009022	Saulo akamenta koba nechinguru , akabatantania Abayahudi bamenyete Damesiki , akaborokia ng'a oyo nere Kristo .
44009023	Goika amatuko amange agachia goeta Abayahudi bagakora ekina erinde bamoite :
44009024	korende ogotiana kwabo gokamanyekana na Saulo . Bakamoboera geita mobaso na botuko banyare komoita .
44009025	Aborokigwa baye bakamoimokia botuko bakamotirimbokia as'oruaki , bakamoikia as'egetonga ime .
44009026	Na Saulo agachia goika Yerusalemu agatema kobwatana naborokigwa : nabarabwo igo barenge komoiroka bonsi , tibanyara gwancha ng'a ere nomworokigwa .
44009027	Korende Barnaba akamoira , akamoreta as'abatomwa , akaborokereria buna amoroche Omonene nchera , naende ng'a nakwanete nere , na buna arandeti noboremu ase Damesiki as'erieta riaye Yesu .
44009028	Nere akaba amo nabarabwo ase Yerusalemu , ogosoa nagosoka .
44009029	Akarandia as'erieta riaye Yesu noboremu atari nobwoba : agakwana nakoamererania n'Abaelenesti ; nabarabwo bagatema komoita .
44009030	Korende ekero abamwabo bachia konyora amang'ana , bakamoira goika Kaisaria , bakamotoma gochia Tariso .
44009031	Erio ekanisa ekanyora omorembe ase Boyahudi yonsi na Galili na Samaria , bakaagacherwa , bakagenderera as'okoiroka kw'Omonene , nokoremia kw'Omoika Omochenu , bakanienteka .
44009032	Egachia koba Petero ekero arenge konagoetanana chinsemo chionsi akabatirimbokera abachenu bamenyete Ludda .
44009033	Akamorora omonto oyomo aria , erieta riaye Ainea , omonto oyio oraire ' borere emiaka etano netato : ekiagera arenge omokogotaru .
44009034	Petero akamotebia , Ainea , Yesu Kristo ogokonyire : imoka , bware oborere bwao . Erio kegima akaimoka .
44009035	Nabanto bonsi bamenyete Ludda na Saron bakamorora , bakamoonchokera Omonene .
44009036	Nomworokigwa oyomo orenge Yoppa , erieta riaye Tabitha ( engecho yaye Dorika , gose engabi : ) omokungu oyo igarenge oichire nogokora okuya nchiegwa ebiarenge korua .
44009037	Ekaba amatuko aria akarwara , agakwa : erio kabamosibirie , bakamobeka egoroba .
44009038	Ekiagera Ludda orenge ang'e na Yoppa , nabarabwo baigure ng'a Petero nao are aria , bagatoma abanto babere asare , komosorora tatebana gocha asebare .
44009039	Petero akaimoka akagenda nabarabwo . Agachia goika bakamoira egoroba igoro : ababoraka bonsi bagatenena ang'e nere bakorera , nakomworokia chiganchwa nechianga echiare gokora Tabitha ekero keria arenge amo nabarabwo .
44009040	Petero akabasokia bonsi , agatung'ama , agasaba ; origereretie gochia as'oborere , agakwana , Tabitha , imoka . Nere akaramokia amaiso aye , agachia komorora Petero akaboka agaikaransa .
44009041	Akamoa okoboko , akamoimokia ; goika ochia kobarangeria baria abachenu nababoraka , akamobeka as'obosio bwabo ore moyo .
44009042	Akamanyekana ase Yoppa , as'omochie omogima : abanto abange bakamwegena Omonene .
44009043	Goika Petero akamenya amatuko atai make agwo Yoppa , enyomba y'omonto oyomo , erieta riaye Simon , omorosia amao .
44010001	Narenge omonto Kaisaria erieta riaye Kornelio , omotang'ani bw'omoganda orekorokwa Ekeitaliano ,
44010002	omonto omuya , oyosigete Nyasaye , ere nenyomba yaye yonsi , nere igarenge kobaa abanto ebiegwa ebinge , nagosaba Nyasaye amatuko onsi .
44010003	Akarora as'okorora maiso marore , ekero gie chinsa kianda chia niobaso , rilaika ria Nyasaye rikamochera nakomotebia , Kornelio !
44010004	Akamorigereria mono , akairoka , agateba , Inki Omonene ? Akamotebia , Ogosaba kwao nebiegwa biao biaikire igoro nakoba okoinyoria as'obosio bwa Nyasaye .
44010005	Gaki toma abanto Yoppa , omorangerie Simon okorokwa Petero :
44010006	Ere nomogeni bw'omonto oyomo , erieta riaye Simon , omoroisia amao , enyomba yaye ere engegu y'enyancha , nagotebie ayakogwenerete gokora .
44010007	Riria rilaika riakwanete nere agachia koimoka , Kornelio akarangeria abasomba babere b'enyomba yaye , nomosigari oyomo omosike , ase baria bare komokorera botambe ;
44010008	agachia gokora kobatebereria amang'ana onsi akabatoma , bakagenda Yoppa .
44010009	Goika rituko ria kabere , ekero barenge kogenda nagoika ang'e omochie , Petero akarina kerama igoro , gochia gosaba , ekero gie chinsa isano nemo chia mobaso :
44010010	akaba nenchara , akarigia koria : korende ekero barenge koroisia ang'e , omoika oye okairwa as'okorota , akaba buna oyokure ;
44010011	akarora igoro amanokire , negento gekomoikera buna egetambaa ekenene , gegotirimbokigwa ase chinsemo chiaye inye goika inse :
44010012	ime yaye ebisaku bionsi bie ching'iti chire namagoro ane , neching'iti chi'orosana , nachirochio echikwagura , nechinyoni chi'igoro .
44010013	Eriogi rikamochera , Imoka Petero ; onyenye orie .
44010014	Petero akabora , Yaya Omonene , naki tinanya koria nonya ng'ake egento ekebe gose ekere neubi .
44010015	Eriogi rikamochera eria kabere , Egiasibigwe na Nyasaye , tokeroka ekebe .
44010016	Ring'ana eri rigakoreka ara gatato : naende egento keria gekaimokigwa gochia igoro .
44010017	Goika Petero agachia korora ogwechanda ime as'omoyo oye , inki engecho yaye okorora okwo aroche , rora , baria abanto batometwe na Kornelio , kobarorire enyomba ya Simon , bagatenena obosio bw'egesieri ,
44010018	bakarangeria , bakoboria onye Simon okorokwa Petero nao amenyete imeo .
44010019	Nekero Petero are korengereria , okorora , okwo , Omoika okamotebia , Mbare abanto batato bakorigetie .
44010020	Imoka , oike , ogende nabarabwo , toba nogotiting'ara : naki inche nabareta .
44010021	Petero akabaikera baria abanto batometwe asare na Kornelio , agakwana , Inche nere oyo mokorigia . Igo mwacha as'engecho ki ?
44010022	Bagateba , Kornelio omotang'ani , omonto omonyene oboronge , omoiroki Nyasaye , ore nokobakwa okuya as'egesaku gionsi ki'Abayahudi , nakurerwa nerilaika richenu gotoma abanto asore ogende enyomba yaye anyare koigwa amang'ana ao .
44010023	Agateba , soa ; akabaroisia . Goika rituko ria kabere Petero akaimoka amo nabarabwo , nabande b'abamwabo bamenyete Yoppa bakagenda nere ,
44010024	Goika rituko ria kabere riaye bagasoa , Kaisaria . Na Kornelio igarenge obaganyete , konya osangereirie eamate yaye nabasani baye .
44010025	Petero ekero arenge gosoa , Kornelio agasoka komorotota , akamogwera amagoro , akamosasima .
44010026	Petero akamoimokia , agateba , Tenena ; inche nainche nomonto .
44010027	Nas'ogokwana nere agasoa , akarora abanto abange basangererekanire :
44010028	akabatebia , Mwamanyire ng'a tari boronge omonto ore Omoyahudi abwatane nomonto ore bw'egesaku kende , nonya nokomogendera ; korende Nyasaye nankanetie , timoroka monto onde bwonsi , oyo bw'eubi gose omobe .
44010029	As'engecho eyio ngacha konarangeretigwe tinanga , gaki nkoboriande , ing'ana ki eri mwandangerereti ?
44010030	Kornelio agakwana , Rero nerituko ria kane korwa ekero narenge nyeng'atete goika ensa eye ; nechinsa kianda igo narenge ngosaba nyomba mwane ; ani ! omonto nateneine as'obosio bwane , oyore nechianga chikomekameka ,
44010031	agateba , Kornelio , ogosaba kwao kwaigurwe , nebiegwa biao biainyoirwe as'obosio bwa Nyasaye .
44010032	Gaki toma abanto gochia Yoppa , omorangerie Simon okorokwa Petero , ache aiga ; igakamenyete as'enyomba ya Simon , omoroisia amao ang'e nengegu , nere karache nakwane naye .
44010033	Erio ngatoma abanto asore , naye gwakorire buya gwachire . Na bono intwe twensi nao tore aiga as'obosio bwa Nyasaye , tonyare koyategerera amang'ana onsi gwatebetigwe na Nyasaye .
44010034	Petero akamonora omonwa oye , akabora , Ekeene natiekire komanya ng'a Nyasaye tari nagwanchereria :
44010035	korende ase ker'egesaku omonto omoirogetp nagokora oboronge igagwancherwa nere ,
44010036	Ring'ana riria eri abairerete abana ba Isiraeli , are korandia amang'ana amaya ay'omorembe ase Yesu Kristo ( nere Omonene o bonsi ) â
44010037	Ring'ana riria mwarimanyire , riagendereire ase Boyahudi yonsi , rigachakera Galili , nyuma y'ebatiso Yohana arandeti ;
44010038	Amang'ana a Yesu o Nazareti buna Nyasaye amobegete amaguta as'Omoika Omochenu nechinguru : nere agatara chinsemo ne chinsemo , ogokora emeremo emiya nakogwenia bonsi abaregetwe na saitani ; naki Nyasaye arenge amo nere .
44010039	Naintwe igotore abarori b'amang'ana onsi ayarenge gokora as'ense y'Abayahudi nase Yerusalemu ; ere bakamoita bakamosunga as'omote .
44010040	Oyo Nyasaye akamobokia rituko ria gatato akamwanchera kooroka .
44010041	Tari as'abanto bonsi , tatiga as'abarori abachoretwe na Nyasaye , nabwo intwe , twarenge koria na konywa amo nere nyuma as'okoboka kwaye .
44010042	Agatochika tobaranderie abanto na kobaorokeria ng'a oyo nere ochoretwe na Nyasaye abe omogambi bw'abare moyo , nabakure .
44010043	Oyo ababani bonsi bakamwatora , ng'a as'erieta riaye ker'oyoramwanche naegwe okorusigwa kw'ebibe .
44010044	Petero ekero arenge gokwana amang'ana aya Omoika Omochenu okabaikera bonsi abaigwete amang'ana aye .
44010045	Na baria abarogete abanchete , bagaichana , abanto bonsi abachete amo na Petero , ekiagera ebisaku nabarabwo baikeirwe nekeegwa ki'Omoika Omochenu .
44010046	Naki babaigwete bagokwana as'emenwa , bakamotogia Nyasaye . Erio Petero akabora ,
44010047	Omonto nanyare kobakania aba amache , tibabatiswa , abanyorire Omoika Omochenu koreng'ana buna intwe ?
44010048	Agachika babatiswe as'erieta riaye Yesu Kristo . Erio bakamosorora amente komenya amatuko atai make .
44011001	Nabo abatomwa nabaminto barenge ase Boyahudi bakanyora amang'ana ng'a abanto b'ebisaku nabarabwo baribwatire ring'ana ri'Omonene .
44011002	Na Petero agachia gotira kogenda Yerusalemu , baria abaroku bakaamererania nere , bagoteba ,
44011003	Ngwasoa as'abanto batarogeti , okaragera nabarabwo .
44011004	Petero agachaka kobatebereria as'okoroberia amang'ana , agateba ,
44011005	narenge as'omochie o Yoppa , ngosaba : omoika one okairwa as'okorora , nkarora egento buna egetambaa ekenene gegoika , gegotirimbokigwa korwa igoro ase chinsemo chiaye inye ; gekang'ikera :
44011006	ngakerigereria mono , nkorengereria , nkarora ching'iti chi'ense chi'amagoro ane neching'iti chi'orosana , nechio chikwagura , nechinyoni chi'igoro .
44011007	Nkaigwa eriogi rigontebia , Imoka Petero ; onyenye orie .
44011008	Ngateba yaya , Omonene , naki egento ki'eubi gose ekere ekebe tikianyagosoa omonwa one ime .
44011009	Eriogi rikang'iraneria ara kabere korwa igoro , Ebiasibirie Nyasaye , tobiroka aye ebibe .
44011010	Ring'ana rigakoreka ara gatato : naende ebinto bionsi bikang'uswa gochia igoro .
44011011	Ani , erio agwo abanto batato mbateneine as'obosio bw'enyomba eria narenge ime , abatometwe asende korwa Kaisaria .
44011012	Omoika ogantebia ngende nabarabwo timbaisa koba nogotiting'ara . Nabaminto aba batano nomo nabarabwo bakagenda amo nainche , togasoa as'enyomba y'omonto oria :
44011013	agatworokia buna aroche rilaika riteneine mwaye , nakomotebia , Toma abanto kogenda Yoppa omorangerie Simon , okorokwa Petero ;
44011014	oyoragotebie amang'ana naro oratorigwe naro , aye nenyomba yao yonsi .
44011015	Ekaba ekero nachagete gokwana , Omoika Omochenu okabaikera buna otoikerete intwe omochakano .
44011016	Nkarinyora ring'ana riria ri'Omonene , buna atebete , Yohana igabatisete as'amache , korende inwe namobatiswe as'Omoika Omochenu .
44011017	Gaki onye Nyasaye obaeire barabwo ekeegwa keria keria atoete intwe , abatwamwanchete omonene Yesu Kristo , ninche ng'o ndanyare komotanga Nyasaye ?
44011018	Bagachia koigwa amang'ana aya bagakira , bakamotogia Nyasaye , bagoteba , Gaki , Nyasaye obancheire ebisaku nabarabwo okoonchoka gokoreta obogima .
44011019	Naboigo baria batananegete as'engecho y'emechando eria yabete as'amang'ana a Stefano , bakagenda goika Foiniki na Kupro , na Antiokia , tibarirandia riria ring'ana tatiga as'Abayahudi boka .
44011020	Na gati yabo mbarenge abanto ba Kupro na Kurene , nabarabwo bagachia goika Antiokia , bagakwana n'Abaelenesti , bakarandia amang'ana amaya Omonene Yesu .
44011021	Okoboko kw'Omonene gokaba amo nabarabwo : abanto abange bagancha , bakamoonchokera Omonene .
44011022	Amang'ana ayio ay'abanto abwo , agaika amato ekanisa yarenge ase Yerusalemu : bakamotoma Barnaba , agende goika Antiokia :
44011023	nere agachia goika nakorora obuya bwa Nyasaye akagoka ; akabasorora bonsi babwatane n'Omonene as'okorigia kw'omoyo .
44011024	Naki igarenge omonto omuya oichoretwe n'Omoika Omochenu nokwegena : abanto abange bakebeka ensemo y'Omonene .
44011025	Barnaba akarua agwo akagenda Tarso komorigia Saulo :
44011026	goika agachia komorora akamoreta Antiokia . Gekaba egeka ki'omwaka omogima bagasangererekana amo nekanisa nakoborokereria abanto abange . Naborokigwa agwo Antiokia nao batang'anete korokwa Abakristo .
44011027	Amatuko ayio ababani bagatirimboka korwa Yerusalemu goika Antiokia .
44011028	Agatenena oyomo obo erieta riaye Agabo , akorokia as'okobua kw'Omoika Omochenu ng'a enchara enene nechiche ang'e as'ense engima : nero ekaba as'amatuko a Klaudio Kaisari .
44011029	Nabaria aborokigwa , ker'omonto koreng'ana buna okonyara kwaye , bakang'ea gotoma ogokonywa as'abamwabo bamenyete Boyahudi :
44011030	bagakora bo , bakabatomera abagaka as'amaboko a Barnaba na Saulo .
44012001	Nabo as'engaki eria Herode omoruoti akarambora amaboko aye kobachanda mono abanto b'ekanisa .
44012002	Akamoita Yakobo oyomwabo Yohana as'omoro .
44012003	Erio karora ng'a abagweneire Abayahudi agachiererera akamobwata Petero nere . Amatuko ayio naro amatuko emegati etabekiri memera .
44012004	Ochia komobwata akamobeka echela ime , akamobeka amaboko abasigari bane bane , bamorende ; akarigia nyuma y'epasaka amosokie as'obosio bw'abanto .
44012005	Nabo Petero akarendwa echela ime , ogosaba gokaba ngokorekakore as'omokia mono nekanisa as'obosio bwa Nyasaye as ' engecho yaye .
44012006	Goika ekero Herode achia korigia komosokia , obotuko boria boria Petero igarenge oraire gati as'abasigari babere , osibire nebinyuri bibere : abarendi as'obosio bw'egesieri bakarenda echela .
44012007	Erio rilaika ri'Omonene rigatenena ang'e nere , amasase akamoreka nyomba ime : akamoaka Petero rikere riaye , akamotura , ogoteba , Imoka bwango . Ebinyuri bigasansoka korwa as'amaboko aye .
44012008	Rilaika rikamotebia , Eboyie , beka ebikoroto . Agakora boigo . Akamotebia , Beka eanga yao , ontunyane .
44012009	Agasoka , akamotunyana ; gose tamanyete ng'a namang'ana ay'ekeene ayakoregete ne rilaika , korende agakaga ng'a nokorota arorire .
44012010	Bachia goetania okorenda kwe ritang'ani nogwa kabere , bagachia goika egesieri gi'ekioma kegosoera omochie ime ; gekabaigokera : bagasoka , bagaeta as'enchera eyemo erio rilaika rikamotiga .
44012011	Goika Petero ochia komanya , agateba . Bono namanyire bori ng'a Omonene otomire rilaika riaye nakondusia as'okoboko kwa Herode , nokoganya kw'egesaku ki'Abayahudi .
44012012	Erio gakoyarengereria aya , agaika enyomba ya Mariamu ng'ina Yohana , erieta riaye ria kabere Mariko ; nabanto abange nao basangererekanete bagosaba .
44012013	Na Petero agachia gotura egesieri gia geita , omoiseke erieta riaye Roda , agacha koigwa .
44012014	Agachia komanya eriogi ria Petero , takeigora egesieri as'omogoko , korende akaminyoka chimbero , agasoa ime akabatebia ng'a Petero ngesieri ateneine .
44012015	Bakamotebia , Nebarimo ore . Korende akaamereria mono ogoteba ng'a naboigo are . Bagakwana , ne rilaika riaye .
44012016	Petero akaba okonagokong'onta : goika bagachia komoigorera bakamorora , bagakumia .
44012017	Nere akabakania nokoboko bakire , akaborokia buna Omonene amosokia korwa echela ime . Akabora , Genda momworokie Yakobo nabaminto amang'ana aya . Akaimoka akagenda ensemo ende .
44012018	Goika bogachia gokia abasigari bagasogwa nomoondoko omonge , naki Petero abete .
44012019	Na Herode agachia komorigia , tamorora , akababoria abarendi , agachika baitwe . Nere agatirimboka korwa Boyahudi kogenda Kaisaria , akamenya aroro .
44012020	Nere Herode nababeete mono abanto ba Turo na Sidon : bakamochiera as'omoyo oyomo , erio kobakorire obosani na Blasto , oienge korenda enyomba y'Omoruoti y'okorara , bakarigia omorembe , ekiagera ense yabo igo yare konyora endagera as'ense y'omoruoti ,
44012021	Erio rigaika rituko erimo ribekire , Herode akeboa chianga chi'oboruoti , agaikaransa as'ekerogo ki'obonene , agakwana nechinguru .
44012022	Abanto bakaaka eriogi , bagokwana , Neriogi ria nyasaye , tari eriogi ri'omonto .
44012023	Bwango rilaika ri'Omonene rikamoaka , ekiagera ataete Nyasaye obonene : akaregwa namakonde , agatwekamo ,
44012024	Ring'ana ri'Omonene rikamenta kogenderera .
44012025	Na Barnaba na Saulo , bagachia gokora goikerania obosomba bwabo , bakairana Yerusalemu bakamoirana amo nabarabwo Yohana ore korokwa Mariko .
44013001	Naria Antiokia as'ekanisa mbarenge aroro ababani naborokia , Barnaba na Sumeon okorokwa Niger , na Lukio Omokurene , naManaen oyorenge oyomwabo as'okogonkigwa amo na Herode omoruoti , na Saulo .
44013002	Naboigo abaiga ekero barenge komokorera Omonene na kweng'ata , Omoika Omochenu ogateba , Ndusananeria Barnaba na Saulo as'emeremo eria nabarangereretie .
44013003	Erio , kobakorire ogosaba nokweng'ata , bakabeka amaboko abo igoro asebare , bakabatiga bagende .
44013004	Nabo abanto abwo kobairwa n'Omoika Omochenu bagatirimbokera Selukia ; na korwa agwo bagaeta enyancha goika Kupro .
44013005	Nekero barenge Salamini , bakarirandia ring'ana ri'Omonene ase chisunagogi chi'Abayahudi : nabarabwo igo barenge na Yohana okobakorera .
44013006	Bagachia gokora goeta egati gati y'egesinka gionsi goika Pafo , bakarora omonto oyomo , omorogi , omobani bw'oborimo , Omoyahudi erieta riaye BarYesu ;
44013007	omonto oyo igarenge amo nomogambi Serigio Paulo , omonto omonyene obong'aini . Ere akabarangeria Barnaba na Saulo bache asare , akarigia koigwa ring'ana ria Nyasaye .
44013008	Korende Eluma oria omorogi ( nero engecho y'okoonchora kw'erieta riaye ) akaamererania nabarabwo , akarigia komobeka omogambi oria omoyo bw'ogotiga okwegena .
44013009	Korende Saulo , ere nere Paulo , agaichorwa n'Omoika Omochenu , akamotogoreria amaiso , agakwana ,
44013010	Aye oichire obong'ainereria , nobobe bwonsi , omwana o saitani , omobisa bw'oboronge bwonsi , torigeti gotiga gochikora bogeka chinchera chi'Omonene chire boronge ?
44013011	Bono , rora okoboko kw'Omonene igakore igoro asore , naye nobe omouko , torora erioba as'egeka egeke . Erio kegima orotutu rokamobwata nomosunte ; agatabataba komorigia omonto amobwate okoboko , na komoraa .
44013012	Erio omogambi agachia koyarora ayakoreka , akegena , agakumia okworokereria kw'Omonene .
44013013	Erio Paulo nabamwabo bakamanoria obwato bakarua Pafo , bagaika Perga ase Pamfulia : Yohana akabatiga akairana Yerusalemu .
44013014	Korende barabwo bakarua Perga , bagaeta egati y'ense bagaika Antiokia , omochie o Pisidia ; bagasoa ase esunagogi rituko ri'esabato , bagaikaransa .
44013015	Erio nyuma kamariko asomirwe nebuku y'ababani , abanene b'esunagogi bagatoma omonto asebare , nakobatebia , Baminto onye more nering'ana rikobagwenera abanto aba , rikwane .
44013016	Paulo agatenena akabaramborera okoboko , agakwana , Inwe abasacha ba Isiraeli , nainwe aba moirogete Nyasaye , tegerera .
44013017	Nyasaye bw'abanto abaiga Isiraeli nabachorete abatata baito , akabaimokereria igoro abanto , ekero bamenyete buna abageni as'ense ya Misiri , nas'okoboko kwaimokereretigwe akabarusiao , akabaraa ,
44013018	negeka ki'emiaka emerongo ene akaremereria nabarabwo as'eroro .
44013019	Agachia kobisiria ebisaku bitano nabibere as'ense ya Kanani , akabaa ense yabo ebe omwando , as'ekero ki'emiaka chimia inye namerongo etano .
44013020	Nyuma as'aya akabaa abagambi goika ekero gia Samweli .
44013021	Nyuma yaye bagasaba koegwa omoruoti : Nyasaye akabaa Saulo omwana o Kishi , omonto bw'egesaku kia Benjamini , as'egeka ki'emiaka emerongo ene .
44013022	Naende agachia komorusia oyio , akaimokereria Daudi igoro abe omoruoti obo : akamoorokia ogoteba , Namororire Daudi omwana o Yese , nomonto nyanchete oranyare gokora obwanchani bwane bwonsi .
44013023	As'oroiboro rwaye omonto oyio Nyasaye obareteire Abaisiraeli omokonyi , nere Yesu , buna ariete eira ,
44013024	Yohana konya obarandeirie abanto bonsi ba Isiraeli engecho y'ebatiso y'okoonchoka ritang'ani ri'ogocha kwaye .
44013025	Nere Yohana ekero arenge gokora orogendo rwaye nakwanete , Igo mogonkaga ng'a inche ng'o ? Inche tari ere . Korende , rigereria ngochare oyomo nyuma yane ere inche tinkogwenera komwororoberia ebikoroto bi'amagoro aye .
44013026	Abaminto , abana b'ororeria bw'Ibrahimu , nasemore abamomoirogete Nyasaye , asetore intwe ring'ana ri'ogokonyeka oko riatomirwe .
44013027	Naki abamenyete Yerusalemu nabanene babo , efeiagera tibamomanyete , nonya namariogi ay'ababani bare gosomwa ker'esabato , bayaikeranirie as'okomokanera .
44013028	Nonya tibanyorete enchera y'okomoita , bakamosaba Pilato aitwe .
44013029	Goika bagachia gokora onsi ayarikeretwe , bakamoikia korwa as'omote , bakamobeka embera .
44013030	Korende Nyasaye akamobokia korwa as'amakweri .
44013031	Akarorwa amatuko amange nabarabwo abare gotira nere korwa Galili goika Yerusalemu , nabwo mbarabwo bare abarori baye as'obosio bw'abanto bonsi .
44013032	Naintwe nkobaranderiatore eira eria baetwe abatata baito ,
44013033	buna Nyasaye atoisaneirie intwe abana babo eira eyio , as'okomobokia Yesu , buna arigetwe ase Zaburi ya kabere , Aye naye Omwana one , inche rero nakoiboire .
44013034	Naende ng'a igamobogeti korwa as'amakweri , tanyara koirana as'ogosareka , okwanire iga , Ninkoe aye chingecho chi'obochenu bwa Daudi chire chi'ogwancha .
44013035	As'ayio okwanire naende ase Zaburi ende , Tokomotiga Omochenu Oo korora ogosareka .
44013036	Naki Daudi , gatiekire gokorera ekina kia Nyasaye as'ekegori kiaye , nararete , akabekwa amo nabaise baye , akarora ogosareka .
44013037	Korende oyo obogetigwe na Nyasaye tarora ogosareka .
44013038	Naboigo , amanyekane asemore , baminto , ng'a as'oyo igomokoranderigwa okorusigwa kw'ebibe :
44013039	nas'oyo ker'oyoramwanche igakobarwa ng'a tari nabobe as'amang'ana aria atakpnyara kobarwa ng'a nare nobobeas'amariko a Musa .
44013040	Gaki , erende , tabaisa kobaikera amang'ana aria akwanetwe as'ababani ;
44013041	Rigereria inwe , abamochayete , moichane , mosire ; Naki nakorire emeremo inche amatuko aino , Emeremo motancheti nonya ng'ake , omonto naisa kobaorokeria .
44013042	Nekero barenge korwa as'esunagogi y'Abayahudi , abanto b'ebisaku bakabasoroia , kobatebia amang'ana aya esabato ya kabere .
44013043	Esunagogi egachia gwatananekana , Abayahudi abange naborokigwa abaya bakabwatana na Paulo na Barnaba : nabarabwo bagakwana nabarabwo , bakababeka omoyo bw'ogoikaransa as'obuya bwa Nyasaye .
44013044	Goika esabato ya kabere abanto abange , ang'e omochie bwonsi , bagasangererekana barigwe ring'ana ria Nyasaye .
44013045	Korende Abayahudi , bagachia korora omosangererekano , bagaichorwa neribero , bakayakana amang'ana are gokwanwa na Paulo , bakarama ,
44013046	Paulo na Barnaba bagakwana as'oboremu bagotcha , Igare ng'a negwenerete ring'ana ria Nyasaye rikwanwe asemore ritang'ani . Korende ekiagera mwarisukeirie are , gose timwerochi abanyene ng'a mogwenerete obogima bwa kare nakare , rigereria , twaonchokeire ebisaku .
44013047	As'engecho eye naboigo twachigetwe n'Omonene , ng'a Nakobekire obe omobaso bw'ebisaku , Onyare koba ogokonyeka goika omoerio bw'ense .
44013048	Ebisaku bagachia koigwa ayio bakagoka , bakaribaka ring'ana ri'Omonene : nabarabwo abarenge abachikeretwe obogima bwa kare nakare bagancha .
44013049	Ring'ana ri'Omonene rikaranda as'ense eria yonsi .
44013050	Korende Abayahudi bakabeka ogwatananeka as'abakungu abaya nabanto abanyene ogosika , nabanene b'omochie , bakagenka abanto babarosie Paulo na Barnaba ; bakabarusia korwa ase chimbebe chiabo .
44013051	Nabarabwo bakabakong'ontera orotu rw'amagoro abo , bakagenda Ikonio .
44013052	Naborokigwa bagaichorwa nomogoko n'Omoika Omochenu .
44014001	Ekaba agwo Ikonio bagasoa amo as'esunagogi y'Abayahudi bagakwana , goika omoganda omonene bw'Abayahudi n'Abayunani bagancha .
44014002	Korende Abayahudi batanchete bagasaria emioyo y'abanto b'ebisaku nakobabeka omoyo omobe igoro as'abaminto .
44014003	Naboigo bakamenya agwo egeka ekenene , bagokwana as'oboremu as'Omonene , orenge koriorokia ring'ana ri'obuya bwaye , ore kobanchera ebikone nogokumia bikoreke as'amaboko abo .
44014004	Korende omosangererekano bw'abanto b'omochie ogatananekana ; abaiga iga barenge ensemo y'Abayahudi nabaiga ensemo y'abatomwa ,
44014005	Goika gokaoroka okong'orerwa kw'abanto b'ebisaku n'Abayahudi amo nabanene babo igoro yabo , kobakorera amabe nakobaaka amagena ,
44014006	erio bakanyora amang'ana , bagatamera emechie ya Lukania , Lustra na Derbe , nechinse chiarenge chinsemo chinsemo : '
44014007	bakamenya aroro bakoyerandia enchili .
44014008	Nagwo Lustra narenge omonto oyomo , okwete amagoro , ekerema korwa enda ya ng'ina , ere tanyakogenda nonya ng'ake .
44014009	Omonto oyio akamoigwa Paulo kagokwana ; nere akamobeta amaiso akarora ng'a nare nokwegena gw'okogwenigwa ,
44014010	agakwana as'eriogi rinene , Tenena as'amagoro ao boronge . Agatenena bwango akagenda .
44014011	Nemeganda egachia korora ayakora Paulo , bakaaka amariogi abo , bagokwana as'Ekelukania , chinyasaye chiatoikeire as'emegwekano ya mwanyabanto .
44014012	Bakamoroka Barnaba Zeu ; na Paulo Herme , naki nere orenge omonene as'ogokwana .
44014013	Omokuani o Zeu ere hekalu yaye yarenge as'obosio bw'omochie , akareta chiombe negutwa y'ebisicha goika ebiita , akarigia korua ekeng'wanso amo nemeganda .
44014014	Korende abatomwa Barnaba na Paulo , bagachia konyora amang'ana , bagatandora chianga chiabo , bakagenda bwango , bagasoa as'emeganda , bakaaka egeturi ,
44014015	bagoteba , Obe abanene , naseki mogokora aya ? Intwe naintwe igotore abanto koreng'ana buna inwe , twabarandeirie amang'ana are amaya , moonchoke nagotiga chingecho echi chi'obokayayu na komoonchokera Nyasaye ore moyo , oyotongete igoro nense nenyancha , nebinto bionsi bire imeo :
44014016	kare as'ebiro biaetire igabatigete ebisaku bionsi batare ase chinchera chiabo abanyene .
44014017	Korende tetigete atarenge na birori ekiagera are gokora amaya , arekobaa embura korwa igoro , nechingaki chie rigesa , akabaichoria emioyo yaino endagera nomogoko .
44014018	Nas'amang'ana aya bakabatanga emeganda as'emechando , tibabaruseria ebing'wanso ,
44014019	Korende bagaika Abayahudi korwa Antiokia na Ikonia : bakayegenka emeganda goika bakamoaka Paulo amagena , bakamokurura gochia isiko as'omochie , bagakaga ngra okure .
44014020	Korende ekero aborokigwa bamoetanaine chinsemo chionsi , agatenena , agasoa omochie ime : ne rituko ria kabere riaye agasoka akagenda amo na Barnaba goika Derbe .
44014021	Goika bachia gokora koyerandia enchili as'omochie oria , nakonyora aborokigwa abange , bakairana goika Lustra na Ikonio na Antiokia ,
44014022	bakobeka chinguru chinkoro chi'aborokigwa nakoborokereria baikaranse as'okwegena , naende ng'a netogwenerete gosoa as'obonda bwa Nyasaye as'enchera y'emechando emenge .
44014023	Erio kobachorire abagaka ase ker'ekanisa nagosaba amo nakweng'ata , bakababeka as ' amaboko Omonene , oyo begenete .
44014024	Bagaeta gati ya Pisidia , bagasoa Pamfulia .
44014025	Na nyuma y'okorandia ase Perga , bagatirimboka goika Atalia ;
44014026	Na korwa agwo bagaetera enyancha kogenda Antiokia , Agwo nao basaberetwe obuya bwa Nyasaye as'emeremo eria banyarete goikerania ,
44014027	Goika bagachia goika , bagasangereria ekanisa , bakaborokia amang'ana onsi ayakorire Nyasaye amo nabarabwo , buna abaigoreire ebisaku egesieri gi'okwegena .
44014028	Bakaba agwo egeka getai geke amo naborokigwa .
44015001	Bagaika abanto baruete Boyahudi bakaborokereria abaminto ng'a , Motarogeti nagotunyana chingecho chia Musa , timokonyara gokonyeka ,
44015002	erio nyuma Paulo na Barnaba kobaamereranirie nabanto aba nakoborania nabarabwo mono . Abaminto bagachika ng'a Paulo na Barnaba nabande korwa egati yabo , batire kogenda Yerusalemu as'abatomwa nabagaka as'engecho y'okoboria okwo .
44015003	Erio bakairwa nekanisa bagaeta gati as'ense ya Foiniki na Samaria , bakorandia amang'ana okoonchoka kwabo ebisaku ; bakabagokia abaminto mono .
44015004	Bagachia goika Yerusalemu , bakaroisigwa nekanisa nabatomwa nabagaka , nabarabwo bakaborokia amang'ana onsi Nyasaye akorete amo nabarabwo .
44015005	Korende egati y'ensemo y'Abafarisai , abwo begenete bagatenena , bagateba , Negwenerete kobarokia nakobachika kobwata amachiko a Musa .
44015006	Abatomwa nabagaka bagasangererekana banyare korengereria ring'ana erio .
44015007	Na nyuma as'okoboria okonge Petero agatenena , akabatebia , Abaminto , inwe mwamanyire ng'a amatuko aye ritang'ani Nyasaye nachorete korwa asetore , ebisaku baribwate ring'ana ri'enchili korwa as'omonwa one , nakoriancha .
44015008	Na Nyasaye , omanyete chinkoro chi'abanto akabaorokeria , akabaa Omoika Omochenu koreng'ana buna atoete intwe ;
44015009	gose takorete gwatananekana egati yaito nabarabwo , akabasibia chinkoro mo , kobachora abanto , nakobatoma asemore amo nabanchwa baito Barnaba na Paulo ,
44015026	abanto babekire obogima bwabo as'engecho y'erieta ri'Omonene oito Yesu Kristo .
44015027	As'ayio twabatomire Yudas na Sila , abaranyare kobatebia amang'ana ayio ayio as'emenwa yabo .
44015028	Ekiagera namogwenera Omoika Omochenu naintwe , titobatweka egurube tatiga eyio eyere boronge ;
44015029	mweatanane nabinto birure ebing'wanso ase chisanamu , namanyinga , neching'iti ching'entire , nobonyaka , kamoretange nayio namokore buya . Morare buya .
44015030	Erio baria ekero baegwa ribaga bagatirimbokera Antiokia ; nekero babasangereria omoganda bwonsi bakabaa rirube riria .
44015031	Bakarisoma , bakagoka as'engecho y'ogokonywa koria .
44015032	Naende Yudas na Sila ekiagera barabwo nababani barenge , bakabaremia emioyo abaminto as'amang'ana amange , bakabakong'ia .
44015033	Nabarabwo erio bamenya agwo egeka getai geke , bakaegwa ribaga , nabaminto bagende as'omorembe ase baria babatomete .
44015034	Korende Sila akarora buya komenya aroro ,
44015035	Paulo na Barnaba bakamenya agwo Antiokia , bakworokereria nakorirandia ring'ana ri'Omonene , amo nabanto bande abange .
44015036	Erio nyuma as'amatuko atai make Paulo akamotebia Barnaba , Imoka ! toirane bono , tobarore abaminto ase ker'omochie twarirandirie ring'ana ri'Omonene , gose mbuya bare .
44015037	Barnaba akarigia komobogoria Yohana orenge korokwa Mariko amo nabarabwo .
44015038	Korende Paulo tarora buya komoira oyio obatigete aaria Pamfulia , tagenda nabarabwo gokora emeremo eria .
44015039	Erio agasoka amang'ana ay'eriomana egati yabo goika bagatananekana ; Barnaba akamoira Mariko agasoa obwato kogenda Kupro ;
44015040	Paulo akamochora Sila , akaimoka , agasaberwa na baria abaminto , aegwe obuya bwa Nyasaye .
44015041	Agaeta ase Shami na Kilikia , akaremia chikanisa .
44016001	Agaika Derbe na Lustra : nagwo narengeo omworokigwa oyomo erieta riaye Timotheo , omwana bw'omokungu oyomo Omoyahudi oyobwegenete ; korende ise igarenge Omoyunani .
44016002	Omonto oyio natoretwe buya nabaminto bamenyete Lustra na Ikonia .
44016003	Paulo akamorigia oyo agende nere ; akamoira , akamosara as'engecho y'Abayahudi barenge aroro chinsemo chiria : naki bonsi mbamanyete ng'a ise n'Omoyunani .
44016004	Nabo ekero barenge goeta enchera yabo as'egati y'emechie eria , bakabaa amachiko aria ayachigetwe nabatomwa nabagaka barenge Yerusalemu erinde bayabwate .
44016005	Chikanisa chikabekwa chinguru as'okwegena , okobara kwabo gokamenteka kera rituko .
44016006	Bagaeta as'ense ya Furugia na Galatia , bagakanigwa n'Omoika Omochenu , tibarirandia ring'ana as'Asia ;
44016007	bagachia goika kororia Alusia , bagatema kogenda Bithunia ; korende Omoika o Yesu tobaa ribaga ;
44016008	bagaeta Musia bagatirimbokera Teroa .
44016009	Paulo akaorokerwa nokorora botuko ; akamorora omonto o Makedonia oteneine , okomosorora , okomotebia , Amboka oche Makedonia otokonye .
44016010	Naboigo gachia korora okorota koria , erio tokarigia koimoka kogenda Makedonia , ekiagera twaroche ekeene ng'a Nyasaye otorangeirie tabaranderie enchili .
44016011	Tokamanoria obwato korwa Teroa tokagenda boronge goika Samothraki , rituko ria kabere togaika Neapoli ;
44016012	na korwa agwo togaika Filipi , omochie o Makedonia , omochie ore omonene as'ensemo yabo , nero nense y'obogambi bw'Abarumi : takaba as'omochie oyo , togaikaransa amatuko atai make .
44016013	Ase rituko ri'esabato togasoka isiko ase geita , tokagenda ensemo as'oroche , togakaga ng'a nar'aroro aase ogosaba ; togaikaransa , togakwana nabakungu basangererekanete aria .
44016014	Omokungu oyomo erieta riaye Ludia orenge omoonia erangi emonyinga oyo bw'ense ya Thuatira , omosasimi Nyasaye , agatotegerera : enkoro yaye oyo ekaigorwa n'Omonene ayarore amang'ana aregokwanwa na Paulo .
44016015	Goika ochia kobatiswa , ere nenyomba yaye , agatosorora , ogoteba , Onye mwandorire ng'a nomwegeni nde as'Omonene , soa nyomba mwane moikaranse . Agatobetererie .
44016016	Egachia koba ekero twarenge kogenda aase aria as'ogosabera , omoiseke oyomo orenge nekerecha gi'okoorokia , agatonyora , orenge kobanyorera abanene baye enibo enyinge , as'oboragori .
44016017	Akamotunyana Paulo naintwe , okoaka eriogi , ogoteba , Abanto aba nabasomba ba Nyasaye Ore Igoro , abakobaranderia enchera y'ogokonyeka .
44016018	Akanagokora ayio amatuko amange . Korende Paulo akabea , ageonchora akamotebia ekerecha keria , Nagochikire as'erieta ria Yesu Kristo , morue oyo . Akamorua ensa eria eria .
44016019	Erio abanene baye bagachia korora ng'a ogosemeria kw'enibo yabo gwasirire , bakababwata Paulo na Sila , bakabakurura goika echiro as'obosio bw'abagambi b'omochie ;
44016020	bakabaira as'abagambi , bagateba , Abanto aba basaririe omochie oito , nabarabwo n'Abayahudi .
44016021	Naende igo bakorandia chingecho chi tari chia boronge asetore ng'a tochibwate , nonya nogochitunyana , ekiagera intwe n'Abarumi tore ,
44016022	Emeganda yonsi ekaimoka bakabachiera : abagambi bakabarusia chianga chiabo nechinguru , bakarua ogochika baakwe nechinyimbo .
44016023	Bagachia kobaaka okoakwa okonge bakabaruta echela ime , bakamochika omorendi bw'echela abarende mono .
44016024	Nere ochia konyora ogochika oko akabaruta as'akanyomba kaime , akabasiba amagoro ase chingatare .
44016025	Korende ekero ki'obotuko bw'ekeigoro Paulo na Sila igo barenge konakomosaba Nyasaye nakomoterera ogotera gw'okomotogia , nabasibwa bande igo barenge bagotegerera .
44016026	Mobosokano okaba omotengecho omonene bw'ense , goika oboroso bw'echela bogatengecha : erio bwango ebisieri bikaigoka ; chisibo bi'abanto bonsi bigasansoka .
44016027	Oria omorendi bw'echela akaboka , akarora ng'a ebisieri bi'echela biaigokire , akang'usa omoyio oye , akarigia gweita , agakaga ng'a abasibwa batamire .
44016028	Paulo akaaka eriogi rinene , agateba , Tibweita , naki intwe twensi nao tore aa .
44016029	Akarigia chitaya chiretwe , akarindoka gochia ime , okoiguswa as'omoondoko , akabagwera amagoro Paulo na Sila ;
44016030	akabareta isiko agateba , Abanene bane inki ndakore ntoreke ?
44016031	Bakamotebia , Mwanche Omonene Yesu Kristo , naye notoreke amo nenyomba yao .
44016032	Bakamotebia ring'ana ri'Omonene , ere nabanto bonsi barenge mwaye .
44016033	Akabaroisia ensa eria eria ya botuko , akabasibia chingoma chiabo , akabatiswa , ere nabanto bonsi ba mwaye ekero ekio .
44016034	Akabareta enyomba ime , akabarageria , akagoka mono , ere nenyomba yaye yonsi ekiagera konyora omwanchire Nyasaye .
44016035	Bogachia gokia abagambi bakabatoma abanene b'abasigari bagoteba , Batige abanto baria bagende ,
44016036	Oria omorendi bw'echela akaborokia Paulo amang'ana aya ng'a abagambi batomire abanto kobasibora : gaki bono , soka isiko , genda nomorembe .
44016037	Paulo akabatebia , Bagatosusura as'amaiso abanto bonsi , bataratogambia kina , naintwe n'Abarumi tore , naende bagatoruta echela ime ; na bono barigetie gotosokia bobisi ? yaya , tari bo ; tiga bache abanyene batosokie .
44016038	Abanene b'abasigari bakaborokia abagambi amang'ana aya : nabarabwo bakairoka ekero baigwa ng'a n'Abarumi :
44016039	bagacha bakabasorora ; erio babasokirie isiko bakabasaba basoke korwa omochie oria .
44016040	Nabarabwo bagasoka korwa echela , bagasoa enyomba ya Ludia ; bagachia kobarora abamwabo bakabaremia , bakagenda .
44017001	Erio bachia goeta egati y'Amfipoli na Apolonia bagaika Thesaloniki , naroro yarengeo esunagogi y'Abayahudi ;
44017002	na Paulo buna engecho yaye yarenge , agasoa aria ime ase barenge , akaamererania nabarabwo as'amang'ana amariko chisabato isato ,
44017003	okoborokereria nakobatebia ng'a nemogwenerete Kristo achandwe , nakoboka korwa as'amakweri ; naende ng'a Yesu oyo nkoborokia inwe amang'ana aye , nere Kristo ,
44017004	Abande bagancha , bakabwatana na Paulo na Sila ; n'Abayunani bamosigete Nyasaye abange mono , nabakungu bare nogosikwa batai bake .
44017005	N'Abayahudi abatanchete bakaba neribero , bakang'usa abanto batai bake korwa as'abanto ababe batari nogosikwa , bagasangereria omoganda , bagakora riroroche as'omochie ; bakabachiera abanto b'enyomba ya Yasoni , bakarigia kobaira as'obosio bw'abanto b'omochie ,
44017006	Ekero batabanyora , bakamokurura Yasoni nabande as'abaminto gochia as'obosio bw'abanene b'omochie , bakoaka eriogi , bagoteba , Abanto aba baonchoranire ense baikire nonya naa ;
44017007	Yasoni akabaroisia , naba bonsi igo bagokora chingecho chitari amo nogochika gwa Kaisari , bateba ng'a omoruoti onde nare , okorokwa Yesu .
44017008	Bakabaichania omoganda oria nabanene b'omochie , kobachia koyaigwa ayio .
44017009	Nabarabwo kobaruseria ekebwate giantenenera Yasoni nabamwabo , bakabatiga bagende ,
44017010	Erio abaminto bakabatoma Paulo na Sila botuko goika Beroya : bagachia goika aaria bagasoa as'esunagogi y'Abayahudi .
44017011	Abanto aba igo barenge abaya kobua baria ba Thesaloniki , ekiagera baribwatete ring'ana as'obwanchani bw'omoyo , bare korigarigia amariko barore gose amang'ana ayio nab'are .
44017012	Abanto abange bagancha korua asebare ; nabarabwo abakungu b'Abayunani abanyene ogosikwa , nabasacha batai bake .
44017013	Korende Abayahudi ba Thesaloniki bagachia konyora amang'ana ng'a ring'ana ria Nyasaye riarandigwe na Paulo ase Beroya , bakagenda aroro , bagasaria emeganda .
44017014	Erio agwo baria abaminto bakamotoma Paulo agende buna igakogenda enchera y'engegu : korende Sila na Timotheo , bagatigara aroro .
44017015	Nabarabwo bakamokoba Paulo bakamoikia goika Athene , erio kobanyorire ogochika kobareta Sila na Timotheo ng'a tibatebana komotunyana , bakagenda .
44017016	Ekero Paulo abaganyete as'Athene , akarora omochie oria oichire nechisanamu , omoyo oye okagechigwa mono .
44017017	Naboigo as'esunagogi akaamererania n'Abayahudi , nabarabwo abamosigete Nyasaye , na kera rituko as'echiro nabaria bare koumerana nere .
44017018	Nabande b'Abaepikurio n'Abastpiko , n'Abafilosofo bakaumerana nere . Abande bagateba , Orhonto oyo omonyene amang'ana amange , inki arigeti goteba ? Abande bagateba , Ororekanire buna omorandia bw'amang'ana e chinyasaye chingeni : ekiagera igarenge korandia amang'ana a Yesu nokobokigwa .
44017019	Bakamobwata bakamoira goika Areopago , bagateba , Inee , Natonyare komanya engecho ye chisemi chinyia echi chigokwana naye ?
44017020	Naki igokoreta amang'ana amageni as'amato aito : gaki ntorigetie komanya engecho y'amang'ana ayio .
44017021	( Ekiagera Abathene nabageni bamenyete agwo igobarenge tibare neribaga as'ing'ana rinde rionsi , tatiga okoorokia amang'ana nagotegerera engecho ye ring'ana riyia . )
44017022	Paulo agatenena gati gati y'Areopago , akabora , Inwe abanto b'Athene , as'amang'ana onsi narorire ng'a inwe nabanto morengereretie mono amang'ana ay'edini .
44017023	Naki ekero narenge goeta aria naria , nakoyarora amasasimo aino , nkayarora amathabau ayarikire amang'ana aya , Ase Nyasaye Oria Otamanyekaneti . Gaki inche nabarandeirie chingecho chiaye ere oria inwe mogosasima motamanyeti .
44017024	Nyasaye oyoyekorete ense nebinto bionsi bire imeo , ere , ekiagera n'Omonene o igoro nense , tari komenya ase chihekalu chiagachire namaboko ;
44017025	gose tari gokorerwa namaboko ay'abanabamwanyabanto , buna oyo oremeirwe gento kende gionsi , naki nere okobaa bonsi obogima nomoika , nebinto bionsi ;
44017026	nere agakora ker'egesaku ki'abanabamwanyabanto koba ab'omochakano oyomo , baikaranse igoro as'obosio bw'ense yonsi , gatiekire kobabekera ebiro ebiabachigete korwa kare , nechimbebe chi'obomenyo bwabo ;
44017027	erinde bamorigie Nyasaye , nonya nase ogotabataba , bamorore , nonya tari are na ker'oyomo oino .
44017028	Naki ime asare igatore moyo , igatogotara , igatore nobogima bwaito ; koreng'ana buna oyomo oino , omoriki bw'amang'ana akwanete , Naki ntwe twensi igatore abana baye .
44017029	Gaki , ekiagera intwe tore ababiare ba Nyasaye , tetogwenereti gokaga ng'a Obonyasaye nomogwekano bw'ethahabu , gose efetha , gose rigena , gose ebinto bibachire ase chisemi , nobong'aini bwa mwanyabanto .
44017030	Naboigo ebiro biria bi'oboriri Nyasaye igaombetie buna tarochi ; korende bono nkobaranderiare abanto bonsi ba ker'aase baonchoke :
44017031	ekiagera obekire rituko eriagocha kobanachera ekina , ab'ense as'oboronge as'omonto oria achorete ; nere obaeire abanto bonsi ekiorokererio ki'amang'ana aya as'okomobokia korwa as'amakweri .
44017032	Nabo bagachia koigwa amang'ana okobokigwa kw'abakure abande bagasekereria ; abande bagateba , Natogotegerere naende amang'ana ayio ,
44017033	Erio Paulo akaimoka akabatiga .
44017034	Abasacha gete bakabwatana nere , bagancha : as'abwo narenge aroro Dionuso Omoareopago , nomokungu erieta riaye Damari , nabande amo nabwo .
44018001	Nyuma as'amang'ana aya Paulo akarua Athene agaika Korintho ,
44018002	Akamorora Omoyahudi oyomo erieta riaye Akula omobiare o Ponto ; nere agacha korwa ense ya Italia amatuko a bwango amo na Priskilla mokaye , ekiagera Klaudio obachikire Abayahudi bonsi barue Rumi : agaika asebare .
44018003	Nekiagera emeremo yaye nemeremo yabo neyemo , agaikaransa nabarabwo , bagakora emeremo yabo ; naki barenge abarosia chiema ,
44018004	Akaborokereria ase chisunagogi ker'esabato , akabang'usa Abayahudi n'Abayunani bagancha .
44018005	Korende ekero Sila na Timotheo bachia gotirimboka korwa Makedonia , Paulo agasukigwa as'omoyo oye , okobaorokeria Abayahudi ng'a Yesu nere Kristo .
44018006	Bagachia koamererania nere nakorama , agakong'onta chianga chiaye , akabatebia , Amanyinga aino tiga abe igoro as'emetwe yaino ; inche nomochenu : korwa bono ningende as'abanto b'ebisaku .
44018007	Akaimoka korwa agwo agasoa as'enyomba y'omonto oyomo erieta riaye Yusto , omosasimi Nyasaye , ere enyomba yaye yarenge ensemo y'esunagogi .
44018008	Na Krispo , omonene bw'esunagogi , akamwancha Omonene amo nenyomba yaye yonsi ; Abakorinto abange bakaigwa , bagancha , bakabatiswa .
44018009	Omonene akamotebia Paulo ase okorora botuko , Toiroka , korende kwana , tokira .
44018010	Naki inche igonde amo naye , nonya omont'onde tari orakong'orere erinde agoite : naki inche ninde nabanto abange as'omochie oyo .
44018011	Akamenya agwo omwaka oyomo nemetienyi etano nomo , akaborokereria ring'ana ria Nyasaye .
44018012	Korende Gallio ekero arenge Prokonsuli y'Akaya , Abayahudi bakamochiera Paulo as'omoyo oyomo , bakamoreta as'obosio bw'ekerogo gi'ekina ,
44018013	bagateba , Omonto oyo igakobang'usa abanto ng'a bamosasime Nyasaye gotabwataini namachiko aito .
44018014	Na Paulo ochia korigia komanora omonwa oye , Gallio akabatebia Abayahudi , onye ndiakoregete ring'ana ri'okorega gose ri'okong'ainereria okobe , Inwe Abayahudi , anga mboronge nabategerera nainwe :
44018015	korende onye nokoboria igoro as'amang'ana namarieta namachiko aino , rigereria inwe abanyene ; ekiagera inche tindigeti koba omogambi bw'amang'ana ayio .
44018016	Akabaseria korwa as'obosio bw'ekerogo gi'ekina .
44018017	N'Abayunani bonsi bakamobwata Sosthene , omonene bw'esunagogi , bakamosusura as'obosio bw'ekerogo gi'ekina . Na Gallio tarora ng'a amang'ana ayio gose ngento .
44018018	Paulo akamenta goikaransa agwo amatuko amange , erio agatigana nabaminto akamanora agasoa obwato , akagenda Shami ; na Priskilla na Akula bakagenda amo nere ; erio kagingire omotw'oye ase Kenkrea ; naki narenge neira ,
44018019	Bagaika Efeso , akabatiga agwo : ere omonyene agasoa as'esunagogi akaamererania n'Abayahudi .
44018020	Bagachia korigia aikaranse ekero ekenge kobua , tancha ;
44018021	korende gatigana nabarabwo , agateba , Nengwenerete gokora rituko rinene eri rikare gocha Yerusalemu : korende ninyirane asemore naende , Nyasaye karanche . Akamanora , korwa Efeso .
44018022	Agachia gotirimbokera Kaisaria , agatira gochia kobakwania ekanisa , erio agatirimbokera Antiokia ,
44018023	Goika ochia goikaransa agwo amatuko atai make akaimoka , agaeta gati y'ense ya Galatia na Furugia , omochie as'omochie , okobaremia aborokigwa .
44018024	Nabo Omoyahudi oyomo , erieta riaye Apollo , omobiare o Isikanderia , omonto bwe chisemi , agaika Efeso ; nere igarenge omokong'u bw'amariko .
44018025	Omonto oyo konyora bworokererigwe enchera y'Omonene ; as'ayio enkoro yaye iga yarenge gwoka , agachaka gokwana nakworokereria boronge chingecho chi'Omonene ; nere igamanyete ebatiso ya Yohana yoka .
44018026	Agachaka gokwana atari nokoiroka as'esunagogi , Korende ekero Akula na Priskilla bachia komoigwa bakamoira mwabo , bakamworokereria enchera y'Omonene boronge kegima .
44018027	Erio agachia korigia kwamboka enyancha agende goika Akaya , abaminto bakamokonya , bakamorikera rirube aborokigwa baria bamoroisie ; nere agachia goika akabakonya mono baria abanchete as'obuya bwa Nyasaye .
44018028	Naki ababuete Abayahudi kegima kegima as'obosio bw'abanto bonsi , okoborokia as'amang'ana ay'amariko ng'a Yesu nere Kristo .
44019001	Egachia koba ekero Apollo arenge Korintho , Paulo gatiekire goeta egati ye chinse chia rogoro agaika Efeso , akanyorana naborokigwa batai bake agwo :
44019002	akababoria , Mwanyorete Omoika Omochenu ekero mwegenete ? Bakamoiraneria , Yaya , nonya no koigwa ng'a Omoika Omochenu nore titoigweti .
44019003	Akababoria , nas'ebatiso ki mwabatisetwe ? Bagateba , as'ebatiso ya Yohana ,
44019004	Paulo agateba , Yohana igabatisete as'ebatiso y'okoonchoka , okobatebia abanto bamwegene ere oyorache nyuma yaye , oyio nere Yesu .
44019005	Bagachia koigwa aya , bakabatiswa as'erieta ri'Omonene Yesu .
44019006	Na Paulo ochia kobeka amaboko aye igoro asebare , Omoika Omochenu ogacha igoro yabo ; bagachaka gokwana as'emenwa , nakobana .
44019007	Nomobaro obo igobarenge abasacha ikomi nababere .
44019008	Agasoa as'esunagogi ime , agakwana noboremu , okoamererania nabanto egeka ki'emetienyi etato , nakobang'usa banche amang'ana obonda bwa Nyasaye .
44019009	Korende ekero abande bakong'ete bakanga gwancha , bagokwana amabe as'Enchera eria as'obosio bw'omosangererekano ; erio akaimoka akabatiga , akabarusanania aborokigwa , akaamererania nabanto kera rituko as'esukul y'omonto oyomo , erieta riaye Tyriano .
44019010	Amang'ana aya akagenderera egeka ki'emiaka ebere ; goika bonsi bamenyete Asia bakarigwa ring'ana ri'Omonene , Abayahudi n'Abayunani .
44019011	Nyasaye agakora as'amaboko a Paulo ebikone ebinene mono ;
44019012	goika abarwaire bakareterwa ebitambaa nechianga echiakunete omobere oye , amarwaire abo akabarua , ebirecha ebibe bikabarua .
44019013	Abande as'Abayahudi bare abatayayi , nabarabwo nabaragori b'ebirecha , bagatema gwatora erieta ri'Omonene Yesu igoro yabo , ababwatire nebirecha ebibe , bagoteba , Twabachikire ase Yesu oria orandigwe na Paulo .
44019014	Nabarabwo abakorete aya igo barenge abana batano nababere , aba Sikewa Omoyahudi omokuani omonene .
44019015	Keria ekerecha ekebe gekabairaneria , Yesu namomanyire na Paulo namomanyire , korende inwe mbarabi ?
44019016	Noria omonto obwatetwe nekerecha ekebe akabarindokera , akabanyara , akababua , goika bagatama bwango korwa enyomba eria getirianda nechingoma baakirwe .
44019017	Amang'ana aya akamanyekana n'Abayahudi bonsi n'Abayunani bamenyete Efeso ; okoiroka gokabasoa bonsi , erieta ri'Omonene Yesu rikabakwa .
44019018	Nabange ba baria banchete bagacha bagakwana , nakoorokia ogokora kwabo ,
44019019	Nabarabwo abange ase baria bare gokorera chingecho chi'oboragori , bagasangereria ebitabu biabo , bakabisamba as'amaiso abanto bonsi ; bagakora okobara kwe rigori riaye bakarora ng'a nchisanete ebisamunye bi'efetha , chilifu emerongo etano .
44019020	Nabo ring'ana ria Nyasaye rikamenteka rikabua .
44019021	Amang'ana aya achia koera , Paulo akagania as'omoyo oye ime goeta egati ya Makedonia n'Akaya , agende Yerusalemu , ogoteba , Nyuma konabaire agwo nengwenerete koyorora na Rumi .
44019022	Agatoma abanto babere korwa ase baria bare komokorera gochia Makedonia , nabwo Timotheo na Erasto , ere omonyene agaikaransa as'Asia egeka .
44019023	Goika ekero ekio rigasoka eriomana ritaike as'amang'ana ay'Enchera eria .
44019024	Naki omonto oyomo , erieta riaye Demetrio , omoturi chifetha , emeremo yaye gokora chihekalu chie chifetha chi'Artemi , igarenge kobanyorera abarosia enibo enyinge ;
44019025	akabasangereria abwo , amo nabande abanyene emeremo eria , akabora , Inwe abasacha , mwamanyire ng'a obotenenku bwaito igo bwarure as'emeremo eye .
44019026	Naende mwarorire nakoigwa ng'a tari as'Efeso oka , korende nonya n'Asia yonsi pi , Paulo oyio obanchirie abanto abange , nakobaonchora , ogoteba ng'a chinyasaye chigokorwa as'amaboko tari chirochio Nyasaye ,
44019027	Tari ng'a nemeremo eye yaito ere nemechando y'ogochaywa ; korende , nonya ne hekalu ya nyasaye omokungu ore omonene , igarabarwe ng'a tari gento , nakourwa obonene bwaye , ere Asia yonsi nab'ense bonsi bakomosasima .
44019028	Bachia koigwa aya bagaichorwa nendamwamu , bakaaka eriogi bagoteba , Artemi bw'Abaefeso n'Omonene .
44019029	Omochie bwonsi ogaichorwa neriroroche : bakagenda bwango bagasoa theatro as'omoyo oyomo , erio bakababwata Gayo na Aristariko , abanto ba Makedonia , bare gotara amo na Paulo .
44019030	Na Paulo agachia korigia asoe egati y'abanto , aborokigwa tibamotiga asoe .
44019031	Korende abande b'abanene b'Asia , abarenge abasani baye , bagatoma abanto asare , bakamosorora tabaisa kweorokia omonyene ime ase theatro ( aase ogosangererekana ) .
44019032	Erio abande igabarenge bakorera iga , nabande iga : ekiagera omosangererekano oria konyora osarekire mono ; nabare abange tibamanyete engecho y'ogosangererekana kwabo amo .
44019033	Bakamorusia Iskander as'omosangererekano , Abayahudi bakamobeka as'amasio abanto . Iskander akabakaneria okoboko akarigia kobaa baria abanto okoiraneria .
44019034	Korende bachia komorora ng'a ere n'Omoyahudi , bakaaka eriogi bonsi pi as'omonwa oyomo as'egeka ki'ang'e chinsa ibere , bakorera , Aritemi bw'Abaefeso nomonene .
44019035	Nomoriki bw'omochie ochia kobakiria abanto , agateba , Inwe abasacha b'Efeso , monto ki otamanyeti ng'a omochie o Efeso nomorendi bwe hekalu y'Artemi , nyasaye omokungu ore omonene , naende omogwekano oria ogwete korwa igoro ?
44019036	Gaki , ekiagera amang'ana aya takonyara gokanwa , negwenerete gokira , timokora ring'ana ria bwango bwango .
44019037	Naki iga mwabareta abanto aba bataibeti ebinto bie hekalu gose komorama nyasaye oito omokungu .
44019038	Gaki onye Demetrio nababachi bare amo nere , bare nering'ana igoro as'omonto , ebigambero mbire , nabagambi mbare : tiga basoerane ,
44019039	Erinde onye mokorigia ring'ana rionsi as'amang'ana ande , igararosigwe as'ogosangererekana kwa boronge .
44019040	Naki ntore nemechando y'ogosoerwa neriomana as'engecho y'amang'ana a rero , kerabe onye ring'ana tiriri , rirorio as'engecho yaye titokonyara koorokia engecho as'omosangererekano oyo .
44019041	Erio ochia gokwana aya , akayosaria omosangererekano .
44020001	Egeturi keria gegachia koera , Paulo akabarangeria aborokigwa agatigana nabarabwo , akaimoka akagenda goika Makedonia .
44020002	Naende erio gaetire chinsemo chiria nakobaremia as'amang'ana amange , agaika Boyunani .
44020003	Erio ochia komenya aroro emetienyi etato , Abayahudi bakamokorera esugu , ochia korigia kogenda Shami as'enchera y'enyancha ; akarigia koirana as'enchera ya Makedonia ,
44020004	Abanto aba bakagenda nere goika Asia , Sopater Omoberoya , na Arisitariko na Sekundo , abanto ba Thesalonika , na Gayo omonto o Derbe , na Timotheo ; na Tukiko na Turufimo abanto b'Asia .
44020005	Abanto abwo konyora batang'anire bagatoganyera Teroa .
44020006	Intwe tokamanora nyuma y'amatuko emegati etabekiri memera , tokarua Filipi tokabaikera Teroa orogendo rw'amatuko atano , togaikaransa aroro amatuko atano nabere .
44020007	Goika rituko rie ritang'ani ri'echuma , aborokigwa kobasangererekanire , erinde basamunyore omogati , Paulo agakwana nabarabwo , akarengereria komanora rituko ria kabere riaye ; agachiererera amang'ana aye goika obotuko bw'ekeigoro .
44020008	Nchiarenge chitaya chinyinge as'egoroba aria aase basangererekanete .
44020009	Omomura oyomo , erieta riaye Eutuko , oikaransete as'edirisa , akaritoerwa nechitoro ; nas'ekiagera Paulo amentete korandia , akaritoerwa nechitoro akagwa korwa egoroba ya gatato , akabogorigwa konya okure .
44020010	Paulo agaika , akamogwera , akamoumamera , akabora , Timokora riroroche ; naki obogima bwaye , nao bore ime yaye .
44020011	Akarina igoro naende , agasamunyora omogati akaria , akamenta gokwana nabarabwo goika rituko ria mambia , erio akaimoka akagenda .
44020012	Bakamoreta omosae oria , ore moyo , bagasasoka omosasoko omonene mono ,
44020013	Intwe togatang'ana kogenda obwato , tokagenda goika Assos , tokarengereria komonyora Paulo aria : naki naboigo achigete ere , akarengereria agende namagoro .
44020014	Agachia gotoikera aria Assos , tokamosoyia , togaika Mitulene .
44020015	Tokamanora korwa agwo , nerituko ria kabere , togaika aas'arigerereti Kio ; rituko ria kabere riaye togaika Samos , togaikaransa Trogullio , rituko ria kabere riaye togaika Mileto .
44020016	Naki Paulo igarengereretie goeta Efeso nobwato , tabaisa gotebana as'Asia ; naki igare koayerera , akarigia goika Yerusalemu rituko ria Pentekote , keranyarekane .
44020017	Korwa Mileto Paulo agatoma abanto kogenda goika Efeso , akabarangeria abagaka b'ekanisa .
44020018	Bagachia goika asare , akabatebia , Inwe mwamanyire korwa rituko rie ritang'ani nachagete gotacha aiga Asia , buna narenge asemore ekero gionsi ,
44020019	nkomokorera Omonene as'obokanyeku bwonsi , namariga , nemechando emenge nanyorete as'ogotega kw'Abayahudi :
44020020	ng'a tinabisete ring'ana rinde rionsi eriranyare kobagwenera , korende naborogetie maiso marore enyomba as'enyomba .
44020021	Nakobaorokeria Abayahudi n'Abayunani okoonchoka kore ase Nyasaye , nokwegena kore as'Omonene oito Yesu Kristo .
44020022	Gaki , bono rora , nabwatirie enchera kogenda Yerusalemu nasibirwe as'enkoro yane , timanyeti ayaranyore aria :
44020023	tatiga ng'a Omoika Omochenu omochie as'omochie igogontebia , ng'a ebisibo nemechando binganyete .
44020024	Korende timbobareti obogima bwane ng'a negento kie rigori asende , erinde ndokore orogendo rwane , nobosomba boria nanyorete as'Omonene Yesu , koorokia enchili y'obuya bwa Nyasaye .
44020025	Na bono inche namanyire ng'a inwe mwensi abanaranderetie obonda bwa Nyasaye , nare kogenda aria naria , timokondora obosio bwane naende .
44020026	As'ayio nabaorokeirie bonsi ase rituko eri ria rero , ng'a inche tindi nabibe as'amanyinga ay'omont'onde bwonsi .
44020027	Naki tinangete kobaranderia amang'ana ay'okworokereria gwonsi kwa Nyasaye .
44020028	Erigererie inwe abanyene , neriicho rionsi , erio Omoika Omochenu abaete mobe abarendi , koyerisia ekanisa yaye Nyasaye , eyenyorerete as'amanyinga aye omonyene .
44020029	Namanyire inche ng'a nyuma as'okoimoka kwane chisese chi'orosana chintindi nachiche asemore , tichiritigera riicho ;
44020030	naende korwa egati yaino nabaimoke abanto , bagokwana ay'obong'ainereria , babang'use aborokigwa gochia nyuma yabo .
44020031	As'ayio renda , mokoinyora ng'a emiaka etato , obotuko nomobaso , tinare gotiga komokurera ker'omonto as'amariga .
44020032	Gaki bono baminto nababekire as'amaboko a Nyasaye , nase ring'ana ri'obuya bwaye , asare ere oyoranyare kobaagacha nakobaa omwando amo nabarabwo bonsi abasibekire .
44020033	Tinarengereretie efetha , nonya nethahabu , nonya neanga y'omonto .
44020034	Inwe abanyene mwamanyire ng'a amaboko aya akoreire okorigia kwane , nokwabo abarenge amo nainche .
44020035	Nabaeire omogwekano ase chingecho chionsi , ng'a as'okobwata emeremo iga nebagwenerete kobakonya aba tari nechinguru , nakoyainyora amang'ana ay'Omonene Yesu , buna akwanete omonyene , Negesio korua kobua okonyora .
44020036	Ochia gokora gokwana aya agatung'ama agasaba amo nabarabwo bonsi .
44020037	Bakarera mono bonsi , bakamogwera Paulo rigoti riaye , bakamonyunyunta ,
44020038	bagaichana kobua as'engecho ye ring'ana riria atebete , ng'a timokondora obosio naende . Bakamokoba goika obwato .
44021001	Egachia koba ekero twatananekanire nabarabwo na komanora nobwato , tokagenda boronge goika Koos , ne rituko ria kabere riaye togaika Rodo , na korwa aroro togaika Patara :
44021002	tokanyora obwato oboranyare kwamboka goika Foiniki , tokarina obwato , tokamanora .
44021003	Erio togachia korora Kupro , togagetiga ensemo y'okobee ; tokagenda goika Shami , togaika Turo : naki agwo nao obwato bwaito bogoikeria ebinto biaye .
44021004	Twachia kobarora aborokigwa , togaikaransa agwo amatuko atano nabere : nabarabwo bakamotebia Paulo as'okobua kw'Omoika Omochenu tatira gochia Yerusalemu .
44021005	Goika togachia gokora amatuko aria , tokaimoka tokagenda as'orogendo rwaito ; nabanto bonsi , amo nabakungu babo , nabana babo , bagatokoba goika isiko as'omochie : bagatung'ama engegu , togasaba ,
44021006	na nyuma gatwatiganire ; tokarina obwato ime , nabarabwo bakairana nka .
44021007	Gotwachia gokora orogendo rwaito korwa Turo , togaika Ptolemai ; tokabakwania abaminto , togaikaransa nabarabwo rituko erimo .
44021008	Mambia yaye intwe tokaimoka na Paulo , togasoka , togaika Kaisaria , togasoa enyomba ya Filipo omorandia , orenge oyomo o baria batano nababere , togaikaransa nere .
44021009	Omonto oyo narenge nabaiseke bane abekungi , bare kobana .
44021010	Erio agwo twarenge toikaransete aroro amatuko amange , omobani oyomo erieta riaye Agabo agatirimboka korwa Boyahudi .
44021011	Agachia goika asetore , akarobogoria orokini rwa Paulo , agesiba amagoro namaboko , akabora , Omoika Omochenu otebire iga , Naboigo Abayahudi ba Yerusalemu barache komosiba omonto omonyene orikini oro , nabarabwo nabamobeke as'amaboko ay'abanto b'ebisaku .
44021012	Togachia koigwa aya , intwe , nabanto b'aria , tokamosorora tabaisa gotira gochia Yerusalemu ,
44021013	Erio Paulo akairaneria , Nki eke mogokora , mokorera na kong'ita enkoro ? naki inche tari as'ogosibwa gwoka , igonde ang'e nonya nogoitwa ase Yerusalemu as'engecho y'erieta riaye Omonene Yesu .
44021014	Erio kangire amang'ana aito togakira , togateba , Obwanchani bw'Omonene tiga bokoreke .
44021015	Nyuma as'amatuko aria tokabogoria ebinto biaito , togatira kogenda Yerusalemu .
44021016	Abande b'aborokigwa ba Kaisaria , bakagenda amo naintwe , bakamoretana na Mnason , omonto o Kupro , omworokigwa o kare , ere nere toraikaranse bwoye .
44021017	Togachia goika Yerusalemu , abaminto bagatoroisia as'omogoko .
44021018	Rituko ria kabere riaye Paulo agasoa ase Yakobo amo naintwe , nabagaka bonsi nao barenge .
44021019	Kabakwanirie , akaborokia amang'ana onsi erimo erimo aya Nyasaye akorire as'ebisaku as'obosomba bwaye .
44021020	Nabarabwo , bagachia koigwa , bakamobaka Nyasaye ; bakamotebia , Oyominto , kwarorire ng'a Abayahudi abanchire buna bare chilifu chinyinge ; nabarabwo bonsi igo bare abakong'u mono as'engecho y'amachiko :
44021021	nabarabwo batebigwe chingecho chiao , ng'a kwaborokereirie Abayahudi bonsi abamenyete as'ebisaku komotiga Musa , gokobatebia tibarokia abana babo gose tibatunyana chingecho .
44021022	Gaki , inki ? nebagwenerete abanto basangererekane ; naki nabaigwe ng'a gwachichire ,
44021023	Gaki kora ring'ana eri toragotebie ; Mbare aiga asetore abanto bane abare neira igoro yabo .
44021024	Imokia abanto aba bwesibie amo nabarabwo , orue eng'eria yabo , erinde bagingire emetwe yabo : erio abanto bonsi banyare komanya ng'a amang'ana aria batebigwe asore ng'a tari ay'ekeene ; korende aye omonyene igokogenda buya nakobwata amachiko .
44021025	Korende ase chingecho chi'abanto b'ebisaku banchire , twanyarire kobeka ekina giaito , barabwo tibabwata gento kende tatiga as'okwerenda emebere yabo nebinto biarusigwe ebing'wanso chisanamu , namanyinga , nebinto bing'entire , nobonyaka .
44021026	Erio Paulo akabaira abasacha baria , na rituko ria kabere riaye agesibia omobere oye amo nabarabwo , agasoa hekalu ime , goteba amang'ana ay'ogoikerania amatuko ogosibigwa , goika esadaka erusigwe as'engecho ya ker'oyomo obo .
44021027	Naboigo amatuko aria atano nabere achia koba ang'e goikerangiwa , Abayahudi baruete Asia bakamorora ase hekalu ime , bakabasegeta abanto bonsi , bakamobwata ,
44021028	bakaaka eriogi , Inwe abasacha ba Isiraeli , konya ; Omonto oyo nere oria okworokereria abanto ase ker'ensemo ayatagwenereti abanto , namachiko , naase aiga : naende , kobua aya , obasoirie Abayunani ase hekalu , obekire eubi aas'aiga aachenu .
44021029	Naki bamororire Turufimo Omoefeso , aino nere as'omochie , bagakaga ng'a Paulo namosoirie ase hekalu .
44021030	Omochie bwonsi ogasogwa nokobea , abanto bagasangererekana bwango bwango , bakamobwata Paulo , bakamokurura bakamosokia korwa ase hekalu : erio ebisieri bigasiekwa ,
44021031	Erinde bagachia koba kobakorigia enchera y'okomoita , amang'ana akamoikera omotang'ani bw'omoganda , ng'a omochie o Yerusalemu osarekire , omochie omogima .
44021032	Erio bwango akaimokia abasigari nechisagini akabaikera bwango . Nabarabwo bagachia komorora omotang'ani nabasigari , bagatiga komoaka Paulo .
44021033	Erio omotang'ani agaika ang'e akamobwata , agachika asibwe nebinyuri bibere ; akaboria , nere ng'o oyo ? naende inki akora ?
44021034	Abande as'omosangererekano bakaaka eriogi bagoteba iga , nabande iga : agachia koba tari konyara komanya oboronge bw'amang'ana aria as'engecho y'egeturi keria , agachika aretwe ime as'enyomba enene y'abasigari .
44021035	Nabo agachia goika ebirinero , akaba nkobogorigware nabasigari as'engecho y'obotindi bw'omoganda ;
44021036	naki omoganda omonene bw'abanto bakamotunyana bakoaka egeturi , Morusieo oyo .
44021037	Na Paulo ochia koba ngosoigware ime as'enyomba enene y'abasigari , akamotebia omotang'ani , Ninyore ribaga ngotebie ring'ana ? Nere akabora , Inee , nomanyete Ekeyunani ?
44021038	Aye tari oria Omomisiri , ere ritang'ani ri'amatuko aya oyobasegetete baria abanto chilifu inye , barogetwe Abaiti , akabatang'ana as'eroro ?
44021039	Paulo akabora , Inche n'Omoyahudi , omonto o Tariso , omochie o Kilikia omonyene ense bw'omochie otari moke : nagosabire ong'e ribaga nkwane nabanto aba .
44021040	Erio ochia komoa ribaga , Paulo agatenena ebirinero igoro , akabakiria nokoboko abanto baria ; bagachia gokira kiri kegima , agakwana nabarabwo as'omonwa bw'Ekeibirania , ogoteba ,
44022001	Inwe baminto nabatata bane , ntegerera , gonkwegambera omonyene as'amasio aino bono .
44022002	Bagachia koigwa ng'a igagokwana nabarabwo as'omonwa bw'Ekeibirania , bakamenta gokira : agakwana ,
44022003	Inche n'Omoyahudi , naiboretwe Tariso omochie o Kilikia , nkarererwa as'omochie oyio , as'amagoro a Gamalieli , nkorokererigwa ogochika kw'abatata baito as'oboronge , nkaba omonto oyore nomokia ase Nyasaye , buna inwe mwensi more rero iga .
44022004	Nkabarosia abanto b'Enchera eye goika ogoitwa , mbasiba , mbaruta echela ime , abasacha nabakungu .
44022005	Buna Omokuani omonene nere ambere kirori , nabagaka be ritongo bonsi pi ; ekiagera naetwe amarube nabarabwo as'abamwabo , nkagenda Damesiki , erio mbarete baria barenge agwo goika Yerusalemu , basibire erinde bachandwe .
44022006	Erio agwo ekero narenge kogenda , konaikire ang'e Damesiki , ekero kia mobasogati , mobosokano amasase amanene , aruete igoro akamoreka chinsemo chionsi .
44022007	Nkagwa inse , nkaigwa eriogi rigontebia , Saulo , Saulo , naki okondosia ?
44022008	Nkairaneria , naye ng'o Omonene ? Agantebia , Inche Yesu Omonazareti ere aye kwandosirie .
44022009	Na baria barenge amo nainche mbayaroche amasase aria , bakaba nokoiroka , korende tibarigwete eriogi riria .
44022010	Ngateba , Ninki ndakore Omonene ? Omonene agantebia , Tenena ogende goika Damesiki ; nagwo notebigwe chingecho chi'amang'ana onsi ayachikirwe oyakore .
44022011	Naende ngachia koba tindikorora as'engecho y'obonene bw'amasase aria , nkarawa namaboko abo abarenge amo nainche , ngaika Damesiki .
44022012	Erio omonto oyomo , Anania , omoiroki Nyasaye as'ogotunyana amachiko , ore gotebwa buya n'Abayahudi bonsi bamenyete agwo .
44022013	Aganchichera , agatenena ang'e nainche , agantebia , Oyominto , Saulo , ramokia . Nkamoramokeria amaiso ane ensa eria eria .
44022014	Agateba , Nyasaye bw'abatata baito okorusananirie onyare komanya obwanchani bwaye , nakomorora Omonyene Oboronge , nakorigwa eriogi rikorwa as'omonwa oye ,
44022015	Naki nobe kirori oye as'abanto bonsi , bw'amang'ana ayakwarorire nakoyaigwa .
44022016	Gaki bono inki ogotebanera ? tenena obatiswe , bwesibie ebibe biao , gokorirangeria erieta ri'Omonene .
44022017	Gekaba nachia koirana Yerusalemu , ekero narenge gosaba ase hekalu ime , nkairwa as'okorota ,
44022018	nkamorora ogontebia , Ayerera bwango , karue ase Yerusalemu bwango : ekiagera tibagwancha oborori bwao ase chingecho chiane ,
44022019	Nainche nkabora , Omonene , bamanyire barabwo ng'a inche igo narenge kobasiba baria bagwanchete nakobaaka ase chisunagogi chiabo :
44022020	namanyinga a Stefano kirori oo ekero agoiterwa , nainche igo narenge nteneine ang'e , ngancha aitwe , ngachirenda chianga chiabo abamoitete .
44022021	Nere agantebia , Genda : naki inche ningotome are as'abanto b'ebisaku .
44022022	Bakamotegerera goika ring'ana riria ; erio bakaaka eriogi riabo , bagoteba , Morusieo oyo as'ense : naki tagwenereti abe moyo .
44022023	Bagachia koba bakonakoaka egeturi nakorusia chianga chiabo , na gosiarasiara ebuse gochia igoro ,
44022024	oria omotang'ani agachika aretwe ime as'enyomba enene y'abasigari , agachika aborigwe chingecho chiaye as'okoakwa , erinde amanye engecho bakomwogerera eriogi buna eri .
44022025	Goika bagachia komosiba as ' engori , Paulo akamotebia esagini oteneine ang'e nere , Inee ! mboronge komosusura omonto Omorumi , nere ataranacherwa kina ?
44022026	Oria esagini ochia koigwa , akagenda akamworokia oria omotang'ani okobora , Naki origeti gokora ? ekiagera omonto oyo n'Omorumi .
44022027	Omotang'ani agacha akamotebia , Ntebia , N'Omorumi ore ? agateba , Ee .
44022028	Omotang'ani akairaneria , Inche igo nanyorete obobiare obo kw'abanyene ense ase rigori ri'enibo enyinge . Paulo agateba , Nainche igo naiboretwe as'engecho eyio .
44022029	Erio baria barenge ang'e komoboria bakaimoka bakamotiga : noria omotang'ani akairoka , erio kamanya ng'a n'Omorumi , nas'engecho amosibire .
44022030	Rituko ria kabere riaye , akarigia komanya boronge , nas'engecho ki asoeirwe n'Abayahudi , akamosibora , agachika abakuani abanene neritongo bonsi bache . Akamoreta Paulo inse , akamobeka as'amasio abo .
44023001	Paulo akababeta amaiso abanto be ritongo akabora , Baminto , inche as'ebirengererio ebiya kegima igande moyo as'obosio bwa Nyasaye goika rero iga .
44023002	Omokuani akabachika baria bateneine ang'e nere komoaka omonwa oye .
44023003	Erio Paulo akamotebia , Naye Nyasaye nakoake , enyasi eakire echoka : aye gwaikaransire konachera ekina boronge koreng'ana buna ogochika , naye gogoteba ng'akwe as'enchera etari y'ogochika ?
44023004	Baria bateneine ang'e nere bakabora , Inee ! Nomokuani omonene o Nyasaye kwaramire ?
44023005	Paulo agateba , Tinamanyete baminto ng'a ere nomokuani omonene : naki narikire , Tomokwana amabe omonene bw'abanto bao .
44023006	Korende agachia komanya ng'a ensemo eyemo n'Abafarisai , nensemo ya kabere n'Abasadukai , akaaka eriogi ase ritongo riria , Baminto , Inche n'Omofarisai , omwana bw'Abafarisai : inche igo nkogambigwa as'engecho y'ogosemeria gw'okobokigwa kw'abakure .
44023007	Erio gakwanire aya , gokaba ogwatananekana egad y'Abafarisai n'Abasadukai , omosangererekano ogatananekana .
44023008	Naki Abasadukai bagoteba ng'a kobokigwa tikori , nonya namalaika , nonya nomoika : korende Abafarisai igo bagwatora onsi abere ,
44023009	Bikaba ebituri ebinge : abariki b'ensemo y'Abafarisai bagatenena , bakamwomanera , bagoteba , Titorochi bobe bonde as'omonto oyo : korende onyore omoika gose rilaika rigokwana nere titoamererania na Nyasaye .
44023010	Eriomana rinene riachia kooroka , oria omotang'ani akairoka Paulo tabaisa gotandoranwa nabarabwo , agachika abasigari baike nakomotaboria korwa as'amaboko abo , nakomoreta as'enyomba enene y'abasigari .
44023011	Obotuko boria Omonene agatenena ang'e nere , agateba , Obe nomoyo omoremu , Paulo ; naki buna kwaorokirie chingecho chiane Yerusalemu , nekogwenerete kong'orokia boigo Rumi .
44023012	Bogachia gokiamoka , ensemo y'Abayahudi bakabwatana , bakeng'ata as'eira bagoteba , Titokoria gose titokonywa goika gatwatiekire komoita Paulo .
44023013	Nabwo batiananetie igo barenge abanto kobua emerongo ene .
44023014	Nabarabwo bakagenda as'abakuani abanene nabagaka , bakabora , Tweng'atire as'eira , titoria gento goika ekero twamoitire Paulo .
44023015	Gaki bono inwe amo nabagaka be ritongo motebie omotang'ani amotirimbokie gocha asemore , buna nabanto morigetie komanya chingecho chiaye buya kobua : naintwe igotore ang'e komoita ataraika ang'e ,
44023016	Omoigwa o Paulo akaigwa amang'ana ay'okoboera kwabo , akagenda agasoa ime as'enyomba enene akamworokia Paulo amang'ana ayio .
44023017	Paulo akamorangeria esagini oyomo , agateba , moire oyo as'omotang'ani , ekiagera nabwate ring'ana akomworokia .
44023018	Erio akamoimokia , akamoira as'omotang'ani akamotebia , Paulo , oria omosibwa nandangeria , origia nkoretere omomura oyo ekiagera nare nering'ana agogotebia .
44023019	Oria omotang'ani akamobwata okoboko , akagenda nere ensemo , akamoboria bobisi , Ing'ana ki obwate origetie konyorokip ?
44023020	Akabora , Abayahudi babwatanire gogosaba omorete Paulo inse ankio , omobeke as'obosio bwe ritongo , ng'a igo morigetie komanya chingecho chiaye as'amaene kobua .
44023021	Gaki aye tibwancha : naki abanto kobua emerongo ene bamoboeire , beng'atire as'eira tibaria gose tibanywa goika kobamoitire Paulo : nabarabwo igo bare ang'e baganyete eira asore .
44023022	Erio oria omotang'ani akamotiga omomura oria agende , akamotebia , tomotebia monto onde bwonsi ng'a kwanyorokirie aya .
44023023	Akarangeria chisagini ibere , agateba , Beka ang'e abasigari chimia ibere kogenda Kaisaria , nabasigari abarini chibarasi emerongo etano nebere , nabanyene amatimo chimia ibere , ekero gie chinsa isato chia botuko .
44023024	Akabatebia kobeka ang'e ebarasi bamorinie Paulo nakomoira buya ase Feliki gavuna .
44023025	Akarika rirube buna iga :
44023026	Klaudio Lusia as'omonene gavuna Feliki , nagokwanirie .
44023027	Omonto oyo igabwatwa n'Abayahudi , akaba ang'e goitwa nabarabwo , nkagenda amo nomoganda bw'abasigari , nkamotoria , nachia konyora amang'ana ng'a ere n'Omorumi .
44023028	Naende konachia korigia komanya engecho yaye bakomosoera , nkamoreta inse , nkamobeka as'obosio bwe ritongo :
44023029	nkarora ng'a igasoeirwe as'engecho y'amaboria ay'amachiko abo , gose tasoeiri ase ring'ana rinde rigwenerete agoitwa nonya ngosibwa .
44023030	Goika nachia konyora amang'ana baboire omonto oyo , bono namotomire asore , nkabachika nabaria abasoete , bakwane amang'ana aye as'obosio bwao . Orare buya .
44023031	Erio , baria abasigari bakamoimokia Paulo buna bachigetwe , bakamoira goika Antipatiri botuko .
44023032	Erio mambia bakabatiga baria abarinete chibarasi bagende amo nere , nabarabwo bakairana as'enyomba enene y'abasigari :
44023033	nabaria , bagachia goika Kaisaria , bakamoa gavuna rirube riria , bakamobeka Paulo as'obosio bwaye .
44023034	Nere agachia korisoma , akabora , Omonto oyo noyo nse ki ? ochia kworokigwa ng'a nomonto o Kilikia , agateba ,
44023035	ninkoigwe amang'ana ao ekero barache baria abagosoerete : agachika arendwe ase Praitorio ya Herode .
44024001	Nyuma as'amatuko atano , Anania , omokuani omonene agatirimboka nabande as'abagaka amo nere , nomokwani oyomo , Teritullo ; nabarabwo bakainotebereria gavuna amang'ana a Paulo .
44024002	Naende agachia korangerigwa , Teritullo agachaka komosoera , agateba , Ekiagera asore , twanyorire omorembe omonge aye Feliki omonene , nas'okorigereria kwao amang'ana amabe iga akorosigwa as'engecho y'egesaku eke ,
44024003	gaki iga tokoyanyora ker'ekero na ker'aase , as'obuya bwonsi .
44024004	Korende tingochanda kobua , nagosoroire ototegerere amang'ana amake as'ogwancha kwao .
44024005	Naki twamororire omonto oyo omochege , omochaki bw'eriomana as'Abayahudi bare as'ense yonsi , naende nomotang'ani ensemo y'Abanazareti .
44024006	Naende igatemete koyebeka hekalu ebibe : tokamobwata : tokarigia komogambia as'ogochika gwaito .
44024007	Korende Lusia omotang'ani agaika , akamorusia as'amaboko aito nechinguru , akabachika baria abamosoeri bache asore ,
44024008	aye omonyene nonyare komoboria nakonyora engecho y'amang'ana aria twamosoeire intwe .
44024009	Abayahudi nabarabwo bakamosoera , bakabora naboigo are .
44024010	Erio gavuna akamworokia Paulo okoboko erinde akwane , akairaneria , Ekiagera namanyire ng'a aye kwabaire omogambi as'egesaku eke as'ekero ki'emiaka emenge , igo nakoiraneria as'omoyo bw'omogoko .
44024011	Ekiagera nonyare komanya ng'a taraeta amatuko kobua ikomi nabere korwa natirete kogenda Yerusalemu gosasima .
44024012	Abanto aba tibandochi ime ase hekalu , nkwomana nomonto gose ngokora eriogi as'omosangerereko , gose ase chisunagogi gose as'omochie ime .
44024013	Gose tibakonyara koyaorokia amang'ana aya bansoera bono .
44024014	Tatiga ring'ana eri naorokia asore , ng'a Enchera eria bakoroka ensemo y'obong'ainereria , nabo nkomosaba Nyasaye bw'abatata baito , nakoyancha onsi ayabwataine namachiko , nayarikire ase chibuku chi'ababani :
44024015	ninde nogosemeria ase Nyasaye , naende nonya mbarabwo nabarabwo iga bariganyete ng'a nakobe okobokigwa kw'abakure abanyene oboronge nabatari noboronge bonsi .
44024016	Nainche nabo natemire koba nebirengererio bitari nobobe as'obosio bwa Nyasaye nas'obosio bw'abanto .
44024017	Nyuma as'emiaka emenge ngaika mbaretere abanto b'egesaku kiane ebiegwa ne chisadaka .
44024018	Abande as'Abayahudi baruete Asia bakandora ime ase hekalu nasibigwe , timbeti amo nomoganda gose riroroche :
44024019	nebagwenerete barabwo koba aiga as'obosio bwao nagonsoera , onye barenge nering'ana rinde rionsi igoro asende .
44024020	Gose abanto aba abanyene batebe , nkomocha ki barora asende ekero natenena ase ritongo ,
44024021	tatiga as'engecho y'eriogi narerete gongotenena egati gati yabo , as'engecho y'okobokigwa kw'abakure nkogambigwa as'obosio bwao iga rero .
44024022	Korende Feliki , agachia koigwa aya , akabakiria , ekiagera amanyete boronge amang'ana Enchera eria , akabora , Lusia omotang'ani karatirimboke ninache amang'ana ao .
44024023	Akamochika oria esagini amorende Paulo , korende abe neribaga ; gose tamokania nonya noyomo obo bw'abasani baye komokorera , gose gocha komorora .
44024024	Nyuma as'amatuko atai make Feliki agaika na Drusilla mokaye oyorenge Omoyahudi , akamorangeria Paulo , akamoigwa amang'ana okwegena gwa Kristo .
44024025	Naende Paulo , agachia koba ngokwanare amang'ana aye as'amang'ana oboronge , oiokwerita , nekina gegocha , Feliki akaba nobwoba , akairaneria , Bono genda , nainche nkonyora ribaga ninkorangerie naende .
44024026	Naende igasemeretie ng'a naegwe chifetha na Paulo erinde amosibore : as'ayio akamorangeria ebiro ebinge gokwana nere .
44024027	Korende emiaka egachia koera ebere , Porikio Festo agasoa agambe ribaga riaye Feliki ; na Feliki , akarigia gwekorera obuya as'Abayahudi , akamotiga Paulo osibire .
44025001	Goika Festo gasoire as'obogambi bwaye , nyuma as'amatuko atato agatira gochia Yerusalemu korwa Kaisaria .
44025002	Abakuani abanene n'Abayahudi bakamotebia amang'ana a Paulo , bakamosorora ,
44025003	na komosaba abanchere , nakorua ogochika aretwe Yerusalemu , banyare komoboera nakomoitera enchera .
44025004	Festo akairaneria ng'a Paulo narendwe Kaisaria ; nere omonyene igare ang'e kogenda aroro bwango .
44025005	Agakwana , Baria bare nobonene as'egati yaino , nabatirimboke amo nainche bamosoere , onye ring'ana rire ribe as'omonto oyo .
44025006	Agachia goikaransa asebare amatuko atano natato gose ikomi , agatirimbokera Kaisaria ; goika rituko ria kabere agaikaransa as'ekerogo gi'ekina , agachika Paulo aretwe .
44025007	Agachia gocha , Abayahudi abaruete Yerusalemu bagatenena ang'e nere , bakareta amasoero amange namarito igoro yaye , ayabatanyare koyaorokia boronge ;
44025008	Paulo agekwanera iga , ng'a inche timocheti ring'ana igoro as'amachiko ay'Abayahudi , gose igoro ase hekalu , nonya igoro ase Kaisari .
44025009	Korende Festo akarigia kwegwenia as'Abayahudi , akamoiraneria Paulo , akabora , norigetie kogenda Yerusalemu , ogambigwe aroro as'obosio bwane ?
44025010	Paulo agateba , Inche natenenire aiga as'obosio bw'ekerogo gi'ekina kia Kaisari , angwenerete kogambigwa : timbamochereti Abayahudi ring'ana buna aye omanyete buya .
44025011	Onye namochire gose nakorire ring'ana rigwenerete ogokwa , tinyangeti gokwa : korende , onye tari ekeene ring'ana eri bansoeire , onde tari oranyare kombeka amaboko abo . Nindigeti apili ase Kaisari .
44025012	Erio Festo agachia gokora ogokwana nabanto be ritongo , akairaneria , Norigetie apili ase Kaisari : gaki nogende ase Kaisari .
44025013	Amatuko atai make agachia goeta , Agrippa omoruoti na Bereniki bagaika Kaisaria , bakamokwania Festo .
44025014	Naende bagachia goikaransa aroro amatuko amange , Festo akamotebia omoruoti amang'ana a Paulo , agateba , Nar'aa omonto otigetwe na Feliki osibire :
44025015	nainche ekero narenge Yerusalemu , Abakuani abanene nabagaka b'Abayahudi bagantebia amang'ana aye , bakarigia agambigwe .
44025016	Nkabairaneria ng'a tari engecho y'Abarumi komorua omonto onde bwonsi aitwe , ritang'ani omonto oria osoerwa atararorana nabamosoeri baye obosio as'obosio , nakoegwa ribaga gwekwanera as'amasoero aye .
44025017	Nabo bagachia gosangererekana aiga tintebaneti , korende rituko ria kabere ngaikaransa as'ekerogo gi'ekegambero , ngachika omonto oyio aretwe .
44025018	Nabaria abamosoeri bagachia gotenena ang'e nere , tibamosoera ase ring'ana ribe , buna nakagete ;
44025019	korende iga barenge namaboria igoro asare as'edini yabo abanyene , nas'amang'ana omonto oyomo Yesu , oyotiekire gokwa , oyio Paulo akonagoteba ng'a moyo are .
44025020	Nainche ngatantana buna nkorigia ekeene ki'amang'ana aya , nkamoboria gose narigetie kogenda Yerusalemu agambigwe aroro as'amang'ana aya .
44025021	Korende Paulo akarigia abekwe agambigwe n'Augusto , ngachika arendwe goika moire ase Kaisari .
44025022	Agrippa akamotebia Festo , nainche nindigetie komoigwa omonto oyo , Akabora , Nomoigwe mambia .
44025023	Goika mambia Agrippa agacha amo na Bereniki as'obonene obonge , bagasoa aase bakoigwera amang'ana , amo nechisagini chinene nabanto abanene b'omochie , Festo akarua ogochika Paulo aretwe .
44025024	Festo agateba , Omoruoti Agrippa , nainwe mwensi aba moraa amo naintwe , mwamororire omonto oyo , as'ere omoganda bwonsi bw'Abayahudi aria Yerusalemu naa onsi mbandigetie mbakonye , bakoaka eriogi ng'a temogwenereti koba moyo .
44025025	Korende ngachia korora ng'a takoreti ring'ana rigwenerete aitwe : nere omonyene karigetie agambigwe na Augusto , nkarigia komotoma asare .
44025026	Nainche tindi nering'ana ri'ekeene komorikera omonene one . As'ayio namoretire aiga obosio bwaino , kobua as'obosio bwao aye omoruoti Agrippa , erinde gatiekire koborokia amang'ana aye , inyore ring'ana nkomorikera .
44025027	Naki narorire nering'ana ritari nenchera komoira omosibwa , ataorokiri amasoero aria asoerwa .
44026001	Agrippa akamotebia Paulo , Nore neribaga gokwana amang'ana ao . Erio Paulo akarambora okoboko kwaye , agekwanera .
44026002	Nerorire omonyene ng'a ninde negesio , aye omoruoti Agrippa , ekiagera ninyekwanere as'obosio bwao rero , as'amang'ana aria onsi nasoerwa n'Abayahudi .
44026003	Nabo ekiagera aye kwamanyire mono engecho namaboria onsi bare naro Abayahudi : as'ayio nagosabire onyigwe as'oboremereria .
44026004	Abayahudi bonsi bamanyire obogima bwane korwa oboke bwane , bwarenge korwa omochakano as'egesaku kiane , nase Yerusalemu , onye mbancha koorokia ,
44026005	buna narenge Omofarisai as'okobwata engecho y'edini yaito ere yaboronge kegima .
44026006	Naende bono natenenire aiga ngambigwe as'engecho y'ogosemeria kw'eira baetwe abatata baito na Nyasaye ;
44026007	as'eyio ebisaku biaito ikomi nabibere basemereti koyeikera , kobaramokerere Nyasaye as'omokia omobaso nobotuko . Nainche nasoeirwe n'Abayahudi as'engecho y'ogosemeria okwo , Aye omoruoti !
44026008	Naseki rigokagwa nainwe koba nering'ana ritanchegeti , ng'a Nyasaye nkobabokiare abakure ?
44026009	Ekeene , inche omonyene naroche ng'a nengwenerete gokora amang'ana amange ayatananegete nerieta riaye Yesu Omonazareti .
44026010	Nkayakora aya Yerusalemu : nkabasiba abange as'egati y'abachenu as'echela , konatiekire koegwa ogochika nabakuani abanene , kobagoitwa , iga nanchete abe bo asebare .
44026011	Naende ebiro ebinge ase chisunagogi chionsi nkabachanda , mbabetereria korama ; nkabarorera endamwamu buna igande nebarimo , nkabachanda goika nonya nemechie y'abageni .
44026012	Nabo as'emeremo eyio iga narenge kogenda Dameski , naeirwe okobua namachiko nabakuani abanene .
44026013	Aye omoruoti , ekero kia mobasogati as'enchera nkarora amasase akorua igoro abuete okobara kw'erioba , akambarera chinsemo chionsi , naende baria barenge amo nainche .
44026014	Tokagwa inse ntwensi , nkaigwa eriogi rigokwana nainche as'omonwa bw'Ekeibirania , Saulo , Saulo , naseki okondosia ? naakong'u asore koyeaka chintacho ensimano ,
44026015	Nainche nkabora , Naye ng'o Omonene ? Omonene agantebia , Ninche Yesu , aye kwandosirie .
44026016	Korende imoka , otenene : naki nakoorokeire as'engecho y'ogogochora obe omokori na kirori bw'amang'ana aya kwarora , namang'ana ayio ndeorokerie asore ;
44026017	kondagokonye nabanto bao , nabanto b'ebisaku , as'abwo ndagotome ,
44026018	obaramokie amaiso abo , badge omosunte nakoyoiranera omobaso , nagochitiga chinguru chia Saitani nakomoonchokera Nyasaye , banyore okwaberwa kw'ebibe biabo , nomwando as'egati yabo abasibigwe as'okwegena kore ime asende .
44026019	As'ayio aye omoruoti Agrippa , tinsareti okorora koria kw'igoro :
44026020	korende ritang'ani iga nabarandereti baria ba Damesiki , na Yerusalemu , nase ense yonsi ya Boyahudi , nabanto b'ebisaku , baonchoke bamoonchokere Nyasaye , bagokora ogokora kobwataine nokoonchoka kwabo .
44026021	Naki as'ayio Abayahudi bakambwata ime ase hekalu , bagatema kong'ita .
44026022	Erio konatiekire gokonyora ogokonywa gokorua ase Nyasaye , natenenire goika rero iga nakobatebia abake nabanene , gose tindi gokwana ring'ana tatiga aria ababani na Musa bayakwanete , ng'a nabe ;
44026023	buna Kristo agwenerete achandwe , naende buna ere ritang'ani , as'okobokigwa korwa as'abakure narandie amang'ana omobaso as'abanto baye nas'abanto b'ebisaku .
44026024	Agachia gwekwanera iga , Festo agakwana as'eriogi rinene , Paulo nebarimo ore ; ogosoma kwao okonge gwagoonchoire obong'aini bwao .
44026025	Korende Paulo agakwana , Tindi ebarimo , aye Festo omonene ; korende iga ngokwana amang'ana ekeene nay'obong'aini kegima .
44026026	Naki omoruoti omanyire engecho y'amang'ana aya naende ninyare gokwana nere ntari nokoiroka : ekiagera namanyire mono ng'a ring'ana tiriri , nonya nerimo as'ayio atamanyeti ; naki ring'ana erio tirikoregeti bobisi ,
44026027	Omoruoti Agrippa , kwabanchire ababani ? Namanyire ng'anobanchete ,
44026028	Agrippa akamotebia Paulo , as'amang'ana amake norigetie gonkora imbe Omokristo .
44026029	Paulo akamoiraneria , Namosabire Nyasaye ng'a as'amang'ana amake gose as'amange tari aye bweka , korende naba bonsi abang'igure rero , babe buna inche , tatiga as'ebisibo ebi .
44026030	Agachia gokora gokwana aya , omoruoti na gavuna na Bereniki nabaria baikaransete amo nabarabwo bagatenena :
44026031	bakagenda are ake bagatebania , bakabora , Omonto oyo takoreti ring'ana rigwenerete ogokwa nonya nogosibwa .
44026032	Agrippa akamotebia Festo , Omonto oyo anga nanyara gosiborwa onye atanacha apili ase Kaisari .
44027001	Nabo egachia gochikwa togende goika Italia , bakamobeka Paulo nabasibwa bande as'amaboko esagini eyemo , erieta riaye Yulio , bw'omoganda bw'Augusto .
44027002	Togasoa as'obwato bw'Adramutio bwarenge ang'e kogenda goika emechie ye chingegu chi'Asia , tokaimoka , Arisitariko , Omomakedonia o Thessalonika , igarenge amo naintwe .
44027003	Rituko ria kabere togaika Sidoni ; Yulio akamwancha Paulo mono , akamoa ribaga kogenda as'abasani baye gokonywa nabarabwo .
44027004	Korwa agwo tokagenda as'enyancha orogendo maate ase Kupro , erinde tokengane embeo , ekiagera embeo yarenge korua obosio .
44027005	Tokayeeta enyancha ensemo ya Kilikia na Pamfulia , togaika Mura , omochie o Lukia .
44027006	Naria oria esagini akanyora obwato bw'Iskanderia , bwarenge ang'e kogenda goika Italia , agatorinia .
44027007	Tokagenda ng'ora as'ekero ki'amatuko amange , togaika Kinido as'emechando ; nekiagera embeo yatotangete , togaeta ang'e na Kirete maate , erinde twekenge embeo , ang'e na Salmone ;
44027008	tokayeeta as'emechando engegu as'engegu , togaika aase akorokwa Ekiambokero Ekiya . Ang'e nagwo narenge omochie okorokwa Lasaya .
44027009	Naende ekero ekenge konya giaetire , norogendo rore nemechando bono , ekiagera amatuko Okweng'ata konya aetire , Paulo akabatebia , akabora ,
44027010	Abasacha , narorire ng'a orogendo oro narobe nemechando nogosira okonge , tari as'ebinto nobwato bioka , korende nobogima bwaito bwonsi .
44027011	Korende oria esagini akabaigwera omogendia nomonyene obwato , kobua aria akwanete Paulo .
44027012	Nekiagera ekiambokero tikiarenge buya abanto baikaranse ime yaye ekero ki'obokendu , abange bagateba togende torua aiga erinde banyare goika Foiniki , keranyarekane , nagoikaransa aroro ekero ki'obokendu ; nakerokia nekiambokero kia Kirete , erigerereti gati irianyi na mocha na sugusu na mocha ,
44027013	Naende embeo ya sugusu egachia kogusa ake , bagakaga banyorire eki barigetie konyora , bakarusia ekerochi , bakagenda ang'e na Kirete ang'e mono nengegu .
44027014	Nyuma as'ekero egeke omwaga bwe chinguru ore buna ekerambautia , ekorokwa Eurakulo , okaaka obwato :
44027015	bokabogorigwa , ekiagera tibwanyarete koamererania nomwaga , tokabotiga etoire as'egochia .
44027016	Togaeta bwango ang'e negesinka egeke gekorokwa Kilaudia , tokanyara as'emechando , kobotiria obwato :
44027017	bagachia gokora kobotiria , bagakora ogokonywa , bakaboa obwato as'ogoetia engori inse yaye ; bakairoka ng'a tibabaisa koratera ase Surtis , bakarusia egetambaa bakairwa igo .
44027018	Nekiagera konya twaakirwe mono noria omwaga , rituko ria kabere riaye bagachaka gotuguta ebinto enyancha ime ;
44027019	rituko ria gatato bagatuguta ebinto bi'obwato as'amaboko abo abanyene .
44027020	Erioba neching'enang'eni tichiarorekanete as'ekero ki'amatuko amange , nomwaga nemerindo emenge egatotuba , tokerusia moyo as'ogokonyeka .
44027021	Togachia goikaransa ekero ekenene totari koria endagera , Paulo agatenena gati gati yabo , akabora , Abasacha , anga yabete egesio onye mwang'igwete , titorua aria Kirete , nakonyora emechando nogosira buna oko ,
44027022	Bono nabatebirie , mobe nomoyo omoremu : naki omonto tagosira , tatiga obwato bwoka .
44027023	Ekiagera obotuko obo bwa rero rilaika ria Nyasaye , oria inche inde omonto oye , naende nere ngokorera ,
44027024	agatenena ang'e nainche agmtebia , Toiroka , Paulo , nogwenerete gotenena as'obosio bwa Kaisari : naende rora , Nyasaye okoeire abanto bonsi abakogenda amo naye .
44027025	As'ayio abasacha , remia emioyo , naki namwegenire Nyasaye , ng'a nabe buna natebetigwe .
44027026	Korende netogwenerete gotugutwa as'egesinka ekemo .
44027027	Goika obotuko bw'ikomi nane bogachia goika , tokorutwa aria naria as'enyancha y'Adria , obotuko gati abairi bagakaga ng'a baikire ang'e ense enyomo .
44027028	Bakaruta ekerengo , bakanyora emerongo ebere : bakagenderera ake bakaruta ekerengo naende , bakanyora ebirengo ikomi nabitano .
44027029	Bakairoka ng'a tibabaisa gotuomerigwa as'ebitare , bakaruta ebirochi bine , bagasaba bokie .
44027030	Naende abairi bagachia korigia gotama nagotiga obwato , bakaboikia obwato oboke enyancha buna mbarigetie koruta ebirochi korwa obosio bw'obwato .
44027031	Paulo akabatebia esagini nabasigari , Aba bataikaranseti ime as'obwato timokonyara gokonyeka .
44027032	Erio abasigari bakachinacha chingori chi'obwato , bakabotiga bogwe .
44027033	Bogachia gokiamoka , Paulo akabasorora bonsi barie endagera , akabora , Rero namatuko ikomi nane koganya nokweng'ata , timorieti gento kende gionsi .
44027034	Gaki nabasoroire morie , nebe as'ogotoreka kwaino : naki tirogosira nonya norochugu rw'emetwe yaino korwa asemore mwensi .
44027035	Gachia gokwana aya akabogoria omogati , akamosasima Nyasaye as'amasio abo bonsi : akayosamunyora , agachaka koria .
44027036	Erio bonsi bakagongomoka , bakaria endagera abanyene .
44027037	Naintwe iga twarenge ime as'obwato abanto chimia ibere nemerongo etano nebere nabatano nomo .
44027038	Bagachia koigota , bagakeania ebinto bi'obwato , bakayetuguta engano enyancha .
44027039	Bogachia gokiamoka , tibayemanya ense eria ; tatiga baroche ekiambokero kere nomokenye , bagatebania kobosoyia obwato aroro , keranyarekane .
44027040	Bakabituguta biria ebirochi , bakabitiga nyancha , bagachiororobia chingori chi'egeonchori ; bagatiria egetambaa kie ritang'ani embeo ekebwate , bagakegendera ekiambokero .
44027041	Bagaika aase chinsangio chia chinyancha ibere , bakabororia obwato aroro bokaratera , obosio bogasensema omokenye , bokabwatwa kegima , tibwanyegera nonya ng'ake , korende korua nyuma bogatagorwa ase chinguru chi'emerindo .
44027042	Ekina ki'abasigari iga kiare abasibwa baitwe , omonto terema abaise gotama .
44027043	Korende esagini ekarigia komokonya Paulo , akabajanga ; tibakora buna barengereretie ; akabachika baria baranyare kwerema basoe enyancha , baike ense enyomo :
44027044	nabarabwo abagotigara , abande igoro ase chibao , nabande as'ebinto binde bi'obwato . Naboigo abanto bonsi bakanyara goika ense enyomo buya .
44028001	Togachia gokonyeka , twensi , erio tokamanya ng'a egesinka keria iga gekorokwa Melita .
44028002	Abanyene ense bagatokorera obuya boetete engecho : naki bautete omorero , bagatoroisia intwensi , as'engecho embura yatwete , nekiagera as'embeo .
44028003	Paulo iga arenge gosangereria chinko , nakobeka igoro as'omorero , eng'iti egasoka as'engecho y'omorero oria , ekamwenarera as'okoboko kwaye .
44028004	Abanyene ense eria bagachia koyerora eng'iti eria egosung'unana korwa as'okoboko kwaye , bagatebania , Takomocha omonto oyo koba omoiti , nonya okonyegete as'enyancha , ekeene tigekomotiga koba moyo .
44028005	Korende akayesamunsera riko , taba bobe bonde .
44028006	Bakamorigereria mono bagakaga ng'a nabimbe , gose kogwa inse nagokwa bwango : bagachia korigereria mono , ng'a obobe bonde tibomonyoreti , bagaonchora ebirengererio biabo , bakabora ng'a ere nyasaye .
44028007	Ang'e naase aria yarengeo emegondo y'omonene bw'egesinka , erieta riaye Publio ; omonto oyo agatoroisia as'omoyo bw'obosani , agatokora abageni baye as'ekero ki'amatuko atato .
44028008	Ekaba ise Publio narenge omonyareku esosera nagosaa amanyinga ; Paulo agasoa asare agasaba , akabeka amaboko aye igoro yaye akamogwenia .
44028009	Ayio agachia gokoreka , abande abarenge namarwaire as'egesinka bagacha , bakagwenigwa .
44028010	Nabarabwo bagatosika as'ogosika okonene ; naende togachia gosoa obwato bagatoa ebinto biria twaremeirwe nabirobio .
44028011	Nyuma as'emetienyi etato tokagenda as'obwato bw'Isikanderia , bwarenge bwamenyete aria egesinka ekero ki'embeo , nekemanyererio kiaye Diosikuri ( engecho yaye abamura chisare ) .
44028012	Togaika Surakusa , tokamenyao amatuko atato .
44028013	Korwa agwo togaetanana , togaikera Regio : Nyuma ye rituko erimo embeo ya sugusu ekagusa , rituko ria kabere togaika Puteoli .
44028014	Agwo tokanyora abaminto , togasororwa nabarabwo tomenye amatuko atano nabere : naboigo togaika Rumi .
44028015	Nakorua agwo abaminto , bagachia koigwa amang'ana aito , bagacha gotorotota goika Appiiforo na Trestaberne . Paulo agachia kobarora akamobaka Nyasaye , akarema .
44028016	Togachia gosoa Rumi , esagini akababeka abasibwa as'amaboko omotang'ani bw'abarendi ba Praitorio : korende Paulo akaegwa ribaga komenya bwoye omonyene amo nomosigari ore komorenda .
44028017	Akaba nyuma amatuko atato , akabarangeria abanene b'Abayahudi basangerereke : goika bagachia gocha akabatebia , Baminto , gose tinkoreti ring'ana ribe as'abanto baito , gose ring'ana riatananegete nechingecho chi'abatata baito , nkabekwa as'amaboko Abarumi , ngasibwa , korwa Yerusalemu :
44028018	nabarabwo bagachia gokora komboria bakarigia gonsibora , ekiagera tibabete nengecho ende yonsi y'ogoitwa kwane .
44028019	Korende Abayahudi bagachia gosokia okoboria igoro as'ekina eke nkabetererigwa korigia apili ase Kaisari ; tari ng'a narenge nering'ana ri'okobasoera abanto b'egesaku kiane .
44028020	Nabo as'engecho y'ayio , nabarangeirie moche kondora nagokwana nainche ; ekiagera nasibirwe as'ekenyuri eke as'engecho y'ogosemeria gw'Isiraeli .
44028021	Baria bakamotebia , Intwe titonyoreti amarube are namang'ana ao korwa Boyahudi , gose onde ominto tari nonya noyomo oikire aiga ipgototebia amang'ana , gose okwanire ring'ana ribe igoro yao .
44028022	Korende ntorigetie koigwa asore buna oroche aye : naki ase chingecho chi'amang'ana ayio twatiekire komanya ng'a akwanirwe bobe ker'aase .
44028023	Bachia gokora kobekerana ase rituko , bagacha asare enyomba yaye , abanto abange mono ; akabatebereria as'okoorokia amang'ana obonda bwa Nyasaye , akabatebia amang'ana aye Yesu , as'amang'ana amachiko a Musa nababani , korwa mambia goika mogoroba .
44028024	Abande bagancha ayakwanete , abande tibayancha .
44028025	Nabo kaba tibabwatana barabwo ase barabwo , bakagenda , Paulo agachia gokora gokwana ring'ana eri erimo ng'a Omoika Omochenu okwanete buya nabatata baito , as'omonwa bw'omobani Isaya ,
44028026	Ogoteba , Genda as'abanto aba , obatebie , Okoigwa namoigwe , korende timokoinyora ; Naende okorora namorore , korende timokonyara komanya ring'ana :
44028027	Naki emioyo y'abanto aba yakong'ire , Naende amato abo namarito as'okoigwa , Namaiso abo bayamiamirie ; Tibabaisa gocha korora as'amaiso abo , Naende koigwa as'amato abo , Nakoinyora as'emioyo yabo , Nagoonchora emioyo yabo , Mbakonye .
44028028	Nabo emanyekane asemore ng'a ogokonyeka oko kwa Nyasaye kwairirwe as'ebisaku : nabarabwo nabaigwe .
44028029	Agachia gokora gokwana aya , Abayahudi bakagenda bakaborania amange barabwo ase barabwo .
44028030	Paulo akamenya ekero ki'emiaka ebere emegima as'enyomba yaye are korua rigori , akabaroisia abanto bonsi abarenge komochiera ,
44028031	okorandia amang'ana obonda bwa Nyasaye , nakoborokereria abanto amang'ana Omonene Yesu Kristo , as'oboremu obonge , takanigwa namonto .
45001001	Paulo , omosomba o Yesu Kristo , orangeretigwe koba omotomwa , orusananetigwe koyerandie enchili ya Nyasaye ,
45001002	ero Nyasaye atang'anete koria eira as'emenwa y'ababani baye as'amariko amachenu ,
45001003	as'amang'ana Omwana oye , oyoiboretwe as'egesaku gia Daudi as'engecho y'omobere ,
45001004	akaorokigwa as'okobua koba Omwana o Nyasaye , as'engecho y'omoika bw'obochenu , as'okobokigwa kw'abakure ; Yesu Kristo Omonene oito ,
45001005	asare ere ntwanyorete obuya nobotomwa , erio ebisaku bionsi binyare koigwera as'okwegena , as'engecho y'erieta riaye .
45001006	As'abaiga nainwe mwabaire mwarangerigwe na Yesu Kristo :
45001007	ase bonsi abare Rumi abanchire na Nyasaye , barangeretigwe koba abachenu : obuya bobe asemore nomorembe bokorua ase Nyasaye Tata oito , nas'Omonene Yesu Kristo .
45001008	Ritang'ani namoakeire mbuya mono Nyasaye one ase Yesu Kristo as'engecho yaino mwensi , ekiagera okwegena kwaino kwarandigwe as'ense yonsi .
45001009	Naki Nyasaye , oyongosasima as'omoyo one as'enchili y'Omwana oye , nere kirori one koreng'ana buna nkonakobatora ntari gokira , botambe as'ogosaba kwane ,
45001010	igo ngosaba nchiche asemore amatuko ay'aiga aya , Nyasaye karanche gonsesenia as'orogendo rwane .
45001011	Naki igondengereretie mono kobarora , nyare kobaa ekeegwa ki'omoika , erio mobekwe chinguru ;
45001012	ayio ng'a tobekane oboremu inche nainwe , ker'omonto as'okwegena kw'oyonde , okwaino nokwane .
45001013	Bono timbarigetie timomanya abaminto , ng'a ekero ekenge narengereretie gocha asemore ( ngatangwa goika bono ) , erinde nyare koba namatunda asemore mwensi koreng'ana buna nde naro as'ebisaku binde .
45001014	As'Abayunani nabanto b'Ebisaku , nabanyene chisemi nabariri , ninde nesira .
45001015	As'ayio koreng'ana as'okobua kwane , inche igande ang'e koyerandia enchili nonya nasemore abamomenyete Rumi .
45001016	Naki tinkoyerorera enchili obosoku : ekiagera nero nokobua kwa Nyasaye gokoreta ogotoreka , as'onde bwonsi oyoranche ; as'Omoyahudi ritang'ani , nonya nase Omoyunani boigo .
45001017	Naki oboronge bwa Nyasaye bwaorokigwe ime yaye korwa okwegena goika okwegena : buna yarigetwe , Omonyene oboronge nabe moyo as'okwegena .
45001018	Naki endamwamu ya Nyasaye yaorokigwe korwa igoro , igoro as'ogosaria gwonsi nobobe bwa mwanyabanto , bagotanga ekeene as'obobe bwabo .
45001019	Ekiagera aya amanyekanire na Nyasaye aorokirie ime yabo ; naki Nyasaye nabaorokeretie .
45001020	Naki amang'ana onsi atarikororekana korwa ogotongwa gw'ense arorekanire , amanyekanire as'ebitongwa biaye , naro nokobua kwaye gwa kare nakare , nobonyasaye bwaye ; tibaba nogotamera :
45001021	naki kobamomanyire Nyasaye tibamobaka buna Nyasaye , nonya nkomoakera ng'a mbuya mono ; korende bagasira as'ebirengererio biabo , nemioyo yabo y'oboriri ekabekwa omosunte .
45001022	Bagateba ng'a nabanyene chisemi , bakaririeka .
45001023	Baboonchoreria obonene bwa Nyasaye otari nogosareka as'omogwekano bw'ekieni kia mwanyabanto oyore nogosareka , nobwe chinyoni , nobwe ching'iti chire namagoro ane , nobwe ching'iti echikwagura ,
45001024	As'ayio Nyasaye akabatiga as'okorengereria kw'emioyo yabo , batunyane eubi , goika bagasarerania ogosika as'emebere yabo :
45001025	as'engecho baonchorete ekeene kia Nyasaye as'oborimo , bagasasima nagokorera egetongwa ribaga ri'Omotongi , oyosesenetigwe kare nakare . Amin .
45001026	As'ayio Nyasaye akabatiga batunyane okorengereria kwabo kw'obosoku , goika abakungu bagaonchoreria ogokora kwabo kw'omobere gochikire as'ogokora gotarenge kwa boronge .
45001027	Nabasacha naboigo bagatiga ogokora kw'omokungu okwa boronge , bagasamba as'okorengereria abasacha ase abasacha , bagakora ayatabagwenereti , bakanyora as'emebere yabo okoakanwa kw'ogosira kwabo okwarenge ekeene kiabo .
45001028	Naende buna bangete koba na Nyasaye ase okorengereria kwabo , Nyasaye akabatiga batunyane obong'aini bwabo botagwenereti bayakore ayatabagwenereti ;
45001029	bagaichorwa nobobe bwe chingecho chinyinge , nebibe , nobokayayu , nokorengereria okobe ; bagaichorwa ne ribero , noboiti , neriomana , nobong'ainereria , nokogechana ; nobogenki ,
45001030	abang'achi , abamogechete Nyasaye , abachayi , abaenenu , abetogia , abakorosia amang'ana amabe , abatari nokoigwera as'abaibori babo ,
45001031	batari nokoinyora , abagosaria okobwatana , batancheti abamwabo , batari namabera :
45001032	barabwo abanyene bamanyete mono ogochika kwa Nyasaye , ng'a abakoyakora ay'aiga bagweneire amakweri , tibakorete ay'oka , korende igobagwancherana nabwo bakoyakora .
45002001	As'ayio , aye omonto okogambia onde bwonsi , tori nogotamera ; naki as'ayio okonachera omonto onde ekina naye okwenachera as'omobere oo ; naki aye okogambia , naro ogokora .
45002002	Na twamanyire ng'a ekina kia Nyasaye negi'ekeene igoro as'abwo bagokora ayio .
45002003	Aye omwana o mwanyabanto okobagambia baria bagokora ayio , naye omonyene naro ayio ogokora , inee ! nokagete ng'a aye notame korwa as'ekina kia Nyasaye ?
45002004	Gose ngwachayire obonge bw'obuya bwaye nogotigera kwaye , noboremereria bwaye , tokomanya ng'a obuya bwa Nyasaye igobogokong'usera ogoonchoka ?
45002005	Korende koreng'ana as'obokong'u bwao , nomoyo otari nogoonchoka , kwegacheire emonga y'endamwamu ase rituko riria ri'endamwamu nokomanoka gw'ekina kia boronge kia Nyasaye ,
45002006	oyoranyare komoa ker'omonto koreng'ana nogokora kwaye ;
45002007	ase baria as'okoremereria as'ogokora amaya igobakorigia obonene nogosika , nakorusia ogosareka , obogima bwa kare nakare ;
45002008	korende ase baria abanyene eriomana , bataigwereti ekeene , korende banchete obobe , endamwamu nekeririanda ,
45002009	emechando , nobororo , igoro ase ker'omoyo bw'omwana o mwanyabanto oyogokora obobe , ritang'ani Omoyahudi , n'Omoyunani boigo ;
45002010	korende obonene nogosika nomorembe , ase ker'omonto oyogokora amaya , ritang'ani Omoyahudi n'Omoyunani boigo :
45002011	naki gwanchereria tikori ase Nyasaye .
45002012	Naki bonsi abamochire batari namachiko , nabasire batari namachiko : na bonsi abamochire bare namachiko , nabo baranacherwe ekina as'amachiko ;
45002013	ekiagera tari abwo bakoigwa amachiko bare abanyene oboronge as'obosio bwa Nyasaye , tatiga baria bagokora amachiko baranyare kobarwa ng'a nabanyene oboronge :
45002014	naki abanto b'ebisaku batari namachiko bagokora ase chingecho chiabo ayare ime as'amachiko , abwo batari namachiko , babaire namachiko boka abanyene ;
45002015	abwo igobakoyeorokia emeremo y'amachiko arikirwe ime ase chinkoro chiabo , ebirengererio biabo bikobaorokia , ebirengererio biabo nabinyare kobasoera omonto as'omonto , bikobanachera ekina gose biabatiga ;
45002016	ase rituko riria Nyasaye agocha konacha ekina igoro as'obobisi bwa mwanyabanto , koreng'ana nenchili yane , ase Yesu Kristo .
45002017	Korende aye , onye gokorokwa Omoyahudi nagosemeria amachiko , nagwetogia ase Nyasaye ,
45002018	nakobomanya obwanchani bwaye , nakoyamanya amang'ana ayare amaya , kwang'ainiigwe as'amachiko ,
45002019	nakomanya ng'a aye omonyene igore omotang'ani bw'emeuko , omobaso obo abare omosunte ,
45002020	omworokia bw'abariri , omworokia bw'abana abake , omonyene chingecho chie chisemi nechi'ekeene as'amachiko ;
45002021	korende aye okomworokereria oyonde , inee ! tokweorokereria omonyene ? aye okorandia ng'a omonto taiba , igokoiba aye omonyene ?
45002022	Aye ogoteba ng'a omonto tatomana , igogotomana aye omonyene ? Aye ogechete chisanamu , igogosakora chie hekalu ?
45002023	Aye ogwetogia as'amachiko , as'ogosaria kwao kw'amachiko igokomosareria Nyasaye ogosika ?
45002024	Naki erieta ria Nyasaye igarigokwanwa bobe as'ebisaku as'engecho yaino , buna arigetwe .
45002025	Naki okwaroka nkogwenerete onye kore omokori bw'amachiko : korende kore omosaria bw'amachiko , okwaroka kwao kwabaire ogotaroka .
45002026	Karabe ere oyotarogeti okoyabwata amachiko , inee , ogotaroka kwaye tigokobarwa ng'a kwabaire okwaroka ?
45002027	Nere oyotarogeti as'ekeene , kabwate amachiko , tagokonachera ekina aye , oyore namariko nokwaroka osaririe amachiko ?
45002028	Naki ere tari Omoyahudi ore Omoyahudi as'isiko oka ; gose okwaroka tari koria gokororekana isiko :
45002029	korende ere n'Omoyahudi ore Omoyahudi as'ime ; nokwaroka nogw'enkoro , as'omoyo , tari as'amariko , nogotogigwa kwaye tikorueti ase mwanyabanto korende nase Nyasaye .
45003001	Gaki Omoyahudi nkogwenera ki abwate ? nokwaroka inki kogwenerete ?
45003002	Nkogwenerete mono ase ker'enchera : ritang'ani ekiagera baetwe amachiko a Nyasaye .
45003003	Inki rende onyore abande tibegenete ? Ogotegena kwabo nakoonchore okwegena kwa Nyasaye ?
45003004	Yaya ! Nyasaye arorekane ng'a nekeene , na ker'omonto omorimo , buna arigetwe , Erinde oegwe oboronge as'amang'ana ao , Obue ekero ogosoa as'ekina .
45003005	Korende kerabe obobe bwaito bokoboorokia oboronge bwa Nyasaye , inki toratebe rende ? Nyasaye nomobe okoreta endamwamu ? ( Nakwanire as'engecho ya mwanyabanto . )
45003006	Yaya : onye nabo naki Nyasaye aranyare kogamba ense ?
45003007	Korende kerabe ekeene kia Nyasaye kiamentekire as'engecho y'oborimo bwane goika akanyora obonene , naseki inche nonya mbono nkonakogambigwa buna omonyene ebibe ?
45003008	Naki totagokora obobe , erinde obuya boche ? ( buna twang'achirwe nabande â na buna abande bakong'irie goteba ng'a nintwe togokwana ) , okogambigwa kwabo iga kore boronge .
45003009	Ninki rende ? Nabaya tore kobua abande ? Nonya ng'ake : naki twabasoeire Abayahudi n'Abayunani ng'a bonsi igobare inse as'ebibe ;
45003010	Buna yarigetwe ng'a , Tari onde omonyene oboronge nonya noyomo ;
45003011	Tari onde ore nokoinyora , Onde tari okomorigia Nyasaye ;
45003012	Bonsi bachire bogeka , bagundire bonsi ; Onde tari oyogokora amaya , nonya noyomo :
45003013	Emioyo yabo noboina bwasie ; Ase chimeme chiabo bakorire obong'ainereria : Obosongo bwe ching'iti igobore as'ebikoba biabo :
45003014	Emenwa yabo yaichoirwe nokoragereria nobororo :
45003015	Amagoro abo igare amango goitera amanyinga ;
45003016	Obosareku nemechando ase chinchera chiabo .
45003017	Nenchera y'omorembe tibayemanyeti .
45003018	Okomoiroka Nyasaye tikori as'amaiso abo .
45003019	Twamanyire ng'a amang'ana onsi agokwanwa namachiko igagokwanwa ase baria bare inse as'amachiko ; erio ker'omonwa bwonsi osiekwe , ense yonsi ebekwe inse as'ekina kia Nyasaye .
45003020	Ekiagera as'ogokora kw'amachiko omonyene omobere onde tari oyoranyare kobarerwa oboronge as'obosio bwa Nyasaye : naki as'okomanya ebibe igokogocha as'enchera y'amachiko .
45003021	Korende bono oboronge bwa Nyasaye bwaorokire ' machiko atari , bwatebetwe namachiko nababani ;
45003022	noboronge bwa Nyasaye , bogocha as'okwegena kwa Yesu Kristo , bokobachera abanto bonsi abanchete ; naki gwatananeka tikori ;
45003023	naki bonsi bakorire ebibe , barorire ng'a baremeirwe nobonene bwa Nyasaye ;
45003024	baeirwe oboronge bosa as'obuya bwaye , as'enchera y'okoborigwa kore ase Yesu Kristo :
45003025	ere Nyasaye omobekire abe omobwatania as'amanyinga aye , as'enchera y'okwegena , erinde aorokie oboronge bwaye , as'engecho y'okobitiga ebibe biatang'anete , as'oboremereria bwa Nyasaye ;
45003026	erinde aorokie oboronge bwaye ekero ekeiga : abe omonyene ekeene , nomonyene okomoa oboronge ere oyore nokwegena ase Yesu .
45003027	Ng'ai kore rende ogwetogia ? Gwasiekeirwe egesieri . As'ogochika kore naki ? As'ogochika kw'ogokora ? Yaya : korende as'ogochika gw'okwegena .
45003028	Naboigo , tokobara ng'a omonto igakoegwa oboronge as'okwegena kore ao as'ogokora kw'amachiko .
45003029	Gose Nyasaye n'Nyasaye bw'Abayahudi boka ? Tari ere Nyasaye bw'ebisaku bionsi boigo ? Ee , noyo bw'ebisaku bionsi :
45003030	onye togwatora ng'a Nyasaye noyomo , oranyare kobaa baria barogete oboronge bwarure as'okwegena , nabwo batarogeti as'enchera y'okwegena .
45003031	Korende inee ; twagoonchoreire ogochika as'okwegena okwo ? Yaya : iga togoikerania ogochika .
45004001	Inki toratebe rende ? Ibrahimu sokoro yaito as'engecho y'omobere inki anyorire ?
45004002	Ekiagera onye Ibrahimu oetwe oboronge as'engecho y'ogokora kwaye , fiare neki agwetogeria ; korende tari as'obosio bwa Nyasaye ,
45004003	Naki amariko agoteba ? Ibrahimu igamwanchete Nyasaye , nokwegena kwaye gokabarwa asare koba oboronge .
45004004	Korende as'omonto ogokora emeremo y'eng'eria yaye tekobarwa buna nobuya , korende igekoba esira ,
45004005	Korende as'omonto otari gokora emeremo , korende igegenete ere oria okobaa ababe oboronge , okwegena kwaye omonto oyio kwabarirwe ng'a nokwa boronge .
45004006	Buna Daudi agoteba egesio kiaye omonto oria ere Nyasaye abarire koba noboronge atari nogokora ,
45004007	Mbare negesio ababeirwe ebibe biabo , Nabwo ebibe biabo biatubirwe ,
45004008	Nare negesio omonto oria ere Omonene atabarereti ebibe .
45004009	Bono egesio eke nas'abwo barogete , gose nas'abwo batarogeti bonsi ? naki togoteba , Ibrahimu as'engecho y'okwegena kwaye akabarwa ng'a noboronge .
45004010	Naki abaretwe ? nekero konya arokire gose nekero konya atararokigwa ? Tari ekero konya arokire , korende nekero konya atararokigwa :
45004011	nere iganyorete ekiorokererio eke gi'okwarokigwa : ekemanyererio ki'oboronge bw'okwegena arenge nakorokwo rigoro atararokigwa : anyare koba ise obo bonsi abanchire , nonya tibarogeti , erinde oboronge bobarwe asebare ;
45004012	na ise bw'okwaroka tari as'abwo abarokire boka , korende as'abwo abagotunyana chimbaratero chi'okwegena kwaye tata oito Ibrahimu arenge nakorokwo ekero konya atararokigwa .
45004013	Naki eira eria aetwe ng'a naire omwando bw'ense aetwe Ibrahimu nokoibora kwaye , tari as'amachiko korende as'oboronge anyorete as'okwegena .
45004014	Naki onye baria b'amachiko mbarabwo b'omwando , okwegena kwabaire okwa bosa , neira yasarekire ;
45004015	Naki ogochika nakwo gokoreta endamwamu ; korende as'ogochika gotari komocha tikori .
45004016	As'engecho eyio igaruete as'okwegena , ebe as'enchera y'obuya ; erinde eria eira enyare koba eng'ikeranu as'oroiboro rwonsi ; tari ase baria b'amachiko boka , korende nase baria ab'okwegena kw'Ibrahimu , ere ore tata oito intwe twensi .
45004017	( Buna yarigetwe ng'a , Nakobekire koba ise bw'ebisaku ebinge ) as'obosio bwaye ere oyomwanchete , nere Nyasaye , omonyene okobabokia abakure , oyokobiatora ebinto bitario , buna mbireo .
45004018	Ere akegena as'ogosemeria ayatanyare gosemerigwa , erinde abe ise bw'ebisaku ebinge , buna akwanetwe , Naboigo rorabe oroiboro rwao .
45004019	Tarenge omwororo as'okwegena , ekero akarora ng'a omobere oye obaire buna okure ( ekero konya akorire emiaka emia ) nonya nas'ogokwa kw'enda ya Sara :
45004020	gose tabete nogosiereria konde as'eira eria ya Nyasaye , as'ogotegena , korende igo abegetwe chinguru as'okwegena kwaye , akamobaka Nyasaye ,
45004021	Akamanya boronge ng'a Nyasaye nanyare gokora aria abekeire eira .
45004022	As'engecho eyio ekabarwa asare ng'a noboronge .
45004023	Korende tiyarigetwe as'engecho yaye yoka , ng'a igo yabaretwe asare ;
45004024	korende nas'engecho yaito , intwe abwo togocha kobarwa boigo , intwe aba tomwegenete ere oyomobogetie Yesu korwa as'amakweri , Omonene oito ,
45004025	oyoruetwe as'engecho y'okomocha gwaito , nakobokigwa erio tonyare koegwa oboronge .
45005001	Naboigo ekero twabareirwe oboronge bokorwa as'okwegena , tiga tobe nomorembe ase Nyasaye , as'enchera y'Omonene oito Yesu Kristo ;
45005002	asere twanyorire enchera y'okwegena goikera obuya obo iga toteneine ime yaye ; naende togogete as'ogosemereia kw'obonene bwa Nyasaye .
45005003	Gose tari igo rioka , korende igotokogoka nas'emechando yonsi : nakomanya ng'a emechando emeremo yaye nokoreta oboremereria ;
45005004	nemeremo y'oboremereria oboremu bw'omoyo , nemeremo y'oboremu bw'omoyo , ogosemeria :
45005005	nogosemeria tikori korora obosoku ; ekiagera obwanchani bwa Nyasaye bwanyororokigwe as'emioyo yaito as'Omoika Omochenu twaetwe intwe .
45005006	Naki rigoro twarenge intwe to tarenge nechinguru , erio ekero giaigete , Kristo agakwa as'engecho y'abanyene ebibe .
45005007	Naki naakong'u omonto gokwa as'engecho y'omonto omonyene oboronge : korende nanyarekane omonto koremereria gokwa as'engecho y'omonto ore omuya .
45005008	Korende Nyasaye oorokirie obwanchani bwaye asetore , ekiagera Kristo nakwete as'engecho yaito , ekero twarenge abanyene ebibe .
45005009	Naboigo kobua mono gatwaeirwe oboronge as'amanyinga aye natotorigwe nendamwamu asare .
45005010	Naki ekero twarenge ababisa tokabwatanigwa na Nyasaye as'amakweri Omwana oye , na kobua mono nyuma gatwabwatanigwe , natotorigwe as'obogima bwaye ;
45005011	gose tari boigo rioka , korende igo tokogoka ase Nyasaye as'Omonene oito Yesu Kristo , ere asare twanyorire okobwatanigwa .
45005012	As'ayio buna as'omonto oyomo ebibe bigasoa as'ense , nas'ebibe ebio amakweri ; naboigo amakweri akabaikera abanto bonsi , naki bonsi bakorire ebibe ; â
45005013	naki ebibe mbiarenge as'ense amachiko atarabekwa : korende ebibe tibikobarwa amachiko ataiyo .
45005014	Korende amakweri akagamba korwa Adamu goika Musa , naro igagambete nonya nas'abwo batakoreteebibe koreng'ana nokomocha kw'Adamu , ore omogwekano oye ere oyogocha .
45005015	Korende ekeegwa keria tikiarenge buna okomocha koria . Naki , ekiagera as'okomocha kwaye oria oyomo abange bagakwa , kobua mono obuya bwa Nyasaye , nekeegwa igokere as'obuya bw'omonto oyomo Yesu Kristo , kiamentekire as'engecho ya baria abange .
45005016	Ekeegwa keria tikeri koreng'ana buna okomocha kw'omonto oyomo ; naki ekina igo giachete as'enchera y'omonto oyomo gekareta emechando , korende ekeegwa ki'obuya gegacha as'engecho y'okomocha okonge , gekareta okwaberwa .
45005017	Naki onye as'okomocha kw'omonto oyomo amakweri akagamba as'engecho y'oria oyomo ; kobua mono barabwo babwatire obonge bw'obuya , nakeria ekeegwa ki'oboronge nabagambe as'obogima as'oria oyomo , Yesu Kristo .
45005018	Naboigo , buna okomocha kw'omonto oyomo abanto bonsi bakanacherwa ekina ; ee naboigo as'ogokora okomo kw'oboronge kw'omonto oyomo , abanto bonsi bakaegwa oboronge bw'obogima .
45005019	Naki buna as'ogosaria kwaye omonto oyomo abanto bonsi bagasoigwa as'engecho y'abanyene ebibe , naboigo as'okoigwera kwaye omonto oyomo abanto bonsi nabasoigwe as'engecho y'abanyene oboronge .
45005020	Ogochika kogasoa erinde okomocha koria kobe okonene mono ; nebibe kobiamentekire , obuya bokamenteka bokaba obonge kobua :
45005021	erinde , buna biria ebibe biagambete as'amakweri , naboigo as'enchera y'oboronge obuya bogambe as'obogima bwa kare nakare ase Yesu Kristo Omonene oito .
45006001	Ninki toratebe ? Tomenye as'ebibe , erinde obuya bobe obonge kobua ?
45006002	Yaya . Intwe abwo twakure as'ebibe naki torabe moyo as'ebibe naende ?
45006003	Timomanyeti ng'a intwe twensi twabatisetwe ase Yesu Kristo igo twabatisetwe as'amakweri aye ?
45006004	Naboigo twatindegetwe amo nere as'enchera y'ebatiso as'amakweri aye : koreng'ana buna Kristo abogete as'enchera y'obonene bw'Ise , naboigo naintwe , totare as'oboyia bw'obogima .
45006005	Naki onye twabwatanire amo nere as'omogwekano bw'amakweri aye , naboigo nas'omogwekano bw'okoboka kwaye ;
45006006	gotwamanyire aya , ng'a omonto oito o kare igabambetwe amo nere , erinde omobere bw'ebibe osire , titoba abasomba b'ebibe naende ;
45006007	naki ere oyokure otigirwe obaire are nebibe .
45006008	Korende onye twakwete amo na Kristo twegenire ng'a natobe moyo amo nere ;
45006009	gotwamanyire ng'a Kristo gatiekire koboka tagokwa naende ; amakweri takomobua naende .
45006010	As'ogokwa koria kwaye , igakwerete ebibe ara rimo rioka : korende koria okoba moyo kwaye , igare moyo ase Nyasaye .
45006011	Naboigo ninwe mwebare ng'a mwabaire abakure as'ebibe , korende mwabaire moyo ase Nyasaye ase Yesu Kristo .
45006012	Bono ebibe tibigamba ime as'emebere yaino , ekonyorekana namakweri , mobaise koigwera okorengereria kwaye :
45006013	gose timobaisa korua ebimo biaino koba ebinto biogokorera as'ebibe ; korende mwerue emebere yaino ase Nyasaye buna abare moyo nyuma as'ogokwa , nebimo biaino ase Nyasaye bibe ebinto bi'oboronge .
45006014	Naki ebibe tibikobagambera inwe : naki timori inse as'ogochika , korende inse as'obuya .
45006015	Ninki rende ? Tokore ebibe as'engecho totari inse as'ogochika , korende inse as'obuya ? Yaya !
45006016	Timomanyeti ng'a asere oria mwarure emebere yaino koba abasomba baye nakomokorera , igo more abasomba baye ere oria moigwerete : onye nobosomba bw'ebibe bokoreta amakweri , gose obosomba bw'okoigwera bokoreta oboronge ?
45006017	Korende Nyasaye aakerwe ng'a mbuya mono , ekiagera mwarenge abasomba b'ebibe korende mokaigwera as'emioyo yaino buna okworokererigwa koria mwabegetwe inse asekore ;
45006018	nekero mwasiboretwe korwa as'ebibe mogakorwa abasomba b'oboronge .
45006019	Nakwanire as'engecho ya mwanyabanto ekiagera as'oboreu bw'emebere yaino : naki koreng'ana buna mwaruete ebimo biaino bikorerwe as'eubi nebibe monyare gosaria , naboigo na bono karue ebimo biaino bikorerwe as'oboronge monyare gosibigwa .
45006020	Naki ekero mwarenge abasomba b'ebibe igo mwarenge abasibore as'oboronge .
45006021	Ngokonywa ki rende mwanyorete amatuko aria ase chingecho echio mwasokeire bono ? Ekiagera omoerio bw'amang'ana aya namakweri .
45006022	Korende bono ekero mwatiekire gosiborwa , nakoba are nebibe , nagokorwa abasomba ba Nyasaye , ogokonywa kwaino more nakwo , nkorokwo ogosibigwa , nomoerio oye , nobogima bwa kare nakare .
45006023	Naki eng'eria y'ebibe namakweri ; korende ekeegwa kia Nyasaye nobogima bwa kare nakare ase Yesu Kristo Omonene oito .
45007001	Timomanyeti , baminto , ( naki ngokwana nabwo abamanyete amachiko ) , ng'a amachiko igakogamba igoro as'omonto ekero are moyo .
45007002	Naki omokungu ore nomosacha oye igasibire namachiko as'oria omosacha ekero are moyo : korende karakwe omosacha oria , osiboirwe korwa as'amachiko omosacha .
45007003	Naboigo ekero are moyo omosacha oye , abe nomosacha onde , igakorokwa omotomani : korende karakwe omosacha oye osiboirwe , tasibiri namachiko ayio , goika ere tari omotomani nonya naba nomosacha onde .
45007004	As'ayio , abaminto , ninwe mwakwereire amachiko as'enchera y'omobere o Kristo ; monyare kobwatana nomoao , nonya asare ere oyobogete , erinde tomwamere Nyasaye amatunda .
45007005	Naki ekero twarenge as'omobere , okorengereria kw'ebibe , okwarengeo as'engecho y'amachiko , gogakora emeremo as'ebimo biaito goika tokamera amakweri okwama .
45007006	Ko bono twarusigwe as'amachiko , twakwereire ebibe biria biatobwatete : tonyare gokora intwe engecho enyia ime as'emioyo , tari as'engecho ya kare , as'amachiko arigetwe .
45007007	Naki rende torakwane ? amachiko nebibe ? Yaya : Korende tinare komanya ebibe tatiga as'amachiko : naki tinarekomanya okorengereria , onye ogochika gotagoteba , Torengereria :
45007008	korende ebibe bikanyora ribaga ase koria ogochika , bigakora ime asende kera chingecho chi'okorengereria : naki ebibe bitari nogochika mbikwete .
45007009	Nainche igo nare moyo agwo ritang'ani gochika gotarenge : korende ekero acha amachiko aria , ebibe bikaboka , nainche ngakwa ;
45007010	nkarora ogochika koria gokoreta obogima , ng'a asende inche kwaretire amakweri :
45007011	naki ebibe bikanyora ribaga as'ogochika koria , bikang'aina , bikang'ita ase korokwo .
45007012	Naboigo aria amariko namachenu na koria ogochika nogochenu , nokwa boronge , namaya .
45007013	Bono inee , riria rire rigiya asende ndiabaire amakweri asende ? Yaya ! tatiga ebibe , erinde birorekane ng'a nebibe biankorerete amakweri as'enchera y'aria amaya , erinde as'ogochika koria ebibe bimenteke koba ebibe mono .
45007014	Naki twamanyire ng'a amachiko ekeene kiaye nay'omoyo : korende inche nomonto bw'omobere , igonkorire inse as'ebibe .
45007015	Naki timanyeti eri ngokora : ekiagera riria nyanchete , tindi korikora , na riria mbeete nario ngokora .
45007016	Korende onye ngokora riria ntancheti , igo nkoorokia ng'a amachiko aria namaya .
45007017	Bono , tari inche ngokora korende nebibe biria bimenyete ime asende .
45007018	Naki namanyire ng'a ime asende , as'omobere one , tirimenyeti ring'ana rigiya : okorigia nkoreo , korende chinguru tichiri chi'ogokora erire rigiya .
45007019	Naki riria rigiya nyanchete tindi korikora ; korende riria ribe ntancheti , nario ngokora .
45007020	Bono onye riria ntancheti ndirorio ngokora , tari inche nkorikora , korende nebibe biria bimenyete ime asende .
45007021	Bono narorire ogochika oko , ng'a , kondigeti gokora rigiya , erire ribe ng'ang'e rire nainche .
45007022	Naki nakogokeire ogochika kwa Nyasaye as'omonto oime ;
45007023	korende as'ebimo biane narorire ogochika konde gokorwana esegi nogochika koria kw'obong'aini bwane , nagonkora omosakorwa bw'ogochika koria kw'ebibe kore as'ebimo biane .
45007024	Obobe nobwane inche Omwana-o-mwanyabanto ! ning'o orankonye nomobere oyo bw'amakweri ?
45007025	Namoakeire Nyasaye ng'a mbuya mono , ase Yesu Kristo Omonene oito . Ee , onye naboigo , as'obong'aini bwane igongogokorera ogochika kwa Nyasaye ; korende as'omobere one nkorera ogochika kw'ebibe .
45008001	Na bono ' kina tikeri igoro as'abwo bare ase Kristo Yesu , batancheti gotara as'ogotunyana chingecho chi'omobere , tatiga echi'Omoika .
45008002	Naki ogochika kw'Omoika bw'obogima boria bore ase Kristo Yesu bwansiboire , nkaba are nogochika kw'ebibe namakweri .
45008003	Naki aria atari konyarekana as'ogochika , ekiagera igo kwarenge okoreu as'engecho y'omobere , Nyasaye , as'okomotoma Omwana oye omonyene as'omogwekano bw'omobere ore bw'ebibe , nas'engecho y'ebibe akabigambia ebibe as'omobere :
45008004	erinde ekerigirie ime as'amachiko geikeranigwe ime yaito , abatari gotara as'ogotunyana chingecho chi'omobere , korende chingecho chi'omoika .
45008005	Naki baria bagotunyana chingecho chi'omobere igo barengereretie chingecho chi'omobere ; korende baria bagotunyana chingecho chi'omoika , igo barengereretie chingecho chi'omoika .
45008006	Naki okorengereria kw'omobere namakweri ; korende okorengereria gw'omoika nobogima nomorembe :
45008007	ekiagera okorengereria koria kw'omobere nobobisa igoro ase Nyasaye ; naki tikori koigwera ogochika kwa Nyasaye , gose tikori konyara .
45008008	Abagotunyana chingecho chi'omobere tibakonyara komogwenera Nyasaye .
45008009	Korende korabe Omoika o Nyasaye noikaransete ime yaino , inwe timorigotunyana chingecho chi'omobere , korende chingecho chi'omoika . Korende monto onde bwonsi atari n'Omoika o Kristo , oyio tari omonto oye .
45008010	Na Kristo karabe ime yaino , omobere okure as'engecho y'ebibe ; korende emeika yaino igere moyo as'ensemo y'obogima , ekiagera as'oboronge .
45008011	Korende onye Omoika oye ere oyomobogetie Yesu korwa as'amakweri omenyete ime yaino , ere oyomobogetie Yesu nabokie nemebere yaino yanyorekanire namakweri , as'Omoika oye oikaranste ime asemore .
45008012	Naboigo baminto , igotore abasira , tari as'omobere , erinde tonyare koba moyo as'ogotunyana chingecho chi'omobere :
45008013	naki komorabe moyo as'ogotunyana chingecho chi'omobere iga moranyare gokwa ; korende komoraite ogokora kw'omobere as'omoika , namobe moyo .
45008014	Naki bonsi baria bagotang'anwa n'Omoika o Nyasaye , abwo nabwo abana ba Nyasaye .
45008015	Naki timonyoreti omoika bw'obosomba bokoreta okoiroka ; korende igo mwanyorete omoika bw'ogokorwa abana , as'ayio torera , Tata , Oito .
45008016	Omoika omonyene obaire kirori amo nemeika yaito , ng'a intwe nabana ba Nyasaye :
45008017	onye tore abana , naboigo tore ab'omwando , ab'omwando ba Nyasaye , abararie omwando amo na Kristo ; nabo gatorachandwe amo nere , erinde tobakwe amo nere .
45008018	Naki nayebarire emecharido y'ekero kia bono ng'a teri gento onye nenyare koreng'anjgwa nobonene boria bogocha koorokigwa asetore .
45008019	Naki ebitongwa bionsi igobiganyete okogania okonge rituko riria bagocha koorokerigwa abana ba Nyasaye .
45008020	Naki ebitongwa bionsi bikaigwerigwa inse as'engecho ya bosa , tari as'ogwancha kwabo , tatiga as'engecho yaye oyobigwereti ,
45008021	as'ogosemeria , ng'a ebitongwa ebinyene nabirobio nabibekwe ebisibore nakorusigwa as'obosomba bw'ogosareka , bisoe ime as'ogosiborwa kw'obonene bw'abana ba Nyasaye .
45008022	Naki twamanyire ng'a ebitongwa bionsi igobigwechanda amo naende bure nobororo amo nonya goika bono .
45008023	Gose tari boigo rioka , korende nabo naintwe abanyene abatore nogotongora kw'Omoika , igo togwechanda emioyo yaito , gatoganyete gokorwa abana , okoborigwa kw'emebere yaito .
45008024	Naki igotwatoretigwe as'ogosemeria , korende egento keria giasemeretigwe kokiarorekanire , gosemeria tikori naende ; ekiagera keria omonto aroche , naseki aragesemerie ?
45008025	Korende gatoragesemerie egento totakerochi , igo togokeganya as'oboremereria .
45008026	Naboigo n'Omoika noro igogotokonya oboreu bwaito : naki titomanyeti gosaba buna etogwenerete ; korende Omoika Omonyene igogotosabera as ogwechanda gotakonyarekana gwatorwa ,
45008027	Nere oyokorigarigia emioyo namanyete okorengereria kw'Omoika ng'a igo gokobasabera abachenu buna Nyasaye anchete ,
45008028	Na twamanyire ng'a amang'ana onsi igakoba amo as'ogokora okomo , erio abanyorera amaya baria bamwanchete Nyasaye , barabwo baria barangerigwe as'engecho yaye .
45008029	Naki baria abwo amanyete korwa kare , akabachora korwa kare bareng'anigwe nomogwekano bw'Omwana oye , erinde abe omotangi as'abamwabo abange :
45008030	na baria achorete korwa kare , abwo akabarangeria : na baria arangeretie , abwo akababarera oboronge : na baria abarerete oboronge , aba igakobabaka .
45008031	Bono , nki toratebe nyuma as'ayio ? Nyasaye kare ensemo yaito ning'o ore igoro yaito ?
45008032	Ere oyotamotigete Omwana oye ere , korende akamorua as'engecho yaito intwe twensi , naki aramoche gotoa nebinto bionsi amo nere ?
45008033	Ning'o oranyare kobasoera abachore ba Nyasaye ? Nyasaye nere okobabarera oboronge .
45008034	Ning'o oranyare kobanachera ekina ? Kristo nere okwete , ee na kobua as'aya obokire korwa as'amakweri , nere igare as'okoboko gw'okorio kwa Nyasaye , naende nere ogotosabera .
45008035	Ning'o oratwatanane nobwanchani bwa Kristo , Inee , nogochandwa , gose obororo , gose nokorosigwa , gose nenchara , gose gesobono , gose nemechando , gose nemioro ?
45008036	Buna yarigetwe , As'engecho yao igotogoitwa omobaso boira ; Twabarirwe koba buna ching'ondi chi'okonyenywa .
45008037	Korende as'amang'ana aya onsi twabaire ababui , nakobua nas'ere oyotwanchete .
45008038	Naki natiekire komanya boronge ng'a nonya namakweri takonyara gotwatanana , nonya nobogima , nonya namalaika , nonya nabanyene chinguru , nonya nabanyene okobua , nonya nayare aroro , nonya nayagocha kobao ,
45008039	nonya nayare igoro , nonya nayare inse , nonya negetdngwa kende gionsi , tigekonyara gotwatanana nobwanchani bwa Nyasaye bore ime ase Yesu Kristo Omonene oito .
45009001	Natebire ekeene ase Yesu Kristo , tintebeti borimo , okorengereria kwane igokote kirori as'Omoika Omochenu ,
45009002	ng'a ninde nobororo obonge , nogwechanda gotari nomoerio as'omoyo one ,
45009003	Naki nasabete inche omonyene mbe ndagererigwe , nagwatananwa na Kristo as'engecho y'abaminto , eamate yane as'engecho y'omobere :
45009004	barabwo n'Abaisiraeli ; abakorirwe abana , ab'obonene , nechimuma , abakoegwa amachiko , nekeng'wanso kia Nyasaye , nechiira chiaye ;
45009005	ekiagera chisokoro nechiabo barabwo , nas'abwo nao aruete Kristo as'engecho y'omobere , oyore igoro as'amang'ana onsi , Nyasaye oyokobakwa kare nakare . Amin .
45009006	Tari ng'a ring'ana ria Nyasaye riagure . Naki tari bonsi bare Abaisiraeli , bare b'egesaku kia Isiraeli :
45009007	gose tari bonsi bare abana b'Ibrahimu , ekiagera baruete as'okoibora kwaye : tatiga , as'Isaaka oroiboro rwao rorarangerigwe .
45009008	Naki , tari abana bare as'engecho y'omobere bare abana ba Nyasaye ; korende abana b'eria eira bakobarwa ng'a nokoibora .
45009009	Naki ring'ana ri'eira neri , Ekero kere bun'eke ninchiche , na Sara nabe nomwana .
45009010	Gose tarigo rioka ; korende Rebeka nere , kabogoirie oborito as'oyomo , nere nere Isaaka tata oito . â
45009011	Naki bataraiborwa baria abana , nonya konya tibarakora ring'ana rigiya nonya neribe , erinde gotenene okorigia kwa Nyasaye gw'ogochora , tari as'engecho y'ogokora , korende as'engecho y'okorengereria kwaye ere oyokorangeria ,
45009012	igatebetigwe iga , Omonene namokorere omoke .
45009013	Buna yarigetwe , Namwanchire Yakobo , korende Esau namogechire .
45009014	Naki toratebe rende ? Obobe mbore ase Nyasaye ? Yaya .
45009015	Naki igamotebetie Musa , Nimororere amabebe ere ndarorere amabebe , nimwabere ere oyondabere .
45009016	Bono , onye naboigo , tari as'okobua kw'oria oyorigetie , nonya nokw'oria okominyoka chimbero , korende nokw'oria okororera amabebe nere Nyasaye .
45009017	Naki amariko atebire ase Farao , iga , Nagotenenetie , erinde nyorokie chinguru chiane asore , nerieta riane rirandigwe as'ense yonsi .
45009018	Ee onye naboigo oyo arigetie kororera amabebe , igakomorera amabebe , noyo arigetie gokora omokong'u , igakomokora omokong'u .
45009019	Gaki , nontebie , naseki nonya mbono akonyora okomocha ? Naki ning'o oranyare koamererania nokorigia kwaye ?
45009020	Yaya tari boigo , aye Omwana-o-mwanyabanto , aye naye ng'o okoiraneria Nyasaye ? Inee , egento getongire nakemotebie ere oyogetongete , ng'a ninki gwankorerete iga ?
45009021	Gose omokori chinyongo tari nechinguru igoro as'esike , ase ribomba erimo ri'esike gokora egento ekemo , kebe eki'ogosika , nekemo kebe getari nogosika ?
45009022	Naki onye Nyasaye as'okorigia koorokia endamwamu yaye , nakobamanyia okobua kwaye as'oboremereria obonge , akabogorerania nabiria ebinto bi'endamwamu biakorirwe ang'e as'ogosareka :
45009023	naende aorokie obonda bw'obonene bwaye , ase biria ebinto bi'amabera ebiaroseti korwa kare binyore obonene ,
45009024	nabwo intwe twarangeretigwe nere , tari abanto b'Abayahudi boka , korende nabanto b'Ebisaku boigo ?
45009025	Buna akwanete ase Hosea , Nimbarangerie baria abatarenge abanto bane , babe abanto bane ; Nere omwanchani ofte oyotarenge omwanchani one .
45009026	Nabe aase aria batebigwe , Inwe timori abanto bane , Agwo nabarokwe abana ba Nyasaye ore moyo .
45009027	Isaya nere osokirie eriogi riaye igoro as'Isiraeli , Okobara kw'abana ba Isiraeli nonya bare buna omokenye o nyancha , nabatigarete babo boka barache gotorigwa :
45009028	naki Omonene naikeranie ring'ana riaye igoro as'ense , arikore nakorinacha .
45009029	Na buna Isaya atang'anete gokwana , Onye Omonene o Sabaoth ( Omonene bw'emeganda ) atatotigerete oroiboro , Anga igatore buna Sodomu , anga igo toreng'anirie na Gomora ,
45009030	Naki toratebe rende ? Ng'a abanto b'Ebisaku , batari kobotunya oboronge , mbanyorete oboronge , oboronge boria bore bw'okwegena :
45009031	korende Abaisiraeli bare gotunyana amachiko a boronge , tibaikerete amachiko aria .
45009032	Naseki ? ekiagera batayatunyanete as'enchera y'okwegena , korende buna nas'enchera y'ogokora . Bakagochwa igoro ase rigena riria rikogocha ;
45009033	Buna yarigetwe , Rigereria nabekire ase Zayoni rigena rikogocha negetare gekoiyeria : Nonde bwonsi oramwanche takorora obosoku .
45010001	Baminto , okorengereria okuya kw'omoyo one , nogosaba kwane nkomosaba Nyasaye as'engecho y'Abaisiraeli nakw'oko , bakonyeke .
45010002	Naki nabatebirie ng'a mbare nekinda as'engecho ya Nyasaye korende teri nechisemi .
45010003	Naki kobarabe tibamanyeti oboronge bwa Nyasaye , naende , bakorigia koboikerania oboronge bwabo abanyene , tibebegeti inse as'oboronge bwa Nyasaye .
45010004	Naki Kristo nere omoerio bw'amachiko erinde onde bwonsi oyoranche anyore oboronge .
45010005	Naki Musa igarigete , oboronge boruete as'amachiko , ng'a omonto orakore aya nabe nobogima as'aya .
45010006	Korende oboronge boria bokonyorekana as'okwegena , igo bogoteba iga , Toteba as'enkoro yao , ning'o orarine ogoro ? ( engecho yaye komoreta Kristo ins'aa : )
45010007	gose , Ning'o oranyare goika gochia as'engoro entambe ? ( engecho yaye komoreta Kristo igoro , korwa as'amakweri . )
45010008	Korende , naki agoteba ? Ring'ana riria igorire ang'e naye , as'omonwa oo , nas'enkoro yao ; nering'ana riria neri'okwegena ndiria tokorandia :
45010009	korende koramoorokie Yesu Kristo as'omonwa oo , nakomwancha as'omoyo oo , ng'a Nyasaye namobogetie korwa as'amakweri , nokonyeke :
45010010	naki as'enkoro abanto igobakwegena baikera oboronge ; nas'omonwa oorokia goika onyora ogotoreka .
45010011	Naki amariko igagoteba , ker'oyoramwanche takorora obosoku .
45010012	Korende gwatananeka tikori as'Abayahudi nas'Abayunani : naki ere oria n'Omonene o bonsi , nobonda bobagwenerete abanto bonsi bakomorangeria :
45010013	naki , onde bwonsi orarangerie erieta ri'Omonene nakonyeke .
45010014	Inee naki baramorangerie ere bataramwancha ? Naende naki baramwanche ere bataramoigwa ? Naende naki baramoigwe batari nomorandia ?
45010015	Naende , barandie , batatomiri ? Koreng'ana buna arigetwe ? Naki are amaya amagoro abo baria bakoreta amang'ana amaya ay'ogokora okuya !
45010016	Korende tari bonsi baigwerete amang'ana amaya . Naki Isaya natebete , Omonene , ning'o bwanchire amang'ana aito ?
45010017	As'ayio okwegena igagogocha as'enchera y'okoigwa , nokoigwa igogogocha ase ring'ana riaye Nyasaye ,
45010018	Bono , nkoboriande , Barabwo tibaigwete ? Ee mbaigwete , Eriogi riabo riasokire riachire ense yonsi , Namang'ana abo goika omoerio bw'ense .
45010019	Korende nkoboriande , Abaisiraeli tibamanyete ? Agwo ritang'ani Musa agakwana , Nimbabekere omoyo bwe ribero as'abanto batari egesaku , As'egesaku getari nobong'aini igo ndababeyie .
45010020	Na Isaya nare noboremu obonge nagoteba , Nanyorekanete nabatare kondigia ; Naorogete asebare abatare komboria .
45010021	Korende as'Isiraeli igagoteba , Omobaso boira narekobaramborera amaboko abanto batare nokoigwera noboamereria .
45011001	Ninde nokoboria , Nyasaye igabatuguterete are abanto baye ? Yaya : naki inche nainche n'Omoisiraeli nde , oyomo as'okoibora kw'Ibrahimu , omonto bw'egesaku kia Benjamin .
45011002	Nyasaye tabatugutete abanto baye baria amanyete korwa kare . Gose timomanyeti aria akwanetwe namariko igoro as'Elija ? buna amosororete Nyasaye igoro as'Abaisiraeli ,
45011003	Omonene , babaitire ababani bao , batagoire amathabao ao , nainche natigaire inche bweka , nabarabwo nkondigia bare obogima bwane .
45011004	Korende okoiraneria koria naki gokomotebia ? Netigeire abanto chilifu isano naibere batarabeka amaru inse as'obosio bwa Baal .
45011005	Nabo ekero kia bono , mbare abatigari abachorirwe as'obuya bwa Nyasaye .
45011006	Korende onye nas'obuya bwaye , tibokoba as'ogokora naende , onye taribo obuya tibokoba obuya naende , nonye nas'ogokora , tibokoba obuya naende , naende agwo ogokora tikwabete ogokora .
45011007	Naki abaire rende ? Egento keria Isiraeli are gokerigia takenyoreti ; korende baria bachoretwe mbarabwo bakenyorete , nabande bakabekwa obokong'u :
45011008	buna arikire , Nyasaye akabaa omoika bwe chitoro , amaiso erinde tibarora , namato erinde tibaigwa goika rero iga .
45011009	Na Daudi otebire , Emesa yabo ebe egesugunia , nobeto , Negento gekobagocha , nokoakana asebare :
45011010	Amais'abo abekwe omosunte tibarora , Obakumbe omogongo obo amatuko onsi .
45011011	Bono ngokwana , Inee ! igobagochirwe goika bagure kegima ? Yaya : korende as'okomocha kwabo , ogokonyeka gwaikeire abanto b'Ebisaku , erinde barabwo babekwe ribero .
45011012	Bono onye okomocha kwabo kwabaire obonda bw'ense , nogokea kwabo kwabaire obonda bw'abwo abanto b'Ebisaku , inee , tari kobua mono as'oboikeranu bwabo ?
45011013	Korende ngokwanande ninwe , abanto b'Ebisaku . Koreng'ana buna nde omotomwa bw'abanto b'Ebisaku , nabakire ogokora kwane :
45011014	erinde inyare kobabeka ribero abare amanyinga ayamo nainche , nakobakonya abande babo .
45011015	Naki onye ogotugutwa kwabo gokoreta okobwatania as'ense , inee , ogwancherwa kwabo inki korabe onye tari obogima nyuma as'ogokwa ?
45011016	Naende onye ensemo ye ritang'ani kerabe enchenu , naboigo neribomba rionsi : neritina korirabe richenu , nechinsagia chiaye nabo chire .
45011017	Korende chinsagia chinde gachirabe chianachirwe , naye , omozeituni bw'orosana , igo gwachomirwe gati yabo okaba obomo bwe ritina ri'omozeituni , nobonoru bwaye ;
45011018	tibwetogia igoro ase chinsagia ; korende onye gogwetogia , tari aye oimogeti ritina korende neritina rikoimogetie aye .
45011019	Bono notebe , chinsagia igochianachetwe erinde inche nchomwe .
45011020	Ee , mbuya , bakanachwa as'ogotegena kwabo , naye igoteneine as'okwegena kwao . Toenena korende oiroke :
45011021	naki onye Nyasaye taberete chinsagia chia boronge , nonya naye tagokwabera .
45011022	Inyora obuya nobotindi bwa Nyasaye : ase baria bagure as'obotindi ; korende asore obuya bwa Nyasaye , koraikaranse as'obuya obwo : onye taribo , aye naye nonacherwe are .
45011023	Nabwo bonsi bataikaranseti as'ogotancha kwabo , nabachomwe , ekiagera Nyasaye nanyare kobachoma naende .
45011024	Naki onye aye kwanachetwe okarusigwa as'omozeituni bw'orosana , ogachomwa as'ogochomwa gotagwenereti , as'omozeituni ore omuya : tari kobua mono aba abare abanyene , bachomwe as'omozeituni obo abanyene .
45011025	Naki tindigeti abaminto timomanya ayobobisi obo , timwerora ng'a igomore abanyene obong'aini , ng'a ensemo y'obokong'u bwabanyorire Abaisiraeli , goika ogoikerana kw'Ebisaku goikerane ;
45011026	na iga , Abaisiraeli bonsi nabakonyeke , buna yarigetwe , Ere oyogokonya nache korwa Zayoni ; Namorusananie Yakobo nobobe bwaye ,
45011027	Neye nero emuma yane nabarabwo , Ngocha kobaruseria ebibe biabo .
45011028	Naboigo as'amang'ana enchili , babaire ababisa as'engecho yaino : korende as'engecho y'ogochorwa koria , babaire abanchani as'engecho ye chisokoro chiaito .
45011029	Naki ebiegwa bia Nyasaye nokorangeria kwaye tibiri nogweitia .
45011030	Naki buna inwe kare motarenge nokoigwera ase Nyasaye , korende bono mwanyorire okwaberwa as'ogotancha kwabo ,
45011031	naboigo nabwo bataigwereti bono , erinde as'okwaberwa kwaino inwe , nabarabwo banyore okwaberwa .
45011032	Naki Nyasaye obasibire bonsi amo as'ogotaigwera erinde ababere bonsi .
45011033	Aa ! obonda botakorengeka mbore ime ase chisemi nokomanya kwa Nyasaye . Ebina biaye tibikomanyeka , nechinchera chiaye tichikorigeka !
45011034	Naki ning'o omanyete omoyo bw'Omonene ? Gose ning'o okomworokereria ebina biaye ?
45011035	Gose ning'o omoete ere egento ritang'ani , nere naakanwe ?
45011036	Ekiagera ebinto bionsi igobikorua asare , igabire moyo asare , mbire nomoerio asare . Obonene bore nere kare nakare . Amin .
45012001	Gaki , nabasoroire mono , abaminto , as'amabera aye Nyasaye , morue emebere yaino ebe ekeng'wanso kere moyo , egechenu , ekeranyare gwanchwa na Nyasaye , nakio ogosasima kwaino kobagwenerete .
45012002	Gose timwereng'ania chingecho chi'ense eye : korende moonchorwe as'ogokora okuya as'emioyo yaino , monyare komanya boronge obwanchani bwa Nyasaye , bomogwenerete noboikeranete .
45012003	Naki as'obuya naeirwe igo nkomotebia ker'omonto oyore asemore , tarengereria ayare amanene kobua buna emogwenerete korengereria ; korende abe nokorengereria koreng'ana , buna Nyasaye atananeire ker'omonto as'ekerengo gi'okwegena kwaye .
45012004	Koreng'ana buna as'omobere oyomo tore nebimo ebinge , nabirobio ebimo bionsi tibiri gokora omoremo oyomo :
45012005	naboigo naintwe , tore abange tore omobere oyomo ase Kristo , naintwe twensi igotore nebimo ker'oyomo as'oyomwabo .
45012006	Naboigo ekiagera tore nebiegwa bire ao ao , koreng'ana as'obuya twaeirwe , onye nobobani tobane koreng'ana as'okwegena ;
45012007	onye nas'ogokora , tobeo as'ogokora gwaito ; omonyene okworokereria , as'okworokereria kwaye ;
45012008	omonyene ogokonya as'amang'ana , as'ogokonywa kwaye : oyokorua arue as'omoyo oyomo ; oyogotenenera , as'omokia ; oyokwabera as'omogoko .
45012009	Obwanchani bobe botari nobong'ainereria . Mogeche erire ribe ; bwatana nerire rigiya .
45012010	As'obwanchani bw'abamwabo , mobe nokorengereria okuya inwe as'inwe ; as'ogosika mogotang'aneria abamino ;
45012011	as'ekinda , timoba aboro : mobe nomokia as'emioyo yaino , mokomokorera Omonene ;
45012012	as'ogosemeria , niogoke ; as'emechando moremereria ; as'ogosaba , morende ;
45012013	as'okorua as'okoremerwa kw'abachenu ; as'okoroisia abageni , mobe abanyamokia .
45012014	Basesenie abakobarosia ; sesenia , timoragereria .
45012015	Goka amo nabwo bakogoka ; rera amo nabwo bakorera .
45012016	Mobe nokorengereria okomo inwe as'inwe . Timorengereria ayare amanene , korende morengereria ayare ay'oboitongo . Timoba abanto bakoenenera obong'aini .
45012017	Timomoa omonto obobe as'obobe , tang'ania ayare amaya as'amaiso abanto bonsi .
45012018	Keranyarekane ensemo yaino mobe nomorembe nabanto bonsi .
45012019	Timorigia korusia egesiomba abanchani , korende kamwakorirwe bobe tiga ribaga as'endamwamu ya Nyasaye : naki narikire , Egesiomba nekiane inche ; inche ning'akane , otebire Omonene .
45012020	Naboigo omobisa oo karabe nenchara moragerie ; karabe nerang'o , moe anywe ; ekiagera kogokora iga , nomobekere amakara omorero omotwe oye .
45012021	Tobugwa nobobe , korende obue obobe as'obuya .
45013001	Ker'omonto bwonsi abe inse as'okoigwera as'abare nobonene : ekiagera obonene bonde tibori botarueti ase Nyasaye ; namanene ayareo achikirwe na Nyasaye .
45013002	Naboigo oyotarikomoigwera omonyene obonene , igakoamererania namachiko a Nyasaye ; nabarabwo abakoamererania nabenyorere ekina .
45013003	Naki abakogamba tibari obwoba as'engecho y'ogokora okuya , korende as'engecho y'ogokora okobe . Bono , igorigetie tomoiroka oyore nobonene ? Kora ayare amaya , nonyore okobakwa as'amaya aria :
45013004	naki ere nomosomba o Nyasaye asore as'engecho y'amaya . Korende korakore amabe , iroka ; naki tabogoreti omoro bosa : ekiagera nomosomba o Nyasaye okoakana egesiomba as'omokori amabe as'engecho y'endamwamu .
45013005	As'ayio mogwenerete koigwera , tari as'engecho y'endamwamu yoka , korende nas'engecho y'ebirengererio .
45013006	As'engecho eyio naende nakio mokoruera ebango ; naki barabwo nabasomba ba Nyasaye , kobagokora emeremo eyio eyio .
45013007	Bae bonsi ebia boronge biabo : omonto bw'ebango ebango , nomonto bw'ogochoga ogochoga ; oyogwenerete okoirokwa oirokwa ; oyogwenerete ogosikwa ; osikwa .
45013008	Timoba nesira as'onde bwonsi , tatiga ogwanchana : naki oyomwanchete omonto omwabo oikeranirie amachiko .
45013009	Naki koria , Totomana , Toita , Toiba , Toba kirori ki'oborimo , Torengereria , na gokorabeo gochika konde gwonsi , kwabekeranigwe ase ring'ana eri , ng'a Mwanche omogisangi oo buna omobere oo .
45013010	Obwanchani tibokomokorera omogisangio ring'ana ribe ; naboigo obwanchani nabwo oboikerania bw'amachiko .
45013011	Nas'ayio , tonyare komanya ekero , ng'a engaki y'okoboka korwa ase chitoro yaikire : naki bono ogokonyeka igokore ang'e naintwe kobua ekero twegenete .
45013012	Obotuko bwaerire , omobaso oikire : naboigo torusie ogokora kw'omosunte , tweboe ebinto bi'esegi bi'omobaso .
45013013	Buna egwenerete nomobaso totare as'oboronge ; tari as'okoria bobe nokogosoria , nogotinda , tari as'okorengereria nechingecho chi'obotomani , tari as'eriomana ne ribero .
45013014	Korende mweboe Omonene Yesu Kristo , timoa omobere ribaga goikerania ebirengererio biaye .
45014001	Korende ere oyotari nguru as'okwegena , moroisie , timomogambia as'ebirengererio biaye .
45014002	Omonto nare nokwegena , nigakoria bionsi , korende oria otari nguru igakoria chinyeni .
45014003	Ere oyokoria tamochaya oria otari koria , nere oyotarikoria tamogambia oria okoria , naki Nyasaye omwancheire .
45014004	Aye naye ng'o okomogambia omosomba bw'omonto onde ? As'Omonene oye omonyene igateneine gose igakogwa . Ee , natenenigwe , naki Omonene nare nokobua komotenenia .
45014005	Omonto oyomo narengereretie rituko kobua erinde , noyonde arora ng'a amatuko onsi igareng'aine . Ker'omonto atenene as'obong'aini bwaye omonyene .
45014006	Ere oyoikeranetie rituko igakoikerania as'Omonene : nere oyokoria igakoria as'Omonene , ekiagera igakomoakera Nyasaye mbuya mono ; nere oyotari koria tari koria as'Omonene , nere amoakera Nyasaye mbuya mono .
45014007	Ekiagera onde tari as'egati yaito ore moyo as'omobere oye omonyene , nonde tari ogokwa bweka omonyene as'omobere oye .
45014008	Naki onye tore moyo , igo tore moyo as'Omonene ; gose onye togokwa igo togokwa as'Omonene : naboigo onye tore moyo gose onye togokwa , igotore ab'Omonene .
45014009	Ekiagera Kristo nakwete naende akaboka akaba moyo as'engecho eye , erinde abe Omonene as'abare moyo nabakure bonsi .
45014010	Korende aye inee ! naseki okomogambia oyomino ? Naye inee naseki okomochaya oyomino ? Ekiagera intwe twensi natotenene as'obosio bw'ekerogo gi'ekina gia Kristo .
45014011	Naki nerikire , As'obogima bwane okwanire Omonene , amaru onsi nabekwe inse as'obosio bwane , Nechimeme chionsi nachimwatore Nyasaye .
45014012	Bono onye naboigo , ker'omonto ime asetore narusie amang'ana aye omonyene as'obosio bwa Nyasaye .
45014013	As'ayio titoba nkonakogambania tore , korende anga mbuya mogambe ekina iga , oyominto tabekwa egento gekomogocha gose gi'okomoiyeria .
45014014	Namanyire naende naenekirie mono as'Omonene Yesu , ng'a gento tikeri kere neubi ekenyene , tatiga asare oyo ogokerora ng'a negento ekebe , asare oyio egento keria nekebe .
45014015	Noyomino karabe nogoichana , as'engecho y'endagera , gwatigire kogenda as'obwanchani . As'endagera yao tomosaria omonto oria ere Kristo akwete as'engecho yaye .
45014016	Naboigo tibwatorwa bobe as'obwo obuya bwaino .
45014017	Naki obonda bwa Nyasaye tari okoria nokonywa , korende as'oboronge nomorembe nomogoko as'Omoika Omochenu .
45014018	Ekiagera ere oyokomokorera Kristo as'amang'ana aya onsi igakomogwenera Nyasaye , naende igagwancherwa na mwanyabanto .
45014019	Korende onye naboigo , tiga totunyane chingecho chi'omorembe nechingecho chigwenerete as'okoagachana .
45014020	As'engecho y'enyama tosaria emeremo ya Nyasaye . Bionsi nebichenu ; korende mbobe omonto kararie nokwegocha .
45014021	Mbuya ogotaria enyama nonya nokonywa edivai gose gokora ring'ana riria riagochire oyomino gose riamoiyeirie gose riamokorire omoreu .
45014022	Okwegena kwao obe nakorokwo as'omoy'oo as'obosio bwa Nyasaye . Nare negesio omonto oria otenachereti ekina ase ring'ana riria anchire .
45014023	Korende oyore nemioyo ebere , onye okoria , onacheirwe ekina , ekiagera tarieti as'okwegena . Nogokora gwonsi gotarueti as'okwegena okwo nebibe .
45015001	Naboigo atogwenerete intwe abwo tore nechinguru kobobogoria oboreu bwabo abatari nechinguru , tetogwenereti kwegwenera emebere yaito .
45015002	Ker'omonto ore ime yaito tiga amogwenere omogisangio anyore amaya ayaranyare komoagacha .
45015003	Naki Kristo nere tegwenerete omonyene ; korende buna yarigetwe , Emerumi yabo bakoramete yanyorete inche .
45015004	Naki onsi ayatang'anete korikwa igarigetwe as'ogotworokereria intwe , erinde as'oboremereria nogokonywa kw'amariko tonyare koba nogosemeria .
45015005	Na Nyasaye omonyene oboremereria nogokonya , abakonye korengereria ayamo inwe ase inwe , buna Yesu Kristo :
45015006	erio as'omoyo oyomo nas'omonwa oyomo monyare komobaka Nyasaye , Tata bw'Omonene oito Yesu Kristo .
45015007	Naboigo moroisanie , buna Kristo nere abaroisirie , erinde Nyasaye abakwe .
45015008	Bono nakwanire , Yesu Kristo okorekire omosomba bw'okwarokigwa as'engecho y'ekeene kia Nyasaye , erinde achiikeranie chiira baetwe abatata baito ,
45015009	Nebisaku bamobake Nyasaye as'engecho y'amabera aye ; buna yarigetwe , As'engecho eye ninkobake as'Ebisaku , Nerieta riao ninditere .
45015010	Naende , otebire , Goka , Ebisaku , amo nabanto baye .
45015011	Naende , Mobake Omonene Ebisaku bionsi ; Abanto bonsi bamobake .
45015012	Naende Isaya agakwana , Naribe ritina ria Yesse , Nere naoroke kobagambera Ebisaku ; Nere Ebisaku barasemerie .
45015013	Naboigo Nyasaye bw'ogosemeria abaichorie omogoko bwonsi nomorembe nas'okwegena , monyare komenta mono as'ogosemeria , nase chinguru chi'Omoika Omochenu .
45015014	Nainche omonyene namanyire kegima amang'ana aino , abaminto , ng'a inwe nainwe mwaichoirwe namaya , mwaichoirwe nobong'aini bwonsi , namonyare kworokererania .
45015015	Korende nabarikeire , abaminto bane , as'oboremu kobua as'ensemo ye rirube eri , ng'a nkobainyoria as'obuya boria naetwe na Nyasaye ,
45015016	erinde mbe omosomba o Yesu Kristo as'abanto b'Ebisaku , nkorere enchili ya Nyasaye emeremo y'obosomba , erinde ebisaku babe nesadaka eyancheire , koyasibigwe n'Omoika Omochenu .
45015017	Bono ninde nengecho y'okwebaka ase Kristo Yesu as'obosio bwa Nyasaye .
45015018	Naki tinkonyara gwatora ring'ana eriatakorete Kristo ase emeremo yane , ebisaku binyare koigwera ase ring'ana gose as'ogokora ase chinguru nebikone nogokumia ,
45015019	ase chinguru chi'Omoika Omochenu ; erinde korwa ase Yerusalemu nechinsemo chiaye goika Illuriko , natiekire koyerandia enchili ya Kristo as'ogoikerania .
45015020	Naboigo ngakora okorengereria kwane , koyerandia enchili , timbaisa korandia aria as'erieta ria Kristo riatoirwe , erinde timbaisa koagacha igoro as'oboroso bw'omonto onde .
45015021	Korende , buna yarigetwe , Baria batarandeirie amang'ana aye nabarore , Na baria bataigweti nabainyore .
45015022	Nakio kiagerete ngatangwa ebiro ebinge tinaika asemore .
45015023	Korende bono , ekiagera tindi neribaga naende ase chinsemo echi , naende korwa emiaka emenge , narenge nokorengereria goika asemore ,
45015024	kero kende gionsi , gonkogenda Hispania ninchiche asemore , as'engecho inde namaiga kobarora inwe as'orogendo rwane ; nagokobwa nainwe , nomoyo one kogokigwa nainwe ekero egeke .
45015025	Na bono ningende Yerusalemu , mbe nkobakorerande abachenu .
45015026	Naki abagweneire abanto ba Makedonia n'Akaya gokora okorua as'engecho y'abachenu ba Yerusalemu abare abataka .
45015027	Ee , abagweneire , naende nabasira babo . Naki onye abanto b'ebisaku babwatanire nabarabwo nebinto biabo bi'omoika , igobaraakanwe nabarabwo as'okobakorera as'ebinto biabo bi'omobere .
45015028	Naboigo kondaikeranie ring'ana eri nakobabekera ekemanyererio kie ritunda eri , ning'ete asemore , na nkorua asemore ngende Hispania .
45015029	Nainche namanyire ng'a kondache asemore ninchiche as'oboichore bw'egesio gi'enchili ya Kristo .
45015030	Nabasoroire , abaminto , as'Omonene oito Yesu Kristo nas'obwanchani bw'Omoika , kabe nomokia amo nainche as'ogosaba kwaino as'engecho yane as'obosio bwa Nyasaye ;
45015031	erinde ntorigwe na baria bataigwereti ase Boyahudi , naende ogokora kwane inde nakorokwo aria Yerusalemu kogwenere as'abwo abachenu ;
45015032	inyare goika asemore nomogoko Nyasaye karanche , inyare konyora ogotimoka amo nainwe .
45015033	Nyasaye bw'omorembe abe amo nainwe mwensi . Amin .
45016001	Nabaeire okobakwa okuya kwa Foibe oyominto , oyore omosomba as'ekanisa ere Kenkrea :
45016002	erinde monioroisie as'Omonene , buna ebagwenerete abachenu , momokonye ase ring'ana rinde rionsi ararigie asemore , ekiagera ere nere obaire omokonyi bw'abanto abange , agankonya nainche omonyene .
45016003	Nkwaneria Priska na Akula , abakori emeremo amo nainche ase Kristo Yesu ,
45016004	babete ang'e nonya nkonachwa omotwe as'engecho y'obogima bwane ; barabwo nabaakeire ng'a mbuya mono , gose tari inche bweka korende chikanisa chi'Ebisaku :
45016005	nkwaneria ekanisa ere as'enyomba yabo , Nkwaneria Epaineto omwanchi one , ore bwe ritang'ani as'Asia ase Kristo .
45016006	Nkwaneria Mariamu bwechandete mono as'engecho yaino .
45016007	Nkwaneria Androniko na Yunia , abaamate baito , basibetwe amo nainche , abamanyekanete as'abatomwa ; na barabwo igo barenge ase Kristo ritang'ani asende .
45016008	Nkwaneria Amplia , omwanchi one as'Omonene .
45016009	Nkwaneria Urubano , omokori emeremo amo nainche ase Kristo , na Staku , omwanchi one .
45016010	Nkwaneria Apele oyo bwancheretwe ase Kristo . Nkwaneria abanto b'enyomba ya Aristobulo .
45016011	Nkwaneria Herodioni , omoamate one . Nkwaneria abanto b'enyomba ya Nakisso bare ase Kristo .
45016012	Nkwaneria Turufena na Turufosa , abagokora emeremo as'Omonene . Nkwaneria Perisi omwanchwa , oyokorire omokia mono as'Omonene .
45016013	Nkwaneria Rufo , omorusananigwa ase Kristo , na ng'ina ore baba , nainche .
45016014	Nkwaneria Asunkrito , Elegoni , Herme , Patroba , Herma , nabaminto abare amo nabarabwo .
45016015	Nkwaneria Fililogo na Yulia na Nereu , noyomwabo , na Olumpa , nabachenu bonsi bare amo nabarabwo .
45016016	Bankwanerie as'ogokwania ogochenu . chikanisa chionsi chia Kristo chiabakwanirie .
45016017	Nabasoroire , abaminto , mobarigererie baria bakoreta ogwatananeka nechingecho chi'okogocha , kore ao nokworokererigwa mweorokereirie , mweatanane nabarabwo .
45016018	Naki abwo mbarabwo batari komokorera Omonene oito Kristo , korende nechinda chiabo abanyene ; nas'amang'ana amaroro nay'okwegweneria , bang'aina emioyo y'abanto batari ababe .
45016019	Naki okoigwera kwaino , gwaikeire abanto bonsi . Naboigo nagokire as'engecho yaino , korende nindigetie mobe abanyene chisemi as'amang'ana amaya , nabariri as'amang'ana amabe .
45016020	Nyasaye bw'omorembe namotache Saitani inse as'amagoro aino bwango . Obuya bw'Omonene oito Yesu Kristo bobe amo nainwe .
45016021	Timotheo , omokori emeremo amo nainche obakwanirie ; na Lukio na Yasoni na Sospatro , abaamate bane .
45016022	Inche Teritio , oyokorika rirube eri , nabakwanirie as'Omonene .
45016023	Gayo omoroisia one noyo bw'ekanisa engima , obakwanirie . Erasto omogachi bwe chishilingi bw'omochie obakwanirie , na Kwarito oyominto .
45016024	Obuya bw'Omonene oito Yesu Kristo bobe amo nainwe mwensi . Amin .
45016025	Bono asare ere oyoranyare kobakong'ia as'enchili yane , nas'okorandigwa kwa Yesu Kristo , nas'okomanoka kw'obobisi boria bwabisegete korwa kare nakare ,
45016026	korende bono bwaorokire as'amariko ay'ababani , amanyekanire as'ebisaku bionsi buna Nyasaye o kare nakare achigete erinde baigwere okwegena ;
45016027	Nyasaye omonyene chisemi ere bweka , abakwe ase Yesu Kristo , kare nakare , Amin .
46001001	Paulo , orangeretigwe koba omotomwa o Yesu Kristo as'obwanchani bwa Nyasaye , na Sosthene oyominto ,
46001002	as'ekanisa ya Nyasaye ere ase Korintho , as'abwo basibigwe ase Kristo Yesu , abarangerigwe babe abachenu amo na bonsi abakorirangeria erieta ri'Omonene oito Yesu Kristo ker'aase , Omonene obo noyoito :
46001003	obuya bobe asemore nomorembe okorua ase Nyasaye Tata oito , nas'Omonene Yesu Kristo .
46001004	Namoakeire Nyasaye ng'a mbuya mono amatuko onsi as'engecho yaino , as'engecho y'obuya bwa Nyasaye mwaetwe ase Kristo Yesu ;
46001005	ekiagera ase kera ring'ana mogatenengeka as'ere , as'amang'ana onsi , nechisemi chionsi ;
46001006	buna oborori bwa Kristo bwaikeranire asemore :
46001007	na bono timoremeiri ekeegwa kende gionsi , komoganyete mono okoorokigwa kwaye Omonene oito Yesu Kristo :
46001008	nere nabakong'ie goika omoerio , timoba nokomocha ase rituko riria ri'Omonene oito Yesu Kristo .
46001009	Nyasaye noyo bw'ekeene , as'ere mwarangerigwe nere mosoe as'okobwatana kw'Omwana oye , Yesu Kristo Omonene oito .
46001010	Nabasoroire inwe , baminto , as'erieta ri'Omonene oito Yesu Kristo , mokwane mwensi ayamo , tikoba asemore ogwatananeka ; korende mobe moikeranetie as'okorengereria okomo nokorenga okomo .
46001011	Naki natebigwe amang'ana aino , baminto , na baria bare b'enyomba ya Kloe , ng'a eriomana ndire asemore .
46001012	Engecho yaye yagera nakwana bo , ng'a ker'omonto ore asemore igagoteba , Inche noyo Paulo ; nainche noyo bw'Apolo ; nainche noyo Kefa ; nainche noyo Kristo .
46001013	Inee , Kristo bwatananekire ? Paulo igabambetwe as'engecho yaino ? gose iga mwabatiswa as'erieta ria Paulo ?
46001014	Namoakeire Nyasaye ng'a mbuya mono , as'engecho ntabatisete monto asemore otatiga Krispo na Gayo ;
46001015	omonto tabaisa goteba ng'a mwabatisetwe as'erieta riane .
46001016	Naende nkabatisa abanto b'enyomba ya Stefano : kobua as'abwo , timanyeti gose nabatisa ' monto onde .
46001017	Naki Kristo tantometi ng'a mbatise , korende ndandie enchili : tari ase chisemi chi'amang'ana , omosalaba o Kristo tobaisa koba egento kia bosa .
46001018	Naki ase ring'ana ri'omosalaba as'abwo bagosira nobokayayu ; korende asetore intwe twakonyirwe nechinguru chia Nyasaye .
46001019	Naki nerikire , Ninsarie chisemi chiabo abanyene chisemi , Nobong'aini bwabo abanyene obong'aini nimbwange .
46001020	Ng'ai are omonyene chisemi ? ng'ai are omoriki ? ng'ai are oyokoamererania namang'ana ay'ens'eye ? inee , Nyasaye takorete chisemi chi'ens'eye koba oboriri ?
46001021	Naki ase chisemi chia Nyasaye , ense etanyarete komomanya Nyasaye ase chisemi chiaye , Nyasaye agancha kobakonya abanchete as'oboriri bwe ring'ana riria rikorandigwa .
46001022	Ekiagera Abayahudi barigetie ebikone , n'Abayunani bakorigia chisemi :
46001023	korende intwe iga tokomorandia Kristo , oyobambetwe , as'Abayahudi nekegocha , nas'Abayunani noboriri ;
46001024	korende as'abwo bakorokwa Abayahudi n'Abayunani bonsi , Kristo nechinguru chia Nyasaye , nechisemi chia Nyasaye .
46001025	Ekiagera oboriri bwa Nyasaye mbore nechisemi kobua echia mwanyabanto ; noboreu bwa Nyasaye mbore nechinguru kobua echia mwanyabanto .
46001026	Naki rora okorangerigwa kwaino , baminto , ng'a tari abange abanyene chisemi chi'omobere , tari abange abanyene chinguru , tari abange bare nobonene , barangerigwe ;
46001027	korende Nyasaye agachora amariri ense abasokie abanyene chisemi ; naende akabichora ebinto ebireu bi'ense erinde abare nechinguru basokigwe ;
46001028	nere akabichora ebinto ebioro bi'ense nebichaire , ee , nebinto ebitaiyo , erinde abiranie inse ebireo :
46001029	erinde omonyene omobere bwonsi tobaisa gwetogia as'obosio bwa Nyasaye .
46001030	Korende as'ere inwe mwanyarire koba ase Kristo Yesu , orenge asetore chisemi chiruete ase Nyasaye , noboronge , nogosibigwa , nogotorigwa :
46001031	ng'a , buna arigetwe , Ere oyogwetogia tigetogie as'Omonene .
46002001	Nainche , ekero nachete asemore baminto , tincheti kobaranderia obobisi bwa Nyasaye as'obuya bw'amang'ana , gose ase chisemi .
46002002	Naki narengereretie timanya ring'ana rinde rionsi asemore otatiga Yesu Kristo , nere obambirwe .
46002003	Nainche iga narenge asemore as'oboreu nokoiroka , nokoiguswa okonge .
46002004	Nering'ana riane nokorandia kwane tikwarenge as'amang'ana aye chisemi chia mwanyabanto echi'okoebereria obong'aini bw'abanto , korende as'ekiorokererio ki'Omoika nechinguru :
46002005	okwegena kwaino tikoba ase chisemi chi'abanto , korende ase chinguru chia Nyasaye .
46002006	Korende nchire chisemi togoteba egati y'abaisanire : nachirochio tari chisemi chi'ens'eye , gose echiabo abagambi ens'eye , abakoonchorerigwa :
46002007	korende tokwana chisemi chia Nyasaye as'obobisi , echio chiabisetwe , echia Nyasaye atebete korwa omochakano as'obonene bwaito :
46002008	ekiagera abare kogamba ens'eye tibayemanyete nonya noyomo ; ng'a onye mbamanyete anga tibamobambete Omonene bw'obonene ;
46002009	korende buna yarigetwe , Amang'ana ay'eriso ritayaroche gose ogoto tikwayaigwa Gose tasoete as'enkoro ya mwanyabanto , Amang'ana aya Nyasaye abaroseirie abamwanchete .
46002010	Korende Nyasaye otoorokeirie intwe as'Omoika oye , naki Omoika origirie onsi , nonya nobobisi bwa Nyasaye .
46002011	Naki ning'o oyamanyire amang'ana aya mwanyabanto , otatiga omoyo o mwanyabanto ore ime asare ? naboigo amang'ana a Nyasaye tari onde oyamanyete otatiga Omoika o Nyasaye .
46002012	Naintwe titwanyorete omoika bw'ense , korende omoika oruete ase Nyasaye ; tonyare koyamanya aya twaeirwe na Nyasaye .
46002013	Naro toyakwana , tari as'amang'ana tworokererigwe nechisemi chia mwanyabanto , korende tworokererigwe n'Omoika ; tokoyareng'ania amang'ana omoika namang'ana omoika .
46002014	Nabo mwanyabanto ore nechingecho chia kare takoyanyora amang'ana omoika o Nyasaye , naki asare oyo noboriri ; gose takonyara koyamanya , ekiagera igakomanyekana as'engecho y'omoika .
46002015	Korende omonto bw'omoika igakoyamanya onsi , gose ere takomanyigwa nomonto .
46002016	Naki ning'o omanyete ebirengererio bi'Omonene , amworokererie ? Korende intwe ntore nebirengererio bia Kristo .
46003001	Nainche , baminto , tinanyarete gokwana , buna abanto b'omoika , korende buna abanto b'omobere , buna nabana abake ase Kristo .
46003002	Nabarageirie amabere , timbaragereti endagera ; ekiagera konya timorayenyara : ee , nonya mbono timorayenyara :
46003003	ekiagera nonya mbono iga more abanto b'omobere : naki onye more neribero neriomana , nogwatananeka , inee , timori abanto b'omobere inwe , naende iga mokogenda ase chingecho chia mwanyabanto ?
46003004	Ekiagera ekero omonto oyomo akobora , inche noyo Paulo : noyonde inche noyo Apolo : inee , timori abanto b'omobere ?
46003005	Gaki Apolo ning'o ? Na Paulo ning'o ? Nabakori emeremo ekiagera asebare mwanyorire ogwancha , ker'omonto buna Omonene amoete .
46003006	Inche ngasimeka , Apolo akabeka amache , korende oyogokinia Nyasaye .
46003007	Onye nabo oyosimegete tai gento nonya noyokobeka amache , korende Nyasaye ogokinia .
46003008	Naboigo oyogosimeka , noyokobeka amache nabamo : na ker'omonto nanyore eng'eria yaye koreng'ana buna emeremo yaye omonyene .
46003009	Naki intwe nabakori emeremo amo na Nyasaye : inwe nomogondo o Nyasaye , noboagacho bwa Nyasaye .
46003010	As'okoreng'ana nobuya bwa Nyasaye naetwe inche , buna omonene bw'abaagachi omonyene chisemi , nabobekire oboroso , nomonto onde oagacha igoro yaye . Korende ker'omonto arigereria buna aagachire igoro aroro .
46003011	Naki'boroso bonde tibori ' monto aranyare kobeka , otatiga boria bwatiekire kobekwa , nabwo Yesu Kristo .
46003012	Korende omonto karaagache igoro as'oboroso ethahabu , gose efetha , gose ebinto bie rigori rinene , gose emete , gose obonyansi , gose chinsiaga ;
46003013	emeremo ya ker'omonto ing'ebe maiso marore . Naki rituko erio ng'eorokie , ekiagera neorokigwe as'omorero ; noyio omorero noteme emeremo ya ker'omonto , ng'a naki ere ,
46003014	Emeremo y'omonto aagachete igoro yaye , kerabue oria omorero nanyore eng'eria .
46003015	Emeremo y'omonto kerayie nasire bosa , korende bweka nakonyeke , korende koria ogokonywa buna ogotaborigwa korwa as'omorero .
46003016	Timomanyeti ng'a inwe ne hekalu ya Nyasaye , ney'Omoika Omochenu oikaransete ime asemore ?
46003017	Gose omonto karasarie hekalu ya Nyasaye , Nyasaye namosarie omonto oyio ; ' naki hekalu ya Nyasaye nechenu , nero ninwe .
46003018	Omonto tabaisa kweng'aina omonyene . Omonto karerore ng'a nomonyene chisemi gati asemore as'ens'eye , tiga abe omoriri , erinde abe omonyene chisemi .
46003019	Naki chisemi chi'ens'eye noboriri ase Nyasaye . Naki yarikirwe , Ereoyokobabwata abare nechisemi as'obong'ainereria bwabo :
46003020	naende , Omonene omanyire okorengereria kw'abanyene chisemi , ng'a nokwa bosa .
46003021	As'ayio omonto tetogia ase mwanyabanto .
46003022	Naki bionsi nebiaino ; onye Paulo , gose Apolo , gose Kefa , gose ense , gose obogima , gose amakweri , gose biria bire bono , gose ebio birachekoba , bionsi nebiaino ;
46003023	nainwe naba Kristo ; na Kristo noyo Nyasaye ,
46004001	Omonto natobare iga , ng'a nabasomba ba Kristo , nabarendi b'obobisi bwa Nyasaye .
46004002	Naende ayarigirie as'abarendi , naro omonto arorekane ng'a noyo bw'ekeene .
46004003	Asende , taigento ngambigwe nainwe , gose nokogambigwa kwa mwanyabanto : gose tinkwegambia nonya nomobere one .
46004004	Naki timanyeti engecho y'ogwesoera omobere one ; korende timbareiri oboronge as'engecho y'ayio : korende oyorangambie n'Omonene .
46004005	As'ayio timogamba ring'ana ritang'ani as'ekero kiaye , goika Omonene ache , nere orabaorokerie ayabisegete as'omosunte , nakoyaorokia amang'ana aye chinkoro ; erio ker'omonto aranyore okobakwa kwaye ase Nyasaye .
46004006	Amang'ana aya , baminto , nayakorire koba omogwekano one noyo bw'Apolo as'engecho yaino , erinde as'amang'ana aito monyare kweyorokereria timotamboka as'amang'ana arikire , omonto onde taenena as'omogisangio , as'engecho y'omonto onde .
46004007	Naki ning'o ogwatananire aye noyonde ? inki ore nakio otaranyora ? onye gwakenyorire , inki ogwetogeria buna tonyoreti ?
46004008	Mwatiekire koigota , mwatiekire konyora obotenenku , mwagambire motari naintwe : anga mbuya onye mwagambete , erinde naintwe togambe amo nainwe .
46004009	Naki , mbora Nyasaye otochorire intwe abatomwa omoerio , buna abanto bagambigwe baitwe : ekiagera twabaire ekiorokererio as'ense , nas'amalaika , nase mwanyabanto .
46004010	Intwe iga tore abariri as'engecho ya Kristo , korende inwe more abang'aini ase Kristo , intwe nabareu , korende inwe more nechinguru ; inwe more nobonene , korende intwe titokonyora ogosikwa .
46004011	Nonya negeka eke kia bono , ntore nenchara , nerang'o , mbosa tore , igatokoakwa , titori nobomenyo :
46004012	naende torosa gatogokora emeremo as'amaboko aito abanyene : tokoramwa , twasesenia , tokorosigwa , twaremereria ;
46004013	tokobeigwa , twasorora : twakorirwe buna eogoto y'ense , neubi y'ebinto bionsi goika bono .
46004014	Tinyarigeti aya kobasokia , korende kobakania buna abana nyanchete .
46004015	Naki nonya more naborokia chilifu ase Kristo , timori abaise abange . naki ase Kristo Yesu nababoire as'enchili .
46004016	Gaki nabasoroire , mobe abatunyani bane .
46004017	As'ayio namotomire Timotheo asemore , ore omwana one omwanchwa , oyo bw'ekeene as'Omonene , orabainyorie chingecho chiane chire ase Kristo , buna nkworokereria ker'aase ase ker'ekanisa .
46004018	Abande baenenire ng'a buna tindi gocha asemore .
46004019	Korende ninchiche asemore bwango , Omonene karanche ; nainche nimanye , tari ring'ana riabo abakoenena , korende chinguru chiabo .
46004020	Naki obonda bwa Nyasaye tibori ase ring'ana , korende ase chinguru .
46004021	Inki morigetie ? Ninchiche asemore nenyimbo , gose as'obwanchani nomoika bw'obwororo ?
46005001	Korende amang'ana atebirwe ng'a obotomani mbore as'egati yaino , naende nobotomani buna obo tibwanyakororekana nonya nas'Ebisaku , ng'a omonto oyomo oino nare na moga'ise .
46005002	Inwe mwaenenire gose timoichaneti , erinde arusigwe egati yaino ere oyokorire ring'ana erio ,
46005003	Korende inche ekeene , nintaba aroro as'omobere , korende kondabeo as'omoika , natiekire komogambia ere oyokorire ring'ana erio , buna nao narenge .
46005004	As'erieta ri'Omonene oito Yesu Kristo , inwe komogosangererekana amo nomoika one , amo nokobua kw'Omonene oito Yesu Kristo ,
46005005	komoa saitani omonto oyio omobere oye osarigwe erinde omoika okonywe ase rituko ri'Omonene Yesu .
46005006	Okwebaka kwaino tikori okuya . Timomanyeti ng'a ememera emeke iga ekobotia ribomba rigima ?
46005007	Esibie , moyerusie ememera eria ya kare , erinde mobe neribomba riyia , buna more motabekiri memera . Naki epasaka yaito yatiekire korugwa ekeng'wanso as'engecho yaito , nere Kristo .
46005008	Gaki torosie as'ekeng'wanso , tari as'ememera ya kare , gose as'ememera y'obobe nobokayayu , korende as'omogati otabekiri memera , nabwo oborabu bw'omoyo nekeene .
46005009	Nabarikerete ase rirube riane , ng'a timosang'anana nabatomani .
46005010	Tintebeti timosang'anana kegima kegima nabatomani b'enseye , gose abanyene okorengereria , gose abauri , gose abagosaba chisanamu ; korende anga iga mwarua as'ense .
46005011	Korende bono nabarikeire ng'a timosang'anana nomonto okorokwa oyomino , karabe omotomani , gose oyokorengereria , gose oyogosaba chisanamu gose omorami , gose oyogotinda gose omouri ; omonto onga buna oyo timwancha nonya nkoria nere .
46005012	Korende nangwenerete ki kobagambia baria bare isiko ? Nainwe timori kobagambia abare ime ?
46005013	Korende abwo bare isiko Nyasaye nabagambie . Moserie omonto oria omobe , taba asemore .
46006001	Inee ! omonto onde oino karabe nering'ana as'oyomwabo agweneire agambigwe as'abwo batari boronge gose tari as'obosio bw'abachenu ?
46006002	Gose timomanyeti ng'a abachenu nabagambie ense ? na onye ense negambigwe nainwe , inee ! timogwenereti kogamba ebina ebire ebike ?
46006003	Timomanyeti ng'a natogambie amalaika ? tari kchua mono amang'ana obogima obo ?
46006004	Gaki komorabe mokogamba obogima obo , iga mokobeka kogamba abwo batabariri buna negento as'ekanisa ?
46006005	Natebire aya as'okobasokia . Inee , naboigo , ng'a asemore onde tari nonya nomonto oyomo ore nechisemi , oranyare konacha amang'ana ayabamwabo .
46006006	Korende mwasoerana , abamino nabamino , naende as'obosio bwabo abatancheti .
46006007	Gaki kwabaire okoremerwa asemore kegima ng'a ngosoerana more inwe as'inwe . Tari buya gokorerwa bobe ? Gaki taibuya kourwa enibo yaino ?
46006008	Korende inwe mwakorire abanto bobe , nakobaura enibo yabo ; ee nas'abamino .
46006009	Gose timomanyeti ng'a ababe tibakoira omwando bw'obonda bwa Nyasaye ? Timong'aineka : abanyaka tibakonyora obonda bwa Nyasaye , gose abasabi chisanamu , gose abatomani , gose abare buna abakungu , gose abasacha abagwesaria nabasacha ,
46006010	gose abaibi , gose abarengereria , gose abagotinda , gose abarami , gose abauri .
46006011	Nabande asemore mwarenge abanto buna aba : korende mogasibigwa , korende mwabarirwe koba noboronge as'erieta ri'Omonene Yesu nas'Omoika o Nyasaye oito .
46006012	Ebinto bionsi mbigwenerete asende , korende tai bionsi bigwenerete . Ebinto bionsi mbigwenerete asende , korende tinkobekwa inse as'okobua kw'egento kende .
46006013	Endagera ney'enda , nenda ney'endagera ; korende Nyasaye nasarie bionsi bibere , enda nendagera . Nomobere tori as'obotomani , korende nas'Omonene : nere Omonene nas'omobere .
46006014	Na Nyasaye akamobokia Omonene , naende natobokie naintwe as'okobua kwaye .
46006015	Timomanyeti ng'a emebere yaino nebimo bia Kristo ? gaki nimbogorie ebimo bia Kristo nakobikora ebimo bi'omokungu omotayayi ? Yaya .
46006016	Timomanyeti ng'a ere oyobwatanigwe nomokungu omotayayi nomobere oyomo nere ? naki otebire , Baria babere nababe omobere oyomo .
46006017	Korende ere oyobwatanigwe n'Omonene nomoika oyomo .
46006018	Tama obotomani . Ker'ebibe bigokorwa na mwanyabanto iga bire isiko as'omobere ; korende ere oyogokora obotomani okorire ebibe as'omobere oye omonyene .
46006019	Gose timomanyeti ng'a omobere oino ne hekalu y'Omoika Omochenu ore ime asemore , mwaeirwe na Nyasaye ? nainwe timori abaino abanyene ;
46006020	naki mwagorirwe ase rigori : as'ayio motogie Nyasaye as'emebere yaino , nase chinkoro chiaino , nachirochio nechia Nyasaye .
46007001	Gaki as'amang'ana mwandikerete : Mbuya omosacha takuna omokungu .
46007002	Korende as'engecho y'obotomani ker'omonto abe na mokaye omonyene , na ker'omokungu abe nomosacha oye .
46007003	Omosacha ae omokungu ekemogwenerete : naboigo omokungu ae omosacha ekemogwenerete .
46007004	Omokungu tari nokobua igoro as'omobere oye , korende nomosacha oye : naboigo nomosacha tari nokobua as'omobere oye , korende nomokungu oye .
46007005	Timorinana otatiga mwatebanirie as'egeka , erinde monyare kwerua as'okweng'ata nogosaba , erinde mobe amo jiaende , erio Saitani tabaisa kobatema as'engecho y'okwerina kwaino .
46007006	Korende natebire aya , nkorusia ayare ayane ; tindueti amachiko .
46007007	Korende ayanyanchete nabanto bonsi babe buna inche omonyene . Korende kera omonto nare nekeegwa kiaye omonyene gekorua ase Nyasaye , oyo iga , noyo iga .
46007008	Korende nabatebirie baria bataranyuoma , n'ababoraka mbuya babe buna inche inde .
46007009	Korende onye tibakonyara gwetanga , tiga banyuome : naki mbuya konyuoma kobua gwoka omorero .
46007010	Korende baria batiekire konyuomana nachikire , gose tari inche , korende Omonene , Omokungu tatigana nomosacha oye .
46007011	Korende , karabe otiganire nere , aikaranse tanyuomwa , gose abwatane nomosacha oye naende ; naende omosacha tamotiga mokaye .
46007012	Korende abanto bande nabatebirie inche , gose tari Omonene : Onye onde ominto ore nomokungu otancheti , nomokungu bwanchire koba nere , tamotiga .
46007013	Nomokungu ore nomosacha otancheti , omosacha oye karanche koba nere , tamotiga .
46007014	Naki oria omosacha otancheti osibigwe ase mokaye , noria omokungu otancheti osibigwe as'omosacha oye : onye taibo abana baino anga tibari abachenu ; korende bono nabachenu .
46007015	Korende oria otancheti karagende , tigagende : oyominto omosacha gose oyominto omokungu tasibiri : korende Nyasaye otorangeirie as'omorembe .
46007016	Naki ng'ai oramanyere aye omokungu , onye nomokonye omosacha oo ? gose ng'ai oramanyere aye omosacha onye nomokonye omokungu oo ?
46007017	Korende Nyasaye buna abagabeire ker'omonto buna amorangeirie ker'omonto , tiga agende boigo . Naboigo nachigete ase chikanisa chionsi .
46007018	Mont'onde bwonsi orangerigwe nere otiekire kwaroka ? tekora buna tarogeti ? Mont'onde orangerigwe tarogeti ? taroka .
46007019	Okwaroka tai gento , nogotaroka tai gento ; korende nokoyabwata amachiko a Nyasaye .
46007020	Ker'omonto tiga aikaranse as'aria arenge naro gakorangerigwa .
46007021	Inee , kwarangeretigwe kore omosomba ? torora ng'a mbobe : korende koranyare gosiborwa , mbuya obe bo .
46007022	Naki oyorangeretigwe as'Omonene karenge omosomba , nomosiborwa as'Omonene : naboigo noyorangeretigwe osiboire , nomosomba o Kristo .
46007023	Mokagorua ase rigori : timoba abasomba b'abanto .
46007024	Ker'omonto , baminto , tiga aikaranse boigo buna arangeretigwe .
46007025	As'amang'ana abaiseke abekungi tindi namachiko as'Omonene : korende nabaeire ayane , buna oyonyorire okwaberwa korwa as'Omonene koba omwegeni .
46007026	Narorire ng'a ring'ana eri nerigiya as'engecho y'emechando eye tore nero , ng'a mbuya omonto aikaranse buna are .
46007027	Gwasibirwe as'omokungu ? torigia gosiborwa . Gogwasiboirwe ? torigia omokungu .
46007028	Korende , koranyuome , tori nabibe ; nomoiseke omwekungi okonyuomwa , tari nebibe . Korende abanto abwo nababe nemechando as'omobere : korende nindigetie kobatanga as'eyio .
46007029	Korende , natebire iga , baminto , ekero getigarete tai kenene ; gaki korwa bono baria bare nabakungu tiga babe buna tibabwati ;
46007030	na baria bakorera buna tibari korera ; na baria bakogoka buna tibagogeti ; na baria bakogora babe buna tibari nagento .
46007031	Na baria bamenyete enseye , babe buna batayerengereretie mono ; naki amang'ana enseye ngoetare .
46007032	Korende nindigetie ng'a timoba nogwechanda . Oyotaranyuoma igarengereretie amang'ana Omonene , buna aramogwenere Omonene ;
46007033	korende oyonyuomire igakorengereria amang'ana enseye , buna aramogwenere mokaye .
46007034	Naende ogwatananeka nkore egati y'omokungu nomoiseke omwekungi . Ere oyotaranyuomwa igakorengereria amang'ana Omonene , anyare koba omochenu as'omobere nas'emoika : korende oyonyuomirwe igakorengereria amang'ana ense , buna aramogwenere omosacha oye .
46007035	Natebire aya , as'okobakonya : tari buna iga nabategera obeto , nas'engecho ya biria bigwenerete , monyare komokorera Omonene motang'usiri namang'ana ande ;
46007036	korende omonto onde bwonsi kararore ng'a tamokorereti omoiseke omwekungi ayamogwenerete , na onye oeteire obuya bw'obwana bwaye , onye origetie , tiga akore buna aroche ; takoreti bibe ; tiga banyuomane .
46007037	Korende oyotenenire as'oboremu bw'omoyo oye , tari nokorigia , korende onyarire kogambera ebirengererio biaye , naende orengereirie omoyo oye komorenda omoiseke omwekungi oye , nakore buya .
46007038	Gaki oyomonyuomire omoiseke omwekungi okorire buya ; noyotamonyuometi okorire buya kobua .
46007039	Omokungu igasibire ekero omosacha oye are moyo , korende omosacha oye gakure , osiboirwe ; nanyare konyuomwa nomonto onde bwonsi oyomorigeti ; ko as'Omonene oka .
46007040	Korende anga mbuya kobua karaikaranse buna are ; igo nabo ndoche inche : nainche narengereirie ng'a ninde n'Omoika bw'Omonene .
46008001	Nas'amang'ana ebinto bikorugwa ekeng'wanso as'esanamu : Twamanyire ng'a intwe intwensi ntore nobong'aini . Obong'aini iga bokoreta oboenenu , korende obwanchani iga bokoagacha .
46008002	Omonto karakage ng'a namanyete ring'ana rinde rionsi , taramanya nonya mbono , buna amogwenerete amanye .
46008003	Korende omonto karamwanche Nyasaye , oyo omanyirwe nere .
46008004	Gaki as'amang'ana okoria ebinto bikorugwa ekeng'wanso as'esanamu , twamanyire ng'a esanamu tai gento as'ense , naende twamanyire ng'a Nyasaye onde tari ande otatiga oyomo bweka .
46008005	Gaki nonya bare abande bakorokwa chinyasaye , kobarabe igoro gose ense , buna bare chinyasaye chinyinge , nabanene abange ;
46008006	korende asetore intwe nare Nyasaye oyomo bweka , ore Tata , nebinto bionsi biarure asare , naintwe iga tore moyo asare ; nare Omonene oyomo Yesu Kristo , nas'engecho yaye nebinto bionsi biabaire , naintwe ntore moyo asare .
46008007	Korende obong'aini obo tibori ime as'abanto bonsi : korende abande as'okwenaria esanamu eria goika bono , baria buna egento kiarurue ekeng'wanso ase esanamu ; nokorengereria kwabo , ekiagera iga kore okoreu , kwabekwa eubi .
46008008	Korende enyama tegotoreta ang'e ase Nyasaye : ekiagera gatorarie tegotomenta gento , natotaria tegotokeyia gento .
46008009	Korende rigereria okonyara kwaino tigocha kobagocha baria bare abareu .
46008010	Naki omonto karakorore aye omanyete chingecho , goikaransete as'endagera ime ase hekalu y'esanamu , inee , ebirengererio bi'omonto oyo , kare omoreu , takonyora oboremu goika arie ebinto bikorugwa ekeng'wanso as'esanamu ?
46008011	Noria omoreu osirigwa as'engecho yao , nere noyomino Kristo akwete as'engecho yaye .
46008012	As'ayio komorabakorere ebibe abamino nagosaria ebirengererio biabo bire ebireu , mwakoreire Kristo ebibe .
46008013	As'ayio enyama kerabe nokogocha oyominto tinkoria enyama goika kare nakare , timbaisa komogocha oyominto .
46009001	Inee , inche tindi omotomwa ? inche tindi omosiborwa ? timorochi Yesu Kristo Omonene oito ? inwe tari emeremo yane as'Omonene ?
46009002	Naki onye inche tindi omotomwa as'abande , korende nomotomwa asemore inwe : naki ekemanyererio ki'obotomwa bwane , ninwe as'Omonene .
46009003	Okoiraneria kwane baria bakomboria noko .
46009004	Inee ! titori nokobua gw'okoria nakonywa ?
46009005	Titori nokobua kobogoria amo naintwe omokungu ore oyominto , buna abwo abatomwa bande , nabamwabo Omonene , na Kefa ?
46009006	Gose inee , ninche bweka na Barnaba totari nokobua gokora emeremo ?
46009007	Ning'o okogenda esegi kero kende gionsi as'eng'eria yaye omonyene ? ning'o osimekire omogondo bw'emesabibu otarie amatunda aye ? gose ning'o okorisia riicho , otakonywa amabere aye riicho ?
46009008	Inee , iga nakwanire aya buna mwanyabanto ? gose amachiko naro tari goteba boigo ?
46009009	Naki as'amachiko a Musa narikire , tobaisa kobeka eng'ombe ekeokio ekero chigotindacha engano as'okoora . Inee , Nyasaye narengereretie amang'ana aye chiombe ?
46009010	Gose otebire ayio as'engecho yaito ? Ee , igarikire as'engecho yaito : buna oyokorema nagwenerete korema as'ogosemeria ; nere oyokoora igakoora ogosemeria kwaye konyora ensemo y'ogosemeria kwaye .
46009011	Onye intwe twabasimekeire ebinto bi'omoika inee ! nering'ana rinene gatoragese ebinto biaino bi'omobere ?
46009012	Onye abande babwatanire okobua oko igoro asemore , intwe tari kobua ? Korende titorigokorera okobua oko ; korende iga tokoremereria amang'ana onsi , titobaisa gotanga enchili ya Kristo .
46009013	Timomanyeti ng'a baria bagokora emeremo ye hekalu iga bakoria ensemo y'ebinto bie hekalu , na baria bagokorera amathabau mbare nensemo yabo as'ebimo bi'amathabau ?
46009014	N'Omonene naboigo ochikire ng'a baria bakoyerandia enchili banyora korwa enchili .
46009015	Korende tindakorera amang'ana aya nonya ndimo . Gose tinyarigeti aya erinde abe boigo asende ; naki mbuya ninkwa kobua omonto onde bwonsi goonchora okobaka kwane kobe bosa .
46009016	Naki nonya nkorandia enchili , tindi neri ingwetogeria ; naki tindi nande goika nkore ; naende obobe nobwane ntayerandeti .
46009017	Naki kondakore emeremo eye as'ogwancha kwane , ninde neng'eria ; onye tari as'ogwancha kwane , korende negenirwe as'oborendi .
46009018	Gaki eng'eria yane inki ? Neye , ng'a gonkorandia nindue enchili ya Kristo eng'eria etaiyo , erinde nintasaba oboronge bwane inde naborobwo as'enchili .
46009019	Naki nonya inde nsiboire as'abanto bonsi , nekorire omosomba o bonsi , erinde nyore abanto abange kobua .
46009020	Narenge Omoyahudi as'Abayahudi , erinde mbanyore Abayahudi ; ase baria bare inse as'amachiko , narenge buna inse as'amachiko , erinde mbanyore baria bare inse as'amachiko .
46009021	Ase baria batari namachiko nkaba buna tindi namachiko . Tari buna tindi namachiko as'obosio bwa Nyasaye , korende oyore inse as'amachiko ase Kristo , erinde mbanyore abatari namachiko .
46009022	As'abareu nkaba omoreu , erinde mbanyore abareu . Iga narenge chinsemo chionsi chi'abanto bonsi , erinde inyare kobakonya abanto ase chinchera chionsi .
46009023	Nainche iga ngokora aya onsi as'engecho y'enchili inyare koba amo nabande .
46009024	Timomanyeti ng'a abwo bakoamererania as'okominyoka chimbero , baminyoka bonsi korende noyomo okonyora ekeegwa ? Minyoka boigo , erinde monyore .
46009025	Na kera oyokoamererania ase chigosori igagwetanga as'onsi . Nabo abwo bagokora bo , erinde banyore egutwa egosareka ; korende intwe neyetagosareka .
46009026	Nonya ninche nkominyokande chimbero boigo , tari buna oyogotiting'ara ; naboigo nkorwana tari buna oyokorwana nembeo .
46009027	Korende igankoyoaka omobere one nakoyokoria ; teba as'enchera ende yonsi konarandeirie abande , inche omonyene mbe omonto okwangwa .
46010001	Baminto tindigeti momoche koinyora ng'a abatata baito bonsi iga barenge inse as'amare , bonsi bagaeta egati y'enyancha ;
46010002	bonsi bakabatiswa ase Musa as'amare nas'enyancha ;
46010003	bonsi bakaria endagera eria , eria y'omoika ;
46010004	bonsi bakanywa okonywa koria koria kw'omoika : naki bakanywa as'egetare ki'omoika kiabatunyanete : negetare keria nakio Kristo .
46010005	Korende abare abange Nyasaye tagweneretwe nabarabwo : naki basiretigwe as'eroro .
46010006	Aya igarenge ebiorokererio asetore , erinde intwe titoba abanto b'okorengereria amabe , buna baria barengereretie .
46010007	Gose timoba abasabi esanamu , buna abande babo ; buna arikire , Abanto igabaikaransete koria nakonywa , bagatenena kogosoria .
46010008	Gose titokora obotomani , buna abande babo bakorete , bakagwa ekero kie rituko erimo abanto chilifu emerongo ebere naisato .
46010009	Gose titomotema Omonene , buna abande babo , bamotemete , bagasirigwa neng'iti .
46010010	Gose timokwemurungania buna abande babo bemurunganetie , bagasirigwa noria omoiti .
46010011	Aya akabanyora abwo , as'engecho y'ebiorokererio ; akarikwa erinde gotokania intwe , abwo togoikerwa nomoerio bw'ense .
46010012	Gaki oyogwekaga ng'a nateneine arigereria tagwa .
46010013	Ogotemwa tikwabanyorete inwe , tatiga koreng'ana buna okwa mwanyabanto baranyare koremereria : korende Nyasaye noyo bw'ekeene , takobatiga motemwe kobua oko moranyare ; korende amo nakoria ogotemwa nakore egesieri mogosokera erinde monyare koremereria .
46010014	As'engecho y'ayio , abanchani bane , tama ogosasima esanamu .
46010015	Iga ngokwana buna as'abanto bare nobong'aini ; moyarenge aya ngokwana .
46010016	Egekombe keria ki'ogosesenia togosesenia , inee tari okobwatana amanyinga a Kristo ? Omogati oria togosamunyora tari okobwatana omobere o Kristo ?
46010017	Naki omogati noyomo , naintwe tore abange igatore omobereoyomo ; naki intwe twensi tonyora ensemo y'oria omogati oyomo .
46010018	Barigererie Abaisiraeli abare as'engecho y'omobere : abwo bare koria ekio ekeng'wanso , inee , tibar kobwatana namathabau ?
46010019	Gaki nkwane ki ? ng'a esanamu negento ? gose ng'a keria gekorugwa ekeng'wanso as'esanamu negento ?
46010020	Taibo , korende ebinto biria bakorua as'Ebisaku , igabakoruera ebirecha , gose tari Nyasaye : nainche tinyancheti inwe kobwatana amo nebirecha .
46010021	Timokonyara konywera egekombe ki'Omonene , negekombe ki'ebirecha : timokonyara kobwatana as'emesa y'Omonene nas'emesa y'ebirecha .
46010022	Gose iga torigetie Omonene abe neribero ? Gose ntore nechinguru kobua ere ?
46010023	Ebinto bionsi mboronge asende ; korende tari ebinto bionsi bigwenerete . Ebinto bionsi mboronge asende ; korende tari ebinto bionsi bikoagacha .
46010024	Omonto tarigia ebiaye , korende ebi'omogisangio .
46010025	Ker'egento gegotondwa echiro karie , toboraboria as'engecho y'ebirengererio ;
46010026	naki ense ney'Omonene , nabionsi ebichireo .
46010027	Nomonto otancheti karabarangerie inwe , as'endagera , nainwe morigetie kogenda ; karie ker'egento kiabekirwe as'obosio bwaino motari koboraboria as'engecho y'ebirengererio .
46010028	Korende omonto karabatebie , Egento ekio kiarurwe ekeng'wanso as'esanamu , timoria , as'engecho yaye ere akworokia , nas'engecho y'ebirengererio :
46010029	nakwanire , ebirengererio , korende tari ebiao , korende nebia oria oyonde ; aseki nkogambigwa ogosiborwa kwane nebirengererio bi'omonto omwao ?
46010030	Kondarie ensemo yane as'okoiraneria ng'a mbuya , naseki nkoramwa as'egento nasabeire ?
46010031	Gaki komokoria , gose mokonywa , gose mogokora ring'ana rinde rionsi kora onsi as'obonene bwa Nyasaye .
46010032	Timogocha Abayahudi gose Abayunani gose ekanisa ya Nyasaye :
46010033	koreng'ana buna inche nkobagwenera abanto bonsi as'amang'ana onsi , tinarigia kwegwenera inche omonyene , korende okogwenera kwabo bare abange , erinde banyare gokonywa .
46011001	Mobe abatunyani bane buna inche inde omotunyani o Kristo .
46011002	Naende nabatogirie baminto as'engecho mwang'inyoire as'amang'ana onsi , nainwe mwayabwatire aria nabaete koreng'ana buna nabaete .
46011003	Korende nindigetie momanye ng'a omotwe o ker'omonto omosacha noyo Kristo ; nomotwe o ker'omokungu noyo bw'omosacha ; nomotwe o Kristo noyo Nyasaye .
46011004	Ker'omosacha , kagosaba , gose okorua obobani , nere nare negento omotwe , tasigeti omotwe oye .
46011005	Korende ker'omokungu kagosaba , gose okorua obobani , otabiseti omotwe oye , tasigeti omotwe oye : igareng'aine nere oyonachete etukia yaye .
46011006	Naki omokungu otabiseti tiga agingire : onye nas'obosoku omokungu kogingira etukia yaye gose kogingirwa , abisie .
46011007	Naki temogwenereti omosacha kobisigwa omotwe , ekiagera nomogwekano nobonene bwa Nyasaye : korende omokungu nobonene bw'omosacha .
46011008	Ekiagera omosacha tarueti as'omokungu ; korende omokungu as'omosacha .
46011009	Gose omosacha tatongetwe as'engecho y'omokungu ; korende omokungu as'engecho y'omosacha .
46011010	As'ayio nemogwenerete omokungu abe nekemanyererio gie chinguru omotwe oye , as'engecho y'amalaika .
46011011	Korende omosacha takoba atari nomokungu , gose omokungu otari nomosacha as'Omonene .
46011012	Naki buna omokungu aruete as'omosacha , naboigo omosacha nere igakoiborwa nomokungu , korende nebinto bionsi igabiruete ase Nyasaye .
46011013	Egambie inwe abanyene as'emioyo yaino . Inee ! nagwenerete omokungu amosabe Nyasaye atabiseti omotwe oye ?
46011014	Inee , ogochika kw'ebitongwa tikori kworokia ng'a omosacha karabe netukia entambe nobosoku asare ?
46011015	Korende omokungu karabe netukia entambe nobonene bwaye : naki oeirwe eria etukia entambe as'okwebisia .
46011016	Korende omonto onde bwonsi , karigetie koreta amang'ana as'engecho eyio , intwe titori nengecho ende , nonya nase chikanisa chia Nyasaye .
46011017	Korende as'okobaa amachiko ayio tinkobatogia , ekiagera iga mogosangererekaha tari as'ogokonya korende ase bosa .
46011018	Naki ritang'ani komogosangerereka as'ekanisa naigure ng'a ogwatananeka nkore asemore ; ayande as'ensemo nanchire .
46011019	Naki nkogwenerete ogwatananeka kobe as'egati yaino , erinde abancheirwe babe maiso marore asemore .
46011020	Gaki komogosangererekana amo , tegwenereti koria endagera y'Omonene :
46011021	naki ker'oyomo igagotang'ana ko bogoria endagera yaye as'okoria , oyomo nare nenchara , noyonde otindire .
46011022	Inee , timori nenyomba y'okoragera nakonywera ? gose mwayechaire ekanisa ya Nyasaye nakobasokia abwo batari nagento ? Naki ndabatebie ? nimbatogie as'aya ? tinkobatogia .
46011023	Naki inche nkanyora as'Omonene ayanabaeire inwe , ng'a Omonene Yesu obotuko boria aruetwe , akabogoria omogati ;
46011024	gatiekire koiraneria ng'a mbuya , agasamunyora , akabora , Oyo noro omobere one ore as'engecho yaino : kora iga as'okong'inyora inche .
46011025	Naboigo nekio egekombe nyuma as'okoria , akabora , Egekombe eke neki emuma enyia as'amanyinga ane : kora iga ekero mokonywa as'okong'inyora inche .
46011026	Naki ekero mokoria omogati oyo nakonywera egekombe eke , mwarandirie amakweri Omonene goika achiche .
46011027	Gaki ker'oyokoria omogati oyo , gose konywera egekombe eke , atagwenereti , nabe nkwenyorerare obobe as ' engecho y'omobere namanyinga Omonene .
46011028	Korende omonto erenge omonyene , erio arie omogati nakonywera egekombe .
46011029	Naki oyokoria nakonywa otagwenereti igakoria nakonywa ekina as'omobere oye , as'ogotamanya omobere bw'Omonene .
46011030	As'engecho eyio mbare abange asemore abareu nabarwaire , nabanto batai bake bararire .
46011031	Korende gotoregambie buya emioyo yaito anga titwagambigwa .
46011032	Gotokogambigwa , igatogokanigwa n'Omonene , titobaisa konacherwa ekina amo nense .
46011033	Gaki , baminto , komogosangerereka as'okoria moganyane .
46011034	Omonto karabe nenchara arie ase mwaye ; timobaisa gosangerereka as'ekina . N'ayio ayatigaire ngocha ninyarosie .
46012001	As'amang'ana ebiegwa bi'omoika baminto , tindigeti momoche komanya .
46012002	Mwamanyire ng'a ekero mwarenge ab'Ebisaku iga mware koirwa ase chisanamu chitagokwana , buna mware gotang'anwa .
46012003	As'ayio nabatebirie , ng'a ' monto onde ogokwana as'Omoika o Nyasaye , ogokwana , Yesu anathema ; gose omonto takonyara gokwana , Yesu n'Omonene , otatiga as'Omoika Omochenu .
46012004	Nkore ogwatananeka kw'ebiegwa , korende Omoika noro oria oria .
46012005	Nkore ogwatananeka as'ogokora , n'Omonene nere oria oria .
46012006	Nkore ogwatananeka kw'ogokora emeremo , korende Nyasaye nere oria oria ogokora emeremo yonsi ase bonsi .
46012007	Korende ker'oyomo oeirwe okomanorerwa kw'Omoika , erinde akonye bonsi .
46012008	Naki omonto oyomo as'Omoika aegwa ring'ana ri'obong'aini ; nonde ring'ana rie chisemi , as'Omoika oyomo :
46012009	onde okwegena as'Omoika oyomo ; nonde okoegwa gw'okogwenia , as'Omoika oyomo ;
46012010	nonde gokora emeremo y'ebikone ; nonde obobani ; nonde ogwatanana emeika ; nonde chingecho chi'emenwa ; nonde ogoonchora emenwa .
46012011	Korende emeremo eye yonsi ekorwa n'Omoika oyo oyomo , oria oria , okogabera ker'oyomo buna anchete ere .
46012012	Naki buna omobere ore oyomo , noro nore nebimo ebinge , nebimo bionsi bi'omobere oria , nabirobio nebinge ; nomobere noyomo ; naboigo na Kristo .
46012013	Naki as'Omoika oyomo intwe intwensi tokabatiswa togasoa as'omobere oyomo , nonye tore Abayahudi , gose tore Abayunani , onye tore abasomba , gose tore abasibore ; naintwe intwensi tokanyoisigwa Omoika oyomo .
46012014	Naki omobere tori ekimo ekemo , korende ebinge .
46012015	Okogoro gokoratebe , Inche tindi okoboko , gose tindi oyo bw'omobere , inee ! iga tikori okw'omobere as'engecho eyio ?
46012016	Nogoto gokoratebe , Inche tindi eriso , inche tindi oyo bw'omobere ; inee ! tikori okw'omobere as'engecho eyio ?
46012017	Onye omobere bwonsi ore eriso , ng'ai kore okoigwa ? Onye bwonsi nogoto ng'ai kore okonyonka ?
46012018	Korende Nyasaye obekire ebimo ker'ekemo as'omobere buna arigetie .
46012019	Korende onye bionsi bire ekimo ekemo , omobere anga ng'ai ore ?
46012020	Korende bono ebimo nebinge , nomobere noyomo .
46012021	Neriso tirikonyara gotebia okoboko tinkorigeti aye , gose naende omotwe tokonyara gotebia amagoro , timbarigeti inwe .
46012022	Korende kobua mono biria ebimo bi'omobere bigokagwa ng'a tibiri nechinguru , iga birigirie kobua .
46012023	Na biria bigokagwa ng'a tibiri nogosika , ebimo biria twabieire ogosika kobua ; nebimo biaito bitari nobuya , mbire nobuya kobua mono .
46012024	Naki ebimo biaito bire nobuya tibiremeiri : korende Nyasaye obwatanirie omobere , nagokea ogosika keria ekimo kerenieire ;
46012025	erinde tibiba nogwatananeka as'omobere korende ebimo birendane .
46012026	Nekimo ekemo kogiachandirwe , ebimo bionsi biachandwa nabirobio , nekimo ekemo gekobakwa , ebimo bionsi bigoka amo .
46012027	Nainwe more omobere o Kristo , nebimo bi'omobere oyio , oyomo eke noyomo eke .
46012028	Na Nyasaye obekire abande as'ekanisa , abe ritang'ani abatomwa , abakabere ababani , abagatato aborokia , erio ebikone , erio okoegwa gw'okogwenia oborwaire , nogokonyana , nokogamba , nechingecho chi'emenwa .
46012029	Inee ! bonsi nabatomwa , bonsi nababani ? bonsi naborokia ? bonsi ngokora bare ebikone ?
46012030	Bonsi mbare nokoegwa gw'okogwenia abarwaire ? bonsi ngokwanabare emenwa ? bonsi ngoonchorabare ?
46012031	Rigia mono ebiegwa ebiya kobua . Naende naborokirie enchera ere engiya mono .
46013001	Kondakwane as'emenwa ya mwanyabanto neya amalaika , onye tindi nobwanchani , nabaire buna etai ekwoga , gose endege ekobuga .
46013002	Nimba nobobani , nakomanya obobisi bwonsi , nechisemi chionsi : nimba nokwegena gwonsi koranyare kong'anyia ebitunwa , korende onye tindi nobwanchani tindi gento inche .
46013003	Naende ningabera abataka ebinto biane bionsi , naende nindwa omobere one oyie omorero , onye tindi nobwanchani tangwereti gento .
46013004	Obwanchani iga bokoremereria , iga bogokora amaya ; obwanchani tibori koba neribero ; tiborikoenena , tiborigwetogia ,
46013005	tibokomocha koba nogosika , tibokorigia ayaye , tibori nendamwamu , tibori kobara amabe ;
46013006	tibokogokera obobe , korende bogoka amo nekeene ;
46013007	boremereria onsi , bwancha onsi , bosemeria onsi , bwaremereria onsi .
46013008	Obwanchani tibokoremerwa : korende koborabe obobani nabosire ; kerabe emenwa neere ; kochirabe chisemi nachisire .
46013009	Naki twamanyire as'ensemo , ngokoratore obobani as'ensemo :
46013010	korende nagecha ekia boronge , ekere as'ensemo nagesire .
46013011	Ekero narenge omwana omoke , ngakwana buna omwana , nkamanya buna omwana , nkarengereria buna omwana : korwa bono konabaire omonto omonene , nayatigire amang'ana obwana .
46013012	Naki ekero kia bono igatokorora as'ekerore , buna omogwekano : ekero keria obosio as'obosio : ekero kia bono namanyire as'ensemo ; ekero keria nimanye mono , buna namanyekanete nainche mono .
46013013	Gaki , bono gwatigaire okwegena , ogosemeria , obwanchani , aya atato ; erire rinene as'aya nobwanchani .
46014001	Tunyana obwanchani , rigia mono ebiegwa bi'omoika , korende kobua monyare kobana .
46014002	Naki oyogokwana as'omonwa , tari gokwana nabanto , korende ase Nyasaye ; naki onde tari okoigwa ; korende igagokwana amang'ana a bobisi as'omoika .
46014003	Korende ere oyokobana igagokwana nabanto amang'ana ay'okobaagacha , nakobaremia , nakobabeka chinguru .
46014004	Oyogokwana as'omonwa igakweagacha omonyene : korende oyokobana igakwaagacha ekanisa .
46014005	Nainche nindigeti inwe mwensi mokwane as'emenwa , korende kobua mono monyare kobana : naki ere oyokobana nomonene kobua oyogokwana as'emenwa , otatiga as'ogoonchora , erinde ekanisa enyare koagachwa .
46014006	Gaki , baminto , kondache asemore nagokwana as'emenwa , inki ndabagwenere , otatiga nkwane nainwe as'enchera y'okomanoka , gose as'enchera y'obong'aini , gose as'enchera y'okobana , gose as'enchera y'okworokereria ?
46014007	Nonya nebinto bitari nobogima , buna ekeroria , gose obokano , nabinyare korua eriogi , ko bitakorua eriogi rire ogwatananeka , naki koramanyekane , ngotera ki gokobugigwa as'ekeroria gose as'obokano ?
46014008	Ekiagera egetureri gogekobuga egeturi getamanyekaneti ning'e orabe ang'e as'esegi ?
46014009	Naboigo nainwe motakwaneti oria omonwa ring'ana rire maiso marore , ring'ana riria rigokwanwa naki riramanyekane ? naki morabe iga mogokwana as'embeo yoka .
46014010	Inyora nere emenwa ere chingecho chinyinge ense , gose onde tori nonya noyomo , otari nengecho yaye .
46014011	Gaki ntamanyeti engecho y'oria omonwa , nimbe asare ere oyogokwana buna omonanageria , nere nabe asende buna omonanageria .
46014012	Naboigo nainwe , ekiagera morigeti mono koba abanto bare nekeegwa ki'omoika , rigia momente mono koba nakio erinde mwaagache ekanisa .
46014013	As'ayio ere oyogokwana as'omonwa tiga asabe abe omoonchori .
46014014	Naki kondasabe as'omonwa , omoika one ig'ogosaba , korende obong'aini bwane tiborikwama .
46014015	Naki rende ? Ninsabe as'omoika , ninsabe as'obong'aini ; nintere as'omoika na nintere as'obong'aini .
46014016	Naki aye gogosesenia as'omoika , ere oyoikaransete otamanyeti naki araitabe Amin as'ogosasima kwao , nere tayamanyeti ay'ogokwana ?
46014017	Naki nekeene , aye gwasasimire buya , korende oria oyonde taagachiri .
46014018	Namoakeire Nyasaye one ng'a mbuya , ngokwana as'emenwa kobua inwe mwensi :
46014019	korende nanchire gokwana amang'ana atano as'ekanisa as'obong'aini bwane , nyare koborokereria abande , kobua as'ogokwana amang'ana chilifu ikomi as'omonwa .
46014020	Baminto , timoba abana abake as'obong'aini bwaino : korende as'obobe mobe buna abana abake , korende as'obong'aini bwaino mobe abanto abanene .
46014021	Narikire as'amachiko , ng'a , Ninkwane nabanto aba as'abanto b'emenwa emeao , nemenwa y'abageni ; nonya niga tibakonyigwera otebire Omonene .
46014022	Gaki emenwa nekemanyererio tari as'abanchire , korende as'abatancheti . Korende obobani , nekemanyererio tari as'engecho yabwo abatancheti korende as'engecho yabwo banchire .
46014023	Gaki onye ekanisa yonsi egosangerereka amo , nabonsi bagokwana as'emenwa , erio basoe abanto abariri gose abatancheti , inee , tibagotcha ng'a igamore chibarimo ?
46014024	Korende bonsi barabane , ogosoa omonto otancheti , gose omoriri , omanigwa na bonsi , agambigwa na bonsi ;
46014025	naboigo obobisi bw'enkoro yaye bwaba maiso marore ; nabo igaragwe maumama , namosasime Nyasaye , atore ng'a Nyasaye igare gati asemore ekeene .
46014026	Naki rende abaminto ? komogosangerereka amo , ker'oyomo nare nogotera , nare nokworokereria , nare nomonwa , nare nokomanoka , nare nogoonchora . Amang'ana onsi tiga akoreke as'engecho y'okoagacha .
46014027	Onye omonto ogokwana as'omonwa , bakwane babere gose batato tai kobua , ko ker'omonto ase ribaga riaye ; oyomo aonchore :
46014028	korende atario oyogoonchora tiga akire as'ekanisa ; akwane asare bweka omonyene na Nyasaye .
46014029	Nababani bakwana babere , gose batato , nabande batanane .
46014030	Korende oyonde oyoikaransete , karaigorerwe ring'ana , oria bwe ritang'ani tiga akire .
46014031	Naki imwensi ng'a monyare kobana oyomo oyomo , erinde bonsi banyare kweorokereria , na bonsi baremigwe .
46014032	Nemeika y'ababani ebaigwera ababani .
46014033	Naki Nyasaye tari Nyasaye bw'eburuburu , korende oyo bw'omorembe ; naboigo are ase chikanisa chionsi chi'abachenu .
46014034	Abakungu bakire ase chikanisa , naki tibari neribaga ri'ogokwana ; korende baigwere , buna gogoteba ogochika .
46014035	Na kobarigeti kweorokereria ring'ana , tiga baborie abasacha babo boka chinyomba chiabo : naki nobosoku , abakungu gokwana as'ekanisa .
46014036	Inee , ring'ana ria Nyasaye riarure asemore ? gose riabaikeire inwe imweka ?
46014037	Omonto karerore ng'a nomobani , gose oyo bw'omoika , tiga ayamanye aya nabarikeire , ng'a namachiko Omonene .
46014038	Korende omonto karabe omoriri , tiga abe omoriri .
46014039	As'ayio baminto , rigia mono okobana , gose timokania as'ogokwana emenwa .
46014040	Amang'ana onsi akoreke as'obuya nokoroberigwa .
46015001	Nabatebirie , baminto , enchili nabarandeirie ; nero mwanyorire , as'eyio nero moteneine ,
46015002	nas'eyio mwakonyirwe ; onye mwayabwatire mono amang'ana nabarandeirie ; otatiga mwanchete bosa .
46015003	Naki nkabaranderia amang'ana ayananyorete ritang'ani , ng'a Kristo igakwete as'engecho y'ebibe biaito , buna agoteba amariko ;
46015004	naende ng'a agatindekwa , naende akaboka , rituko ria gatato , buna agoteba amariko ;
46015005	naende akarorekana na Kefa ; naende nabaria ikomi nababere ;
46015006	nyuma akarorekana nabaminto kobua chimia isano amo ; as'abwo abare abange moyo bare nonya mbono , abande bakure ;
46015007	nyuma , akarorekana na Yakobo , erio as'abatomwa bonsi .
46015008	Nomoerio bw'abanto bonsi akarorekana nainche , buna naiboretwe tari as'ekero kiaye .
46015009	Naki inche nomoke as'abatomwa , ntagwenereti gwatorwa omotomwa , ekiagera nachandete ekanisa ya Nyasaye .
46015010	Korende as'obuya bwa Nyasaye nabaire buna inde ; nobuya bwaye bore asende tibwarenge bosa ; korende nkamenta mono kobwata emeremo kobua bonsi : korende tari inche , korende obuya bwa Nyasaye obwarenge amo nainche .
46015011	Gaki onye ninche , onye mbaria , naboigo tokorandia , naboigo mwanchete .
46015012	Gaki , onye Kristo orandigwe asemore ng'a obokire , naki abande asemore bagoteba ng'a kobokigwa tikori okw'abakure ?
46015013	Korende onye tikori okobokigwa kw'abakure Kristo nere tabogetigwe :
46015014	naende onye Kristo tabogetigwe , okorandia gwaito mbosa , nokwegena kwaino mbosa .
46015015	Ee , naintwe twarorekanire ng'a igatore abarori b'oboriino ba Nyasaye , ekiagera twatebire na Nyasaye ng'a igamobogetie Kristo ; ere anga tamobogeti , onye abakure tibakobokigwa .
46015016	Naki onye abakure tibakobokigwa , Kristo nere tabogetigwe .
46015017	Na onye Kristo tabogetigwe , okwegena kwaino mbosa ; igamore nonya mbono as'ebibe biaino .
46015018	Nagwo abwo nabarabwo abakure ase Kristo basirire .
46015019	Buna as'obogima obo bwoka tosemeretie Kristo , intwe nabataka kobua abanto bonsi .
46015020	Korende bono Kristo obokire , buna ogotongorwa kwabo abakure .
46015021	Naki amakweri akaretwa nomonto , naboigo nokobokigwa gokaretwa nomonto .
46015022	Ekiagera as'Adamu bonsi bagakwa , naboigo nase Kristo bonsi nababokigwe .
46015023	Korende ker'oyomo aase aye ; agatongora Kristo , nyuma abare abaye Kristo , kagocha .
46015024	Erio ocha oria omoerio , gakomoa Nyasaye Tata oboruoti , gagoonchora obogambi bwonsi , nokobua gwonsi nechinguru .
46015025	Naki negwenerete agambe ere , goika abeke ababisa bonsi inse as'amagoro aye .
46015026	Omobisa bw'omoerio orasirigwe namakweri .
46015027	Naki , akabeka ebinto bionsi inse as'amagoro aye . Korende ogoteba , Bionsi biabekirwe inse , maiso marore ng'a ere oyobibegete ebinto bionsi , taiyo .
46015028	Gaki , ebinto bionsi kobiabekirwe inse asare , erio agwo Omwana nere bweka nabekwe inse asare oyo omobekerete ebinto bionsi asare , erinde Nyasaye abe bionsi ase bionsi .
46015029	Aba bakobatiswa as'engecho y'abakure , naki bagokora gaki , onye abakure tibakoboka ? Naseki bakobatiswa as'engecho yabo ?
46015030	Naintwe , naseki tore nemechando ker'ensa ?
46015031	Ekeene as'ogwetogia kwane nde nakwo asemore ase Kristo , Yesu Omonene oito , iga ngokwa kera rituko .
46015032	Onye , nas'engecho ya mwanyabanto , nkarwana neching'iti chintindi aria Efeso , inki ekongwenera , batarikoboka abakure ? torie , tonywe , naki ankio natokwe .
46015033	Timong'aineka , ogokwana okobe igakogosaria engecho engiya .
46015034	Boka buna egwenerete as'oboronge , timokora ebibe ; naki abande tibamomanyeti Nyasaye : natebire aya as'okobasokia .
46015035	Gose omonto natebe , naki baraboke abakure ? Nas'omobere ki barache noro ?
46015036	Omokayayu ! eke ogosimeka aye , tikeri komera getakweti :
46015037	nero eyogosimeka , torigosimeka omobere oria ogocha koba , korende embusuro yoka , onye nengano gose ende yonsi ;
46015038	korende Nyasaye ayea omobere buna anchete , na ker'embusuro omobere oye .
46015039	chinyama chionsi tari chinyama echimo ; korende echinde chia mwanyabanto , echinde echie ching'iti , echinde echie chinyoni , echinde chie chinswe .
46015040	Naende nere emebere y'igoro , nemebere y'ense , korende obonene bwaye bw'igoro iga bore ao , nobonene bwaye bw'ense iga bore ao .
46015041	Obonene bw'erioba mbore ao , nobonene bw'omotienyi iga bore ao , nobonene bwe ching'enang'eni , iga bore ao ; naki nkore ogwatananeka okonene ching'enang'eni ase ching'enang'eni .
46015042	Naboigo nokobokigwa okw'abakure . Osimekwa as'ogosareka , oboka as'ogotasareka .
46015043	Osimekwa as'obosoku , oboka as'obonene : osimekwa as'oboreu ; oboka ase chinguru .
46015044	Osimekwa omobere bori ; oboka omobere bw'omoika . Onye ore omobere bori noyo bw'omoika nore .
46015045	Naboigo arikire , Omonto bwe ritang'ani Adamu orenge omobere ore moyo . Adamu bw'omoerio akaba omoika bw'okobokia .
46015046	Korende oria orenge bw'omoika , tari oyo bwe ritang'ani , korende noria omobere bori orenge ritang'ani , nyuma oria bw'omoika .
46015047	Omonto bwe ritang'ani akarua inse , as'amaroba : omonto okabere akarua igoro .
46015048	Buna are oyo bw'amaroba , naboigo bare abare ab'amaroba : na buna are ere oyo igoro , naboigo bare ab'igoro .
46015049	Na buna tobogoretie ekieni kiaye oyo bw'amaroba , naboigo torabogorie ekieni ki'oyo igoro .
46015050	Aya ngokwana naya , baminto , ng'a omobere namanyinga tibikonyora omwando bw'obonda bwa Nyasaye : gose ogosareka tigokonyora omwando bw'ogotasareka .
46015051	Rigereria , nabatebirie aya bobisi : Titogokwa intwe twensi , korende twensi natoonchoke ;
46015052	as'etagika eyemo , okojniamia nakoramokia , ekero ki'egetureri ki'omoerio , ekiagera egetureri nakebuge , nabakure nababoke , tibaba nagosareka , naintwe natoonchoke .
46015053	Naki ogweneire oyosarekire bweboe ogotasareka , noyo bw'ogokwa bweboe ogotakwa .
46015054	Korende oyosarekire koranyore ogotasareka , noyo bw'ogokwa koranyore ogotakwa , erio naribe riria ring'ana riarigetwe , Amakweri amerirwe as'okobua .
46015055	Amakweri ng'ai okobua kwao . kore ? Amakweri ng'ai obororo bwao bore ?
46015056	Obororo bw'amakweri nebibe , nechinguru chi'ebibe namachiko .
46015057	Korende mbuya mono ase Nyasaye otoeire okobua as'Omonene oito Yesu Kristo .
46015058	Gaki , baminto abanchani , mobe nechinguru , motakonyegerigwa , momente mono gokora emeremo y'Omonene amatuko onsi , ekiagera emeremo yaino teri bosa as'Omonene .
46016001	Bono as'esadaka y'abachenu , buna nachigete chikanisa chia Galatia , nainwe kora boigo .
46016002	Rituko rie ritang'ani ri'echuma ker'omonto agache emonga asare , koreng'ana buna ogosesenigwa kwaye , erinde esadaka terugwa ekero nachire .
46016003	Nainche kondaike nintome baria morachore as'amarube , baire obuya bwaino goika Yerusalemu .
46016004	Onye ngwenerete kogenda inche nabagende amo nainche .
46016005	Korende ninchiche asemore , ekero naetire egati ya Makedonia ; naki ning'ete egati ya Makedonia .
46016006	Gose nimenye amo nainwe , ee nimenye seino ekero ki'obokendu , monyare gonkoba ekero kende gionsi aase ndigetie kogenda .
46016007	Naki tindigeti kororana nainwe bono , as'ogoeta gwoka , ekiagera ndigetie komenya seino egeka egeke Omonene karanyanchere .
46016008	Korende nimenye as'Efeso goika Pentikote ;
46016009	naki naigoreirwe egesieri ekenene kegwenerete mono , mbare abange abagontanga .
46016010	Korende , Timotheo ogocha , rigereria amenye amo nainwe koiroka gotari ; naki ngokorare emeremo y'Omonene buna inche :
46016011	gaki mont ' onde bwonsi tamochaya , korende mokobe as'omorembe , erinde ache asende , naki nimoganyete amo nabaminto .
46016012	Korende as'amang'ana Apolo , oyominto , nkamosorora mono achiche asemore amo nabwo baminto ; nere tancha rinde gocha bono ; korende nachiche karanyore ribaga .
46016013	Renda , tenena nechinguru as'okwegena , mobe abasacha , mobe abaremu .
46016014	Amang'ana aino onsi akoreke as'obwanchani .
46016015	Naende nabasoroire baminto , ( mwayemanyire enyomba ya Stefano nentang'ani as'Akaya , nabarabwo bebekire as'emeremo y'okobakorera abachenu ) ,
46016016	baigwere abanto buna aba , na ker'omonto oyogokonya emeremo amo nabarabwo , nagokora bo .
46016017	Nainche nagokire ekiagera as'ogocha kwabo Stefano na Fortunato , na Akaiko ; naki aba bakamenta as'amange aya naremeirwe korwa asemore .
46016018	Naki bakandemia omoyo one nemioyo yaino yonsi : gaki bamanye abanto buna abwo .
46016019	chikanisa chi'Asia babakwanirie , Akula na Priskilla babakwanirie mono as'Omonene amo nekanisa ere ime as'enyomba yabo .
46016020	Abaminto bonsi babakwanirie . Kwanania as'okonyunyuntana ogochenu .
46016021	Oko nogokwania kwane inche Paulo as'okoboko kwane omonyene .
46016022	Mont'onde bwonsi otamwancheti Omonene Yesu Kristo nabe Anathema . Maranatha .
46016023	Obuya bw'Omonene Yesu Kristo bobe amo nainwe .
46016024	Ogwancha kwane kobe amo nainwe imwensi ase Kristo Yesu . Amin .
47001001	Paulo , omotomwa o Yesu Kristo as'obwanchani bwa Nyasaye , na Timotheo oyominto , as'ekanisa ya Nyasaye ere ase Korintho , amo nabachenu bonsi abare as'ense yonsi y'Akaya :
47001002	Obuya bobe asemore nomorembe , okorua ase Nyasaye Tata oito nas'Omonene Yesu Kristo .
47001003	Abakwe Nyasaye , Tata bw'Omonene oito Yesu Kristo , Tata bw'amabera , Nyasaye bw'okoremia gwonsi ;
47001004	oyogotoremia as'emechando yaito yonsi erinde tonyare kobaremia baria bare as'emechando ende yonsi , as'okoremia twaremigwe na Nyasaye .
47001005	Naki buna emechando ya Kristo yamentekanire asetore , naboigo okoremigwa gwaito kwamentekanire as'enchera ya Kristo .
47001006	Korende onye intwe tore as'emechando , nas'engecho y'okoremigwa kwaino nogotoreka kwaino , gogokora emeremo yaye as'okoremereria emechando eria eria togochandwa naintwe : gose karabe twaremigwe as'engecho y'okoremigwa kwaino nogotoreka kwaino .
47001007	Nogosemeria gwaito as'engecho yaino iga kore ogokong'u ; gatoramanye ng'a naboigo more ababwatani b'eria emechando , naboigo more ababwatani ase koria okoremigwa .
47001008	Ekiagera twanchete , baminto , momanye amang'ana ay'emechando eria yatonyorete as'Asia , naki togachandwa mono , kobua chinguru chiaito , goika tokerusia moyo koba moyo .
47001009	Ee , naintwe abanyene iga twarenge nekina ki'amakweri as'emioyo yaito , erinde titwesemeria emebere yaito , korende Nyasaye , okobabokia abakure :
47001010	agatokonya intwe namakweri amanene are buna aria , naende natokonye : asare twamosemeirie ng'a nonya mbono natokonye .
47001011	Inwe nainwe komorakonyane as'engecho yaito as'ogosaba ; erinde as'engecho ya biria ebiegwa twaeirwe intwe as'emeremo y'abanto abange , abanto abange baake ng'a mbuya mono as'engecho yaito .
47001012	Naki ogwetogia gwaito noko , nas'oborori bw'ebirengererio biaito , ng'a as'obochenu noborabu bw'omoyo okorua ase Nyasaye , tari ase chisemi chi'omobere , korende as'obuya bwa Nyasaye , iga twagendete as'ense , korende kobua asemore inwe .
47001013	Naki titobarikereti inwe ring'ana , tatiga aria mogosoma , nakomanya , nainche nasemeirie ng'a namoyamanye goika omoerio :
47001014	naboigo buna mwatomanyete as'ensemo , ng'a intwe iga tore ogwetogia kwaino , buna inwe more asetore intwe , ase rituko riria ri'Omonene Yesu .
47001015	Nas'ogosemeria okwo , nkarigia gocha asemore agwo ritang'ani , erinde monyore ekeegwa gia kabere ;
47001016	na goeta seino nakogenderera goika Makedonia ; naende korwa Makedonia koiranera seino , namonkobe inwe kogenda Boyahudi .
47001017	Gaki , ekero narengereretie aya nakorerete ensara kabere ? gose nare korosia amang'ana , iganarosetie as'engecho y'omobere erinde abe iga asende , goteba ee , ee , gose taibo , taibo ?
47001018	Korende buna Nyasaye are oyo bw'ekeene ring'ana riaito asemore tiriarenge ee gose taibo .
47001019	Naki Omwana o Nyasaye , Yesu Kristo , orandetigwe naintwe gati yaino , nainche na Silivano na Timotheo , tabete ee gose taibo ; korende as'ere ee ekanyara kobao .
47001020	Naki chiira chionsi chia Nyasaye igachire asare ee ; nas'ere n'Amina , Nyasaye anyare kobakwa as'emeremo yaito .
47001021	Gaki Nyasaye oyotokong'irie amo nainwe ase Kristo , nagotobeka amaguta ;
47001022	nere nere otobekerete ekemanyererio , agatoa eira y'Omoika ase chinkoro chiaito .
47001023	Korende inche iga nkorigia Nyasaye abe omorori igoro as'omoyo one , ng'a as'okobarorera amabera tindagenda Korintho .
47001024	Tari ng'a ntore nobonene as'okwegena kwaino ; korende iga tore abakonyi b'bmogoko oino : ekiagera moteneine as'okwegena ,
47002001	Korende nkarengereria iga as'omoyo one , tinchicha seino naende as'ogoichana .
47002002	Naki inche kondababeke ogoichana , gaki ning'o orangokie , tatiga oria naichanirie inche ?
47002003	Nainche nabarikerete ring'ana eri eri , erinde ngocha timbekwa ogoichana na baria ngwenerete kobagokera ; nasemeretie inwe mwensi ng'a omogoko one ng'a noyoino mwensi pi ,
47002004	Naki as'emechando emenge nas'obororo bw'enkoro iganabarikerete nakorua amariga amange ; tari ng'a moichanigwe , korende monyare komanya obwanchani bwane inde nabwo asemore buna bore obonge .
47002005	Korende onye ore omonto oretire ogoichana , tang'ichaneti inche , korende as'ensemo yaino mwensi , tincha kobararereria mwensi .
47002006	Amoisanire omonto ore engecho buna eye , obororo boria aetwe nabare abange ;
47002007	korwa nyuma as'aya , mbuya momwabere nakomoremia omonto buna oyo , tabaisa kobekwa as'ogoichana goetete ekerengo .
47002008	As'ayio nabasoroire momworokie obwanchani bwaino .
47002009	Naki nkarika as'engecho eye boigo , erinde mbateme inwe komanya onye mwabaire abaigweri as'amang'ana onsi .
47002010	Naki buna moramwabere omonto rinde rionsi , nainche nanyare kwabera boigo : naki nainche eki nabeire omonto , ring'ana rinde rionsi , namwabeire as'engecho yaino as'obosio bwa Kristo ;
47002011	Saitani tabaisa konyara gotobua ; naki intwe titori abariri , as'okorengereria kwaye .
47002012	Gaki ekero naigete Troa as'engecho y'enchili ya Kristo , nkaigorerwa egesieri as'Omonene ,
47002013	tinanyora omogoko as'omoyo one , ekiagera tinamoroche Tito oyominto , korende nkabatebia morare buya , nkaimoka nkagenda Makedonia .
47002014	Nyasaye tiga abakwe , ere oyogotoa okobua botambe ase Kristo , oyokoorokia ogotioka okuya gwe chisemi chiaye ker'aase as'emeremo yaito .
47002015	Naki intwe igatore ogotioka okuya gwa Kristo as'obosio bwa Nyasaye , as'abwo bagokonywa , nas'abwo bagosira ;
47002016	as'abwo ogotioka okuya kw'amakweri abo abakogenda goika amakweri ; as'abwo abande ogotioka kw'obogima abwo bakogenda goika obogima . Ning'o oraisane as'amang'ana aya ?
47002017	Naki intwe tari buna abange , bagosaria ring'ana ria Nyasaye : korende buna abanto bagokwana as'oborabu bw'omoyo , buna abanto batomire na Nyasaye , as'obosio bwa Nyasaye , iga togokwana ase Kristo .
47003001	Korende twachakire , naende gwetogia abanyene ? gose ntorigetie buna abande , amarube are nogotogigwa gwaito asemore , gose ayakorua asemore ?
47003002	Rirube riaito ninwe , ririkire ase chinkoro chiaito , rimanyekanete nagosomwa nabanto bonsi ;
47003003	mwaorokigwe ng'a mwabaire rirube ria Kristo , erire emeremo y'ogokora gwaito , eririkire tari as'ewino , korende as'Omoika o Nyasaye ore moyo ; tari ase chibao chi'amagena , korende ase chibao chie chinkoro chi'omobere .
47003004	Nas'ogosemeria okwo tore nakwo as'obosio bwa Nyasaye ase Kristo :
47003005	tai ng'a twaisanire intwe abanyene , korengereria ring'ana rinde rionsi ng'a neriaito abanyene ; korende ogoisanera gwaito iga koruete ase Nyasaye ;
47003006	oyotoisaneirie as'okoba abakori b'emuma enyia ; tari ase ririko , korende as'omoika ; naki ririko iga rigoita , korende omoika orua obogima .
47003007	Gaki gokorabe ogokora kw'amakweri as'amariko , ayarikire as'amagena , agacha as'obonene , goika abana ba Isiraeli tibanyarete korigereria namaiso obosio bwa Musa , as'engecho y'obonene bw'obosio bwaye ; nobwo obonene bwarenge gosira ;
47003008	Inee ! ogokora kw'omoika tigokomenta koba as'obonene ?
47003009	Naki gokorabe ogokora gw'ekina nkore nobonene , ogokora kw'oboronge mbore nobonene kobua mono .
47003010	Naki koria kobakire tikware nobonene as'engecho eye , as'engecho y'obonene kobua mono ,
47003011	Ekiagera , koborabe boria boetete mbwarenge nobonene bwaye , kobua mono boria boreo mbore nobonene bwa botambe .
47003012	Gaki ekiagera ntore nogosemeria kore buna oko , igatogokorera oboremu obonge gatogokwana .
47003013	Naintwe titori buna Musa obegete egetambaa gotuba obosio bwaye , erinde abana b'Isiraeli tibarigereria mono omoerio bw'oria orenge ogoeta :
47003014	amo nayio okorengereria kwabo gokabekwa obokong'u : ekiagera nonya ngoika rero egetambaa ekio ekio , ekero egosomwa emuma enkoro , keba tigekorusigwa ; ekiagera kiarusigwe ase Kristo ;
47003015	korende nonya ndero , Musa gagosomwa , egetambaa ngeikaransete ase chinkoro chiabo .
47003016	Korende ekero gionsi bakomoonchokera Omonene , nakeria egetambaa iga gekorusigwa .
47003017	Gaki Omonene nere Omoika oyio ; korendeas'ore Omoika bw'Omonene , agwo naoogosibora kore .
47003018	Korende intwe ntwensi as'obosio botabekiri egetambaa , gotokoborigereria obonene bw'Omonene , buna as'ekerore , igatokoonchorwa na kogwekanigwa nomogwekano oyio oyio , korwa as'obonene goika as'obonene , buna as'obonene bokorua as'Omonene oyore Omoika .
47004001	As'ayio ekiagera ntore nobosomba obo , buna twabeirwe , titokwa emioyo :
47004002	korende twangire amang'ana obosoku ayabisegete , gose titorikogenda as'obong'ainereria , gose korisang'ania ring'ana ria Nyasaye noborimo ; korende as'okoorokia ayare ay'ekeene tweorokirie ng'a ntore nekeene , as'ebirengererio bi'abanto bonsi as'obosio bwa Nyasaye .
47004003	Nonya nenchili yaito yabisekanete , iga yabisekanire as'abwo bagosira :
47004004	as'ayio nyasaye bw'ense eye obamumekeirie obong'aini bw'abwo abatancheti , ng'a tobaikera omobaso bw'enchili y'obonene bwaye Kristo oyore ekieni kiaye Nyasaye ,
47004005	naki titori kweranderia abanyene , korende Kristo Yesu Omonene ; naintwe abanyene buna abasomba baino as'engecho ya Kristo .
47004006	Ekiagera Nyasaye , agateba , Omobaso nobare korwa omosunte , nere obarete ase chinkoro chiaito , gotoa omobaso bwe chisemi chi'obonene bwa Nyasaye as'obosio bwa Yesu Kristo .
47004007	Korende ntore nobotenenku obo as'ebinto bi'amaroba , erinde okobua okonene gwe chinguru kobe okwa Nyasaye , korende tari ogwaito intwe .
47004008	chinsemo chionsi iga tokomigwa , korende titokomigeka ; iga togoichanigwa , korende titogokwa emioyo ;
47004009	igatogochandwa , korende titorigotigwa ; iga tokoakwa inse , korende titorigosirigwa ;
47004010	amatuko onsi iga tokobogoria omobere bw'ogoitwa kwaye Yesu , erinde obogima bwa Yesu naborobwo boorokigwe as'emebere yaito .
47004011	Naki intwe abatore moyo amatuko onsi twarurue tokwe as'engecho ya Yesu , erinde obogima bwa Yesu boorokigwe as'emebere yaito , ekonyorwa namakweri ,
47004012	Gaki amakweri iga agokora emeremo yaye ime yaito , korende obogima ime yaino .
47004013	Korende ekiagera ntore nomoika oria oria bw'okwegena , buna arikire , Negenete , nas'engecho eyio ngakwana ; intwe naintwe twegenire , nas'engecho eye iga togokwana ;
47004014	twamanyire buna ere oyomobogetie Omonene Yesu natobokie naintwe amo na Yesu , nagotoorokia amo nainwe .
47004015	Naki amang'ana onsi nas'engecho yaino , erinde obuya obwo bomentwe mono as'abwo abange , okoaka mbuya mono komentwe , Nyasaye abakwe .
47004016	As'ayio titogokwa emioyo ; korende nonya omonto oito o isiko ogosarigwa , korende omonto oito oime akorwe oboyia rituko ase rituko .
47004017	Naki emechando yaito nemegusu , eyere y'ekero egeke gioka , egotokorera obonene bwa kare nakare obore obonge mono kobua ;
47004018	titobirigereria ebikororekana , korende ebitakororekana : naki ebikororekana nebi'ekero egeke gioka ; korende ebitakororekana nebia kare nakare .
47005001	Naki twamanyire ng'a enyomba y'obomenyo bwaito eyere as'ense kerasarigwe , ntore nokoagacha koruete ase Nyasaye , enyomba etakoriri as'amaboko , eyere ya kare nakare as'igoro .
47005002	Naki naintwe as'aya iga togwechanda , tokorengereria mono tobekwe okweboyia konde , nakwb obomenyo bwaito bokorwa igoro ;
47005003	kerabe twabekirwe titokororekana tore bosa .
47005004	Naki intwe abatore as'obomenyo obo iga togwechanda , tokorarererigwa ; tari ng'a iga torigetie korusigwa , korende nokoboyigwa konde , erinde egekonyorwa namakweri kemerwe nobogima .
47005005	Gaki ere oyotokorete as'engecho ye ring'ana eri Nyasaye , oyotoete ekebwaterero ki'Omoika buna as'eira .
47005006	Gaki amatuko onsi ntore nomoyo omoremu , naende twamanyire ng'a ekero tore aa as'omobere , iga toikaransete are as'Omonene .
47005007	( Ekiagera iga tokogenda as'okwegena , tari as'okorora . )
47005008	Korende ntore nomoyo omoremu ; natwarorire buya kobua korua as'omobere nakomenya amo n'Omonene .
47005009	As'ayio , naende , onye tore aa , gose onye titori aa , twerosie komogwenera ere .
47005010	Naki netogwenerete intwe intwensi koorokigwa as'obosio bw'ekerogo gi'ekina gia Kristo ; erio ker'omonto anyore koreng'ana buna are gokora as'omobere , onye bire ebiya gose ebire ebibe .
47005011	Nabo gatoramanye okoiroka kw'Omonene , twabang'usire mwanyabanto ; korende kwaorokigwe as'obosio bwa Nyasaye . Nainche nasemeirie ng'a twaorokigwe ime as'ebirengererio biaino mwensi .
47005012	Ekiagera titokwebaka abanyene as'obosio bwaino eria kabere , korende twabaire ribaga ri'okwebaka as'engecho yaito , erio monyare koba nakwo as'obosio bwabo as'abakwebaka as'amang'ana ay'isiko oka , gose tari as'amang'ana enkoro ime .
47005013	Naki onye twasirerigwe nobong'aini bwaito obogima , nas'engecho ya Nyasaye ; ao gose onye ntore nobong'aini bwaito obogima , nas'engecho yaino .
47005014	Naki obwanchani bwa Kristo bwatobetereirie ; ekiagera twanachire iga , ng'a onye oyomo okure as'engecho ya bonsi , nabo bakure Bonsi ;
47005015	naende agakwa as'engecho ya bonsi , erio abare moyo tibaba moyo asebare boka abanyene , korende as'engecho yaye ere oyokwete akaboka as'engecho yabo .
47005016	Goika yabaire , intwe korwa bono titomomanyeti onde'bwensi as'engecho y'omobere , tatiga intwe twamomanyire Kristo as'engecho y'omobere , korende bono titokomomanya iga naende .
47005017	As'ayio omonto karabe ime ase Kristo negetongwa ekeyia ; ebia kare biaetire ; rora , bionsi biabaire ebiyia .
47005018	Korende bionsi bikorua ase Nyasaye , oyotobwatanirie intwe nomobere oye ase Kristo , nere otoeire obosomba bw'okobwatania ;
47005019	ekiagera , Nyasaye arenge ime ase Kristo , akayebwatania ense nomobere oye , tababarera okomocha kwabo , nere obekire asetore ring'ana ri'okobwatania .
47005020	Nabo tore abagai ase Kristo , buna Nyasaye okobasorora as'emenwa yaito : twabasabeire as'engecho ya Kristo mobwatanigwe na Nyasaye .
47005021	Ekiagera omokorire ere otamanyeti ebibe koba ebibe asetore , erio intwe tobe noboronge ase Nyasaye asere .
47006001	Naintwe gatogokora emeremo amo nere twabasoroire timobwata obuya bwa Nyasaye bosa ,
47006002	( naki otebire , Ekero giancheire nakoigwete , Rituko ri'ogotoreka nagokonyete : rora , bono nario ekero giancheire mono ; rora , bono nario rituko ri'ogotoreka ) :
47006003	titoba nekegocha asebare , ase ring'ana rinde rionsi , obosomba bwaito tibwomanigwa ;
47006004	korende ase kera ring'ana twenyorere ogotogigwa okuya , buna abasomba ba Nyasaye , as'okoganya okonge , as'emechando , as'okoremerwa , as'ogochandwa ,
47006005	as'okoakwa , as'ogosibwa , as'eriomana , us'emeremo , as'okorenda , as'okweng'ata ;
47006006	as'okoba omochenu , as'obong'aini , as'okoremereria , as'obuya , as'Omoika Omochenu , as'obwanchani botari nobong'ainereria .
47006007	Ase ring'ana ri'ekeene , ase chinguru chia Nyasaye ; as'ebinto bi'esegi bi'oboronge bi'okoboko gw'okorio , nebi'okoboko gw'okobee .
47006008	As'obonene , nobosoku , as'ogotebwa bobe nas'ogotebwa buya ; buna bakong'aina , korende nabanto b'ekeene ;
47006009	buna abatamanyegeti , korende abamanyegete mono ; buna abakure , na rora , moyo tore ; buna abagosusurwa , korende abatagoitwa ; to buna abare nomoichano , korende amatuko onsi abanyene omogoko ; buna abataka , korende twatenenkire nebinge ; buna abatari nagento , korende abanyene ebinto bionsi .
47006010	
47006011	Emenwa yaito yabamanokeire inwe , Abakorintho , chinkoro chiaito chiagareyigwe .
47006012	Timogotigerigwa ime asetore , korende iga mogotigerigwa as'ebirengererio biaino .
47006013	Nabo , erio moe koreng'ana ekerengo keria keria mwaetwe , nakwanire nainwe buna abana bane , mogareyigwe nainwe chinkoro chiaino .
47006014	Timosiberanigwa rikorogoto amo nabatancheti : naki nkobwatana ki kore gati as'oboronge nogosaria ? naende nkobwatana ki kore gati as'omobaso nomosunte ?
47006015	Naende nkobwatana ki gati ase Kristo na Belial ? gose oyobwanchete nare nensemo ki amo noyotancheti ?
47006016	Naende nkobwatana ki ase hekalu ya Nyasaye nechisanamu ? naki inwe ne hekalu ya Nyasaye ore moyo ; buna Nyasaye atebete , Nimenye ime yabo , naime asebare nintare , ninche nimbe Nyasaye obo , nabarabwo nababe abanto bane .
47006017	As'ayio , Soka korwa egati yabo , mwatananwe nabarabwo , otebire Omonene , Gose timokuna egento ki'eubi ; Nainche nimbarosie ,
47006018	Nimbe Iso asemore , Nainwe namobe asende abana abamura , nabaiseke , otebire Omonene Omobui .
47007001	Nabo , ekiagera tore nechiira echio , abanchani , twesibie emebere yaito eubi yonsi y'omobere nomoyo , toikeranie obochenu as'ogosika Nyasaye .
47007002	Toigorere chinkoro chiaino ; titomokorereti obobe omonto , titomosareti omonto , titomorieti omonto kiaboama .
47007003	Tintebeti ring'ana eri erinde mbagambie inwe ; naki natang'anire goteba ng'a inwe iga more ase chinkoro chiaito goika ogokwa amo , na koba moyo amo .
47007004	Ninde noboremu obonge kongokwana nainwe , ogwetogia kwane asemore nokonge : naichoirwe nokoremigwa , as'ogochandwa gwaito gwonsi naichoirwe omogoko goeta ekerengo .
47007005	Naki togachia koba ngoikatore Makedonia , emebere yaito tiyanyorete ogotimoka , korende togachandwa chinsemo chionsi ; isiko ekaba esegi , ime okoiroka .
47007006	Korende Nyasaye , omonyene okobaremia abaichani , agatoremia as'ogocha kwaye Tito .
47007007	Gose tari as'ogocha kwaye gwoka , korende ase koria okoremigwa aremetigwe nainwe , agatotebia amang'ana okogania kwaino , nokweng'ereria kwaino , nomokia oino asende , goika nkamenta kogoka .
47007008	Naki nonya nabaichanetie ase rirube riria tingweitia , nonya neitetie ; ekiagera narorire ng'a rirube riria ndiabaichanetie , korende nas'ekero .
47007009	Bono nagokire , tari ekiagera mogaichanigwa , korende ekiagera mwaichanetigwe goika mogaonchoka ; naki mwaichanetigwe as'obosio bwa Nyasaye , timonyora ogosira as'ogokora gwaito ase ring'ana rionsi .
47007010	Naki ogoichana kore as'obosio bwa Nyasaye iga gogokora okoonchoka gokoreta ogotoreka gotari nagweitia : korende ogoichana gw'ense iga gogokora amakweri .
47007011	Ekiagera , rora ogoichanigwa okwo as'obosio bwa Nyasaye iga gwakora omokia ore naki ime asemore , ee , nagwekwanera , ee , nokobea , ee , nokoiroka , ee , amaiga , ee , nogwekong'ia , ee , negesiomba ! Ase ker'enchera mweorokererie koba abachenu ase ring'ana erio .
47007012	Nabo , nonya nabarikera , tindigeti as'engecho yaye ere okorete bobe , gose tari asere oyokoreretwe bobe , korende as'amaiga aino asetore anyare koorokigwa asemore as'obosio bwa Nyasaye .
47007013	As'ayio tokaremigwa : nas'okoremigwa gwaito tokagoka mono kobua ekerengo ekiagera as'omogoko o Tito ; ekiagera omoyo oye otimokigwe nainwe mwensi .
47007014	Naki , onye ngwetogia asare as'engecho yaino , tinasogetigwe ; korende buna twabatebia amang'ana onsi as'ekeene , naboigo nogwetogia gwaito , ase Tito iga kwarenge gw'ekeene .
47007015	Nobwanchani bwaye bw'omoyo asemore bwabaire obonge kobua ekerengo , gakoinyora okoigwera kwaino inwe imwensi , buna mwamoroisetie as'okoiroka nokoiguswa .
47007016	Nagokire , ekiagera ase kera ring'ana ninde nomoyo omoremu as'engecho yaino .
47008001	Naende rwabatebirie inwe , abaminto , amang'ana ay'obuya bwa Nyasaye , bwaetwe chikanisa chia Mekedonia ;
47008002	ekero barenge bagotemwa as'emechando emenge , obonge bw'omogoko obo nobotaka bwabo bokaba obonge , bokabamentera obonda bw'okorua kwabo .
47008003	Naki as'okobua kwabo , nabaire kirori , ee , naende as'ogoeta okobua kwabo , bakarua as'omoyo bw'ogwancha .
47008004	As'okorigia kwabo abanyene bakarua ebinto biabo ; bagatosaba amo nagotosorora tobwate obuya obo , nakobwatana nabarabwo agwo kobakorera abachenu .
47008005	Naende bagakora iga , tari buna twasemereti , korende ritang'ani bakerua abanyene as'Omonene ; erio bagatoa naintwe , as'obwanchani bwa Nyasaye ,
47008006	goika tokamosaba Tito kobaisaneria obuya obo buna abochagete .
47008007	Korende buna more nobonge bw'ebinto bionsi , okwegena , nogwatoka , nobong'aini , nomokia bwonsi , nobwanchani bwaino asetore intwe : nabo , mobe nobonge bw'obuya obo bwonsi .
47008008	Tinkwaneti erinde mbachike , korende as'omokia bw'abanto bande nteme ekeene ki'obwanchani bwaino .
47008009	Naki mwamanyire obuya bw'Omonene oito Yesu Kristo , buna abete omotaka as'engecho yaito , karenge omonda , erinde inwe monyare koba abanda as'obotaka bwaye .
47008010	Nainche ase ring'ana eri nabaire okorenga kwane : naki ring'ana eri ndibagwenerete inwe abachagete omwaka oeta , iga mwatang'anete tari as'ogokora gwoka korende nonya nokorigia gokora .
47008011	Korende bono moikeranie koria ogokora nakorokwo ; nabo buna mwarenge ang'e korigia , naboigo mobe ang'e goikerania as'okonyara kwaino .
47008012	Naki , as'omoyo ore , iga bigwancherwa koreng'ana as'ebiare nabio omonto , tari as'ebi atabwanti .
47008013	Naki tindi goteba aya , erio abande babatigere inwe morarerigwe .
47008014	Korende amang'ana abe areng'aine ; ekero eke kia bono obonge bwaino bobagwenere okoremerwa kwabo , erio obonge bwabo bobagwenere nainwe okoremerwa kwaino ; erio amang'ana abe areng'aine .
47008015	Buna yarigetwe , Oyosangereretie ebinge , tamentegeti , nere oyosangereretie ebike taremeiri .
47008016	Korende Nyasaye aakerwe mbuya mono , oyobekire omokia oria asemore as'omoyo o Tito .
47008017	Naki abwatete kobua aria amang'ana ane ; nere akamenta koba nomokia , agatara gocha asemore as'ogwancha kwaye omonyene .
47008018	N'amo nere twamotomire oyominto oria ogotogigwa kwaye as'enchili gwakumire ase chikanisa chionsi .
47008019	Gose tari as'ayio oka , korende agachorwa nechikanisa atare amo naintwe ase ring'ana ri'obuya obo rigokorerwa naintwe , erinde Omonene abakwe , nakoorokia ng'a emioyo yaino iga yarenge ang'e .
47008020	Twerende nering'ana eri , omonto tacha gotuomania as'amang'ana okoegwa oko gogokorwa naintwe ;
47008021	gatoratang'ane korengereria ayare amaya , tari as'obosio bw'Omonene bweka , korende nas'obosio bwa mwanyabanto .
47008022	Naintwe amo nabarabwo twamotomire oyominto , oyotoroche as'amang'ana amange ng'a nare nomokia , na bono nare nomokia kobua , ekiagera as'ogosemeria are nakorokwo asemore .
47008023	Nabo omonto kararigie komanya amang'ana a Tito , ere nesemba yane , naende omokori emeremo amo nainche , naende kararigie amang'ana aya abaminto , barabwo nabatomwa be chikanisa , naende obonene bwa Kristo .
47008024	Nabo boorokie as'obosio bwe chikanisa obwanchani bwaino , nas'ogwetogia gwaito asemore .
47009001	As'amang'ana okobakorera abachenu tindi nokorigia kobarikera .
47009002	Naki namanyire ogwancha kwaino , netogereti as'Abamakedonia , ng'a Akaya iga orenge ang'e korwa omwaka omogima ; nomokia oino obabekire omoyo abanto abange .
47009003	Korende nabatomire abaminto , as'engecho yaino ; nario ogwetogia kwane asemore tikoba bosa ase ring'ana eri ; monyare koba ang'e buna natebete :
47009004	ekiagera , bagocha Abamakedonia amo nainche , nakobanyora timoraba ang'e , titocha gosoka intwe , ( titoteba inwe ) , as'engecho eye y'ogosemeria .
47009005	Nabo narorire ng'a negwenerete mbatebie abaminto aba batang'ane goika asemore , nakorosia bwango okorua kwaino mwatebete korwa kare , konyare koba ang'e , kobe buna ekerugwa , gose tari buna egento kerure as'obong'iti .
47009006	Korende natebire ring'ana eri , oyogosimeka ebike igakogesa ebike ; oyogosimekaas'ebinge nagese as'ebinge .
47009007	Ker'omonto akore buna arengerereti as'enkoro yaye , tari as'ogoichana , gose tari as'okobetererigwa : naki Nyasaye bwanchire ere oyokorua nomogoko .
47009008	Na Nyasaye nanyare kobaichoria obuya bwonsi as'obonge ; erio inwe , komorabe nogoisanera gwonsi as'ebimo bionsi , monyare komenta mono as'ogokora okuya :
47009009	Buna arikire , Osiareire , obaeire abataka , Oboronge bwaye iga boikaransete kare nakare ,
47009010	Nere okorua chimbusuro nakomoa omonyene okobugura , nomogati as'endagera , nabae embusuro y'okobusura asemore naende namente , nere namenteranie amatunda oboronge bwaino .
47009011	Ekiagera mwatenenkigwe as'ebimo bionsi monyare koba nokorua gwonsi , gokonyorera Nyasaye mbuya mono as'emeremo yaito .
47009012	Naki emeremo y'ogokora oko tikori kobaisaneria abachenu ogoisanera baremeirwe gwoka , korende omentekire mono koba as'okoaka mbuya mono ara ange ase Nyasaye ;
47009013	ekiagera komoratemwe as'ogokora okwo , namomobake Nyasaye as'okoigwera kwaino as'okoyiatora enchili ya Kristo , nas'okorua kwaino mwabakoreire barabwo nabanto bonsi .
47009014	Nabarabwo abanyene , kobakobasabera inwe , babarengereirie inwe mono ekiagera ase boria obuya bwa Nyasaye bwamentekire mono ime asemore .
47009015	Nyasaye airanerigwe mbuya mono as'engecho y'ekeegwa kiaye , totanyare gokebara buna egwenerete .
47010001	Nainche Paulo , nabasoroire as'oboitongo nobwororo bwa Kristo , inche inde omoitongo , konde amo nainwe , korende ntari aroro nomonyene oboremu asemore :
47010002	ee , nasabire ng'a kondeo , timba omokong'u as'ogokwana noboremu , ekiagera nabarire koba noboremu igoro ase baria bakagete ng'a intwe iga tokogenda as'engecho y'omobere ,
47010003	Naki nonya tokogenda as'omobere , titori gokora esegi as'engecho y'omobere ,
47010004	( naki ebinto bi'esegi biaito tibiri ebi'omobere , korende mbire nokobua ase Nyasaye koiyeria chinduaki ) ;
47010005	koiyeria ebirengererio na ker'egento keimokererete igoro , keimokererete igoro as'obong'aini bwa Nyasaye ; nagosiba ker'ekerengererio kenyare komoigwera Kristo ;
47010006	gatorabe ang'e gokania obobe bwonsi , okoigwera kwaino gokoraikerane .
47010007	Iga mokoyarigereria ayare as'obosio bwaino . Omonto karesemerie omonyene ng'a ere nomonto o Kristo , tiga arengererie iga omonyene , ng'a buna ere are omonto o Kristo , naboigo naintwe tore abanto ba Kristo .
47010008	Naki , ninsagwetogia kobua ake as'engecho y'okobua gwaito ( twaeirwe n'Omonene , tonyare kobaagacha inwe gose tari as'okobaiyeria ) tingosoka :
47010009	timbaisa gocha kororekana buna iga nindigeti kobairokia as'amarube ane .
47010010	Naki batebe , Amarube aye namarito , namakong'u ; korende kareo omonyene omobere igare omoreu , namang'ana aye tari gento .
47010011	Omonto buna oyio arengererie iga . ng'a buna tore as'amang'ana ay'amarube totari aroro , naboigo tore as'ogokora gatoreo .
47010012	Naki titorigeti kwebara amo nabarabwo abanyene ogwetogia as'emebere yabo , gose kwereng ania nabarabwo : korende barabwo berenge emebere yabo nenvbere yabo , na kwereng'ania emebere yabo nemebere yabo , tibari nobong'aini .
47010013	Korende intwe titokwebaka kobua ekerengo giaito , korende as'ekerengo ki'oborengi twarengeirwe na Nyasaye , nonya ngoika asemore .
47010014	Naki titori gwekinia abanyene goeta ekerengo giaito ; buna ng'a titobaikera inwe ; naki twaikire goika asemore as'enchili ya Kristo .
47010015	Titori gwetogia kobua as'ekerengo giaito , as'emeremo y'abanto bande ; korende gatorabe nogosemeria ng'a koreng'ana buna okwegena kwaino gokomenteka , natobakwe asemore koreng'ana as'ekerengo giaito .
47010016	Nakonyora koyerandia enchili ase chinse chire ng'umbu as'orobebe rwaino , titwebaka as'okobua kw'omonto onde as'amang'ana atiekire korosigwa .
47010017	Korende ere oyogwetogia , tiga etogie as'Omonene .
47010018	Naki omonto omonyene bwancheire tari ere oyogwetogia , korende noyogotogigwa n'Omonene .
47011001	Anga naba buya onye mwanyabera ake obokayayu bwane : nabe , nyabera .
47011002	Naki nabaroreire ribero , neribero Tia Nyasaye ; naki nabanyuomeire omosacha oyomo , erinde nyare kobareta buna omoiseke omwekungi omochenu ase Kristo .
47011003	Korende nairokire ; buna eria eng'iti yamong'ainete Hawa as'obong'ainereria bwaye , ebirengererio biaino tibisareka mobotige obuya , nobochenu bwaino ase Kristo .
47011004	Naki ere oyogocha okorandia Yesu onde , ere totamorandeti intwe , gose komoranyore Omoika onde motanyoreti , gose enchili ende motayiancheti , mwakorire buya koremereria nere .
47011005	Ekiagera iga nkagete ng'a inche tindemeiri gento bare nakio abatomwa abare abanene .
47011006	Korende aande timanyeti engecho y'ogokwana , korende obong'aini nimbwate ; nase kera ring'ana twaorokirie asemore .
47011007	Inee ! nakorire ebibe as'okweirania inse erio mokinigwe , ekiagera nabarandeirie enchili ya Kristo ntari neng'eria ?
47011008	Nachiurire chikanisa chinde enibo yabo , ndusie eng'eria yane asebare , mbakorere inwe .
47011009	Nainche ekero narenge amo nainwe ekero naremeretwe , timorarereti omonto ; naki abaminto bagachia gocha korwa Makedonia bakang'a koreng'ana as'okoremerwa kwane ; nas'amang'ana onsi nkerenda as'omobere one timbararereria nonya ng'ake ; naende ninyerende bo .
47011010	Naende buna ekeene gia Kristo kere ime asende , tari omonto oranyare gontanga as'ogwetogia oko , ase chimbebe chi'Akaya .
47011011	Aseki ? nekiagera timbancheti inwe ? Nyasaye omanyire .
47011012	Korende eringokora ninkore , erinde mbatange abakorigia ribaga tibanyora ribaga ; erio ase ring'ana erio abagwetogia barorekane koba buna intwe .
47011013	Naki abwo nabatomwa b'oborimo , bagokora emeremo as'okong'ainereria , abagweonchora babe omogwekano bw'abatomwa ba Kristo .
47011014	Gose tari ogokumia . Ekiagera Saitani omonyene igagweonchora abe omogwekano bwe rilaika ri'omobaso .
47011015	Nabo tari ring'ana rinene abakori baye nabarabwo bagweonchora babe omogwekano bw'abakori b'oboronge . Omoerio obo nabe koreng'ana nemeremo yabo .
47011016	Nakwanire naende , omonto takaga ng'a inche nomokayayu ; korende namonkaga bo , monyanche ng'a nomokayayu ; inche nainche ninyare gwetogia ake .
47011017	Eri ngokwana tindi korikwana as'ogochika kw'Omonene , korende buna omoriri , as'oboremu obo bw'ogwetogia .
47011018	Nonya abange bagwetogia as'engecho y'omobere , nainche nanyetogie .
47011019	Inwe , ekiagera more nobong'aini , iga mokoremereria nabariri as'omogoko .
47011020	Naki igamokoremereria nomonto , karababeke obosomba , karabamere , abasakore , kareimokererie igoro , karabaake inwe as'obosio .
47011021	Iga ngokwana as'engecho y'ogwekeyia buna intwe iga twarenge abareu . Korende , onye ore omonto ore noboremu ase rinde rionsi , ( nakwanire as'obokayayu ) , nainche ninde noboremu .
47011022	Barabwo n'Abaibirania ? nainche . Barabwo n'Abaisiraeli ? nainche . Barabwo noroiboro rw'Ibrahimu ? nainche .
47011023	Barabwo abakori ba Kristo ? ( iga ngokwana buna ebarimo ) , Inche kobua ; as'emeremo kobua mono ; as'okoakwa goeta ekerengo ; as'ogosibwa kobua mono , as'amakweri ebiro ebinge .
47011024	As'Abayahudi ara gatano nkanyora okoakwa emerongo ene tatiga okomo .
47011025	Ara gatato nkaakwa chinyimbo , ara rimo nkaakwa amagena , ara gatato ngatekerwa obwato , omobaso oyomo nobotuko nkanyara goikaransa as'endiba ;
47011026	as'orogendo ara aange ; as'emechando ye chindoche , as'emechando y'abauri , as'emechando y'eamate , as'emechando y'Ebisaku , as'emechando y'emechie ime , as'emechando y'eroro ; as'emechando y'enyancha ime , as'emechando as'abaminto b'oborimo ;
47011027	as'emeremo nogochandeka , as'okogesa ara aange , as'enchara nerang'o , as'okweng'ata ara aange , as'embeo nakoba getirianda .
47011028	Tatiga as'amang'ana onsi ay'isiko , nare agonchichera kera rituko , naro okorigereria gwe chikanisa chionsi .
47011029	Ning'o ore omoreu , timba omoreu nainche ? ning'o ogochigwe , nainche tingechigwa ?
47011030	Kongwenerete gwetogia , ninyetogerie amang'ana ay'oboreu bwane .
47011031	Nyasaye , Tata bw'Omonene oito Yesu Kristo , oyokobakwa goika kare nakare , omanyire ng'a tindi gokwana oborimo .
47011032	Ase Damesiki gavuna o Areta omoruoti , oyorenge koyorenda omochie o Damesiki , akarigia kombwata ;
47011033	ngatirimbokigwa ime as'egetonga , as'edirisa y'oruaki ime , ngakonyeka as'amaboko aye .
47012001	Ningwenerete gwetogia , nonya tikongwenereti ; korende ning'ikere okorota nokoorokigwa kw'Omonene .
47012002	Namanyire omonto ase Kristo , yaetire bono emiaka ikomi nene , ( onye orenge as'omobere timanyeti ; onye orenge isiko as'omobere timanyeti , Nyasaye omanyete ) , omonto oyio akabogorigwa gochia igoro goika igoro ya gatato .
47012003	Nainche namomanyire omonto oyio , ( onye orenge as'omobere timanyeti ; onye orenge isiko as'omobere timanyeti , Nyasaye omanyete ) ,
47012004	igabogoretigwe goika Obonda bwa Nyasaye , akaigwa amang'ana atagwatoreka , ayatagwenerete omonto ayakwane .
47012005	As'amang'ana omonto oyio ninyetogie ; korende as'engecho yane omonyene tingwetogia , tatiga as'oboreu bwane .
47012006	Naki onye narigetie gwetogia anga timbeti omoriri , ekiagera nintebe ekeene . Korende ninyetange , omonto tambarera kobua as'aya ayaroche asende gose koyaigwa asende .
47012007	Nekiagera obonge bw'okooroka okwo , naki as'okwo , tinyara koenena goeta ekerengo , nkaegwa rigwa as'omobere , omotomwa bwe Saitani erinde ang'ake , tinyara gocha koenena goeta ekerengo .
47012008	As'engecho y'egento eke nkamosaba Omonene ara gatato kendwe .
47012009	Agantebia , Obuya bwane bwagoisanire : naki okobua kwane gwaikeranire as'oboreu . Nabo ninyetogerie amareu ane as'omogoko omonge , erio okobua gwa Kristo goikaranse igoro asende .
47012010	As'ayio nagweneirwe namareu , ogoichanigwa , okoremerwa , nokorosigwa , nemechando yonsi , as'engecho ya Kristo : naki konde omoreu erio ninde nechinguru .
47012011	Nabaire omokayayu , inwe mwambetereirie ; naki nengwenerete ntogigwe nainwe ; ekiagera tinarenge inse as'abatomwa baria abanene , nonya tindi gento .
47012012	Ekeene ebikone bi'abatomwa bigakorwa egati yaino as'oboremereria bwonsi , as'ebikone namakumigwa , nechinguru chinyinge .
47012013	Naki ngento ki mwaremeirwe kobua chikanisa chinde , tatiga as'ekiagera inche timbararereti ? monyabere okomocha okwo .
47012014	Rora ekero eke , negia gatato inche nabaire ang'e gocha asemore ; tinkobararereria : naki tindi korigia ebinto biaino , tatiga inwe : ekiagera tibagwenereti abana kobagachera emonga abaise , korende abaise kogachera abana .
47012015	Nas'omogoko omonge ninyebeke , naende ninyerue as'engecho y'emioyo yaino . Nonya nkomenta kobancha mono , naremeirwe ogwanchwa ?
47012016	Korende abe bo , inche timbararereria ; korende ekiagera ninde omong'aini nkabanyora as'obong'ainereria .
47012017	Inee ! Omonto onde bwensi natomete asemore , as'omonto oyio nabaurete egento ?
47012018	Nkamworokereria Tito , nkamotoma oria oyominto amo nere . Inee ! Tito nabaurete gento ? titogendeti as'Omoika oro oria , nase chimbaratero chiria chiria ?
47012019	Iga mokagete ng'a igatokwegwenia asemore naende ? As'obosio bwa Nyasaye twakwanire ase Kristo . Korende aya onsi abanchani , as'okobaagacha .
47012020	Naki nairokire , kondache , timbaisa kobanyora gose tari buna ndigetie kobanyora , ndorekane asemore tari buna morigetie ; tinchicha konyora gose eriomana , ribero , nendamwamu , okoame rerania , nogochayana , nokong'acha , noboenenu , neriroroche ;
47012021	nainche ngocha naende , Nyasaye one ambeke inse asemore , mbaichanere mono abamochete kare , abataonchogete korwa as'eubi , nobotomani , nobonyaka bw'omobere bakorete .
47013001	Ekero eke negia gatato ngocha asemore . As'emenwa y'abarori babere gose batato kera ring'ana naritenene .
47013002	Natang'anire kobatebia , ekero narengeo eria kabere , naboigo bono ntaracha natang'anire kobatebia barabwo abakorete ebibe kare , nabande bonsi , ng'a ngocha , tinkwabera ;
47013003	ekiagera morigetie ekiorokererio gia Kristo oyogokwana ime asende ; oyotari omoreu asemore , korende nare nokobua ime asemore .
47013004	Naki , nonya obambetwe as'oboreu , korende moyo are as'okobua kwa Nyasaye . Naki intwe naintwe ntore abareu as'ere ; korende natobe moyo amo nere as'okobua kwa Nyasaye , kore ime asemore .
47013005	Erenge emioyo yaino gose more as'okwegena ; eteme emioyo yaino . Gose timwemanyeti emioyo yaino , ng'a Yesu Kristo nare ime asemore , tatiga mwangirwe ?
47013006	Korende nasemeirie ng'a namomanye ng'a intwe titwangiri .
47013007	Twamosabire Nyasaye , timokora rinde erire ribe ; tari ng'a intwe tororekane twancheirwe , korende inwe mokore erire rigiya , natoisa koba intwe buna abangirwe .
47013008	Naki titokonyara gokora ring'ana igoro as'ekeene , korende as'ekeene .
47013009	Naki twagokire , ekero tore abareu , nainwe more nechinguru : naende twasabire eri narirorio , moikerane .
47013010	As'ayio , narikire ayio ekero ntari agwo , erinde nkoba agwo tinkorera obotindi , as'ekerengo ki'okobua koria naetwe n'Omonene erinde ng'agache , tari as'ogotagora .
47013011	Omoerio , abaminto , morare buya . Moikerane ; moremigwe ; mobe nomoyo oyomo ; moikaranse as'omorembe ; na Nyasaye bw'obwanchani nomorembe abe amo nainwe .
47013012	Kwanania as'okonyunyuntana ogochenu .
47013013	Abachenu bonsi babakwanirie .
47013014	Obuya bw'Omonene Yesu Kristo , nobwanchani bwa Nyasaye , nokobwatana kw'Omoika Omochenu , oikaranse nainwe mwensi .
48001001	Paulo , omotomwa ( tari omotomwa bw'abana ba mwanyabanto , gose tatometwe nomwana o mwanyabanto , korende ase Yesu Kristo , na Nyasaye Tata omobogetie ) ,
48001002	nabaminto bonsi bare amo nainche , ase chikanisa chia Galatia :
48001003	Obuya bobe asemore , nomorembe okorua ase Nyasaye Tata , nas'Omonene Yesu Kristo ,
48001004	bweruete omobere oye as'engecho y'ebibe biaito , erinde atokonye nense eye embe ere bono , buna anchete Nyasaye , Tata oito :
48001005	asare ere ore nobonene bwa kare nakare . Amin .
48001006	Nakumirie ekiagera iga mokomotiga bwango ere oyobarangeretie as'obuya bwa Kristo ,
48001007	mokaonchokera enchili ere eng'ao , korende tari eyende : korende mbare abanto bande bakobachanda bakorigia goonchora enchili ya Kristo .
48001008	Korende intwe , gose rilaika ri'igoro , tokobaranderia enchili ende yonsi atatiga eria twabaranderetie , naragererigwe .
48001009	Buna twatang'anete gokwana , na bono ninkwane naende , Omonto onde bwonsi karabaranderie enchili ende yonsi atatiga eria twabaranderetie , naragererigwe .
48001010	Naki bono rende , iga ndigetie kobwata emioyo ya mwanyabanto , gose Nyasaye ? gose nindigetie kobagwenera mwanyabanto ? onye nabete goika bono ng'a nagweneire mwanyabanto , anga tinabete omosomba o Kristo .
48001011	Naki nindigetie koborokia baminto , ng'a enchili nabaranderetie , teri ey'engecho ya mwanyabanto .
48001012	Naki tinanyorete korwa ase mwanyabanto , gose tinorokereretigwe nomonto , korende as'okomanoka kwa Yesu Kristo .
48001013	Naki mwaigure ebirage bi'orogendo rwane kare as'edini y'Abayahudi , buna nachandete ekanisa ya Nyasaye goeta ekerengo , nkayesaria :
48001014	nainche natang'anete as'edini y'Abayahudi kobua abange barenge ekegori kiane as'egesaku kiane , ngakora omokia mono as'okobwata chingecho chi'abatata bane .
48001015	Korende Nyasaye ondusananetie korwa enda ya baba one akandangeria as'obuya bwaye ,
48001016	komoorokia Omwana oye ime asende , erinde ndanderie Ebisaku amang'ana aye ; erio tinarigia koborania nabanyene omobere namanyinga :
48001017	gose tinatirete kogenda Yerusalemu as'abwo barenge abatomwa ritang'ani riane ; korende nkagenda Arabia ; nkairana naende Damesiki .
48001018	Erio nyuma as'emiaka etato , ngatira kogenda Yerusalemu erinde tororane na Kefa , nkamenya nere amatuko ikomi natano .
48001019	Korende tinarora omotomwa onde atatiga Yakobo oyomwabo Omonene ,
48001020	Nayio nabarikeire , rigereria , as'obosio bwa Nyasaye , tindi gokwana oborimo .
48001021	Erio nkagenda ensemo ya Shamu na Kilikia .
48001022	Korende tinamanyekana obosio bwane nechikanisa chia Boyahudi chire ase Kristo .
48001023	Korende baigure as'okoigwa gwoka , ng'a ere oria otochandete ritang'ani , bono nkorandiare okwegena koria asaretie kare .
48001024	Bakamotogia Nyasaye as'engecho yane .
48002001	Korende nyuma y'emiaka ikomi nene , ngatira kogenda Yerusalemu amo na Baranaba , nkamoira Tito amo nainche .
48002002	Nainche nkagenda as'okoigorerwa ; nkabatebia enchili eria nkorandia as'Ebisaku , korende ase bobisi as'abwo abanyene okobakwa , teba gose igo nkominyoka bosa , gose igo naminyogete bosa .
48002003	Korende Tito orenge amo nainche oyorenge Omoyunani tabetereretigwe okwarokigwa :
48002004	korende as'engecho y'abaminto b'oborimo basoetigwe bobisi , abwo basoete bobisi banyare kounia ogosiborwa gwaito tore nakorokwo ase Yesu Kristo , erinde batobeke as'obosomba naende ,
48002005	Korende nonya nensa eyemo titwebegete inse asebare , erinde ekeene gi'enchili geikaranse amo nainwe .
48002006	Korende baria abanyene okobakwa ng'a mbare nobonene ( ng'a tari gento asende , nonya mbarenge nobonene bore naki : Nyasaye tari gwanchereria ekieni kia mwanyabanto ) â nakwanire , baria bare nokobakwa tibamenterete gento :
48002007	korende bagachia korora inche ng'a naeirwe enchili y'abatarogeti , buna riria Petero aetwe enchili ya baria bakwaroka
48002008	( naki ere oyomonyareire Petero koba omotomwa bw'abarogete , nere onyareire kogenda as'Ebisaku ) ;
48002009	naende bachia komanya obuya boria naetwe , Yakobo , na Kefa , na Yohana , abanyene okobakwa bare buna chisiro , bakang'a inche na Baranaba okoboko gw'okorio gw'okobwatana , erinde intwe togende as'Ebisaku , nabarabwo bagende as'abanto b'okwaroka ;
48002010	korende ring'ana erimo batorigetie tokore , tobainyore abataka ; nering'ana erio igo narenge nomokia korikora .
48002011	Korende Kefa agachia gocha Antiokia , nkaamererania nere obosio as'obosio , ekiagera konyora otiekire konacherwa ekina .
48002012	Naki konyora bataracha abanto batai bake baruete ase Yakobo , naragerete amo nabanto b'Ebisaku : korende bachia gocha akairana nyuma ageatanana , akabairoka abarogete .
48002013	Nabwo Abayahudi bande bageonchora amo nere , goika Baranaba agasirigwa nokong'ainereria kwabo .
48002014	Korende , ngachia korora ng'a enchera yabo tiyare kogenda boronge nekeene gi'enchili , nkamotebia Kefa as'obosio bw'abanto bonsi , Korabe aye kore Omoyahudi kobwatete chingecho chi'Ebisaku , gose tari echia Abayahudi , naseki okobibetereria Ebisaku bibwate chingecho chi'Abayahudi ?
48002015	Intwe tore Abayahudi as'okoiborwa gwaito , gose tari abanyene ebibe bi'Ebisaku ,
48002016	gatomanyete ng'a omonto takobarwa ng'a noyo bw'oboronge as'ogokora kw'amachiko , korende as'okwegena kwa Yesu Kristo , intwe twanchete Yesu Kristo , erinde tobarwe ng'a nab'oboronge as'okwegena gwa Kristo , tari as'ogokora amachiko ; korende as'ogokora kw'amachiko tari onde omonyene omobere oranyare kobarwa ng'a noyo bw'oboronge .
48002017	Korende onye intwe abanyene igo twarenge korigia tobarerwe oboronge ase Kristo , ng'a igo twarorekanete tore abanyene ebibe , Inee ! Kristo obaire omosomba bw'ebibe ? Yaya .
48002018	Korende kondayaagache naende aria natagorete , neorokirie omonyene ng'a nomomochi .
48002019	Naki inche as'amachiko nakwereire amachiko , erinde imbe moyo ase Nyasaye .
48002020	Nabambirwe amo na Kristo ; gose tari inche naende , korende Kristo moyo are ime asende : nobogima inde naborobwo bono as'omobere ninde naborobwo as'okwegena kw'Omwana o Nyasaye onyanchete , akerwa omobere oye as'engecho yane .
48002021	Tinkoonchora obuya bwa Nyasaye ; naki , kerabe oboronge bokonyorekana as'amachiko , gaki Kristo igo akwete bosa .
48003001	Inwe Abagalatia motari nobong'aini , ning'o obarogete , timwancha ekeene , inwe as'amaiso aino Kristo abegetwe as'okobambwa ?
48003002	Nindigetie kweorokereria ring'ana eri erimo asemore . Inee , igo mwanyorete Omoika as'ogokora kw'amachiko , gose as'okoigwa gokorua as'okwegena ?
48003003	Inee ! iga more abariri buna iga ? mogachaka as'Omoika , igamorigetie goikeranigwa bono as'omobere ?
48003004	Inee ! igo mwanyorete emechando emenene engecho buna eye bosa ? gaki kerabe bosa ?
48003005	Nabo ere oyokobaa inwe Omoika nagokora ebikone egati yaino , igagokora ayio as'ogokora kw'amachiko , gose as'okoigwa gokorua as'okwegena ?
48003006	Buna Ibrahimu amwanchete Nyasaye , akabarwa ng'a nomonyene oboronge .
48003007	Manya gaki , baria bare as'okwegena , abwo nabwo bare abana b'Ibrahimu .
48003008	Korende ayio amariko akarora korwa kare ng'a Nyasaye nabibarerwe Ebisaku oboronge as'okwegena , akaranderia Ibrahimu enchili kare , okobora , ng'a asore ebisaku bionsi nabisesenigwe .
48003009	Gaki abwo bare nokwegena nabasesenigwe amo n'Ibrahimu oyo orenge omwegeni .
48003010	Naki baria bonsi bare as'ogokora kw'amachiko , igo bare inse as'okoragererigwa : naki nerikire , Oragererigwe ker'omonto oyotari kobwata onsi ayarikire as'ebuku y'amachiko , ayakore .
48003011	Igare maiso marore ng'a tari monto onde obareirwe ng'a nomonyene oboronge as'obosio bwa Nyasaye as'amachiko : naki , Omonyene oboronge nabe moyo as'okwegena .
48003012	Namachiko tachete as'okwegena korende , Omonto orakore ayio nabe moyo as'ayio .
48003013	Kristo natoboretie nokoragererigwa kw'amachiko , ekiagera akoretwe okoragererigwa as'engecho yaito : naki , nerikire , Oragererigwe ker'omonto obambirwe igoro as'omote :
48003014	erinde egesio ki'Ibrahimu geikere Ebisaku ase Yesu Kristo ; erinde tonyare koegwa eira y'Omoika as'enchera y'okwegena .
48003015	Abaminto , ngokwanande buna engecho ya mwanyabanto . Nonya ere emuma y'omwana o mwanyabanto , korende keranyare konacheka , monto onde tari oranyare korionchora , gose korimenta ring'ana .
48003016	chiira chiakwanetwe as'Ibrahimu , nas'omoiborwa oye . Takwaneti as'oroiboro buna as'abanto abange ; korende buna ng'a noyomo as'omoiborwa oo , nere Kristo .
48003017	Ayangokwana naya ; Emuma yakoretwe kegima ritang'ani na Nyasaye , amachiko aorogete emiaka chimia inye namerongo etato , nyuma takoonchora , erinde eira eria ebe eya bosa .
48003018	Naki omwando korabe as'amachiko , takoba naende as'eira : korende Nyasaye akamoa Ibrahimu as'eira .
48003019	Amachiko ninki rende ? Agasoigwa as'engecho y'okomocha , goika omoiborwa oranyare gocha oetwe eira ; egachikwa as'obokori bw'amalaika as'okoboko kw'omobwatania .
48003020	Oyore omobwatania tari omobwatania bw'oyomo ; korende Nyasaye noyomo .
48003021	Korende , amachiko tabwataini nechiira chia Nyasaye ? Yaya : naki , onye amachiko naruetwe akonyara gokora moyo , anga oboronge igo bwanyorekanete as'amachiko .
48003022	Korende amariko ayasiekire onsi inse ase chinguru chi'ebibe , erinde abagwancha baegwe eira as'okwegena kwa Yesu Kristo .
48003023	Korende ekero okwegena gotaracha igo twarenge inse as'amachiko , twasibetwe goika goche koria okwegena korache koorokigwa .
48003024	Naboigo amachiko abaire omworokia ogotorenta ase Kristo erinde tobarerwe oboronge as'okwegena .
48003025	Korende bono ekiagera okwegena gwachire , titori naende inse as'omworokia .
48003026	Naki inwe mwensi nabana ba Nyasaye as'enchera y'okwegena ase Yesu Kristo .
48003027	Ekiagera inwe mwensi mwabatisetwe nagosoigwa ase Kristo mwamweboete Kristo .
48003028	Tari Omoyahudi gose Omoyunani , tari omosomba gose omosibore , tari omonto omosacha , gose omonto omokungu : naki inwe imwensi noyomo ase Kristo Yesu .
48003029	Onye inwe naba Kristo , rirorio , mwabaire oroiboro rwa Ibrahimu , nabanyamwando as'eira .
48004001	Korende nakwanire ng'a omonyamwando , ekero gionsi are omwana , tari nogwatananekana nomosomba , nonya ore omonene as'onsi ;
48004002	korende igare inse as'abariti nabarendi , goika engaki yachigetwe naise .
48004003	Nabo naintwe ekero twarenge abana , twarenge gokorigwa buna obosomba , inse as'okworokererigwa kwe ritang'ani gw'ense .
48004004	Korende agwo ogoikerana gw'ekero gwachia gocha , Nyasaye akamotoma Omwana oye , oiboretwe nomokungu , akaiborerwa inse as'amachiko .
48004005	Erinde , ababorie baria barenge inse as'amachiko , tonyare gosoigwa tobe abana .
48004006	Nekiagera inwe more abana , Nyasaye agatoma Omoika bw'Omwana oye ase chinkoro chiaito , okorera , Abba , Tata .
48004007	Onye naboigo , aye tori omosomba naende korende kwabaire omwana ; nonya kore omwana , erio nomonyamwando o Nyasaye ase Kristo .
48004008	Korende engaki eria , ekiagera motamomanyete Nyasaye , mogachikorera chirochio echitarenge boronge buna chinyasaye :
48004009	korende bono kamwatiekire komomanya Nyasaye , gose kobua komanyekana na Nyasaye , naseki rende mokoiranera as'okworokererigwa kwe ritang'ani okore okworo nokw'obotaka , as'ayio naende morigetie koyakorera ?
48004010	Mobwatete amatuko nemetienyi , nebiro , nemiaka .
48004011	Nabairokire , teba gose ng'a nerosirie bosa asemore .
48004012	Nabasoroire , abaminto , mobe buna inche inde , naki inche igande buna inwe . Timonkorerereti bobe bonde :
48004013	korende mwamanyire , ng'a nabaranderetie enchili , ritang'ani ekiagera as'oboreu bw'omobere ;
48004014	na koria okwarenge buna ogotemwa as'omobere one timwanchayete gose timwanyangete ; korende mokandosia buna rilaika ria Nyasaye , buna Yesu Kristo .
48004015	Ng'ai kore , rende koria ogwetogia kwaino abanyene ? naki nabaire kirori , ng'a onye , nanyarekanete , anga mwarusetie amaiso aino , mong'e inche .
48004016	Korende inee ! nabaire omobisa oino ekiagera nabatebirie ayare ekeene ?
48004017	Mbare nomokia asemore korende tari as'enchera engiya , korende mbarigetie kobasiekera isiko erinde mobarigie barabwo .
48004018	Korende mbuya amatuko onsi korigigwa as'omokia ase ring'ana rire rigiya , tari buna inde agwo amo nainwe rioka .
48004019	Abana bane abake , ekiagera nabaroreire obororo goika Kristo akorwe ime yaino .
48004020	Ee , anga nancha koba amo nainwe bono , nakoonchora eriogi riane ; ekiagera nabaichanire inwe .
48004021	Ntebia , inwe morigetie koba inse as'amachiko , timori koigwera aria amachiko ?
48004022	Naki nerikire , Ibrahimu narenge nabana babere abamura , oyomo bw'omoreri , noyomo bw'omokungu omosibore .
48004023	Korende oria bw'omoreri akaiborwa as'omobere ; noria bw'omokungu omosibore akaiborwa as'eira .
48004024	Amang'ana aya igagokwanwa as'omoreng'anio : naki , abakungu aba babere nabwo chimuma ibere ; oyomo korwa egetunwa gia Sinai , gekoibora abana as'obosomba , nere Hajiri .
48004025	Naki Hajiri negetunwa gia Sinai kere Arabia kereng'aine na Yerusalemu ya bono ; naki igare as'obosomba amo nabana baye .
48004026	Korende Yerusalemu y'igoro nomosibore , nero baba oito .
48004027	Naki yarikirwe , Goka aye otari koibora ; Aka eriogi , orere , aye otari nobororo ; Naki abana baye oria otigetwe nabange kobua abaye oyore nomosacha .
48004028	Gaki , abaminto , intwe ntore abana b'eira buna Isaaka .
48004029	Korende buna as'ekero keria oria oiboretwe as'engecho y'omobere , ochandete oria oiboretwe as'engecho y'Omoika , goika nonya mbono naboigo .
48004030	Korende amariko naki agoteba ? Moserie oyo omoreri amo nomwana oye : naki omwana bw'omoreri takonyora omwando nonya ng'ake amo nomwana bw'omokungu omosibore .
48004031	Naboigo abaminto , intwe titori abana b'omoreri , korende ntore abana b'omokungu omosibore .
48005001	Kristo agatokora abasibore as'ogosiborwa ; gaki , tenena boigo , timobwatwa naende as'egesibo ki'obosomba .
48005002	Inche Paulo nabatebirie inwe ng'a kamorarokigwe , Kristo takobagwenera kende .
48005003	Ee , natebire naende ase ker'omonto okonyora okwarokigwa , ng'a obaire nesira as'ogoikerania amachiko onsi .
48005004	Mwatananirwe na Kristo , inwe morigetie kobarerwa oboronge as'amachiko , mwagure korwa as'obuya .
48005005	Naki intwe as'Omoika ntoganyete ogosemeria kw'oboronge as'enchera y'okwegena .
48005006	Naki ase Kristo Yesu okwaroka tikogwenereti ing'ana rinde rionsi gose ogotaroka : korende okwegena kogokora emeremo as'obwanchani .
48005007	Mwarenge kominyoka buya ; ning'o obatangete timoigwera ekeene ?
48005008	Okoebereria oko tikwaruete asare ere obarangeretie .
48005009	Ememera emeke igo ekobotia ribomba rigima .
48005010	Ninde nogosemeria asemore nas'Omonene , ng'a timokoba nebirengererio binde bionsi : korende ere oyokobachanda nabogorie ekina kiaye , onde bwonsi .
48005011	Korende inche , abaminto , kerabe nkorandia amang'ana ayokwaroka , na bono , naseki ngochandwa ? erio ekegocha ki'omosalaba kiaonchokire
48005012	Anga nancha abwo bakobabeka emechando benache emebere yabo .
48005013	Korende inwe abaminto , mwarangeretigwe monyore ogosiborwa ; korende ogosiborwa kwaino tikoba as'engecho y'okobwatia omobere , mbuya mokorerane inwe as'inwe as'enchera y'obwanchani .
48005014	Korende amachiko onsi aisanerigwe ase ring'ana erimo , narirorio nario eri , Omwanche omogisangi oo buna omobere oo .
48005015	Korende kerabe mokoromana nakoriana , rigereria timocha gosirania .
48005016	Korende , nakwanire , genda as'Omoika , inwe timokonyara goikerania ebirengererio bi'omobere .
48005017	Naki omobere norengereretie koamererania n'Omoika , n'Omoika norengereretie koamererania nomobere ; ekiagera ebi iga bikorwana ; goika timokonyara gokora ayamorigetie gokora .
48005018	Korende komoratang'anwe n'Omoika , timori inse as'amachiko .
48005019	Nogokora kw'omobere igo kore maiso marore , nakwoko ; obonyaka , eriko , okorengereria kw'omobere ,
48005020	ogosasima chisanamu , oborogi , obobisa , eriomana , ribero , endamwamu , esugu , ogwatananekana , okwerusanania ,
48005021	emoko , nogotinda , chigosori chimbe , nayande areng'aine buna ayio : igoro as'aya natang'anire kobatebia buna riria nakwanete maiso marore , ng'a abwo bagokora amang'ana ayio tibakonyora omwando bw'obonda bwa Nyasaye .
48005022	Korende okwama kw'Omoika , nobwanchani , omogoko , omorembe , oboremereria , ogokora amaya , obuya , okwegena ,
48005023	obwororo , okwerita as'onsi , igoro as'aya onsi machiko tari .
48005024	Nabwo bare abanto ba Kristo Yesu babambire omobere amo nokogania okobe nokorengereria kwaye .
48005025	Gatorabe moyo as'Omoika togende as'Omoika .
48005026	Titwetogia bosa , gotogochegania , nakoba nemoko intwe as'intwe .
48006001	Abaminto , omonto karabugwe as'okomocha konde gwonsi , inwe abamore ab'omoika , moiranie omonto oyo as'omoika bw'obwororo , nakwerigereria aye omonyene tobaisa gotemwa .
48006002	Bogorerania chigurube inwe as'inwe , moikeranie boigo amachiko a Kristo .
48006003	Naki omonto karekage ng'a negento , nere tari gento , igakweng'aina omonyene .
48006004	Korende ker'omonto arenge emeremo yaye omonyene , erio nabe nengecho y'ogwetogia omonyene bweka , korende tari okwereng'ania nomogisangio oye .
48006005	Naki ker'omonto nabogorie egurube yaye omonyene .
48006006	Korende ere oyokworokererigwa ring'ana , abwatane nere oyokworokereria as'ebimo ebiya bionsi .
48006007	Timong'aineka ; Nyasaye akorerwe echeche : naki kende gionsi arasimeke omonto , nakio arache kogesa .
48006008	Naki ere oyorasimeke as'omobere oye , as'omobere oye nagese ogosareka ; korende ere oyorasimeke as'Omoika , as'Omoika nagese obogima bwa kare nakare .
48006009	Titorosa as'ogokora amaya ; naki natogese as'ekero kiaye , totakweti emioyo .
48006010	Nabo , gatorabe neribaga tobakorere abanto bonsi amaya ; korende kobua abwo abare as'enyomba y'okwegena .
48006011	Rigereria , buna chire chinene chinuguta nabarikeire as'okoboko kwane omonyene .
48006012	Bonsi barigetie kororekana buya as'omobere , abwo nabwo bakobachika mwarokigwe ; ng'a tibachandwa as'engecho y'omosalaba o Kristo .
48006013	Naki nonya barabwo abanyene abarokire , tibabwateti amachiko ; korende mbabarigetie inwe mwarokigwe , erinde banyare gwetogeria emebere yaino .
48006014	Kobe are nainche , ogwetogia , tatiga as'omosalaba bw'Omonene oito Yesu Kristo , as'oro ense yabambirwe asende , nainche as'ense .
48006015	Naki okwaroka tai gento , gose ogotaroka tai gento , korende egetongwa ekeyia .
48006016	Na bonsi abaragendere ogochika oko , omorembe obe asebare , namabera , n'igoro as'Abaisiraeli ba Nyasaye .
48006017	Korwa bono monto tambeka emechando ; naki naimokirie ekemanyererio kia Yesu omobere one .
48006018	Obuya bw'Omonene oito Yesu Kristo bobe amo nemioyo yaino . Amin .
49001001	Paulo , omotomwa o Yesu Kristo , as'obwanchani bwa Nyasaye , as'abachenu bare as'Efeso , nabegeni ase Kristo Yesu :
49001002	Obuya bobe asemore nomorembe korua ase Nyasaye Tata oito nas'Omonene Yesu Kristo .
49001003	Abakwe Nyasaye , Tata bw'Omonene oito Yesu Kristo , oyotosesenetie ogosesenia gwonsi kw'omoika , aas'are igoro ase Kristo :
49001004	buna atochorete asere , ritang'ani ense etarabekwa oboroso , erinde tobe abachenu , totari nekemoa as'obosio bwaye , as'obwanchani :
49001005	ekiagera atochorete korwa kare erinde tokorwe abana baye ere as'enchera ya Yesu Kristo , as'obwanchani bw'okorigia kwaye ,
49001006	erinde , bobakwe obonene bw'obuya bwaye , atoeire as'oyo Omwanchi oye :
49001007	asare ntore nokoborigwa as'amanyinga aye , okwabera as'ebibe biaito , as'obonge bw'obuya bwaye ,
49001008	akabokora goichora asetore ase chisemi , nobong'aini bwonsi ,
49001009	gatiekire gotworokia obobisi bw'obwanchani bwaye , koreng'ana nobwanchani bwaye , ayakwanete as'ere oyo ,
49001010	goika as'ekero ki'ogoikeranigwa kw'ebiro , nabekeranie ebinto bionsi bibe nobomo ase Kristo , ebinto bire igoro , nebire as'ense ; as'ere oyo :
49001011	ekiagera ime yaye intwe twanyorire omwando , twatang'anire gochorwa korwa omochakano as'okorigia kwaye ere oyokorete onsi as'engecho y'okorigia kwaye ;
49001012	erinde intwe tobe ogotogigwa kw'obonene bwaye , abwo twatang'anete komogachera Kristo ogosemeria gwaito :
49001013	As'ere nainwe , komwatiekire koigwa ring'ana ri'ekeene , amang'ana amaya ay'ogokonyeka kwaino , â as'oyio naende komwatiekire komwancha , mokabekwa ekemanyererio n'Omoika oria Omochenu bw'eira .
49001014	Nere ore ntenenera bw'omwando oito , goika okoborigwa kwe biaye omonyene Nyasaye , as'ogotogigwa kw'obonene bwaye .
49001015	As'engecho eyio nainche korwa ekero nanyorete amang'ana okwegena kwaino more nakorokwo as'Omonene Yesu , mokworokia as'abachenu bonsi ,
49001016	tintigeti koiraneria ng'a mbuya as'engecho yaino ; nakobainyora as'ogosaba kwane ;
49001017	erinde Nyasaye bw'Omonene oito Yesu Kristo , Tata bw'obonene , abae omoyo bwe chisemi noyo okomanoka as'okomomanya ere ;
49001018	amaiso aye chinkoro chiaino abekwe omobaso , momanye ogosemeria gw'okorangeria kwaye , buna bore obonda bw'obonene bw'omwando oye as'abachenu ,
49001019	nobuya bw'obonene bw'okobua kwaye bwatoikeire intwe abatwanchete , as'ekerengo ki'emeremo ye chinguru chiaye nobokong'u .
49001020	Akorete ase Kristo ekero amobogetie , akamobeka okoboko kwaye gw'okorio as'igoro ,
49001021	igoro mono kobua okogamba gwonsi , nokobua , nechinguru , noboruoti , na kera erieta rigwatorwa , tari ense eye ime oka , korende neria egocha nero ;
49001022	akabibeka ebinto bionsi inse as'amagoro aye , akamobeka abe omotwe igoro y'ebinto bionsi as'engecho y'ekanisa ,
49001023	eyere omobere oye , ogoichoria kwaye ere oichoirie ebinto bionsi ase bionsi .
49002001	Nainwe agwo ekero mwarenge ebitondo , as'engecho y'okomocha kwaino nebibe biaino , akababokia ,
49002002	mwagenderete kare as'ogotunyana chingecho chi'ense eye , nagotunyana oboruoti bw'okobua kw'amare omoika gati , omoika oria ogokora emeremo bono as'abana b'ogosaria ;
49002003	ebio naintwe intwensi togachigendera , agwo kare , as'okorengereria kw'emebere yaito , togaikerania obwanchani bw'emchere yaito , nebirengererio biaito , tokaba as'orogendo rwaito abana b'endamwamu buna abwo abande : â
49002004	korende Nyasaye ekiagera arenge nobonge bw'amabera , as'obwanchani bwaye obonene atwanchete ,
49002005	nonya ekero keria twarenge ebitondo as'okomocha gwaito , agatobokia amo na Kristo ( mwakonyirwe as'obuya ) ,
49002006	agatobokia amo nere , agatoikaransia amo nere aase a igoro ase Kristo Yesu :
49002007	erinde as'ebiro birache naorokie obonge bw'obuya bwaye boetete ekerengo ki'obuya bwaye , asetore ase Kristo Yesu .
49002008	Naki mwakonyirwe as'obuya , as'enchera y'okwegena ; nas'ayio taruete asemore abanyene ; nekeegwa kia Nyasaye :
49002009	gose tari as'ogokora , tacha monto onde bwonsi gwetogia .
49002010	Naki iga tore emeremo yaye , togatongwa ase Kristo Yesu , tokore ogokora okuya , okwo Nyasaye arosetie korwa omochakano erinde totare naro .
49002011	As'engecho y'ayio inyora ng'a kare , inwe iga mwarenge abanto b'Ebisaku as'engecho y'emebere , mwarangeretigwe as'erieta riaino buna abanto batarogeti , nabaria barangerigwe as'erieta riabo abarogetigwe , engecho yaye okwaroka kw'omobere as'amaboko ;
49002012	ng'a engaki eria ya kare timwarenge na Kristo , iga mwatananekanete neamate y'Abaisiraeli , abageni , abatarenge nechimuma chi'eira , timwarenge nagosemeria , timwarenge na Nyasaye as'ense .
49002013	Korende bono , ase Kristo Yesu , inwe mwarenge are agwo ritang'ani , mwabaire ang'e as'amanyinga a Kristo .
49002014	Naki nere omorembe oito , otokorete intwe intwensi twarenge babere , koba oyomo , agatagora etoto yarenge gati yatwatananete ,
49002015	gatiekire koborusia as'omobere oye boria obobisa , nonya nogochika kw'amachiko are as'amachiko ; erinde akore babere koba omonto omoyia oyomo ime as'omobere oye , ogokora omorembe ;
49002016	nakobabwatania bonsi babere na Nyasaye as'omobere oyomo , as'omosalaba , gatiekire goita boria obobisa as'oyio omosalaba :
49002017	agacha korandia omorembe asemore inwe mwarenge are , nas'abwo abarenge ang'e .
49002018	Naki as'ere intwe intwensi twanyorire enchera y'okomoika ang'e Nyasaye Tata , as'Omoika oyomo .
49002019	Gaki korwa bono inwe timori abaeti gose abageni , korende inwe nabanyene amo nabachenu , abanto b'enyomba ya Nyasaye ,
49002020	mwaagachirwe igoro as'oboroso bw'abatomwa nababani , na Kristo Yesu omonyene nerigena rinene ri'ekona ;
49002021	as'ere oboagacho bwonsi kaborabwatanigwe buya , nabokine bobe hekalu enchenu as'Omonene ;
49002022	as'ere nainwe mwaagachirwe amo koba obomenyo bwa Nyasaye as'Omoika ,
49003001	As'engecho eyio inche Paulo , omosibwa o Yesu Kristo as'engecho yaino inwe Ebisaku ,
49003002	onyore mwaigure amang'ana oborendi bw'obuya bwa Nyasaye naetwe as'engecho yaino ;
49003003	buna as'okomanorerwa natebetigwe obobisi boria , buna natang'anete korika as'amang'ana amake ,
49003004	as'ayio komokoyasoma , namonyare koinyora okomanya kwane as'obobisi bwa Kristo ;
49003005	buna atabatebetie abana ba mwanyabanto as'ebigori binde , buna abaigorerete abatomwa baye abachenu nababani as'Omoika ;
49003006	erinde , ng'a Ebisaku biabaire ebinyamwando , amo naintwe , ab'omwando oyomo , nomobere oyomo , nababwatani amo naintwe eira yaye ere ase Kristo as'enchera y'enchili .
49003007	Nabo ngakorwa omokori oye , as'ekerengo gi'ekeegwa ki'obuya bwa Nyasaye naetwe as'ekerengo ki'ogokora emeremo as'okobua kwaye .
49003008	As'inche , oyore omoke kobua , oyore omoke as'abachenu bonsi , naetwe obuya obo , kobaranderia Ebisaku obonda bwaye Kristo botakorengeka ;
49003009	nakobabareria abanto bonsi , bamanye oborendi nobobisi boria , ekiagera korwa kare onsi bwabisekanete ase Nyasaye , oyotongete bionsi ;
49003010	erinde bono , as'enchera y'ekanisa , chisemi chia Nyasaye chire chingecho chinyinge chimanyekane namaruoti nechinguru ch'igoro ;
49003011	as'okoreng'ana nokorigia kwaye gwa kare nakare arigetie ase Kristo Yesu Omonene oito .
49003012	As'ere ntore noboremu bw'okobua ogosoa as'ogosemeria as'enchera y'okwegena kwaye .
49003013	Gaki nabasabire , timokwa emioyo as'engecho yaino , eyere obonene bwaino .
49003014	As'ayio natung'amire ase Tata ,
49003015	ekiagera as'erieta riaye ker'obotata bwonsi bw'igoro nobw'ense igo bokorangerigwa ,
49003016	erinde abae , as'okoreng'ana nobonda bw'obonene bwaye , momentwe chinguru as'Omoika oye as'omonto oino oime ;
49003017	Kristo amenye ase chinkoro chiaino as'okwegena ; erinde inwe , komorabe nemeri noboroso as'obwanchani ,
49003018	monyare koinyora amo nabachenu bonsi , amagare namatambe , na gochia igoro na gochia inse ,
49003019	nakomanya obwanchani bwaye Kristo , boetete okoinyora , erinde monyare goichorwa goika ogoikera ker'ogoichora kwa Nyasaye .
49003020	Gaki , asare ere oranyare gokora ebitage bi'ogokumia mono kobua bionsi togosaba gose ebitokorengereria , as'okoreng'ana gwe chinguru chigokora emeremo ime asetore ,
49003021	Asare ere obonene as'ekanisa nase Kristo Yesu goika ebigori bionsi bia kare nakare . Amin .
49004001	Gaki nabasoroire , inche omosibwa as'Omonene , mogende buna egwenerete okorangerigwa kwaino mwarangereretigwe ,
49004002	as'obokanyeku bwonsi nobwororo , as'oboremereria , mokobogorerania as'obwanchani ;
49004003	mokore omokia konyora obomo bw'Omoika as'egesibo ki'omorembe .
49004004	Omobere noyomo , n'Omoika noyomo , buna mwarangeretigwe as'ogosemeria okomo gw'okorangerigwa kwaino ;
49004005	Omonene oyomo , okwegena okomo , ebatiso eyemo ,
49004006	Nyasaye oyomo , nere Tata o bonsi , oyore igoro ase bonsi , nas'onsi , naime ase bonsi .
49004007	Korende ker'oyomo oito naetwe obuya , as'okoreng'ana ekeegwa gia Kristo .
49004008	As'ayio otebire , Ekero arinete igoro , agasakora abasakore , Akabaa abanto ebiegwa .
49004009	( Gaki , ring'ana riria , Akarina , engecho yaye inki tatiga igaigete nonya goika ensemo y'ense inse ?
49004010	Oyoigete nere orinete igoro mono kobua igoro onsi , ebinto bionsi bichore nere . )
49004011	Nere akabaa abande babe abatomwa ; nabande babe ababani ; nabande babe abarandia ; nabande babe abarisia naborokia ;
49004012	as'okobaikerania abachenu , as'ogoikera emeremo y'obosomba , omobere o Kristo oagachwe :
49004013	goika intwensi toranyare koboikera obomo bw'okwegena , nakomomanya mono Omwana o Nyasaye , tobe abanto abaikeranu , goika obonene bw'ogokina kw'oboikeranu bwa Kristo ;
49004014	erinde titoba naende abana abasinini , togotugutwa aria naria , nakoirwa ase ker'embeo y'okworokereria , as'obobe bw'abanto , as'obong'ainereria , tokobwatia chinchera chi'ogosira ;
49004015	korende as'ogokwana ekeene as'obwanchani , tokine goika tomoikere ere as'onsi , ore omotwe , Kristo ;
49004016	as'ere omobere bwonsi korasang'ananigwe kobwatanigwa , as'ogokonya gwa ker'ekimo , as'okoreng'ana emeremo ya ker'ensemo eyemo eyemo , egokinia omobere onyare kweagacha omonyene as'obwanchani .
49004017	Gaki nakwanire ring'ana eri , naende natebire as'Omonene , korwa bono timogenda buna Ebisaku bikogenda , as'oboenenu bwe chisemi chiabo ,
49004018	obong'aini bwabo bwabekirwe omosunte , bamenyeire are nobogima bwa Nyasaye , ekiagera as'oboriri bwabo bore asebare , as'engecho y'obokong'u bwe chinkoro chiabo ;
49004019	abanto basarekire kegima , bebekire ase chingecho chimbe chi'omobere banyare gokora kera chingecho chi'eubi as'okorengereria .
49004020	Korende inwe timweorokerereti iga amang'ana a Kristo ;
49004021	onye mwamoigwete mokorokererigwa asere , buna kere ekeene ase Yesu :
49004022	morusie as'amang'ana ay'engecho ye ritang'ani omonto okare , oyosarigwe as'okobwatia okorengereria gw'okong'ainereria ;
49004023	mokorwe abayia as'omoika bw'ebirengereria biaino ,
49004024	mweboyie omonto omoyia , oyotongetwe as'engecho ya Nyasaye as'oboronge nobochenu bw'ekeene .
49004025	Gaki , borusie oborimo , mokwane ekeene ker'omonto nomogisangi oye : naki igatore ebimo intwe as'intwe .
49004026	Mobee , korende timokora ebibe : erioba tirigwa nainwe more nendamwamu :
49004027	gose timoa saitani ribaga .
49004028	Omoibi taiba naende : mbuya akore emeremo nomokia as'amaboko aye gokora ayare amaya , erinde abe negento akomwatanera oyoremeire .
49004029	Ring'ana rionsi rire ribe tirirua omonwa oino , korende erire rigiya ri'okomogwenera oyore nokorigia , ribae obuya abakoigwa .
49004030	Gose timoichania Omoika oria Omochenu o Nyasaye ; asere mokabekwa ekemanyererio goika rituko ri'okoboria .
49004031	Obororo bwonsi , nendamwamu , nokobea , neriomana , nemeruini , bimsigwe asemore , amo na ker'obobe :
49004032	mobe nobuya inwe as'inwe , nakororerana amabebe , nakwaberana inwe as'inwe , buna na Nyasaye ase Kristo ababerete inwe .
49005001	Gaki mobe abatunyani ba Nyasaye , buna abana banchire ;
49005002	mogende as'obwanchani , buna Kristo abanchete inwe , akerua as'engecho yaito , esadaka nekeng'wanso ase Nyasaye , kobe ogotioka okuya .
49005003	Korende obotomani , neubi yonsi , gose okorengereria , tigokwanwa asemore kegima , buna ebagwenerete abachenu ;
49005004	gose eubi , gose amang'ana ay'obokayayu , gose ogosekereria aya tagwenereti ; korende mbuya kobua koiraneria ng'a mbuya mono .
49005005	Naki ring'ana eri mwarimanyire kegima , ng'a tari omotomani , gose oyo bw'eubi , gose omonto bw'okorengereria , nere omosabi esanamu , ore nomwando as'obonda bwa Kristo na Nyasaye .
49005006	Omonto tabang'aina as'amang'ana atari nengecho , ekiagera as'aya okobea kwa Nyasaye iga gogochera abana b'ogosaria .
49005007	Gaki timobwatana nabarabwo .
49005008	Naki kare mwarenge omosunte , korende bono omobaso as'Omonene ; genda buna abana b'omobaso
49005009	( naki okwama kw'omobaso nas'obuya bwonsi noboronge nekeene ) ,
49005010	komoramanye ekemogwenerete Omonene .
49005011	Gose timobwatana nogokora gotakwama okw'omosunte , korende mogokanie ;
49005012	naki nobosoku nonya nokoyakwana amang'ana ayio agokorwa nabwo ase bobisi .
49005013	Korende onsi ayakanire naorokigwe nomobaso ; naki ker'egento kiaorokigwe nomobaso .
49005014	As'ayio otebire , Boka , aye osundogete , boka korwa as'amakweri , na Kristo nakobarerie .
49005015	Rigereria mono , gaki , buna mokogenda , tari buna abanto batari nobong'aini , korende buna abare nobong'aini ;
49005016	nagogekorera ekero , ekiagera amatuko aya namabe .
49005017	As'engecho eye timoba abariri , korende abanto bakoinyora ng'a inki obwanchani bw'Omonene .
49005018	Naende timotinda as'edivai , ekiagera mboreo obokayayu , korende moichorwe n'Omoika ;
49005019	motchereranie as'esaburi , nomosasoko nogotera kw'emioyo , motere namokomogokera Omonene ase chinkoro chiaino ;
49005020	mokomoakera mbuya mono Nyasaye Tata amatuko onsi , as'amang'ana onsi , as'erieta riaye Omonene oito Yesu Kristo ;
49005021	mogokorerana as'okoiroka gwa Kristo .
49005022	Inwe abakungu , bakorere abasacha baino buna okomokorera Omonene oito .
49005023	Naki omosacha nomotwe bw'omokungu , buna Kristo are omotwe bw'ekanisa , nere nomokonyi bw'omobere .
49005024	Naboigo buna ekanisa ekomokorera Kristo , naboigo nabakungu babakorere abasacha babo ase kera ring'ana .
49005025	Nainwe abasacha , banche abakungu baino , buna Kristo anchete ekanisa , akerua as'engecho yaye ;
49005026	erinde ng'a anyare koyesibia as'amache , nase ring'ana ;
49005027	erinde anyare kwenyorera ekanisa y'obonene , etari nobobe gose kemoa , gose rinde rionsi buna aya , korende ebe enchenu etari nebimoa .
49005028	Naboigo abagwenerete abasacha kobancha abakungu babo buna emebere yabo abanyene , Oyomwanchete mokaye bweyanchire omobere oye ;
49005029	naki tari omonto obeete omobere oye ; korende iga akoyorisia nakoyorenda , buna Omonene akorerete ekanisa ;
49005030	ekiagera tore ebimo bi'omobere oye , nechinyama chiaye , namauga aye .
49005031	As'engecho eyio omonto natige ise na ng'ina bamenyane na mokaye ; nabarabwo babere babe omobere oyomo .
49005032	Obo nobobisi obonene : korende ngokwanande amang'ana a Kristo nekanisa .
49005033	Korende omonto anche mokaye buna omobere oye omonyene ; nomokungu tamocha koigwera omosacha oye .
49006001	Abana , moigwere abaibori baino as'Omonene : ekiagera obo nabwo oboronge .
49006002	Basike ' so na nyoko ( ogochika oko nakwo ogochika kwe ritang'ani as'eira ) ,
49006003	erinde ebe buya asore , oikaranse mono as'ense .
49006004	Nainwe , abatata , timobachegia abana baino ; korende barere as'amasikani nokworokereria kw'Omonene .
49006005	Abasomba , moigwere abanene baino ase chingecho chi'omobere buna nokomoigwera Kristo ; as'obwoba nokoiguswa , as'obomo bw'omoyo ;
49006006	gose tari as'obosomba bw'amaiso buna abegwenia ase mwanyabanto ; korende buna abasomba ba Kristo , mogokora obwanchani bwa Nyasaye as'enkoro ;
49006007	as'omoyo omuya mokomokorera Omonene gose tari mwanyabanto :
49006008	inomanye ng'a ring'ana rigiya agokora omonto , naegwe erio n'Omonene , karabe omosomba , gose onye nomosibore .
49006009	Nainwe , abanene , bakorere ayio ayio , motige kobairokia : momanye ng'a ere oyore Omonene obo noyoino oyore igoro , nasare gwanchereria tikoiyo .
49006010	Abaminto , mobe abakong'u as'Omonene , nas'okobua gwe chinguru chiaye .
49006011	Eboe ebinto bionsi bi'esegi bia Nyasaye , monyare gotenena korwania obong'ainereria bwa saitani .
49006012	Naki okoamererania gwaito tari igoro as'amanyinga nechinyama , korende igoro as'oboruoti nokobua , igoro as'abanene b'omosunte bw'enseye , naigoro y'emeganda y'ebirecha ebibe as'ense y'omoika .
49006013	As'ayio bogoria ebinto bionsi bi'esegi bia Nyasaye , monyare koamererania nerituko ri'obobe , na kamwaikeranirie onsi , gotenena .
49006014	Tenena , gaki , mweboyie ekeene ebinema biaino , nakobeka oboronge ebikuba biaino ,
49006015	nagosiberwa amagoro engecho y'okoba ang'e twanyorire as'enchili y'omorembe ;
49006016	kobua onsi bogoria enguba y'okwegena , as'eyio namonyare korimia emegwe yonsi y'omorero y'oria omobe .
49006017	Naende moyenyore egutwa y'ogokonyeka , nomoro bw'Omoika , oro nering'ana ria Nyasaye ;
49006018	as'ogosasima gwonsi nogosaba mogosasima ker'ekero gionsi as'Omoika , nagotagesia ase ring'ana erio , mogokora omokia mono , nakobasabera abachenu bonsi ,
49006019	amo nainche , ng'egwe ogokwana , as'okomanora omonwa one , as'oboremu , ndandie obobisi bw'enchili ,
49006020	as'ayio nigande omogai as'egesibo ; nyore oboremu as'ogokwana chingecho chingwenerete gokwana .
49006021	Korende inwe nainwe monyare koyamanya amang'ana ane engecho are , Tukiko , oyominto omwanchwa , omokori omwegeni , as'Omonene , nabatebie amang'ana onsi :
49006022	ere namotomete asemore as'engecho eye eye monyare koyamanya amang'ana aito , nere nabaremie chinkoro chiaino .
49006023	Omorembe as'abaminto , nobwanchani amo nokwegena , bokorua ase Nyasaye Tata , nas'Omonene Yesu Kristo .
49006024	Obuya bobe amo nabonsi abamwanchete Omonene oito Yesu batari nabobe .
50001001	Paulo na Timotheo abatomwa ba Yesu Kristo , as'abachenu bonsi ase Kristo Yesu , abare hilipu amo nabatang'ani , nabakori :
50001002	Obuya bobe asemore nomorembe bokorua ase Nyasaye Tata nas'Omonene Yesu Kristo .
50001003	Namoakeire ng'a mbuya mono Nyasaye one engaki nkobamyora ,
50001004	amatuko onsi nkobasabera inwe imwensi , nkwana ogosasima kwane nomogoko ,
50001005	naki okobwatana kwaino as'okorandia enchili , korwa amatuko omochakano goika iga rero ;
50001006	erinyanchete nario eri , ng'a ere oyochagete emeremo emiya emioyo yaino ime nayekore goika rituko ria Yesu Kristo :
50001007	buna bore boronge asende korengereria aya igoro asemore mwensi , ekiagera nainwe more enkoro yane ime ; ekiagera as'ogosibwa kwane nas'emeremo y'okoyerenda enchili nakoyebeka chinguru , nainwe imwensi mwabwatanire nainche nobuya obo .
50001008	Naki Nyasaye nkirori one , engecho mbarengereretie inwe as'amabera are ime ase Kristo Yesu .
50001009	Noko nakwo ogosaba kwane , obwanchani bwaino bomenteke bobe obonge mono , as'obong'aini nokoinyora gwonsi .
50001010	Monyare koyancha ayare amaya , erinde mobe nemioyo emerabu , motari nakomocha , goika rituko ria Kristo ;
50001011	mwaichoirwe nokwama kw'oboronge as'enchera ya Yesu Kristo , nas'obonene nokobakwa kwa Nyasaye .
50001012	Korende , abaminto , narigirie momanye ng'a amang'ana onsi anyorete achire kobua as'okogendereria enchili ;
50001013	goika ogosibwa kwane kwarorekanire maiso marore ase Kristo , nas'abarendi bonsi b'omoruoti , nas'abande bonsi .
50001014	Nabare abange baminto bare as'Omonene , bakanyara goikerania as'engecho y'ogosibwa kwane , bamentekanire mono korikwana ring'ana ri'Omonene batari nobwoba .
50001015	Abande nkorandiabare amang'ana a Kristo , as'engecho y'emoko neriomana ; nabande barandia as'omoyo omuya :
50001016	naba abande as'obwanchani , bakomanya ng'a nabekirwe erinde inyerende enchili .
50001017	Aba bakomorandia Kristo as'esugu gose tari as'omoyo omorabu , bakaga ng'a nkomentabare obororo bwane nogosibwa kwane ;
50001018	Inki rende ? korende ase chinchera chionsi , onye nas'obobe , ao gose nas'ekeene , Kristo akorandigwa ; nas'ayio nagokire , ee , ningoke .
50001019	Naki namanyire ng'a aya nang'onchokere koba ogokonyeka kwane , as'engecho y'ogosaba kwaino nekeegwa ki'Omoika o Yesu Kristo ,
50001020	koreng'ana nokoganya , nogosemeria kwane , ng'a tingosokigwa nagento gionsi , korende as'oboremu bwonsi , buna amatuko onsi , na bono naende Kristo nabakwe as'omobere one , kerabe as'obogima bwane , ao as'ogokwa kwane ;
50001021	naki asende inche koba moyo Kristo , nogokwa nokonyora .
50001022	Korende kerabe koba moyo as'omobere , â asende inche nokwama kw'emeremo yane , gaki erindigetie gochora timanyeti .
50001023	Namigirwe as'egati y'amang'ana abere , iga ndengereretie kogenda bwone imenye na Kristo ; naki mbuya kobua :
50001024	korende koba as'omobere nkorigirie mono as'engecho yaino .
50001025	Nainche kondasemerie aya , namanyire ng'a nimenye nagoikaransa amo nainwe , erinde mogenderere monyare kogoka as'okwegena ;
50001026	erinde ogwetogia kwaino konyare komenteka ase Kristo Yesu as'engecho yane , as'engecho y'okoba kwane amo nainwe imwensi naende .
50001027	Korende orogendo rwaino robe buna egwenerete enchili ya Kristo , erinde ngocha kobarora inwe , ao gose ntaiyo nyaigwe amang'ana aino , ng'a moteneine bokong'u as'omoika oyomo , as'omoyo oyomo mokorwanera okwegena gw'enchili ;
50001028	gose timoiroka ababisa baino , as'ing'ana rinde rionsi : as'abwo negekone kere maiso marore ki'ogosira , korende asemore inwe egekone ki'ogokonyeka kia Nyasaye .
50001029	Korende mwaeirwe as'engecho ya Kristo , tari okomwancha gwoka , korende nogochandwa as'engecho yaye .
50001030	Kamorabe nokoamererania koria koria mwarorire asende , mokoigwa ng'a ninde nakwo goika bono .
50002001	Gaki gakorabe okoremia konde gwonsi ase Kristo , gose ogokiria kw'omoyo konde gwonsi kw'obwanchani , gose okobwatana kw'Omoika , karabe amabera ande onsi namabebe ,
50002002	ichorerania omogoko one , erinde mobe nokorengereria okomo , abanyene obwanchani obomo , abanyene omoyo oyomo , nokorengereria okomo .
50002003	Timokora ing'ana rinde rionsi as'okoamererania nas'oboenenu , korende as'oboitongo , ker'omonto amobare oyomwabo ng'a nomuya komobua omonyene .
50002004	Ker'omonto tarigereria ebinto biaye omonyene , korende ker'omonto arigererie ebinto bi'abande .
50002005	Naki mobe nomoyo oyo ime yaino oyoreiige ime ase Kristo Yesu :
50002006	Ere omochakano igarenge omogwekano buna Nyasaye , nere tabarete gose ngento koba koreng'ana buna Nyasaye ,
50002007	korende agekora buna tari nobonene , akaimokia omogwekano bw'omosomba , akaba omogwekano bw'abana ba mwanyabanto ;
50002008	naende , ochia kororekana igare nekieni buna mwanyabanto , agakanyeka , akaba omoigweri goika amakweri , naro namakweri ay'omosalaba .
50002009	As'ayio naende Nyasaye akamoimokia mono , akamoa erieta riria ribuete ker'erieta ;
50002010	erinde as'erieta ria Yesu kera riru riringwe , eri'ebinto bi'igoro , nebinto bi'ense , nebire inse as'ense ,
50002011	ker'oromeme rwatore ng'a Yesu Kristo n'Omonene , as'obonene bwa Nyasaye Tata .
50002012	Gaki , abanchwa , buna mwaigwete amatuko onsi , tari ekero narenge aroro , korende bono kobua ekero inche ntaiyo , isaneria ogotoreka kwaino abanyene as'okwoboa nokoiguswa ;
50002013	naki Nyasaye ogokora ime yaino , okorigia kwaino nogokora kwaino , as'engecho y'omogoko oye omuya .
50002014	Yakore amang'ana onsi motari nokwemurungania nokoamererania ;
50002015	monyare koba abana ba Nyasaye , abatari nekemoa , gose okong'ainereria , gose motari nobobe gati y'ekegori ekere ekebe nekia bogeka , aroro as'egati yabwo mororekane koba buna emebaso as'ense ,
50002016	mobwatete ring'ana ri'obogima ; inyore engecho y'okwebaka ase rituko ria Kristo , ng'a tinaminyogete bosa , gose tinkoreti emeremo bosa .
50002017	Ee , kondaiterwe igoro y'ekeng'wanso nogokora gw'okwegena kwaino , nagokire ; naende nagokire amo nainwe imwensi .
50002018	Ninwe naboigo goka , naende goka amo nainche .
50002019	Korende nasemeirie as'Omonene Yesu komotoma Timotheo achiche bwango asemore , ndemigwe nainche kondamanye buna more .
50002020	Naki tindi nomonto onde ore nomoyo oyomo nainche , oranyare korigereria buna more ekeene .
50002021	Naki bonsi nebiabo bakorigia abanyene , tari ebia Yesu Kristo .
50002022	Korende ekerengo kiaye , ng'a koreng'ana omwana akomokorera ise , nabo ankorerete inche as'okorandia enchili .
50002023	Gaki , nasemeirie komotoma oyo ekero ndanyare komanya ayaranyare konyora .
50002024	Korende negenire as'Omonene ng'a inche ninchiche omonyene bwango .
50002025	Korende nkarora yangweneire gotoma Epafrodito , oyominto , omokori emeremo amo nainche , omorwani amo nainche ; naende nomotomwa oino nomokori bw'okorigia kwane .
50002026	Ekiagera abarengereretie inwe imwensi mono , naende agaichana mono , ekiagera mwaigwete ng'a igarenge omorwaire .
50002027	Naki arenge omorwaire ekeene , ang'e nogokwa : korende Nyasaye akamwabera , gose tari as'ere bweka , korende as'inche nabo , timba nogoichana igoro as'ogoichana .
50002028	Gaki nakorire omokia omonge komotoma naende , erinde , ekero moramorore , monyare kogoka , nainche ninkeanerigwe ogoichana kwane .
50002029	Moroisie gaki as'Omonene , as'omogoko bwonsi ; erinde mobare abanto bare buna oyo koba abanto bagosikwa .
50002030	Ekiagera as'engecho y'emeremo ya Kristo akaba ang'e as'ogokwa , tarenda obogima bwaye as'engecho y'ogoisaneria ayaremete as'ogokora kwaino asende .
50003001	Omoerio , abaminto , goka as'Omonene . Kobarikera inwe aria aria tanchandete inche , korende nokobagwenere inwe .
50003002	Mwerende nechisese , mwerende nabwo bagokora amabe , erende nabwo bakwenacha .
50003003	Naki intwe abwo twarogete , togosasima Nyasaye as'Omoika , nagwetogia ase Kristo Yesu . titosemereti omobere :
50003004	korende nonya inche kondasemerie omobere , omonto onde bwonsi karerore ng'a nare nengecho y'ogosemeria omobere , inche nkobua :
50003005	narogete rituko ria gatano nagatato , nomonto bw'egesaku ki'Abaisiraeli , bw'egesaku kia Benjamin , Omoibirania bw'Abaibirania ; as'amang'ana ogotunya amachiko , Omofarisai ;
50003006	as'amang'ana omonyene ogochanda ekanisa , as'engecho y'oboronge bokonyorekana as'amachiko , tinarenge nakomocha .
50003007	Korende amang'ana aria arenge kogwenera asende , nkayarora abaire bosa as'engecho ya Kristo .
50003008	Ee , nayabarire onsi , ng'a abaire bosa as'engecho y'obuya bo tari nekerengo gi'okomomanya Kristo Yesu , Omonene one ; korende as'engecho yaye nanyorire ogosira kw'ebinto bionsi , nakobibara ng'a biabaire buna esike , erinde imonyore Kristo ,
50003009	naende ndorekane asere , timba noboronge boria bokonyorekana as'amachiko , korende boria bokonyorekana as'okwegena kore ase Kristo , oboronge boria bokorua ase Nyasaye , as'okwegena :
50003010	imomanye ere , nokobua gw'okobokigwa kwaye , nobomo bw'ogochandwa kwaye , kondagwekanigwe nogokwa kwaye ;
50003011	erinde inyore as'enchera ende yonsi goikera okobokigwa kw'abakure .
50003012	Tari ng'a natiekire goika , gose natiekire koba omoikeranu : korende ngotunyande ndibwate riria erio as'engecho yaye nabwatirwe na Kristo Yesu .
50003013	Baminto , tinyekageti omonyene ng'a natiekire kobwata : korende ninkore egento ekemo gioka ; kweba ayare nyuma , ndambarie ayatang'aine ,
50003014	nakong'irie orogendo , ng'ikere eng'eria y'okorangerigwa okonene kwa Nyasaye ase Kristo Yesu .
50003015	Gaki intwe abwo tore abaikeranu torengererie ayio ; komorabe nokorengereria ayande onsi , Nyasaye nabaigorere erio narirorio .
50003016	Korende , agwo twaigete togende as'engecho eyio eyio .
50003017	Mobe abegi bane , abaminto , morigererie abwo bakogenda as'ogotunyana omogwekano oria oito twabaete .
50003018	Naki abange bakogenda , nabatebirie amang'ana abo botambe , nonya mbono nabatebirie as'amariga , ng'a nababisa b'omosalaba o Kristo ;
50003019	omoerio obo nogosareka , nyasaye obo nenda , obonene bwabo nas'obosoku bwabo , bakorengereria amang'ana ense .
50003020	Naki intwe , obomenyo bwaito igoro bore ; korwa agwo naende ntomoganyete omokonyi , Omonene Yesu Kristo :
50003021	oranyare koonchora omobere oito bw'obosoku , onyare kogwekana nomobere oye bw'obonene , as'okoreng'ana ogokora kwaye aranyare kobibeka ebinto bionsi inse asare .
50004001	Gaki , abaminto , abanchwa bane , abwo nabaroreire amaiga , omogoko one , negutwa yane , tenena bokong'u as'Omonene , abanchi bane .
50004002	Namosoroire Euodia , namosoroire na Suntoke babe nomoyo oyomo as'Omonene .
50004003	Ee , nagosoroire naye bo , omobwatani bw'ekeene , obakonye abakungu abwo , ekiagera bakorete emeremo y'enchili amo nainche , na Klementi nere , nabaria abande bakorete emeremo amo nainche , abwo amarieta abo are ime as'ebuku y'obogima .
50004004	Goka as'Omonene amatuko onsi : neria kabere natebire , Goka .
50004005	Obwororo bwaino bomanyekane as'abanto bonsi . Omonene ng'ang'e are .
50004006	Timwechandera ing'ana rinde rionsi ; korende ase kera ring'ana as'ogosasima nogosaba , amo nokoiraneria ng'a mbuya mono , okorigia kwaino komanyekane ase Nyasaye .
50004007	Nomorembe o Nyasaye obuete obong'aini bwonsi , norende chinkoro chiaino , nebirengererio biaino ase Kristo Yesu .
50004008	Omoerio , abaminto , onsi ayare ay'ekeene , onsi ayare ay'ogosika , onsi ayare ayaboronge , onsi ayare amachenu , onsi ayagwenerete , onsi ayagokuma buya ; kobore obuya bwonsi , gakorabe ogotogigwa okuya gwonsi , yarengererie aya .
50004009	Amang'ana mweorokereretie asende nakoyabwata , nakoyaigwa , nakoyarora asende , yakore aya : na Nyasaye bw'omorembe nabe amo nainwe .
50004010	Nagokire mono as'Omonene , ekiagera bono as'omoerio , mwabokirie ebirengererio biaino as'engecho yane ; buna mwarenge korengereria okoba kwane , korende timwanyora ribaga .
50004011	Tari ng'a nakwana aya , ekiagera inde nokoremerwa : naki neorokereirie , nimba as'engecho ere naki , goisanerwa nero .
50004012	Namanyire ogokeyigwa , naende namanyire okomenteka : as'engecho yonsi ? nas'amang'ana onsi , norokererigwe okoigota nakorora enchara , nokomenteka , nokoremerwa .
50004013	Ninyare gokora amang'ana onsi as'ere ombekire chinguru .
50004014	Korende mwakorete buya mono , mwabwatanete nainche as'emechando yane .
50004015	Nainwe mwensi , inwe abanyene mwamanyire , inwe Abafilipi , ng'a as'omochakano bw'enchili , ekero naruete Makedonia , ekanisa ende tiyarenge yabwatanete nainche as'amang'ana aya y'okorua nokonyora , tatiga inwe mweka .
50004016	Naki nonya nase Thesaloniki mwandeterete ogokonywa gw'okoremerwa kwane gose tari ara rimo rioka .
50004017	Tari ng'a ninkerengereretie keria ekeegwa ; nindengereretie okwama gokomenteka koba okonge , as'okobara kwaino .
50004018	Korende ninde nebinto bionsi nakobua ; naende naichoire mono , nanyorire as'okoboko kw'Epafrodito ebinto biaruete asemore , ogotioka kw'amanukato , esadaka yancheirwe , emogwenerete Nysasaye .
50004019	Na Nyasaye nabaichorerie ker'eke morigetie as'ekerengo ki'obonda bwaye , as'obonene ime ase Kristo Yesu .
50004020	Bono Nyasaye , Tata oito , abakwe kare nakare Amin .
50004021	Monkwanerie ker'omochenu ase Kristo Yesu . Abaminto bare amo nainche babakwanirie .
50004022	Abachenu bonsi babakwanirie , kobua abwo bare b'enyomba ya Kaisari .
50004023	Obuya bw'Omonene oito Yesu Kristo bobe amo nemioyo yaino .
51001001	Paulo , omotomwa o Yesu Kristo as'obwanchani bwa Nyasaye , na Timotheo oyominto ,
51001002	as'abaminto abachenu nabegeni abare ime ase Kolosai : Obuya bobe asemore nomorembe okorua ase Nyasaye Tata oito nas'Omonene Yesu Kristo .
51001003	Twamoakeire ng'a mbuya mono Nyasaye , Ise Omonene oito Yesu Kristo , amatuko onsi twabasabeire ,
51001004	ekero twaigwete amang'ana aya okwegena kwaino ase Kristo Yesu , nobwanchani more nabwo as'abachenu bonsi ,
51001005	as'engecho y'ogosemeria mwagacheirwe emonga igoro , amang'ana aya mwayaigwete kare ase ring'ana ri'ekeene as'enchili ,
51001006	yaikire asemore buna ere as'ense yonsi , ekwama amatunda nagokina , buna yakinire asemore , korwa rituko mwaigwete nakoinyora mono obuya bwa Nyasaye as'ekeene ;
51001007	buna mworokereretigwe na Epafra omogisangio omwanchwa oito , ore omokori omwegeni ase Kristo as'engecho yaino ,
51001008	nere agatworokereria obwanchani bwaino as'Omoika .
51001009	Naki as'ayio naintwe korwa rituko twaigwete , titotigeti kobusabera , nogosaba asemore , moichorigwe chisemi chi'obwanchani bwaye as'obong'aini bwonsi , nokoinyora kw'omoyo ime ;
51001010	mogende buna abagwenerete as'Omonene , momogwenere kegima ; ase ker'emeremo emiya mokwama amatunda , momenteke ase chisemi chia Nyasaye ;
51001011	momentwe chinguru as'okobua gwonsi , as'okoreng'ana gwe chinguru chi'obonene bwaye , as'oboremereria bwonsi amo nomogoko ,
51001012	mokomoakera ng'a mbuya mono Tata , oyotogweneirie intwe tonyore ensemo y'omwando bw'abachenu as'omobaso ;
51001013	otokonyete korwa chinguru chi'omosunte , agatong'anyia nagotosoyia as'obonda bw'obwanchani bwaye ;
51001014	ekiagera asere ntore nokoborigwa as'amanyinga aye , okwabera kw'ebibe :
51001015	nere nomogwekano o Nyasaye otarikororekana , omotongi as'ebitongwa bionsi ;
51001016	naki asere ebinto bionsi bigatongwa , ebire igoro nebire igoro as'ense , ebikororekana , nebitarikororekana , nonya nebirogo bi'obonene , gose oboruoti , gose obonene gose okobua ; ebinto bionsi bigatongwa as'enchera yaye , nas'engecho yaye ;
51001017	nere igo arengeo ritang'ani ri'ebinto bionsi , nebinto bionsi bibwataine asare .
51001018	Nere nomotwe bw'omobere , engecho yaye ekanisa : nere nomochakano , omoiborwa bwe ritang'ani as'abakwete ; erio abe omotang'ani ase bionsi .
51001019	Naki ise agancha boria bwonsi oboikeranu boikaranse asare ;
51001020	nas'ere kobibwatania ebinto bionsi nere , gakorire omorembe as'amanyinga omosalaba oye ; nas'ere kobirabe ebinto hire igoro as'ense , gose ebire igoro .
51001021	Nainwe , igoniwareuge agwo ritang'ani , mwatananetwe nere , nababisa as'ebirengererio biaino , as'ogokora kwaino okobe , obasang'ananirie bono ,
51001022	as'omobere bw'euyama yaye as'ogokwa kwaye , erio abarente inwe as'obosio bwaye , abachenu , motari nokomocha gose kemoa :
51001023	komoraikaranse botambe as'okwegena , mwabaire igoro as'oboroso naende abakong'u , motaonchoiri nagotiga ogosemeria gw'enchili mwaigwete amang'ana aye , arandigwe as'ebitongwa bionsi bire inse as'erioba ; as'ayio inche Paulo ngakorwa omokori oye .
51001024	Bono nagokeire ogochandwa inde nakwo as'engecho yaino ; naende nayaikeranirie aria aremete as'ogochandwa gwa Kristo as'omobere one , as'engecho y'omobere oye , engecho yaye ekanisa yayej
51001025	as'ayio nabaire omokori oye , as'oborendi bwa Nyasaye , naetwe ensemo yaino , ng'ikeranie ring'ana ria Nyasaye ,
51001026	obobisi boria bwabisetwe korwa kare nakare , nakorwa ebigori bionsi : korende bono bwaigoreirwe as'abachenu baye .
51001027	Korende Nyasaye agancha koborokia engecho y'obotenenku bw'obonene bw'obobisi obo as'Ebisaku , nario Kristo ime yaino , ogosemeria kw'obonene :
51001028	ere twarandirie amang'ana aye , komokurera ker'omonto , nakomworokereria ker'omonto ase chisemi chionsi , tonyare komoreta ker'omonto omoikeranu ase Yesu Kristo ;
51001029	nainche ngokorande emeremo as'engecho eyio , nagokora omokia koreng'ana as'ogokora kwaye , ogokora emeremo asende ase chinguru .
51002001	Korende nindigetie momanye omokia one inde noro as'engecho yaino , nase baria ba Laodikia , nabaria batarandora obosio bwane as'omobere ;
51002002	erinde baremigwe chinkoro chiabo , kobarabwatanigwe as'obwanchani , banyore obotenenku bwonsi bw'okoinyora oboikeranu , banyare komanya kegima obobisi bwa Nyasaye , engecho yaye Kristo ,
51002003	ime asare nchireo chinibo chionsi chi'obong'aini nechisemi chibisekanete .
51002004	Nakwanire ring'ana eri , omonto tacha kobang'aina as'amang'ana ay'okoebereria .
51002005	Naki nimba tindi aroro as'omobere , igande amo nainwe as'omoika , kondagoke nakorora okorobera kwaino , noboremu bw'okwegena kwaino ase Kristo .
51002006	Gaki buna mwamonyorire Yesu Kristo Omonene , genda boigo asere ,
51002007	abanyene emeri , nokoagachwa asere , mwakorirwe abakong'u as'okwegena , buna niworokereretigwe , momenteke as'okoiraneria ng'a mbuya .
51002008	Rigereria monto onde tabaisa kobasiria as'obong'ainereria bwaye , nokong'aina kwa bosa , as'engecho y'ogotunyana chisemi chia mwanyabanto , as'engecho y'okworokereria gw'ense , korende tari as'engecho ya Kristo :
51002009	naki asere nao boikaransere oboikeranu bwonsi Obonyasaye as'engecho y'omobere .
51002010	Nainwe mwaichoirwe asere , oyore omotwe bw'obonene bwonsi nokobua :
51002011	asere mwarokigwe as'okwaroka ogotakoregeti as'amaboko , as'okorusia oria omobere bwe chinyama , as'okwaroka gwa Kristo ;
51002012	kamoratindekwe amo nere as'ebatiso , nas'okwo mwabokigwe amo nere , as'okwegena ogokora kwa Nyasaye oyomobogetie korwa as'amakweri .
51002013	Nainwe , konyora mwakure ekiagera as'okomocha kwaino nas'ogotaroka kw'emebere yaino , akabakora moyo amo nere , gatiekire gotwabera okomocha gwaito gwonsi ;
51002014	gatiekire gotinyia riria rirube riarigetwe as'amachiko , rigotosoera ; eriarenge nobobisa asetore : oritigeirie , tiriba gati yaito nere , akariakeraas'omosalaba ;
51002015	gatiekire kwerusia obonene nokobua , akabiorokia maiso marore , akagoka igoro ase biro bio as'omosalaba .
51002016	Gaki , monto tabagambia inwe as'endagera gose ebikonyugwa , gose as'engecho ye rituko rinene gose okooroka kw'omotienyi , gose esabato :
51002017	amang'ana ayio nekiriri as'amang'ana agocha gocha ; korende omobere noyo Kristo .
51002018	Monto onde tabaura ekeegwa kiaino as'okorigia kwaye , as'okweororobia as'ogosasima amalaika , nakwebeka as'amang'ana ayarorire , nakoenena bosa as'obong'aini bw'omobere oye ,
51002019	korende tabwateti Omotwe , ekiagera korwa as'oro , omobere bwonsi okonyora onsi nakobwatanigwa ase chinengo nemeki , gokina as'ogokina koruete ase Nyasaye .
51002020	Gaki onye mwakure amo na Kristo mogatiga okworokereria gw'ense , naseki mokoba inse as'ekina , buna nabamenyete as'ense ,
51002021	timobwata , timoigwa , timokuna .
51002022	( Amang'ana ayio onsi igagosareka ekero ki'ogokorerwa ) , komokobwata amachiko nokworokereria kwa mwanyabanto ?
51002023	Amang'ana ayio arorekanire buna nare nechisemi , nase chingecho cht'ogosaba , nobokanyeku , mwekoreire inwe mweka , nas'okogambera omobere as'obotindi ; korende takogwenera gento as'okorengereria kw'omobere .
51003001	Gaki onye mwabokire amo na Kristo , rigia ayare igoro aase Kristo aikaransete , as'okoboko gw'okorio kwa Nyasaye .
51003002	Rigia ayare igoro , tari ayare as'ense .
51003003	Ekiagera mwakwete , nobogima bwaino bwabisirwe amo na Kristo ase Nyasaye .
51003004	Kristo karache kororekana oyore obogima bwaito , erio nainwe namororekane amo nere as'obonene bwaye .
51003005	Gaki biite ebimo biaino bire as'ense ; obotomani , eubi , okorengereria okobe , okogania okobe , nokorengereria , nakwo ogosasima esanamu ;
51003006	as'engecho y'ayio endamwamu ya Nyasaye yabaikeire abana b'ogosaria .
51003007	As'ayio nainwe igo mware gotara kare , iga mwabete as'aya .
51003008	Korende bono yabeke are aya onsi ; okobea , endamwamu , nobobe , nokorama , nogokwana okobe gokorua as'emenwa yaino :
51003009	timotebania oborimo ; ekiagera mwamorusirie omonto okare , amo nogokora kwaye ,
51003010	mwamobekire omonto omoyia , okorirwe omoyia anyore chisemi as'omogwekano oye ere oyomotongete .
51003011	Agwo tari Omoyunani gose Omoyahudi , okwarokigwa gose ogotarokigwa , oyotamunyeti gento , gose Omosikuthi , omosomba , gose omobiare ; korende Kristo nas'onsi , nase bonsi .
51003012	Gaki ekiagera more abachore ba Nyasaye , abachenu banchire , beka omoyo bw'amabera , obuya , oboitongo , obwororo , oboremereria ;
51003013	mobogoreranie , nakwaberana , omonto karabe nering'ana igoro as'omonto onde ; buna Kristo ababerete inwe , naboigo nainwe kora boigo .
51003014	Igoro as'aya onsi beka obwanchani , nabwo egesibo ki'oboikeranu .
51003015	Nomorembe o Nyasaye ogambe ase chinkoro chiaino , noro mwarangererigwe as'omobere oyomo ; mobe abanto bakoiraneria ng'a mbuya mono .
51003016	Ring'ana ria Kristo rikaranse as'obonge ime yaino ase chisemi chionsi , mworokereranie nagokanania as'esaburi nogotera , nogotera kw'omoyo , as'obuya mokomoterera Omonene ase chinkoro chiaino ime .
51003017	Na kera erimogokora , ase ring'ana gose ogokora , kora onsi as'erieta ri'Omonene Yesu , mokoiraneria ng'a mbuya Nyasaye Tata asere .
51003018	Inwe abakungu , igwera abasacha baino , buna egwenerete as'Omonene .
51003019	Nainwe abasacha , ancha abakungu baino , timoba nobororo asebare .
51003020	Nainwe abana moigwere abaibori as'amang'ana onsi ; naki ring'ana eri ndigwenerete as'Omonene ,
51003021	Nainwe abatata , timochegia abana baino , tibabaisa gokwa emioyo .
51003022	Nainwe abasomba mobaigwera abwo bare as'omobere ng'a nabanene baino ; as'amang'ana onsi , tari obosomba bw'amaiso buna abakwegwenia ase mwanyabanto , korende as'obuya bw'enkoro , mokomosika Nyasaye ,
51003023	Rinde rionsi mogokora , rikore as'omoyo , buna as'Omonene , gose tari ase mwanyabanto ;
51003024	komoramanye ng'a namonyore as'Omonene eng'eria y'omwando ; ekiagera mokomokorera Omonene Kristo .
51003025	Naki oyorakore bobe , igo aranyore naende obobe bwaye akorire : korende gwanchereria tikoiyo .
51004001	Ninwe abanene bae abasomba baino ekere kia boronge , mokomanya ng'a nainwe more n'Omonene igoro .
51004002	Kora mono as'ogosaba , komokorenda as'ogosaba nakoiraneria ng'a mbuya ;
51004003	nogotosabera naintwe twensi , Nyasaye atoigorere egesieri ase ring'ana riaye , tokwane obobisi bwa Kristo , naki as'engecho yaye nasibirwe ,
51004004	erio ng'orokie , buna ingwenerete gokwana ,
51004005	Genda as'obong'aini as'obosio bw'abwo abare isiko , mogokorera ekero .
51004006	Amang'ana aino abe nobuya amatuko onsi , ansere buna omonyo monyare komanya buna chagwenerete koiraneria ker'omonto .
51004007	Tukiko , oyominto omwanchwa , omosomba omwegeni , omosomba omogisangio one as'Omonene , naborokie amang'ana ane onsi ;
51004008	ere namotomire asemore , as'engecho eyio eyio , momanye amang'ana aito , abaremie chinkoro chiaino ;
51004009	amo na Onesimo , oyominto omwegeni , omwanchwa , ore omonto oino . Nababorokie amang'ana onsi ayare aiga .
51004010	Aristariko , osibetwe amo nainche obakwanirie , na Marko , omoigwa o Baranaba , oyio mwanyorire amachiko as'amang'ana aye ; karaikeasemore moroisie .
51004011	Na Yesu , okorokwa Yusto ; abwo nabanto barogete : abwo boka nabakori emeremo amo nainche as'engecho y'obonda bwa Nyasaye ; nabarabwo igo barenge kondemia .
51004012	Epafra , ore omonto o seino , omosomba o Yesu Kristo , obakwanirie , okorire omokia amatuko onsi as'engecho yaino as'ogosaba kwaye , erinde motenene abaikeranu abamanyete mono as'obwanchani bwonsi bwa Nyasaye .
51004013	Naki nabaire kirori ng'a nare nomokia omonge as'engecho yaino , nas'engecho y'abwo bare ase Laodikia , nas'engecho yabwo bare Hieropoli .
51004014	Luka , oria omorwaria omwanchwa , obakwanirie , na Dema .
51004015	Bakwanie abaminto bare ase Laodikia , na Numfa , nekanisa ere as'enyomba yaye .
51004016	Rirube eri karirasomwe asemore , tiga risomwe naende as'ekanisa ya Laodikia ; nariria ria Laodikia risomwe nainwe .
51004017	Motebie Arikippo , arigererie mono obosomba boria kwaetwe as'Omonene , erio aboikeranie .
51004018	Ogokwania kwane inche Paulo , as'okoboko kwane inche bweka . Inyora ebisibo biane . Obuya bobe amo nainwe .
52001001	Paulo , na Silivano , na Timotheo , as'ekanisa y'Abathesaloniki , ase Nyasaye Tata , n'Omonene Yesu Kristo : Obuya bobe asemore nomorembe .
52001002	Twamobakire Nyasaye amatuko onsi as'engecho yaino mwensi , igo tokobatora as'ogosaba gwaito ;
52001003	gose titori gotiga koinyora emeremo yaino nokwegena , nogwechanda kwaino as'obwanchani , noboremereria bwaino as'ogosemeria kore as'Omonene Yesu Kristo , as'obosio bwa Nyasaye Tata oito .
52001004	Gatoramanye , abaminto mwanchire na Nyasaye , obochore bwaino .
52001005	Ekiagera enchili yaito tebaikereti as'amang'ana oka , korende nase chinguru , nas'Omoika Omochenu , nas'ogoichora okonge ; buna mwamanyire chingecho chiaito chiarenge asemore , as'engecho yaino .
52001006	Mokaba abatunyani baito , nab'Omonene , mokanyora ring'ana as'ogochandwa okonge , amo nomogoko bw'Omoika Omochenu ;
52001007	goika mokaba omogwekano bw'abanto bonsi abanchete ase Makedonia , nas'Akaya .
52001008	Naki korwa asemore ring'ana ria Nyasaye riaigurwe , tari ase Makedonia na Akaya oka ; korende ker'aas'onsi okwegena kwaino more nakwo ase Nyasaye kwarandire , goika titorigeti gokwana ande onsi .
52001009	Naki barabwo boka baorokirie amang'ana aito , buna engecho yarenge ogosoa gwaito asemore ; na buna mwamoonchokerete Nyasaye , mwachitigete chisanamu , erinde mokorere Nyasaye ore moyo , bw'ekeene ,
52001010	nakomoganya Omwana oye korwa igoro , oyio abogetie korwa as'amakweri , Yesu , otokonyire nendamwamu eranyare gocha .
52002001	Korende inwe mweka , baminto , mwakomanyire ogosoa gwaito asemore , ng'a tikwabete bosa :
52002002	korende gatwatiekire gochandwa ritang'ani nagokorwa bobe , buna mwamanyire , ase Filipi , tokaba noboremu ase Nyasaye oito koyekwana enchili ya Nyasaye asemore , as'okoyeamereraneria mono .
52002003	Naki ogokurera gwaito tikori as'ogosira gose as'eubi , gose as'obong'ainereria :
52002004	korende buna twancheirwe na Nyasaye , koba abarendi b'enchili , nabo togokwana ; tari buna abakogwenera mwanyabanto , korende ase Nyasaye oyogotorenga chinkoro chiaito .
52002005	Naki titwarenge kero kende gionsi namang'ana ayakobagwenera abanto , buna mwamanyire , gose amang'ana akobisa okorengereria , Nyasaye nkirori ;
52002006	titorikorigia ogotogigwa nabanto , gose nainwe , gose nabande , igotwarenge twanyarire kobaritoera buna abatomwa ba Kristo .
52002007	Korende igo twarenge abororo gati asemore , buna omoreri akorenda abana baye omonyene :
52002008	naboigo igo naintwe tobarengereretie as'obwanchani obonge , tokarora omogoko kobaa , tari enchili ya Nyasaye yoka , korende nemioyo yaito yonsi , ekiagera mwabaire abanchi baito .
52002009	Naki , baminto mwainyoire emeremo yaito emekong'u nogokora gwaito : ekiagera omobaso nobotuko togakora emeremo titocha komorarereria monto oino , tokabaranderia enchili ya Nyasaye .
52002010	Nainwe mbirori , na Nyasaye boigo , buna twaikaransire asemore nainwe mwanchire , as'obochenu , nas'oboronge , botari komocha :
52002011	naboigo buna mwamanyire engecho twamokanetie ker'oyomo oino buna ise akobakania abana baye , tokababeka omoyo nagokwana ,
52002012	erio mogende buna ebagwenerete ase Nyasaye , obarangeirie mosoe as'obonda bwaye nobonene bwaye .
52002013	Korende as'ayio intwe naintwe twamoiranerie Nyasaye ng'a mbuya totari gotiga , ekiagera ekero mwanyorete riria ring'ana ri'obotomwa bwa Nyasaye mwaigwete asetore , mokaribwata tari buna ring'ana ria mwanyabanto ; korende buna ring'ana ria Nyasaye ; naboigo rire ekeene ekeene , rigokora emeremo ime asemore inwe abwo mwanchire .
52002014	Naki inwe , baminto , mwarenge abatunyani be chikanisa chia Nyasaye chire ase Boyahudi ase Yesu Kristo ; naki mwanyorete emechando eria eria as'abanto b'egesaku kiaino , banyorete nabwo as'Abayahudi ;
52002015	abamoitete Omonene Yesu nababani babo boka abanyene , bagatoseria intwe , korende tibagwenera Nyasaye , naende tibabwataini nabanto bande ;
52002016	bagatotanga titokwana nebisaku binde binyore ogokonywa ; erio baikeranie ebibe biabo amatuko onsi ; korende endamwamu yabaikeire goika omoerio .
52002017	Korende intwe , baminto gotoratananekane nainwe as'egeka , as'obosio , tari as'enkoro , tokarengereria kobua kobarora amasio aino , namaiga amange :
52002018	as'ayio tokarigia gocha asemore naende , ee , ninche Paulo , erie ritang'ani , neria kabere . Saitani agatotanga .
52002019	Naki ogosemeria gwaito , gose okogoka gwaito ninki ? Gose egutwa y'ogwetogia ninki ? Tari inwe , as'obosio bw'Omonene oito Yesu Kristo ekero ki'ogocha kwaye ?
52002020	Naki inwe nobonene bwaito , nomogoko oito .
52003001	Naboigo as'ayio , ekiagera titwanyarete koremereria kobua , tokarora buya totigwe Athene intwe tweka ;
52003002	tokamotoma Timotheo oyominto , omosomba o Nyasaye , omokori emeremo amo naintwe as'enchili ya Kristo , kobakora inwe abakong'u , nakobaremia inwe as'engecho y'okwegena kwaino ;
52003003	erinde omonto onde taichanigwa nogochandwa oko ; naki inwe mweka mwamanyire ng'a ntogacheire aya .
52003004	Naki ekero twarenge amo nainwe , togatang'ana kobatebia ng'a natonyore ogochandwa , buna abete , nainwe mwamanyire .
52003005	As'ayio inche nainche ekero narenge tinanyarete koremereria naende , ngatoma omonto erinde imanye okwegena kwaino , tacha oria omotemi kobatema , gose emeremo yaito teba eya bosa
52003006	Korende Timotheo ekero atocherete amatuko aya korwa asemore , agatoretera amang'ana amaya ay'okwegena kwaino nobwanchani bwaino , buna ng'a iga mogotoinyora buya amatuko onsi , morengereretie gotorora intwe , koreng'ana buna intwe nainwe ;
52003007	as'engecho eyio tokaremigwa baminto , as'amang'ana aino , as'emechando nogochandwa gwaito gwonsi , as'okwegena kwaino .
52003008	Naki bono tore moyo , kerabe inwe moteneine bokong'u as'Omonene .
52003009	Naki okoiraneria ki toranyare komoa Nyasaye as'engecho yaino , as'omogoko oria bwonsi twagokeire , as'engecho yaino as'obosio bwa Nyasaye oito .
52003010	Obotuko nomobaso togasaba as'omokia , erinde tonyare kobarora obosio bwaino , nakorosia ekiaremire as'okwegena kwaino .
52003011	Naboigo Nyasaye omonyene , Tata oito , Nomonene oito Yesu Kristo atotang'ane enchera yaito toike seino ;
52003012	Omonene abatang'ane nakobamenta nakobaichoria as'ogwanchana , inwe as'inwe , nas'abanto bonsi , buna intwe tore nainwe ;
52003013	anyare gokong'ia chinkoro chiaino chibe chitari nekemoa as'obochenu as'obosio bwa Nyasaye , Tata oito , ekero ki'ogocha kwaye Omonene oito Yesu amo nabachenu baye bonsi .
52004001	Eriatigaire , baminto , twabasoroire , nakoborokereria as'Omonene Yesu , buna mwanyorete asetore , engecho ebagwenerete kogenda nakomogwenera Nyasaye , buna mokogenda , monyare komenteka mono mono .
52004002	Naki mwamanyire amachiko ki twabaire korwa as'Omonene Yesu .
52004003	Naki obo nabwo obwanchani bwa Nyasaye , ogosibigwa kwaino , mwerusananie nobotomani ;
52004004	ker'oyomo oino amanye koyobua omobere oye , as'obonene nogosika ,
52004005	tari as'okorengereria kw'omobere , buna Ebisaku ebitamomanyeti Nyasaye ;
52004006	erinde omonto tasaria , nakomomochera oyomwabo ase ring'ana eri : ekiagera Omonene nere okorusia egesiomba as'aya onsi , buna twabatebirie nakoborokereria mono ritang'ani .
52004007	Naki Nyasaye tatorangereretie as'eubi , korende tobe as'ogosibigwa .
52004008	Gaki ere bwangire , tangeti omwana o mwanyabanto , korende Nyasaye , okobaa Omoika oye Omochenu .
52004009	As'amang'ana obwanchani , timori nokorigia mbarikere : naki inwe mweka mworokererigwe na Nyasaye gwanchana ;
52004010	naki mwakorire ring'ana eri as'abamino bonsi bare ase Makedonia . Korende twabasoroire , baminto , momenteke mono ;
52004011	naende mobe ang'e kweorokereria gokira , nagokora emeremo yaino , nagokora emeremo as'amaboko aino abanyene , buna twabachigete ;
52004012	erinde mogende as'amasikani obosio bw'abwo bare isiko , timoba nokorigia konde .
52004013	Korende , baminto , titorigeti ng'a timoinanya amang'ana abo abwo bararire ; mobaise goichana buna abande , batari nogosemeria .
52004014	Naki onye twanchire Yesu okwete naende akaboka , naboigo nabwo bararire ase Yesu Nyasaye nabarete amo nere .
52004015	Naki twabatebirie aya ase ring'ana ri'Omonene , ng'a intwe abwo tore moyo , twatigaire goika ekero ki'ogocha kwaye Omonene , titokobatang'anera abwo batiekire korara .
52004016	Naki Omonene omonyene , naike korwa igoro neriogi rinene , negeturi kie rilaika rinene , negetureri kia Nyasaye : nabwo bakwete ase Kristo nababoke ritang'ani :
52004017	erio nyuma ntwe abwo tore moyo , twatigaire , natobogorigwe amo nabarabwo as'amare , komorotota Omonene as'omoika gati : erio natobe amo n'Omonene kare nakare .
52004018	Naboigo , remania as'amang'ana aya .
52005001	Korende , as'amang'ana ay'ebiro nechingaki baminto , timori nokorigia mbarikere .
52005002	Naki mwamanyire inwe mweka ng'a ase rituko ri'Omonene igorirache buna omoibi agocha botuko .
52005003	Ekiagera ekero bagoteba , Omorembe nobuya , erio ogosareka gokobachera as'omobosokano bwango , buna obororo bokomochera oyore morito , nabwo tibagokonywa .
52005004	Korende inwe , baminto , timori as'omosunte , obotuko boria bobanyore buna omoibi .
52005005	Naki inwe mwensi nabana b'smasase , nabana b'omobaso : intwe titori ab'obotuko , gose ab'omosunte ;
52005006	nabo titorara buna abande , korende torende , nakoba nokwerita .
52005007	Naki abwo bakorara ba ara botuko . nabwo bagotinda batinda botuko .
52005008	Korende intwe abatore ab'omobaso , tobe nokwerita , tweboyie chikuba okwegena nobwanchani : negutwa yaito ebe ogosemeria kw'ogotoreka .
52005009	Naki Nyasaye tatobegeti as'endamwamu yaye , korende tonyore ogotoreka , as'Omonene oito Yesu Kristo ,
52005010	oyokwete as'engecho yaito , erio tomenye amo nere , kerabe twarendire gose kerabe twararire .
52005011	Naboigo remania nakoagachana , ker'omonto noyomwabo , nabo buna mogokora .
52005012	Korende , baminto , ntorigetie momanye baria bagokora emeremo as'engecho yaino , nabare igoro asemore as'Omonene , nakobakonya ;
52005013	mobasike mono as'obwanchani , as'engecho y'emeremo yabo . Mobe nomorembe inwe as'inwe .
52005014	Twaba oroire , baminto bakonye abwo bataikaranseti buya , babeke chinguru bare nemioyo ekwete , babogorie abareu , remereria nabanto bonsi .
52005015	Rigereria monto onde bwonsi tamoa oyomwabo obobe as'obobe ; korende amatuko onsi bwatia ayare amaya , inwe as'inwe , nas'abanto bonsi .
52005016	Goka amatuko onsi ;
52005017	saba motari gotiga ;
52005018	iraneria ng'a mbuya ase kera ring'ana naki obo nabwo obwanchani bwa Nyasaye asemore ase Kristo Yesu .
52005019	Timorimia Omoika ;
52005020	timochayaobobani ;
52005021	temabionsi , bwataekereekiya ;
52005022	erusananie nobobe bore kera chingecho .
52005023	Nyasaye bw'omorembe omonyene abasibie kegima ; nainwe emioyo yaino nechinkoro chiaino nemebere yaino erosigwe kegima , etari nakemoa , ekero ki'ogocha kwaye Omonene oito Yesu Kristo .
52005024	Ere nomwegeni obarangeirie , nere nakore .
52005025	Baminto tosabere .
52005026	Obakwanie abaminto as'okonyunyunta ogochenu .
52005027	Nabachikire as'Omonene , basomerwe abaminto bonsi rirube eri .
52005028	Obuya bw'Omonene oito Yesu Kristo bobe amo nainwe .
53001001	Paulo , Silivano , na Timotheo , as'ekanisa ya Abathesaloniki ere ase Nyasaye Tata oito , n'Omonene Yesu Kristo ;
53001002	Obuya bobe asemore nokwegena gokorua ase Nyasaye Tata oito , n'Omonene Yesu Kristo .
53001003	Netogwenerete koiraneria ng'a mbuya ase Nyasaye amatuko onsi as'engecho yaino , baminto , buna egwenerete , naki okwegena kwaino kwamentekanire mono , nobwanchani bwa ker'omonto oino as'abamwabo bwabaire obonge .
53001004	Nonya naintwe abanyene twetogirie ase chikanisa chia Nyasaye as'engecho y'oboremereria bwaino , nokwegena more nakwo as'okorosigwa kwaino gwonsi nogochandwa mwaremereirie ;
53001005	ekio nekiorokererio gi'ekina ki'oboronge kia Nyasaye ; erio mogwenere gosoa obonda bwa Nyasaye , ekiagera as'engecho yaye mwachandirwe ,
53001006	Ekiagera mboronge ase Nyasaye kobaakana emechando baria bakobachanda inwe ,
53001007	nakobaakana inwe mogochandwa omogoko amo naintwe ekero ki'okoorokigwa kwaye Omonene Yesu korwa igoro amo namalaika ay'okobua kwaye ,
53001008	as'omorero ogwoka , kobaakana endamwamu barabwo abatamomanyeti Nyasaye , nabwo abataigwereti enchili y'Omonene oito Yesu Kristo :
53001009	abaranyare gochandwa as'ogosareka gwa kare nakare , korwa obosio bw'Omonene nakorua obonene bwe chinguru chiaye ,
53001010	ekero agocha erinde abakwe as'abachenu baye , nagokumigwa ase bonsi abanchete ( ekiagera oborori bwaito bwancheirwe asemore ) ase rituko riria .
53001011	As'ayio twabasabeire inwe amatuko onsi , erio Nyasaye oito ababare ng'a mwagweneire okorangerigwa kwaino , aikeranie ker'okorigia okuya na ker'emeremo y'okwegena , ase chinguru :
53001012	erinde erieta ri'Omonene oito Yesu ribakwe asemore , nainwe ime asare , as'obuya bwa Nyasaye oito nobw'Omonene Yesu Kristo .
53002001	Gaki twabasoroire , baminto , as'amang'ana ay'ogocha kwaye Omonene oito Yesu Kristo , nogosangererekana gwaito obosio bwaye ;
53002002	timotengechigwa bwango nagotiga ebirengererio biaino , gose timoichanigwa , as'omoyo gose ase ring'ana , gose ase rirube rigokagwa ng'a neriaito , ng'a rituko ri'Omonene riabaire ;
53002003	monto onde bwonsi tabang'aina as'enchera ende yonsi : naki tirigocha gotaracha ritang'ani koria ogwatananeka , aorokigwe oria omonto bw'ebibe , omwana bw'ogosira ,
53002004	oria okorwana nakweimokereria igoro omonyene igoro ase ker'egekorokwa Nyasaye gose egegosasimwa ; goika ere omonyene igaikaransete ase hekalu ya Nyasaye , buna Nyasaye , okweorokia omonyene ng'a nere Nyasaye .
53002005	Timorikoinyora ng'a ekero narenge amo nainwe nabatebetie ayio ?
53002006	Na bono erimotangete mwarimanyire , anyare koorokigwa oyo ekero kiaye .
53002007	Naki boria obobisi bw'ogosaria iga bono bwakorire emeremo : koionde nare oyotangete bono , goika arusigwe .
53002008	Erio agwo naorokigwe oria omosaria , oyio Omonene Yesu namoite as'omoika bw'omonwa oye , nakomosiria as'okoorokigwa kwaye kagocha ;
53002009	ere , ogocha kwaye nkore as'omogwekano bw'ogokora emeremo yaye Saitani , as'okobua gwonsi nebikone bi'ogokumia kw'oborimo ,
53002010	nas'okong'aina gwonsi as'obobe bwabo abagosira ; ekiagera tibagianchete ekeene , banyare gotorigwa .
53002011	As'ayio Nyasaye nabaretere chinguru chi'ogosira , babwanche oborimo :
53002012	bagambigwe bonsi abatancheti ekeene , korende abarenge kwegokia as'obobe .
53002013	Korende netogwenerete intwe komoiraneria Nyasaye ng'a mbuya mono amatuko onsi as'engecho yaino , baminto , mwanchetwe n'Omonene , naki Nyasaye obachorire korwa omochakano monyore ogotoreka as'ogosibigwa kw'Omoika nagwancha ekeene :
53002014	ekiabarangereretie inwe as'enchili yaito , as'okonyora obonene bw'Omonene oito Yesu Kristo .
53002015	Nabo , baminto , tenena bokong'u , mobwate chingecho mworokereretigwe , onye nas'amang'ana gose ase rirube riaito .
53002016	N'Omonene oito Yesu Kristo omonyene , na Nyasaye Tata oito otwanchete agatoa okoremia gwa kare nakare nogosemeria okuya , as'obuya ,
53002017	abaremie chinkoro chiaino , nagochikora chinkong'u ase kera ring'ana nogokora okuya .
53003001	Omoerio , baminto , tosabere , ring'ana ri'Omonene rirande , ribakwe boigo buna rire asemore ;
53003002	tokonywe nabanto abatari boronge , nababe ; ekiagera tai bonsi bare nokwegena .
53003003	Korende Omonene noyo bw'ekeene , oranyare kobakora mobe abakong'u , nakobakonya noria omobe .
53003004	Naintwe , twamosemeirie Omonene as'amang'ana aino , erinde ng'a mwayakorire ayatwabachigete , naende namoyakore .
53003005	Omonene abatang'ane emioyo yaino monyore obwanchani bwa Nyasaye , noboremereria bwa Kristo .
53003006	Twabachikire , baminto , as'erieta ri'Omonene oito Yesu Kristo , erusananie abanyene na ker'oyomino otari kogenda boronge , oyotabwateti chingecho borokereretigwe asetore .
53003007	Naki mwamanyire abanyene buna ebagwenerete gotobwatia : naki titogendeti bobe asemore ;
53003008	gose titorieti endagera y'omonto onde bwonsi bosa , korende nas'enieremo nogokora , omobaso nobotuko , togakora emeremo , erio titomorarereria omonto oino :
53003009	tari ng'a titori nokobua , korende twekorire abanyene tobe ekiorokererio asemore , erinde mototunyane .
53003010	Ekiagera nonya nekero keria twarenge amo nainwe tokabachika ring'ana eri , Ng'a onye omonto tarigeti gokora emeremo , abe takoria ndagera .
53003011	Naki twaigure ng'a mbare abanto asemore batakogenda buya , aba tari gokora emeremo nonya ng'ake , korende igo bakorengereria ayabanto bande .
53003012	Nabo twabachikire abwo nakobakonya as'Omonene oito Yesu Kristo , bakore emeremo as'ogokira , nakoria endagera yabo abanyene .
53003013	Korende , inwe , baminto . timorosa gokora amaya .
53003014	Karabe omonto onde bwonsi otabwateti ring'ana riaito ase rirube eri , erusananie nomonto oyio , gose timokwana nere , anyare gosoka .
53003015	Korende timomobara ng'a nomobisa , korende mokonye buna oyomino .
53003016	Bono , Omonene bw'omorembe omonyene , abae omorembe amatuko onsi ase chinchera chionsi . Omonene abe amo nainwe mwensi .
53003017	Ogokwania kwane inche Paulo , as'okoboko kwane inche omonyene , eke nakio ekemanyererio ase kera rirube : naboigo nkorika ,
53003018	Obuya bw'Omonene oito Yesu Kristo bobe amo nainwe mwensi .
54001001	Paulo , omotomwa o Yesu Kristo , as'amachiko a Nyasaye Omokonyi oito , na Yesu Kristo ogosemeria gwaito ;
54001002	ase Timotheo , omwana one bori as'okwegena : Obuya , namabera , nomorembe , bikorua ase Nyasaye Tata , nase Yesu Kristo Omonene oito .
54001003	Buna narigetie oikaranse Efeso , ekero narenge kogenda Makedonia , erinde obachike abande tiborokereria okworokereria konde ,
54001004	gose timoigwa emegano ya kare gose koborania amang'ana ase chisokoro atari nomoerio , akoreta okoboria , gose tari oborendi bwa Nyasaye bore as'okwegena ; gaki bono nagochikire boigo .
54001005	Korende ogoikerana kw'amachiko nobwanchani bokorua as'enkoro endabu nebirengererio ebiya , nokwegena gotari nokong'ainereria :
54001006	abande bakomocha ayio basirire , bakoonchokera amang'ana aya bosa ;
54001007	banchete koba aborokia b'amachiko , ko tibamanyeti ayabagokwana gose amang'ana aria bagoteba nechinguru .
54001008	Korende twamanyire ng'a amachiko namaya , omonto karakorere as'enchera y'amachiko ;
54001009	naye omanye ring'ana eri , ng'a amachiko tabekiri as'omonto oboronge , korende as'abakomocha nabatari nokoigwera , nabanto abatamomanyeti Nyasaye , nabakori ebibe , nabatari abachenu , nabatasigeti Nyasaye , nabaiti abaise babo , nabaiti abang'ina babo , nabaiti ,
54001010	nabatomani , nabagwesaria abasacha as'abasacha , nabakoiba abanto , nabanyaborimo , nabakoria eira y'oborimo , na korirabe ring'ana rinde rionsi ritabwataini nokworokereria kw'obogima ;
54001011	koreng'ana buna enchili y'obonene bwa Nyasaye akobakerwa , yabegetwe as'okorendwa kwane .
54001012	Nainche namobakire Kristo Yesu Omonene oito oyombegete chinguru ekiagera nandoche ng'a noyo bw'ekeene , akambeka as'obosomba bwaye ;
54001013	inche narenge ritang'ani omorami , oyokorosia abanto , omonyene obotindi : korende nkaberwa ekiagera nakorete bo as'oboriri nas'ogotaba nokwegena .
54001014	Nobuya bw'Omonene oito bokamenteka mono amo nokwegena nogwancha kore ase Kristo Yesu .
54001015	Nering'ana ri'ekeene , rigwenerete gwancherwa nabanto bonsi , ng'a Kristo Yesu nachete ense abakonye abanyene ebibe ; nainche noyo bwe ritang'ani asebare .
54001016	Korende as'engecho eye nkaberwa , erinde as'inche , buna oyo bwe ritang'ani , Yesu Kristo aorokie oboremereria bwonsi , imbe omogwekano ase baria baranyare komwancha nyuma banyore obogima bwa kare nakare .
54001017	As'Omoruoti o kare nakare , otakonyara korora ogosareka , otakororekana , Nyasaye bwe chisemi ere bweka , asare ere ogosika nobonene kare nakare . Amin .
54001018	Ogochika oko nakoeire kobe emonga , omwana one Timotheo , as'engecho y'amang'ana obobani ayatang'aine igoro asore , erinde as'ayio orwane esegi engiya ;
54001019	obe omonyene okwegena nokorengereria okuya ; abande bachisereria are echio , bagasaria engecho y'okwegena .
54001020	As'abwo mbareo Humenayo na Iskanderi , abwo nabaire Saitani , erinde borokererigwe tibarama Nyasaye .
54002001	Gaki ritang'ani as'amang'ana onsi , ogosorora , nogosaba , nokoboria Nyasaye , nokoiraneria ng'a mbuya mono , akoreke as'engecho yaino .
54002002	As'engecho y'abaruoti , na bonsi abare nobonene , erinde tonyare koba as'obogima bw'oboitongo nomorembe as'okoba nechingecho chia Nyasaye nogosika .
54002003	Naki eri nerigiya , naende ndiancheire as'Omokonyi oito Nyasaye ;
54002004	origetie abanto bonsi bakonywe banyare komanya mono ayare ay'ekeene .
54002005	Naki Nyasaye noyomo , nomobwatania egati ya Nyasaye namwanyabanto noyomo , ere oyore Omwana-o-mwanyabanto , Kristo Yesu ,
54002006	bweruete omonyene koba omokonyi as'engecho ya bonsi , oranyare gwatorwa as'ekero kiaye ;
54002007	as'engecho y'ayio nkabekwa imbe omorandia nomotomwa ( natebire ekeene , tintebeti oborimo ) , omworokia bw'Ebisaku as'okwegena nekeene .
54002008	Gaki nindigetie abasacha basabe aas'onsi , bakoimokia amaboko amachenu , atari nendamwamu nakoamererania .
54002009	Naboigo abakungu beboyie chianga chi'ogosika amo nogosika okuya , nobong'aini boisanete ; tari as'okomina etukia , gose as'ethahabu neruru , gose ase chianga chie rigori rinene ;
54002010	korende ( buna ebagwenerete abakungu bakoorokia chingecho chia Nyasaye ) as'ogokora okuya .
54002011	Omokungu tiga eorokererie as'ogokira nokoigwera ker'engecho .
54002012	Ting'eti omokungu ribaga kworokia , gose komogambera omosacha , korende abe as'ogokira .
54002013	Naki Adamu nere otongetwe ritang'ani , na Hawa nyuma .
54002014	N'Adamu tang'ainetwe , korende omokungu akang'ainwa agasoa as'okomocha .
54002015	Korende nakonywe , ase roria oroiboro , kabarakore as'okwegena nobwanchani nobochenu amo nobong'aini boisanete .
54003001	Ring'ana eri neri'ekeene , Omonto karigetie emeremo y'oboaskofu , ( omotang'ani ) orengereirie emeremo emiya .
54003002	Gaki nagwenerete omoaskofu koba omonto otari kwomanigwa , omonto ore nomokungu oyomo , omweriti , nakwerenga ne chisemi , omonyene chingecho chigwenerete , omoroisia abageni , omworokereria ;
54003003	tari omonto onarete edivai , tari omoaki , tari omonto bwanchete chifetha ; korende abe omwororo , taba omonto okoamererania ;
54003004	ab'omonto otenenetie enyomba yaye buya , omanyete kobakania abana baye amo nobong'aini boisanete ;
54003005	( omonto otamanyeti gotenenera enyomba yaye buya omonyene , naki ararende ekanisa ya Nyasaye ? )
54003006	tari omonto omoyia , tabaisa gocha koenena , agwe as'ekina kia saitani .
54003007	Nagwenerete gwatorwa ng'a nomuya nabanto bare isiko , tabaisa kogwa as'obobe nobeto ya saitani .
54003008	Naboigo nabadikoni , babe abanto b'obokanyeku , tari abare nemenwa ebere , tari abanto bakonywa edivai enyinge , babe abanto batakorengereria chifetha chi'obosoku ;
54003009	babwate obobisi bw'okwegena as'ebirengererio ebiya .
54003010	Naba bonsi batemwe ritang'ani ; nyuma bakorere obodikoni kobatiekire kororekana batari nabibe .
54003011	Naboigo abakungu babe abanto b'obokanyeku , tari abang'achi , abanto aberiti , ab'ekeene as'amang'ana onsi .
54003012	Abadikoni babe nomokungu oyomo , nakobatenenera abana babo buya nechinyomba chiabo .
54003013	Naki abagokora emeremo y'obodikoni buya , benyoreire obonene obuya , noboremu obonge as'okwegena kore ase Kristo Yesu ,
54003014	Nakorikeire aya , nindengereretie gocha asore bwango .
54003015	Korende kondatebane onyare komanya mono buna ebagwenerete abanto kogenda as'enyomba ya Nyasaye , ere ekanisa ya Nyasaye ore moyo , esiro noboroso bw'ekeene .
54003016	Naende nering'ana ritari nokoamererania nobobisi bw'okoba nechingecho chia Nyasaye ; Ere oorogetigwe as'omobere , akabarerwa oboronge as'omoika , akarorekana namalaika , akarandigwa as'ebisaku , akegenwa as'ense , akabogorigwa igoro as'obonene .
54004001	Omoika okwanire maiso marore , ng'a ekero ki'omoerio abanto ng'abeatanane nokwegena , bakoigwera emeika y'okong'ainereria , nokworokereria kw'ebirecha .
54004002	As'okong'ainereria kw'abanto bagokwana oborimo , basambwa ebirengererio biabo nekioma ki'omorero ;
54004003	babakania abanto tibanyuoma , nakobachika beatanane nendagera eye Nyasaye atongete enyorwe as'okobaka as'abwo bare nokwegena nabare bamanyete mono ekeene .
54004004	Naki ker'egetongwa kia Nyasaye nekiya , gose tikeri gekwangwa , onye kianyorirwe as'okobakwa :
54004005	naki giasibigwe ase ring'ana ria Nyasaye nogosaba .
54004006	Korabainyorie abaminto ayio , nobe omokori omuya o Yesu Kristo , nomonarigwa amang'ana okwegena , nokworokereria okuya koria gwatunyanete :
54004007	korende emegano ey'okorama ney'abang'ina , oyiange . Naria omoyo oo as'okogenderera koba nechingecho chia Nyasaye :
54004008	naki koba ang'e konyora chinguru chi'omobere nkogwenerete ake ; korende okoba nechingecho chia Nyasaye nkogwenerete as'amang'ana onsi , naki nkore neira y'obogima bwa bono nakoria korache koba .
54004009	Ring'ana eri neri'ekeene , ndigwenerete gwancherwa na bonsi .
54004010	Naki twerosirie na koba ang'e ase ring'ana eri , ekiagera tomosemeretie Nyasaye ore moyo , ore omokonyi bw'abanto bonsi , kobua as'abwo banchire .
54004011	Obachike abanto ayio nakoborokereria bo .
54004012	Omonto tachaya obosae bwao ; korende obe omogwekano as'abwo banchire , as'ogokwana , nas'orogendo , nas'obwanchani , nas'okwegena , nas'obochenu .
54004013	Goika nchiche kora omokia as'ogosoma , nas'okorandia , nas'okworokereria .
54004014	Totiga gokorera keria ekeegwa kere ime asore , kwaetwe aye as'obobani , nas'okobekerwa amaboko ay'abagaka .
54004015	Oyarengereria ayio ; bwerue kegima as'ayio ; okogenderera kwao kobe okuya as'abanto bonsi .
54004016	Erende omoyo oo , nokworokereria kwao . Kora ayio botambe ; riaki as'ogokora iga nabwekonye omonyene , nabwo bakoigwa asore .
54005001	Totogonyera omogaka , korende omosorore buna isoo ; nabake bao buna abamino :
54005002	abakungu abang'ina buna abanyoko ; abakungu abasubati buna abamino , as'obochenu bwonsi .
54005003	Basike ababoraka abare ababoraka b'ekeene .
54005004	Korende omoboraka karabe nabana gose abachokoro , beorokererie ritang'ani babe nobuya as'enyomba yabo abanyene , nakobaakana abaibori babo : naki ring'ana eri nerigiya , ndigwenerete as'obosio bwa Nyasaye .
54005005	Korende ere oyore omoboraka ekeene ekeene , nagotigwa bweka , nasemeretie ase Nyasaye , igakoba as'ogosaba nogosorora obotuko nomobaso .
54005006	Ere oyokwerigeria omogoko , okure nonya ore moyo ,
54005007	Obachike aya , erinde babe tibari nekemoa .
54005008	Korende omonto otarendeti abare abaye , ko kobua ab'enyomba yaye , okanire okwegena , naende nomobe kobua oyotancheti .
54005009	Omoboraka onde bwonsi tarikwa , onye emiaka yaye etaraika emerongo etano nomo , nere oyorenge omokungu bw'omosacha oyomo ,
54005010	nagwatorwa as'ogokora okuya ; onye okinirie abana , onye obaroisirie abageni , onye obasibirie abachenu amagoro , onye obakonyire abagochandwa , onye obwatete ker'ogokora okuya ,
54005011	Korende ababoraka abare abake bwange kobarika : naki ekero baranyore okorengereria gotabwataini na Kristo , nabarigie konyuomwa ;
54005012	nabwo mbare nekina ekiagera batigire okwegena kwabo kwe ritang'ani .
54005013	Amo nayio beorokereirie koba aboro , bagoetanana enyomba as'enyomba ; gose tari aboro boka , korende abatoratoria , bakwerosia namang'ana ay'abande , bagokwana amang'ana atabagwenereti .
54005014	Gaki nanchire ababoraka batari abang'ina banyuomwe , baibore abana , barende amang'ana a nyomba , libaa omobisa ribaga ri'okorama :
54005015	naki abande batiekire koonchoka nagotunyana saitani .
54005016	Omosacha gose omokungu bwanchete , karabe nababoraka bamwabo , abakonye , ekanisa terarerigwa ; erinde ebakonye baria bare ababoraka ekeene .
54005017	Abagaka abagambi mbuya baegwe ogosika ara kabere , korende kobua abwo bare nemeremo ye ring'ana nakworokia .
54005018	Naki amariko atebire , Tobaisa kobeka eng'ombe ekeokio ekero egotindacha engano as'okoora , naende , Omokori emeremo nagwenerete eng'eria yaye .
54005019	Tibwancha ogosoerwa as'omogaka tatiga as'emenwa y'aburori babere gose batato .
54005020	Baria bagokora ebibe bakanie as'obosio bw'abanto bonsi , erinde abande bairoke .
54005021	Nagochikire as'obosio bwa Nyasaye , nase Kristo Yesu , nas'amalaika amachorwa , oyabwate ayio otari nokorega , tokora ring'ana rinde rionsi as'ogwanchereria .
54005022	Tobekera omonto amaboko bwango , gose tobwatana nebibe bi'abanto bande : bwerende omoyo oo obe omochenu ,
54005023	Korwa bono tonywa amache oka , korende onywa edivai enke , as'engecho y'enda yao namarwaire akonyorire ebika ebinge .
54005024	Ebibe bi'abanto bande iga bire maiso marore , biatang'anire kogenda ekina , abanto bande ebibe biabo iga bikobatunya .
54005025	Naboigo ogokora okuya iga kore maiso marore , nakoria gotari maiso marore tigokonyara kobiswa .
54006001	Bonsi bare inse as'ebisibo as'obosomba , babare abanene babo ng'a mbagwenerete ogosikwa gwonsi , erieta ria Nyasaye tiriramwa gose okworokereria gwaito .
54006002	Na baria bare nabanene banchete , tibabachaya ekiagera nabamwabo ; korende mbuya babakorere , ekiagera abwo babwataine eria emeremo emiya babaire abanyene okwegena nogwanchwa . Oborokie amang'ana aya nakoyakwana .
54006003	Omonto karorokie okworokereria konde okoao , nere tancheti amang'ana ayagwenerete ay'Omonene oito Yesu Kristo , gose okworokia kobwataine nechingecho chia Nyasaye ;
54006004	oenenire , nere tainyoreti ring'ana rinde rionsi , korende engecho yaye buna ney'omonto omorwaire , as'amang'ana okoboria nokoamererania namang'ana , naki as'ayio boreta okogecha , neriomana , nokorama , nokorengereria okobe ,
54006005	nokoamererania kw'abanto basarigwe obong'aini bwabo abamochete ekeene , bakaga ng'a okoba nechingecho chia Nyasaye nenchera y'okonyora ; eatanane nabanto buna abwo :
54006006	korende okoba nechingecho chia Nyasaye amo nomogoko bw'omoyo , nokonyora okonene .
54006007	Naki titocheti nagento as'ense , naende titokonyara koimoka nagento ;
54006008	korende gatorabe nendagera nechianga natoisanere nebinto ebio .
54006009	Abarigeti koba abanda igabakogwa as'ogotemwa nobeto nokorengereria gotari nangecho , echi'ogosaria , chikorimeria mwanyabanto as'ogosira nogosareka .
54006010	Naki ritina ri'obobe bwonsi nogwancha chishilingi : naki abande kobakorengereria ayio iga bagwatananekana nokwegena , nakwebeta emebere yabo as'obororo obonge .
54006011	Korende aye , omonto o Nyasaye , tama ayio ; otunyane oboronge , nechingecho chia Nyasaye , okwegena , obwanchani , oboremereria , obwororo .
54006012	Rwana esegi ere engiya y'okwegena , bwata obogima bwa kare nakare , kwarangereretigwe , kwaorogetie okoorokia okuya as'obosio bw'abarori abange .
54006013	Nagochikire , as'bbosio bwa Nyasaye oyokobia ebinto bionsi obogima , nase Kristo Yesu , oorogetie okoorokia okuya ase Pontio Pilato ,
54006014	renda ogochika oko gotari nakemoa , gotari nokomocha , goika okooroka kwaye Omonene oito Yesu Kristo :
54006015	naki as'ekero kiaye omonyene naorokie , ere oyosesenetigwe , nomonyene okobua gwonsi , Omoruoti bw'abaruoti , Omonene bw'abanene ;
54006016	ere bweka otari konyorekana namakweri , oikaransete as'omobaso otanyare goikwa ang'e ; gose tari onde mwanyabanto omoroche , gose oranyare komorora : asare ere abe nogosika nokobua gwa kare nakare . Amin .
54006017	Obachike abwo bare abanda as'ense eye tibaenena , gose gosemeria obonda bogosira , korende Nyasaye ore moyo ogotoa ebinto bionsi as'obonge , tobikorere as'omogoko ;
54006018	bakore amaya , babe abanda as'ogokora okuya , babe ang'e korua enibo yabo , babwatane nabande as'omoyo ;
54006019	bebekere emonga ebe oboroso obuya as'ekero kegocha erinde banyore obogima bwa kare nakare .
54006020	Timotheo renda ayabekirwe asore , bweatanane namang'ana atari ay'edini , atari nengecho , nokoamereria obong'aini bokorokwa obong'aini bw'oborimo ;
54006021	abande bagwatora ayio bamochire okwegena . Obuya bobe amo naye .
55001001	Paulo , omotomwa o Yesu Kristo , as'ogwancha kwa Nyasaye , as'eira y'obogima bore ase Yesu Kristo :
55001002	ase Timotheo omwana one omwanchwa : Obuya , namabera , nomorembe , bikorua ase Nyasaye Tata nase Kristo Yesu Omonene oito .
55001003	Namoiranerie Nyasaye ng'a mbuya , nare gosasima korwa abagaka bane ba kare as'okorengereria ogochenu , buna ngokoinyora aye botambe as'ogosaba kwane , mobaso na botuko ,
55001004	nindengerereti mono gokorora , nkoinyora amariga ao , erinde ng'ichore omogoko ;
55001005	gonkoinyora okwegena ore nakorokwo gotari nokong'ainereria , kwarenge ritang'ani ase nyogokoro oo Loisi , na nyoko Eunike ; nainche nanchire ng'a naye nobwate .
55001006	As'engecho eyio nakoinyoirie , igereria ekeegwa kia Nyasaye kere ime asore as'okobekerwa amaboko ane .
55001007	Naki Nyasaye tatoeti omoika bw'okoiroka ; korende oyo bwe chinguru , noyo bw'obwanchani nomoyo bw'okwerenga nobong'aini .
55001008	Gaki tosokera oborori bw'Omonene oito , gose inche omosibwa oye : korende oremererie emechando amo nenchili koreng'ana nechinguru chia Nyasaye ;
55001009	oyotokonyete , agatorangeria as'okorangerigwa ogochenu , tari koreng'ana nogokora gwaito , korende koreng'ana nokorigia kwaye omonyene nobuya bwaye , twaetwe intwe ase Kristo Yesu ritang'ani as'ekero gia kare ,
55001010	na bono bwaorokigwe as'okomanorwa kwaye Omokonyi oito Yesu Kristo , oonchoreretie amakweri , nakoorokia obogima nagotasareka maiso marore , as'enchera y'enchili ,
55001011	oyonkorete omorandia , nomotomwa , nomworokia bw'Ebisaku .
55001012	As'engecho eyio nanyorire emechando eye : korende tingosoka , naki namomanyire ere oyonyegenete , nagwancha ng'a nanyare gokerenda keria nabegete asare goika amatuko aria .
55001013	Bwata ekiorokererio ki'amang'ana obogima ayakwaigwete asende , as'okwegena nobwanchani bore ase Kristo Yesu .
55001014	Renda keria ekiya kiabegetwe asore , okerende as'Omoika Omochenu oikaransete ime asetore .
55001015	Kwamanyire eri , ng'a bonsi bare ase Asia bantigire ; nas'abwo Figello na Hermogene .
55001016	Omonene abae amabera abare b'enyomba y'Onesiforo ; naki ebiro ebinge agantimokia , gose tasokereti ekenyuri kiane ;
55001017	korende ekero arenge ase Rumi , akandigia nomokia , akanyora .
55001018	( Omonene namoe anyore amabera , as'Omonene rituko riria ) na buna are gonkorera as'ebinto ebinge as'Efeso , aye kwamanyire mono .
55002001	Gaki aye , omwana one , obe nechinguru as'obuya bore ime ase Kristo Yesu .
55002002	Naria kwaigwete asende as'abarori abange , oyabeka ayio as'abanto abegeni , abagwenerete koborokia abande boigo .
55002003	Bwatana nemechando amo nainche , buna omorwani omuya o Yesu Kristo .
55002004	Tari omorwani esegi orebeke ase chingecho chi'obogima obo , erinde amogwenere ere oyomorigete abe omorwani .
55002005	Gose omonto karaamereranie as'okoamererania , takoegwa egutwa ataamereraneti boronge .
55002006	Nemogwenerete omoremi oyobwechandeire emeremo , abe oyo bwe ritang'ani koria amatunda .
55002007	Yamanye mono ayio ngoteba ; naki Omonene nakoe obong'aini as'amang'ana onsi .
55002008	Moinyore Yesu Kristo , oyobogete korwa as'abakure , bw'oroiboro rwa Daudi , koreng'ana buna enchili yane :
55002009	as'eyio ngachandwa goika ngasibwa , buna omokori amabe , korende ring'ana ria Nyasaye tirigosibwa .
55002010	As'engecho y'eyio naremereirie onsi , as'engecho y'abachorwa , erinde barabwo banyore ogotoreka kore ase Kristo Yesu amo nobonene bwa kare nakare .
55002011	Ring'ana eri nering'ana ri'ekeene : Naki onye togokwa amo nere natobe moyo amo nere intwensi :
55002012	onye tokoremereria , natogambe amo nere : onye tokomokana ere , nere natokane intwe :
55002013	onye titwegeneti , ere igakoba oyo bw'ekeene ; takonyara gwekana omonyene .
55002014	Obainyorie ayio , gokobakania as'Omonene , tibaba nokoamererania kw'amang'ana atagwenereti , korende basaria abakoigwa .
55002015	Kora omokia kweorokia ng'a gwancheirwe na Nyasaye , omokori emeremo otagosokigwa , ogokorera boronge ring'ana ria Nyasaye .
55002016	Eatanane namang'ana atari nengecho , amo nogochaya nokorama Nyasaye :
55002017	naki rikoria buna rikwege ri'esiri , as'abwo Humenayo na Fileto ;
55002018	abamochete ekeene bakobora ng'a okobokigwa gwatiekire koba , nabwo baonchora okwegena kw'abanto bande .
55002019	Korende oboroso bwa Nyasaye bore nechinguru mboteneine , abare nekemanyererio eke , Omonene obamanyire abare abaye : naende , ker'oyogwatora erieta ri'Omonene tiga atige obobe .
55002020	Gaki as'enyomba tibiri ebinto bie chithahabu nechifetha chioka , korende nebio omote , nebia amaroba ; ebinde mbire nogosika , ebinde tibiri nogosika .
55002021	Gaki karabe omonto ogwesibia as'ogweatanana naba , nabe egento gekonyora ogosikwa , giasibigwe , kemogwenerete Omonene , kiarosigwe ase ker'emeremo ere emiya .
55002022	Korende tama okorengereria kw'obosae , tunyana oboronge , nokwegena , nobwanchani , nomorembe , amo nabwo bakomorangeria Omonene as'enkoro enchenu .
55002023	Korende kwange okoboria kw'obokayayu , gotari nobong'aini , gokwamanyire ng'a igakorarete eriomana .
55002024	Naende tai buya omosomba bw'Omonene koba omonyariomana , korende koba omwororo as'abanto bonsi , oranyare kworokia , omoremereria ,
55002025	abakanye as'obwororo abwo bakoamererania nere , erinde gose keranyarekane , Nyasaye abae okoonchoka nobong'aini bw'ekeene ,
55002026	banyare komanya nagosoka korwa as'obeto ya saitani , basakorwe nomosomba bw'Omonene , koyakora ayanchete Nyasaye .
55003001	Korende omanye ring'ana eri , ng'a amatuko ay'omoerio nakebe ekero ki'emechando .
55003002	Naki abanto nababe abanvene gweancha emebere yabo , abanchete chifetha , abagwetogia , abakoenena , abarami , abatakoigwera abaibori babo , abatari koiraneria ng'a mbuya , abatari abachenu ,
55003003	abatari nobwanchani bogwenerete , abatarigetie kobwatana , abagenkani , abatari gwetanga , abatindi , abatancheti amaya ,
55003004	abasigani , abatagokanigwa , abaenenu , abanchete kwegokia kobua komwancha Nyasaye ;
55003005	abare nomogwekano bw'okoba nechingecho chia Nyasaye , korende bakana chinguru chiaye ; bweatanane nabwo .
55003006	Naki as'aba mbare baria bagwesoyia ase chinyomba chi'abanto , nagosakora abakungu abariri bare nechigurube chi'ebibe , abairetwe nokorengereria gwe chingecho chinyinge ,
55003007	bakweorokereria amatuko onsi , tibanyara kegima goikera obong'aini bw'ekeene .
55003008	Naboigo buna Yanne na Yambare barwanete na Musa , naboigo naba bakorwana nekeene ; nabanto basarekire obong'aini bwabo , bangirwe as'amang'ana okwegena .
55003009	Korende tibakogenderera mono : naki obokayayu bwabo nabobe maiso marore as'abanto bonsi buna nabwo barenge .
55003010	Korende ave kwabwatire okworokia kwane , norogendo rwane , nokorigia kwane , nokwegena , nobwororo , nobwanchani , noboremereria ,
55003011	nokorosigwa kwane nemechando yanyorete ase Antiokia , ase Ikonio , na Lustra ; kera chingecho chi'okorosigwa echi naremereretie : nere Omonene agankonya as'onsi .
55003012	Ee , nabonsi banchete koba moyo ase chingecho chingiya ase Kristo Yesu nabachandwe .
55003013	Korende abanto ababe abang'ainereria nabamentekane kobua as'obobe , bakong'aina na kong'aineka .
55003014	Korende aye kabe as'aria kworokereretigwe nagoikeranigwa , ekiagera kwamanyire ning'o kweorokereretie asare ;
55003015	naki korwa obwana kwayamanyire amariko amachenu , ayaranyare gokong'ainiyia goika onyore ogotoreka as'okwegena kore ase Kristo Yesu .
55003016	Kera ririko , rire nomoika o Nyasaye , ndigwenerete as'okworokia , nas'okobakonya abanto okomocha kwabo , nas'okobatang'ana , as'okobankonya as'enchera y'oboronge :
55003017	erinde omonto o Nyasaye abe oisanerete , oisanerigwe erinde akore ker'ogokora okuya .
55004001	Nagochikire as'obosio bwa Nyasaye , n'Omonene Yesu Kristo , oranyare kobagambia abare moyo nabakure , as'okooroka kwaye nas'obonda bwaye ;
55004002	randia ring'ana , kora omokia , ekero kegwenerete nekero getagwenereti : kania , nakwomania , okonya as'oboremereria bwonsi nokworokereria .
55004003	Naki nageche ekero baranyare kwanga okworokereria kw'obogima ; korende as'ogotunyana okorengereria kw'emebere yabo boka ng'abenyorere aborokia abange mono , ekiagera mbare namato ekiagaso .
55004004	Nabwo nabeatanane nokoigwa ayare ay'ekeene , nabaonchokere emegano y'oborimo .
55004005	Korende aye obe nekerengo as'onsi , remereria emechando , kora emeremo y'omorandia , ikerania ogokora kw'obosomba bwao .
55004006	Naki inche bono naiteirwe , nerituko ri'ogosiborwa kwane riaikire .
55004007	Narwanire esegi ere engiya , narokorire orogendo , nakorendire okwegena :
55004008	nyuma as'aya nagacheirwe egutwa y'oboronge , eyio Omonene omogambi bw'oboronge arang'e ase rituko riria : gose tainche bweka , korende abanto bonsi abanchete okooroka kwaye .
55004009	Kora omokia gocha asende bwango :
55004010	naki Dema ontigire , otiekire koyiancha ens'eye ya bono , akagenda Thesaloniki ; Kreske ase Galatia , Tito ase Dalamatia .
55004011	Luka bweka ore aiga amo nainche . Bogoria Mariko , omorete amo naye ; naki ongweneire as'emeremo y'ogonkorera .
55004012	Korende Tukiko namotomire Efeso .
55004013	Eanga namotigerete Karipo ase Teroa , korache retana , nebio ebitabu , kobua biria bi'amasankwa .
55004014	Iskander omoturi chitai agankorera amabe amange : Omonene namoakane koreng'ana nogokora kwaye .
55004015	Naye erende noyo , naki nagechete mono amang'ana aito .
55004016	As'okoiraneria kwane kwe ritang'ani tari monto oteneine amo nainche , korende bonsi bagantiga : tibabarerwa ebibe ase ring'ana eri .
55004017	Korende Omonene agatenena amo nainche akambeka chinguru , erinde as'emeremo yane boria obotomwa borandigwe as'ogoikerana , Ebisaku bionsi bigwe : ngakonywa as'omonwa bw'esibwori .
55004018	N'Omonene nankonye ase ker'ogokora okobe , nagonkonya goika boche obonda bwaye bwa kare nakare . Amin .
55004019	Nkwaneria Priska , na Akula , nenyomba ya Onesiforo .
55004020	Erasto akamenya Korintho : korende Trofimo nkamotiga Mileto omorwaire .
55004021	Kora omokia gocha ritang'ani ri'ekero ki'obokendu . Eubulo ogokwanirie , na Pudente , na Lino , na Klaudia , nabaminto bonsi .
55004022	Omonene Yesu Kristo abe amo nomoyo oo . Obuya bobe nainwe .
56001001	Paulo , omosomba o Nyasaye , omotomwa o Yesu Kristo , as'ekerengo gi'okwegena kw'abachorwa ba Nyasaye , nobong'aini bw'ekeene bokoreta chingecho chia Nyasaye .
56001002	As'ogosemeria kw'obogima bwa kare nakare , naki Nyasaye takonyara gokwana oborimo , ariete eira ritang'ani as'ekero gia kare ;
56001003	akamanora ring'ana riaye as'ekero kiaye as'amang'ana aria , nancheretwe inche as'ogochika kw'Omokonyi oito , Nyasaye .
56001004	Ase Tito , omwana one as'okwegena tobwateranete : Obuya nomorembe bikorua ase Nyasaye Tata nas'Omonene Yesu Kristo , Omokonyi oito .
56001005	As'engecho eye nkagotiga Krete , erinde oyarosie ayatigarete , nakobeka abagaka ase ker'omochie , buna nagochigete ;
56001006	onye omonto okororekana tari nebimoa , nere nomosacha bw'omokungu oyomo , ore nabana banchete , batagosoerwa ng'a nabakayayu nabatakoigwera .
56001007	Naki nemogwenerete omoaskofu ( omotang'ani ) abe omonto okororekana atari nekemoa , ekiagera nomorendi o Nyasaye ; taba omonto oyokwegwenera omonyene , taba omwango bw'okobea , taba omonari edivai , taba omoaki , taba omwanchi enibo y'obosoku ;
56001008	korende abe omoroisia , omwanchi amaya , ore nobong'aini boisanete , omonyene oboronge , omochenu , oyokwerita omobere oye ;
56001009	obwatete ring'ana ri'okwegena buna orokereretigwe , anyare kobakonya abanto as'okworokereria kw'obogima , na kobabua abakorwana nere .
56001010	Naki mbare abange abatari nokoigwera , abare namang'ana atari nengecho , abang'ainereria , korende kobua baria barogete ,
56001011	naki mbagwenerete basiekwe emenwa yabo ; abwo nkoonchorabare chinyomba chingima , bakworokereria ayatabagwenereti , as'engecho y'enibo y'obosoku .
56001012	Omonto obo oyomo , omobani obo abanyene , otebire , Abakrete nabanyaborimo amatuko onsi , ching'iti chi'orosana chimbe , abaribobe batagokora emeremo .
56001013	Ogokwana oko nogwe ekeene . As'engecho eyio bakanie bokong'u banyore obogima as'okwegena ,
56001014	tibategerera emegano y'Abayahudi , namachiko a mwanyabanto beatananire nekeene .
56001015	Ebinto bionsi nebichenu as'abwo bare abachenu : korende tikeri ekere egechenu as'abwo bare neubi , abatancheti ; korende obongo bwabo nebirengererio biabo bionsi biabaire neubi .
56001016	Batora ng'a mbamomanyete Nyasaye , korende as'ogokora kwabo bamokana ; nabare nobobe , abatari nokoigwera , ase ker'ogokora okuya tibagwenereti .
56002001	Korende aye kwana amang'ana agwenerete okworokereria kw'obogima ,
56002002	ng'a abagaka babe abanyene okwerita emebere yabo , abare nogosika , abare nobong'aini boisanete , abagima as'okwegena , nas'obwanchani , nas'oboremereria .
56002003	Nabakungu abagotu naboigo babe norogendo rw'obochenu , tibaba abang'achi , tibaba abakonywa edivai enyinge , korende abakworokia ayare amaya ;
56002004	erinde bakworokereria abakungu abasubati banche abasacha babo , nagwancha abana babo ,
56002005	nakoba abare nobong'aini boisanete , nakoba abaya , abanyene ogokora emeremo chinyomba chiabo ime , abororo , koigwera abasacha babo abanyene , erinde ring'ana ria Nyasaye tiriramwa .
56002006	Nabamura naboigo obakanie koba nobong'aini boisanete .
56002007	As'amang'ana onsi bweorokie koba ekiorokererio ki'ogokora okuya , as'okworokereria kwao gokoborokia ayatasaregeti , nobokanyeku ,
56002008	namang'ana are nobogima atanyare kogambigwa , erinde oria okorwana naye asoke , ekiagera tari nering'ana ribe ri'ogokwana igoro asetore .
56002009	Abasomba babaigwere abanene babo , babagwenere as'amang'ana onsi ; tibaba abakoiraneria ;
56002010	tibaba abaibi , korende baorokie obwegeni nobuya bwonsi , erinde bakweboyie okworokereria kw'Omokonyi oito as'amang'ana onsi .
56002011	Naki obuya bwa Nyasaye bogokonya mwanyabanto bonsi bwarorekanire ;
56002012	bogotworokia kwanga obobe nokorengereria gw'ense , nakoba moyo as'obong'aini boisanete , noboronge , nakoba nechingecho chia Nyasaye , as'ense eye ya bono ;
56002013	gatorigereretie ogosemeria gosesenirie , nokoorokia kw'obonene bwa Nyasaye omonene Omokonyi oito Yesu Kristo ;
56002014	oyobweruete omonyene as'engecho yaito , erinde atoborie nogosaria gwonsi , nagwesiberia abanto babe abanyorwa baye , abare nomokia as'ogokora okuya .
56002015	Kwana amang'ana ayio , naende orokereria nagokania as'okobua gwonsi . Omonto onde bwonsi tagochaya .
56003001	Bainyorie bakanyeke as'abagambi , nabare nokobua , nakoba nokoigwera , babe ang'e ase ker'emeremo emiya ,
56003002	tibakwana bobe as'omonto onde bwonsi , tibaba abanyariomana , babe abororo , bakoorokia obwororo bwonsi as'abanto bonsi .
56003003	Naki intwe agwo kare iga twarenge titori nobong'aini , abasaria , twang'ainetwe , gokorera okorengereria gwe chingecho chinyinge chi'okwegokia , tokogenda as'omoyo bw'okogechana , nemoko , abanyene okobea , tokobeana .
56003004	Korende ekero obuya bw'Omokonyi oito Nyasaye nobwanchani bwaye ase mwanyabanto bwarorekanete ,
56003005	agatokonya , tari as'ogokora kw'oboronge twakorete , korende as'amabera aye , as'ogosibigwa gw'okoiborwa gwa kabere , nagokorwa omoyia as'Omoika Omochenu ,
56003006	oyio atoitererete obonge as'enchera ya Yesu Kristo Omokonyi oito ;
56003007	erinde , gotwabarirwe abanyene oboronge as'obuya bwaye , tonyare gokorwa abanyori omwando bw'obogima bwa kare nakare , buna kore ogosemeria gwaito .
56003008	Ring'ana eri neri'ekeene , namang'ana ayio nindigetie oyakwane nechinguru , erinde baria bwamwanchete Nyasaye bainyore kogenderera as'ogokora okuya . Aya namaya , naende nagwenerete ase mwanyabanto .
56003009	Korende okoboria kwa bosa , namang'ana e chisokoro , neriomana , nokoamererania kw'amachiko ; weatanane naro , ekiagera tagwenereti , naende mbosa are .
56003010	Omonto omobe ekero kwamokanitie ritang'ani , neria kabere , mwange ;
56003011	gokwamanyire ng'a omonto buna oyo oonchokeire are , naende okorire ebibe , bwenacheire ekina omonyene .
56003012	Kondamotome Artema asore gose Tukiko , kora omokia gocha asende goika Nikopoli : naki aria narengereretie komenya ekero ki'obokendu .
56003013	Zena omomanyi amachiko , na Apollo obatome as'omokia , tibaremerwa kende gionsi .
56003014	Abanto baito tiga beorokererie kogenderera nogokora okuya as'ogokora kogwenerete , erinde tibaba tibari kwama .
56003015	Abanto bonsi bare amo nainche bagokwanirie . Tokwanerie baria batwanchete as'okwegena . Obuya bobe amo nainwe mwensi .
57001001	Paulo , omosibwa o Kristo Yesu , na Timotheo ore oyominto , ase Filemon omwanchwa oito , omokori emeremo amo nainche ,
57001002	nas'Appia , oyominto , nas'Arikippo omorwani omogisangio oito , nas'ekanisa ere as'enyomba yao :
57001003	Obuya bobe nainwe nomorembe bikorua ase Nyasaye Tata oito , nas'Omonene Yesu Kristo .
57001004	Namobakire Nyasaye one , amatuko onsi ngokoinyora as'ogosaba kwane ,
57001005	nkoigwa amang'ana obwanchani bwao , nokwegena ore nakwo as'Omonene Yesu as'abachenu bonsi ;
57001006	erinde okobwatana gw'okwegena kwao okore emeremo yaye as'obong'aini bwa ker'egento ekiya kere asemore ase Kristo Yesu .
57001007	Naki narenge nomogoko omonge nokoremia as'engecho y'obwanchani bwao , ekiagera chinkoro chi'abachenu chiatimokigwe naye , oyominto .
57001008	As'ayio , nimba noboremu bwonsi ase Kristo kogochika erikogwoierete ,
57001009	korende , as'engecho y'obwanchani nagosoroire , ekiagera buna nde Paulo omogaka , na bono omosibwa o Yesu Kristo .
57001010	Nagosoroire as'engecho y'omwana one naiborete as'egesibo kiane , Onesimo ,
57001011	ere kare takogwenerete , korende bono okogweneire mono , aye nainche :
57001012	namotomire asore as'omobere oye omonyene , engecho yaye , nenkoro yana :
57001013	naki inche namorigetie abe nainche , anyare gonkorera ribaga riao as'ebisibo bi'enchili ;
57001014	korende tinarigetie gokorabo otatiga as'amang'ana ao , erinde obuya bwao tiboba buna obw'okobetereria , korende as'ogwancha kwao .
57001015	Naki ande , nakio kiagerete agatananwa naye as'ekero , erinde obe nere naende kare nakare ;
57001016	korwa bono tari buna omosomba , korende kobua as'omosomba , oyominto omwanchwa , asende inche mono , nasore aye kobua mono , as'omobere nas'Omonene .
57001017	Gaki korambare inche nomobwatani naye , mwanche oyo buna inche .
57001018	Na onye okomocheire , gose okorire esira egento , okerike asende .
57001019	Inche Paulo narikire as'okoboko kwane omonyene , ning'akane . Tingotebeti ng'a nore nesira nainche , nonya nomobere oo .
57001020	Ee , oyominto , nyore omogoko asore as'Omonene ; ontimokie enkoro yane ase Kristo .
57001021	Kondegene okoigwera kwao nakorikeire , namanyire ng'a nokore kobua as'ayio ngokwana .
57001022	Namo nayio ombekere ang'e aase nkomenya ; naki nasemeiri as'ogosaba kwaino , namwancherwe konyora .
57001023	Epafara osibetwe amo nainche ase Kristo Yesu , ogokwanirie ;
57001024	na Mariko , na Aristariko , na Dema , na Luka , abakori emeremo amo nainche .
57001025	Obuya bw'Omonene oito Yesu Kristo bobe amo nemioyo yaino . Amin .
58001001	Ase chinsemo chinyinge nase chingecho chinyinge Nyasaye kare agakwana nabatata baito as'ababani ,
58001002	omoerio bw'amatuko aya okwanire naintwe as'Omwana oye , abegete koba omonyamwando bw'ebinto bionsi , as'ere okorete ense .
58001003	Ere ekiagera nomobaso bw'obonene bwaye , nekieni ki'omobere oye , akabirosia ebinto bionsi ase ring'ana ri'okobua kwaye , gatiekire gokora ere bweka ogosibigwa kw'ebibe biaito , agaikaransa as'okoboko gw'okorio kw'obonene ;
58001004	agakoreka buya mono kobua amalaika , ekiagera onyorire erieta ri'obonene ribuete barabwo .
58001005	Naki rilaika ki atebetie kero kende gionsi , Naye nomwana one , Inche rero nakoiboire ? naende , Inche nimbe asare ise , Nere asende abe omwana one ?
58001006	Ekero akoreta omobiare bwe ritang'ani as'ense , okwanire , Amalaika bonsi ba Nyasaye bamosasime .
58001007	Nas'amang'ana amalaika okwanire , Okorire amalaika aye koba chimbeo , Nabasomba baye koba chinsase chi'omorero :
58001008	Korende as'amang'ana Omwana otebire , Ekerogo kiao , Nyasaye , nekia kare nakare ; Nenyimbo y'oboruoti bwao , nenyimbo ya boronge .
58001009	Gwanchire oboronge , kwagechire amabe ; As'engecho eyio Nyasaye , Nyasaye oo , okobekire amaguta , Amaguta omogoko kobua abasani bao .
58001010	Naye , Omonene , omochakano okabeka ense oboroso , N'igoro nemeremo y'amaboko ao ;
58001011	Ebi nabisareke , korende aye noikaransete : Ebi nabigote buna eanga ;
58001012	Nochiringe buna eanga , Nachirochio nachionchoke : Korende aye naye oria , Nemiaka yao tekoera .
58001013	Inee , ndire rilaika rinde riatebetigwe nere amang'ana aya kero kende gionsi , Oikaranse okoboko kwane gw'okorio , Goika mbeke ababisa bao inse ase chimbaratero chi'amagoro ao ?
58001014	Abwo bonsi tari emeika y'ogokorera bagotomwa kobakorera baria bagocha koira omwando bw'ogokonyeka ?
58002001	As'ayio yatogweneire koyarigereria kobua ayatwaigure titocha koyamocha .
58002002	Naki onye riria ring'ana riakwanetwe namalaika igo riarenge nechinguru , na ker'okomocha nogosaria nkwanyorete eng'eria ya boronge ;
58002003	intwe rende , inee , naki toranyare gwekonya totarendeti ogotoreka okonene okore buna oko ? okwo ritang'ani gwakwanetwe n'Omonene , naende gogaikeranigwa asetore nase baria baigwete ;
58002004	Nyasaye nere akaba kirori amo nabarabwo , as'ebikone bi'ogokumigwa , nechinguru , ase chingecho chinyinge , nas'ebiegwa bi'Omoika Omochenu , buna anchete ere omonyene .
58002005	Naki atayebegete inse y'amalaika ense eria egocha togoteba .
58002006	Korende omonto oyomo okwanete iga , aase gete , Omwana o mwanyabanto ninki goika omoinyore ? Gose omwana o mwanyabanto goika omorigererie ?
58002007	Kwamokorire omoke kobua amalaika ; Kwamobekire egutwa y'obonene nogosika , Kwamobekire igoro as'emeremo y'amaboko ao :
58002008	Kwabekire ebinto bionsi inse ase chimbaratero chiaye . Naki obibekire ebinto bionsi asare inse , tatigete egento getabekiri inse asare . Korende bono titorarora ebinto bionsi bikobekwa asare inse .
58002009	Korende twamororire ere okoretwe omoke ake kobua amalaika , nere Yesu , ekiagera as'ogochandwa kw'amakweri , obekirwe egutwa y'obonene nogosika , erinde as'obuya bwa Nyasaye aigwe amakweri as'engecho ya ker'omonto .
58002010	Naki yamogwenerete ere , as'engecho yaye nas'emeremo yaye , ebinto bionsi biabaire , as'okoreta abana abange goika obonene , komoikerania omotang'ani omonene bw'ogokonyeka kwabo as'ogochandwa .
58002011	Naki ere oyogosibia nabarabwo bagosibigwa bonsi iga bakorua as'oyomo . as ' engecho yaye takorora obosoku kobaroka abamwabo ,
58002012	okobora , Nindirandie erieta riao as'abaminto , Egati gati , y'ekanisa nintere ogotogigwa kwao ,
58002013	Naende , Nimosemerie . Naende , Rora , inche nao inde aiga nabana naetwe na Nyasaye .
58002014	Gaki , ekiagera abana babwatanire namanyinga nomobere , ere nere naboigo abwatanete nayio ayio ; erinde as'enchera y'amakweri amosarie ere oyorenge nechinguru chi'amakweri , engecho yaye saitani ;
58002015	abakonye baria bonsi , abwo abarenge koiroka amakweri , barenge as'obogima bwabo bwonsi inse as'obosomba .
58002016	Naki namaene , tari kobwata engecho y'amalaika , korende abogorie oroiboro rw'Ibrahimu .
58002017	As'ayio yamogwenerete agwekanigwe buna abamwabo as'amang'ana onsi , erinde anyare koba omokuani omonene omonyene amabera , omwegeni as'amang'ana a Nyasaye , akore okorusia as'ebibe bi'abanto .
58002018	Naki achandetwe garemirwe , nanyare kobakonya abwo bagotemwa .
58003001	As'ayio abaminto abachenu , abanyene babwataine nokorangerigwa kw'igoro , morengererie mono Omotomwa , n'Omokuani Omonene bw'okoorokia gwaito ,
58003002	Yesu , oyorenge omwegeni asare ere omokorete , buna Musa arenge as'enyomba yaye yonsi .
58003003	Naki oyo obarirwe ng'a nagwenerete obonene kobua Musa , buna ere arosetie enyomba arenge nogosika kobua enyomba eyio .
58003004	Naki ker'enyomba igekorosigwa nomonto ; korende ere oyorosetie ebinto bionsi Nyasaye .
58003005	Na Musa igo arenge omwegeni as'enyomba yaye yonsi buna omosomba , abe kirori as'amang'ana arache gokwanwa .
58003006	Korende Kristo , buna omwana , igoro as'enyomba yaye ; ere enyomba yaye nintwe , gatorabwatane bokong'u noboremu bwaito nokwebaka gwaito as'ogosemeria goika omoerio .
58003007	As'ayio buna Omoika Omochenu okwanire , Rero , komoraigwe eriogi riaye ,
58003008	Timokora emioyo yaino emekong'u , buna ekero ki'okongechia , Buna rituko ri'ogotemwa as'eroro ,
58003009	Agwo abaiso baino bagantema , as'okondenga , Bakarora ogokora kwane emiaka emerongo ene .
58003010	As'ayio nkagechigwa nekegori eke , Ngateba , Abanto aba igo bakomocha botambe ase chinkoro chiabo : Tibamanyeti chinchera chiane ;
58003011	Buna narire eira as'endamwamu yane , Tibagosoa as'ogotimoka kwane .
58003012	Rigereria , abaminto , taba as'oyomo oino , omoyo omobe bw'ogotancha , as'okwerusanania na Nyasaye ore moyo :
58003013	korende mokonyane kera rituko , ekero gekorokwa ekia Rero ; oyomo oino takorwa omokong'u as'okong'ainererigwa kw'ebibe :
58003014	naki twabaire ababwatani na Kristo , onye tokobwatana nomochakano bw'okwegena gwaito goika omoerio ;
58003015	Agwo gegokwanwa , Rero , komoraigwe eriogi riaye , Timokora emioyo yaino emekong'u buna ekero gi'okongechia .
58003016	Naki mbarabi bamogechetie , ekero bamoigwete ? Tari baria bonsi baruete ase Misiri batang'anetwe na Musa ?
58003017	Ning'o ogechetwe , nabarabwo emiaka emerongo ene ? tari baria bamochete , abwo amabego agwete as'eroro ?
58003018	Ning'o obarierete eira ng'a tibagosoa as'ogotimoka kwaye , tari baria batanchete ?
58003019	Gaki twarorire ng'a tibanyarete gosoa as'engecho y'ogotancha kwabo .
58004001	Gaki , onyore ner'aroro eira y'ogosoa as'ogotimoka kwaye , natoiroke , oyomo oino tanyara kororekana oyemochire .
58004002	Naboigo nekeene , intwe naintwe twaranderigwe amang'ana amaya buna barabwo : korende ring'ana riria riaigwetwe tiriabagwenerete barabwo , ekiagera tiriasang'anete nokwegena ime yabo abaigwete .
58004003	Naki intwe twegenete iga togosoa as'ogotimoka koria buna akwanete , Narire eira as'endamwamu yane , Tibagosoa as'ogotimoka kwane : nonya eria emeremo yaerete korwa ense yabegetwe oboroso .
58004004	Naki otebire rituko riatano nabere aase gete iga , Nyasaye agatimoka rituko riatano nabere , agatiga emeremo yaye yonsi ;
58004005	naiga naroro , Tibagosoa as'ogotimoka kwane .
58004006	Gaki , ekiagera atigaire ng'a mbare abanto barache gosoa , nabaria baranderetigwe amang'ana amaya kare bamochete gosoa ekiagera as'okomocha kwabo ,
58004007	obekire naende rituko gete , ogoteba ase Daudi nyuma y'ekero ekenge buna iga , Rero : buna yakwanetwe korwa kare , Rero onye namoigwe eriogi riaye , Timokora chinkoro chiaino chinkong'u .
58004008	Naki onye Yoshua nabaete ogotimoka , anga takwanete rituko rinde korwa nyuma .
58004009	Bono , gwatigaire gaki ogotimoka gw'esabato as'abanto ba Nyasaye .
58004010	Naki ere oyosoire as'ogotimoka kwaye otimokire ere omonyene korwa as'emeremo yaye , buna Nyasaye atimogete korwa as'emeremo yaye .
58004011	Gaki , tokore omokia gosoa as'ogotimoka koria , monto onde tacha kogwa as'omogwekano oyio oyio bw'ogosaria .
58004012	Naki ring'ana ria Nyasaye iga rire moyo , naende ndire nechinguru , naende ndire nobwoge kobua obwoge bw'omoro okonacha chinsemo ibere , naende igo rikobeta as'ogwatanana omobere nomoyo , nechinengo nebitinya bire ime yaye , neriango kobimanya ebirengererio nokorenga gw'enkoro .
58004013	Naende egetongwa kende tikeri getari maiso marore as'obosio bwaye : korende ebinto bionsi mbire bosa , nakomanorerwa as'amaiso aye , ere oyore namang'ana aito .
58004014	Gaki , onye tore nomokuani omonene osoete igoro , Yesu , Omwana o Nyasaye , tobwate mono okoorokia gwaito .
58004015	Naki titori nomokuani onde otanyare kobogoria amang'ana aito ay'oboreu ; korende ere igatemetwe koreng'ana buna intwe as'amang'ana onsi , atari nabibe .
58004016	Gaki toike ang'e as'ekerogo ki'obuya , erinde tonyore amabera , nakonyora obuya bogotokonya as'ekero gi'okorigia .
58005001	Naki ker'omokuani omonene orusetigwe ase mwanyabanto , obekirwe as'engecho ya mwanyabanto as'amang'ana amogwenerete Nyasaye , erinde arue ebiegwa nebing'wanso as'engecho y'ebibe :
58005002	oranyare kobabogoreria as'obwororo barabwo batamanyeti , nabaria bagosira , ekiagera ere omonyene igaetananire noboreu ;
58005003	nas'engecho as'ayio yamogweneire , buna as'engecho y'abanto , naboigo as'engecho yaye omonyene , korua ekeng'wanso as'engecho y'ebibe .
58005004	Tari monto onde bwebogoreirie ogosika oko , korende ere oyorangerigwe na Nyasaye buna Haruni .
58005005	Naboigo Kristo ere tetogeti omonyene akorwe omokuani omonene , korende ere oyokwanete nere : Omwana one naye , Inche rero nakoiboire :
58005006	Buna akwanete aase ande , Aye nomokuani okare nakare , As'omogwekano bw'ekerengo kia Melkizedeki .
58005007	Ere amatuko ayio omobere oye , akamoruseria ere , oranyare komokonya nakomorusia as'amakweri , ogosaba nagosorora amo nokorera mono namariga , akoigugwa as'engecho y'ogosika kwaye ,
58005008	nonya orenge Omwana , akeorokereria okoigwera as'emechando eye yamonyorete ;
58005009	nere gatiekire goikeranigwa , akaba as'engecho y'ogokonyeka gwa kare nakare as'abanto bonsi baranyare komoigwera ;
58005010	bwatoirwe na Nyasaye , ng'a nomokuani omonene as'omogwekano bw'ekerengo kia Melkizedeki .
58005011	Korende more namang'ana amange togokwana as'amang'ana aye ; nakong'u koyaorokia , ekiagera mwabaire aboro as'okoigwa .
58005012	Naki igebagwenerete koba aborokia ekiagera ebiro ebinge biaetire , morigetie kworokererigwa nomonto okworokereria kwe ritang'ani kw'amang'ana a Nyasaye ; nainwe mwabaire buna abarigetie amabere gose tari endagera enkong'u .
58005013	Ekiagera ker'omonto okoriera amabere tamanyeti mono ring'ana ri'oboronge ; naki nomwana omoke .
58005014	Korende endagera enkong'u ney'abanto abanene , abwo chisemi chiabo , as'ogokorerwa , chianarigwe gwatanana amaya namabe .
58006001	As'engecho y'ayio totige gokwana okworokereria kwe ritang'ani gwa Kristo , tokong'ie orogendo toikerere oboikeranu ; titobeka oboroso bonde naende bw'okoonchoka kw'emeremo y'amakweri , nokwegena ase Nyasaye ,
58006002	nokworokereria kwe chibatiso , nakobekera amaboko , nokobokigwa kw'abakure , nekina gia kare nakare .
58006003	Natokore ayio Nyasaye karatokonye .
58006004	Naki as'abwo batiekire koegwa omobaso , nakomena ekeegwa keria ki'igoro , nagokorwa ababwatani b'Omoika Omochenu ,
58006005	nakomena ring'ana rigiya ria Nyasaye , nechinguru chia kare chirache gocha ,
58006006	erio bakogwa nyuma y'ayio , tekonyarekana bakorwe abayia naende ase okoonchoka ; ekiagera bamoitire Omwana o Nyasaye eria kabere as'emebere yabo , nakomosokia maiso marore .
58006007	Naki nense ekonywa embura egotwa , egocha naende , naende , nakwama chinyeni chigwenerete as'engecho y'abwo bakoyerema , yanyora egesio kia Nyasaye ;
58006008	korende gekwama amagwa namageri , yangwa nakoba ang'e nokoragererigwa ; omoerio oye nogosambwa .
58006009	Korende , abanchani , nonya togokwana ayio , twamanyire ng'a namochore amang'ana ayare amaya kobua , ayakoreta ogotoreka :
58006010	naki Nyasaye tari omobe goika ebe emeremo yaino , nogwancha koria mwaorogetie as'erieta riaye , ekiagera mwabakoreire abachenu , na goika iga bono nkobakoreramore .
58006011	Naintwe twarigirie ker'oyomo oino aorokie omokia oria oria as'oboikeranu bw'ogosemeria oko goika omoerio :
58006012	korende timoba aboro , korende mobe abatunyani babo b'omwando bw'eira as'okwegena nokoremereria .
58006013	Naki Nyasaye , ekero amoete Ibrahimu eira , ekiagera arenge tari omonene kobua omonyene , bw'okomoriera eira , akaria eira omonyene ,
58006014	agateba , Ekeene ogosesenia ningosesenie , okomenteka , ninkomentere .
58006015	Naboigo as'okoremereria akanyora eira eria .
58006016	Naki abana ba mwanyabanto igo bakomoriera eira ere oyore omonene : nomoerio bw'okoamererania kwabo gwonsi kw'amang'ana , nemuma ekoyaikerania ,
58006017	Ase ring'ana erio Nyasaye , akarigia koborokia abaraire omwando oria bw'eira chingecho buna atanyare koonchora ebina biaye , akabeka emuma gati gati :
58006018	erinde as'ebinto bibere bitanyare koonchora , ime as'ebio Nyasaye takonyara gokwana oborimo , tonyore okoremia kore ogokong'u , intwe abwo twatameire obotamero kobwata ogosemeria koria kwabekirwe as'obosio bwaito ;
58006019	tore nakwo buna ekerochi ki'omoyo , ogosemeria kore nechinguru gotari goonchoka , egosoa aria are ime as'epasia ( egetambaa gi'okonacha ) ;
58006020	asoete Yesu as'engecho yaito , omotang'ani oito obaire omokuani omonene buna engecho ya Melkizedeki goika kare nakare .
58007001	Naki oyo Melkizedeki , omoruoti o Salemi , omokuani o Nyasaye Ore Igoro , oumeranete na Ibrahimu nyuma y'okobaaka abaruoti , akamosesenia ,
58007002	Ibrahimu akamwatananera ensemo y'ikomi y'ebinto biaye bionsi ( ritang'ani , as'okoonchora , Omoruoti bw'oboronge , naende , Omoruoti o Salemi , engecho yaye , Omoruoti bw'omorembe ;
58007003	tari na ise , tari na ng'ina , tari nechisokoro chiaye , tari nomochakano bw'amatuko aye , gose omoerio bw'obogima bwaye korende ogwekanigwe buna Omwana o Nyasaye ) , igakoba omokuani goika kare nakare .
58007004	Gaki rigereria buna omonto oyo arenge omonene , ere Ibrahimu , tata oito omonene , amoete ensemo y'ikomi y'ogosakora .
58007005	Nas'abana ba Lawi , baria bakonyora obokuani , mbare namachiko koira ensemo y'ikomi y'abanto as'engecho y'amachiko , engecho yaye , abamwabo , nonya barure as'oroiboro rw'Ibrahimu .
58007006	Korende ere , ekiagera chisokoro chiaye tichiabaretwe ng'a iga chiaruete as'abwo , akaira ensemo y'ikomi korwa as'Ibrahimu , akamosesenia ere , oyorenge neira eria .
58007007	Okoamererania tikori nonya ng'ake , ng'a omoke ogosesenigwa nomonene .
58007008	Naiga mwanyabanto abanyene ogokwa , nkonyorabare ensemo y'ikomi ; korende agwo ere oyogwatorwa ng'a moyo are .
58007009	Ninyare goteba ng'a as'enchera y'Ibrahimu , nonya Lawi oyenyorete ensemo y'ikomi , akarua ensemo y'ikomi ;
58007010	naki arenge as'oroiboro rw'ise , ekero Melkizedeki aumeranete nere .
58007011	Gaki , onye oboikeranu bwarenge agwo as'obokuani bwa Lawi ( naki as'obwo abanto baria banyorete amachiko ) , nkogania ki kwarenge naende omokuani onde aimoke as'engecho ya Melkizedeki , gose tari as'engecho ya Haruni ?
58007012	Naki obokuani boria koboraonchoke , ande tari namachiko , nabo araonchoke .
58007013	Ekiagera ere oyokwanetwe ayio igabwataine negesaku kende , korende tarenge omonto bw'egesaku eke oyore gokorera amathabau .
58007014	Naki maiso marore , ng'a Omonene oito igaruete ase Yuda ; as'egesaku ekio Musa atakwanete ring'ana rinde rionsi riakegwenerete as'amang'ana obokuani .
58007015	Naende ayio togokwana igare maiso marore mono kobua , kerabe omokuani onde okooroka as'omogwekano o Melkizedeki .
58007016	Oyotarenge omokuani as'amachiko ay'ekina kere chingecho chi'omobere , korende ase chinguru chi'obogima botari nomoerio :
58007017	naki obaire kirori asare , ng'a , Aye nomokuani okare nakare As'ekerengo kia Melkizedeki .
58007018	Naki nkore okoonchorerigwa as'amachiko aria atang'anete , as'engecho y'oboreu bwaye , nogotagwenera kwaye ,
58007019	( Naki amachiko aria taikeranetie ring'ana ) , amo naya gokareta ogosemeria kore okuya kobua , nas'ayio twamoikire ang'e Nyasaye ,
58007020	nas'okobatikwarenge gotari nemuma ,
58007021	( naki baria bakoretwe abakuani batari nemuma ; korende ere , amo nemuma , as'ere omotebetie , Omonene orire eira , gose tagweitia , Aye nomokuani goika kare nakare ) ;
58007022	Gaki as'ekerengo eke Yesu obaire negiantenenera as'emuma ere engiya kobua .
58007023	Naende baria bakorirwe abakuani abange , ekiagera batangirwe nogokwa tibaikaransa :
58007024	korende ere , ekiagera aikaransete kare nakare , nare nobokuani botari koonchoka .
58007025	As'ayio , nere , nanyare kobakonya kegima abwo bagocha ase Nyasaye as'ere ; ekiagera moyo are amatuko onsi kobasabera .
58007026	Naki omokuani omonene buna oyo igatogwenerete intwe , nere pre omochenu , otarenge nobobe , otarenge nakemoa kende gionsi , orusananetigwe nabasaria , orenge igoro kobua erioba igoro ;
58007027	otarenge nokorigia kera rituko , buna omogwekano bwa baria abakuani abanene bande , korua ritang'ani ekeng'wanso as'engecho y'ebibe biaye omonyene , erio as'engecho y'ebibe bi'abanto : naki ere akorete iga ara rimo , ekero eruete omobere oye .
58007028	Naki amachiko akobabeka abana ba mwanyabanto abare noboreu , babe abakuani abanene ; korende ring'ana ri'emuma , riachete nyuma as'amachiko , riamobekire Omwana , oyoikeranete goika kare nakare .
58008001	Gaki , as'ayio togokwana , ring'ana rire rinene nario eri : Ntore nomokuani omonene ore buna iga , oikaransete okoboko gw'okorio gw'ekerogo ki'Obonene bw'igoro ,
58008002	omokoreri bwe hekalu , noyo bw'eema y'ekeene , eye Omonene abegete , tari mwanyabanto .
58008003	Naki ker'omokuani omonene igakobekwa erinde orua ebiegwa nebing'wanso : as'ayio nagwenerete omokuani omonene oyo , abe negento akorua .
58008004	Onye nabete as'ense , anga tabete omokuani , ekiagera mbare bakorua ebiegwa buna amachiko achigete ;
58008005	abagokorera as'omogwekano nekiriri ki'amang'ana ay'igoro , buna Musa achigetwe na Nyasaye , ekero arenge ang'e gokora eria eema : naki agoteba , Rigereria obikore ebinto bionsi as'omogwekano oria kworogetigwe as'egetunwa .
58008006	Korende bono onyorire obosomba bore obuya kobua , koreng'ana buna are omokonyi bw'emuma ere engiya , yachigetwe ase chiira chiria chingiya nagochiegena .
58008007	Naki onye riria rie ritang'ani ndiarenge tiriri nokomocha anga ribaga tiriarigetwe ase riria riakabere .
58008008	Naki as'okonyora okomocha ime yabo otebire , Rora , amatuko nache , otebire Omonene , Nainche ninyekore enyomba y'Isiraeli nenyomba ya Yuda emuma enyia ;
58008009	Tekoba buna emuma eria nakorete nabaise babo , Ase rituko riria nababwatete amaboko abo mbarusie as'ense ya Misiri ; Naki tibabete as'emuma yane , Nainche tinabarigereria , okwanire Omonene .
58008010	Naki eye nero emuma ndanyare gokorerana nenyomba y'Isiraeli Nyuma y'amatuko aria , okwanire Omonene ; Nimbeke amachiko ane as'ebirengererio biabo , Nase chinkoro chiabo ninyarike : Nainche nimbe Nyasaye obo , Nabarabwo nababe abanto bane .
58008011	Barabwo tibakonyara kworokererania ker'omonto nomogisangio oye , Na ker'omonto noyomwabo , ogoteba , Momanye Omonene : Naki bonsi nabamanye inche , Korwa omoke obo goika omonene obo .
58008012	Naki nimbabere obobe bwabo , Nebibe biabo tinkobinyora naende .
58008013	Ase koria ogokwana , Emuma enyia , oyekorire eria ye ritang'ani koba enkoro . Korende egento gokiabaire egekoro , nakogota , ng'ang'e kere gosira .
58009001	Gaki nonya emuma eria ye ritang'ani yarenge namachiko y'ogokorera ogochenu , ne hekalu yaye , hekalu y'ense eye .
58009002	Naki yarenge eema yarosetigwe eria ye ritang'ani , imeo yarenge etaya , nemesa , nemegati yarenge korugwa ase Nyasaye ; are korokwa , aase Aachenu .
58009003	Na nyuma as'egetambaa gia kabere , eria eema ekorokwa Aachenu ay'aachenu ;
58009004	eyarenge negetabo gi'ethahabu , nesanduku y'amachiko yakunekire nethahabu chinsemo chionsi , imeo kiarenge egetono gi'ethahabu kiarenge nendagera ekorokwa manna , nenyimbo ya Haruni yasebogete , nechibao chi'emuma ;
58009005	na igoro yaye omogwekano bw'amalaika ay'obonene ; are kobekera ekiriri oboikaranso bw'amabera ; korende titori neribaga toratebe amang'ana ebinto ebi ekemo ekemo .
58009006	Korende , ebinto ebi kobiarosigwe igo , abakuani basoa eema ye ritang'ani amatuko onsi , koyaisaneria amang'ana ogokora ;
58009007	korende , eema ya kabere omokuani omonene osoa ere bweka , ara rimo ker'omwaka ; korende takonyara gosoa atari namanyinga , arenge korua as'engecho yaye omonyene , nas'ebibe bi'ogotamanya kw'abanto :
58009008	Omoika Omochenu okworokereria ring'ana eri , ng'a enchera y'ogosoa aachenu teraorokigwa , ekero eema ye ritang'ani eteneine .
58009009	Oyo noro nomogwekano bw'ekero eke kia bono ; as'engecho yaye bikorugwa ebiegwa nebing'wanso ebitanyare komoikerania omonto oyo ogosaba as'ebirengererio biaye ,
58009010	ekiagera namachiko aye chingecho chi'omobere chioka , ebi'okoria , nebinyugwa , nogosibia konde konde , biachigetwe goika ekero gi'okorosigwa okoyia .
58009011	Korende Kristo gatiekire gocha omokuani omonene bw'ayio amang'ana amaya ayaranyare gocha , as'eema , ere enene eikeranete kobua , eyetakoretwe namaboko , engecho yaye , etari ey'ense eye ,
58009012	gose tari as'amanyinga echimbori nechimori , korende as'amanyinga aye omonyene , agasoa ara rimo aas'aachenu gatiekire konyora okoborigwa gwa kare nakare .
58009013	Naki onye amanyinga echimbori naye chieri , neribu ri'amatororo echiombe bare goitororerwa abanyene eubi , asibia goika ogosibigwa kw'omobere :
58009014	korende tari kobua as'amanyinga aye Kristo , ere as'Omoika obotambe akerwa omonyene ase Nyasaye koba ekeng'wanso getari nakemoa , gosibia ebirengererio biaino korwa emeremo ekwete , komokorera Nyasaye ore moyo ?
58009015	As'engecho eye , ere nomokonyi bw'emuma enyia , ekiagera amakweri gatiekire gokoreka as'okoboria okomocha as'emuma ye ritang'ani , barangereretigwe bayenyore eira y'omwando o kare nakare .
58009016	Naki as'emuma y'omwando ere , igegwenerete ab'aroro amakweri aye oyoyekorete .
58009017	Naki emuma nere nechinguru gatiekire gokwa omonto : korende teri nechinguru nonya ng'ake ekero ere oyoyekorete are moyo .
58009018	As'ayio neria ye ritang'ani tiyachagetwe etari namanyinga .
58009019	Naki ker'ogochika gogwatiekire gokwanwa na Musa as'abanto bonsi , buna yachigetwe as'amachiko , akabogoria amanyinga echimori naye chimbori , amo namache namarionya amabariri , jia husopo , akanyororokeria ebuku enyene , nabanto bonsi ,
58009020	agateba , Aya namanyinga emuma mwachigetwe na Nyasaye .
58009021	Neria eema nebinto bionsi bi'ogokora akabinyororokeria amanyinga engecho eria eria .
58009022	Nas'engecho y'amachiko ang'e ebinto bionsi bigosibigwa namanyinga , onye ataiteiri amanyinga , okorusigwa tikori .
58009023	Gaki yagwenerete emegwekano y'ebinto bire igoro bisibigwe as'ebi ; korende ebinto bi'igoro ebinyene as'ebing'wanso bire ebiya kobua ebi ,
58009024	Naki Kristo tasoete aas'aachenu akoretwe namaboko , naro omogwekano bw'aachenu asare aachenu ekeene ; korende agasoa igoro anyene , arorekane bono obosio bwa Nyasaye as'engecho yaito intwe :
58009025	gose tari buna ng'a erue omonyene ebiro ebinge , buna omokuani omonene ogosoa aas'aachenu ker'omwaka namanyinga atari ayaye ;
58009026	onye nabo , anga yamogwenerete achandwe ebiro ebinge korwa ogotongwa gw'ense : korende bono , ara rimo rioka , as'omoerio bw'ense ororekanire , arusie ebibe as'ekeng'wanso ki'omobere oye .
58009027	Buna abanto bagacheirwe ogokwa ara rimo rioka , na nyuma y'ogokwa ekina ;
58009028	naboigo Kristo nere , gatiekire korugwa ekeng'wanso ara rimo , abirusie ebibe bi'abanto abange , eria kabere , atari nabibe , narorekane nabarabwo abamoganyete goika banyore ogotoreka .
58010001	Gaki amachiko nekiriri ki'amaya aranyare gocha , tari ekieni ekenyene ki'amang'ana , as'ebing'wanso biria biria barenge korua ker'omwaka botambe , takonyara ebiro bionsi kobaikerania abwo abagoika ang'e .
58010002	Onyore yanyarete , anga mbatigete kobirua ; ekiagera abwo barenge gosasima , kobatiekire gosibigwa ara rimo rioka , anga tibarenge kwerora ng'a mbare nebibe naende ?
58010003	Korende as'ebio nkore okoinyora kw'ebibe ker'omwaka .
58010004	Naki takonyarekana amanyinga echieri naye chimbori korusia ebibe .
58010005	As'ayio karache ense , otebire , Ebing'wanso nakorua torigeti , Korende omobere kwandosoirie ;
58010006	Ase chisadaka chi'ogosambwa nebing'wanso bi'ebibe togokiri nabirobio :
58010007	Erio ngakwana , Rora , nachire ( as'ensemo y'ebuku narikeirwe ) Mbokore obwanchani bwao , Nyasaye .
58010008	Agwo igoro agokwana agwo , Ebing'wanso nechisadaka , nechio chigosambwa chi'ebibe , tigwachirigetie , gose tikwagogetigwe ( nachirochio echiaruetwe as'amachiko ) ,
58010009	erio akabora , Rora nachire mbokore obwanchani bwao . Orusie ekie ritang'ani erinde ng'a atenenie egia kabere .
58010010	As'obwanchani obwo twanyorire ogosibigwa , as'okorugwa omobere o Yesu Kristo ara rimo rioka .
58010011	Na ker'omokuani iga agotenena kera rituko gokora obosomba , korua ebing'wanso biria biria , ebiro ebinge ; nabirobio tibikonyara nonya ng'ake korusia ebibe :
58010012	korende oyo , ochia korua ekeng'wanso ekemo gioka as'ebibe , gekoba goika kare nakare ; agaikaransa as'okoboko gw'okorio kwa Nyasaye ;
58010013	akaganya goika ababisa baye babekwe inse atorere amagoro aye .
58010014	Naki as'okorugwa okomo obaikeranirie goika kare nakare abwo abasibigwe .
58010015	Nomoika Omochenu otobereire kirori : naki nyuma gakwanire ring'ana eri ,
58010016	Eye nemuma ndabae Nyuma y'amatuko ana , okwanire Omonene ; Nimbeke amachiko ane ase chinkoro chiabo , Nas'ebirengererio biabo ninyarike ; erio agateba ,
58010017	Ebibe biabo nogosaria kwabo tinkobinyora naende nonya ng'ake .
58010018	Gaki okorusigwa kw'aya gakorabeo , korusigwa kw'ebibe tigokoba naende .
58010019	Gaki , abaminto , ekiagera more noboremu bw'ogosoa aase aachenu as'amanyinga a Yesu ,
58010020	enchera atochakerete enyia , enchera enyia ere moyo , egoeta as'egetambaa , engecho yaye , omobere oye ;
58010021	nomokuani omonene igoro as'enyomba ya Nyasaye .
58010022	Toike ang'e nenkoro y'ekeene , as'oboikeranu bw'okwegena , twanyororokerigwe chinkoro chiaito , totige ebirengererio bi'ebibe , twasibigwe emebere as'amache amachenu :
58010023	tobwate mono okoorokia gw'ogosemeria gwaito tikoonchoka ; naki ere oriete eira nomonyene oboronge :
58010024	torengereranie ekerengo gi'ogosukania as'obwanchani nemeremo emiya ;
58010025	titotiga gosangererekana amo , buna ere engecho y'abande , korende tworokereranie ; nakobua mono , ekero moroche rituko erio rigoika ang'e .
58010026	Naki gatorakore ebibe nechinguru nyuma y'okonyora chisemi chiria chi'ekeene , tigetigareti naende ekeng'wanso as'engechoy'ebibe ;
58010027	korende korigereria ekinagi'okoondoka , nobotindi bw'omorero ogocha kobaria abwo bakoamererania .
58010028	Omonto oyorenge gochaya amachiko a Musa igarenge gokwa atari namabera , ase ring'ana ri'abarori habere gose batato :
58010029	naki moroche ? temogwenereti obororo obonene kobua omonto oria otachete Omwana o Nyasaye , nakobara amanyinga emuma asibetigwe naro koba egento kia bosa , nagokorera Omoika bw'amabera oboenenu ?
58010030	Naki mwamomanyire ere okwanete , Okorusia egesioinba igakere igoro yane , inche ning'akane . Naende , Omonene nabanachere ekina abanto baye .
58010031	Nering'ana ri'ogoichania kogwa as'amaboko a Nyasaye ore moyo .
58010032	Korende yainyore amatuko eritang'ani , ayio mwatiegete kobekwa omobaso , mokaremereria okoamererania okonene kw'ogochandwa ;
58010033	ake mokarorerigwa as'emerumi nogochandwa ; n'ake , mokabwatana nabaria bakoreretwe ayio .
58010034	Naki mokabarorera amabera baria barenge as'ebisibo , mogancha nomogoko kourwa chinibo chiaino , mokamanya as'emioyo yaino ng'a more nenibo igoro ere engiya kobua etari nomoerio .
58010035	Gaki timotuguta oboremu bwaino , ekiagera mbore neng'eria enene .
58010036	Naki morigetie oboremereria , erinde , kamwatiekire gokora obwanchani bwa Nyasaye namonyore eria eira .
58010037	Naki nkere egeka egesinini mono , Ere oyorache , nache gose tagotebana .
58010038	Korende omonyene oboronge nabe moyo as'okwegena : Nere karasukwane , omoyo one tori nomogoko nere .
58010039	Korende intwe titori amo nabwo bagosukwana nagosire ; korende as'abwo bare nokwegena as'ogokonya emioyo yaito .
58011001	Gaki okwegena nakwo gokobeka chinguru amang'ana ayio asemeirie , nekeene ki'ayio atarikororekana .
58011002	Naki as'ayio abagaka baito bagotebwa .
58011003	As'okwegena twamanyire ng'a ense igo yakoretwe ase ring'ana ria Nyasaye , nonya nebinto bikororekana tibiakoretwe as'ebinto bire maiso marore .
58011004	As'okwegena Abel akaa Nyasaye ekeng'wanso kere ekiya kobua egia Kain , as'ayio agatorwa ng'a nomonyene oboronge , Nyasaye agatora as'engecho y'ebiegwa biaye : as'ayio nonya okure , ngokwanare goika nonya mbono .
58011005	As'okwegena Enok akang'anyigwa tacha korora amakweri ; tarorekanete ekiagera Nyasaye namong'anyetie : naki ritang'ani ri'ekero gi'okong'anyigwa kwaye igatoretwe ng'a ' namogwenerete Nyasaye .
58011006	Korende okwegena gotaiyo tekonyarekana komogwenera ; naki omonto ogocha ase Nyasaye nagwenerete gwancha ng'a nareo , naende igakobaa eng'eria baria bakomorigia .
58011007	As'okwegena Nuhu gatiekire gokurerwa na Nyasaye amang'ana atararorekana , as'okoba nogosika okuya ase Nyasaye , akarosia obwato , anyare gokonya enyomba yaye ; as'ayio akanachera ense ekina , akaba omoiri omwando oboronge bokonyorekana as'okwegena .
58011008	As'okwegena Ibrahimu gatiekire korangerigwa , akaigwa , akagenda goika aase aria aranyare koanyora koba omwando ; akaimoka tamanya as'agochia .
58011009	As'okwegena akamenya as'ense eria y'eira , buna as'ense etari eyaye , akamenya ase chiema amo n'Isaaka na Yakobo , abanyamwando amo nere as'eira eria eria .
58011010	Naki arigereretie omochie oyore noboroso , korende omonyene oyoagachete nakoyorosia Nyasaye .
58011011	As'okwegena nonya Sara omonyene akanyora okobua koba morito , konyora oeteire ekero kiaye ; ekiagera amoroche ere oyoriete eira ng'a nomwegeni .
58011012	Nas'engecho eyio bakaiborwa as'omonto oyomo , nere igarenge buna oyokure , abanto abange buna ching'enang'eni chi'igoro obonge bwabo ; na buna omokenye ore engegu y'enyancha , otanyare kobarwa .
58011013	Aba bonsi bagakwa as'okwegena , tibanyora chiira chiria , korende bagachirora nagochikwania korwa are , bagatora ng'a igo barenge abageni , nabatari igoro as'ense .
58011014	Naki abagokwana amang'ana buna ayio nkoorokiabare maiso marore ng'a nkorigiabare ense yabo abanyene .
58011015	Na onye mbainyorete ense eria baruete , anga mbanyorete ribaga bakoiranerao .
58011016	Korende bono barengereirie ense ere engiya , engecho yaye , ense y'igoro , as'ayio Nyasaye takorora obosoku korokwa Nyasaye obo ; ekiagera obaroseirie omochie .
58011017	As'okwegena Ibrahimu ochia gotemwa , akarua Isaaka , abe ekeng'wanso ; nere oyoirete chiira nomogoko , akarua omwana oye , oyoiboretwe omomoima ;
58011018	ere natebetigwe , As'Isaaka oroiboro rwao norangerigwe :
58011019	akabara ng'a Nyasaye nanyare komobokia korwa as'amakweri ; akamonyora naende korwa agwo as'omogwekano .
58011020	As'okwegena , Isaaka akabasesenia Yakobo na Esau , goika as'amang'ana arache koba nyuma .
58011021	As'okwegena Yakobo ekero arenge ang'e nogokwa , akamosesenia ker'oyomo as'abana ba Yusufu ; agasasima bwesirerete enyimbo yaye .
58011022	As'okwegena Yusufu , konyora obaire ang'e nomoerio oye , agatora amang'ana okorua kwabo abana b'Isiraeli , akabachikera amauga aye .
58011023	As'okwegena Musa , ekero aiboretwe akabiswa emetienyj etato nabamoibori baye , ekiagera bakarora ng'a nomwana omuya ; gose tibairoka ogochika kw'omoruoti .
58011024	As'okwegena Musa agachia koba omonto omonene , akanga korokwa omwana bw'omoiseke o Farao ;
58011025	agachora ng'a mbuya konyora emechando amo nabanto ba Nyasaye kobua kwegokia as'ebibe egeka ;
58011026	akabara ogochaywa kwaye Kristo nobonda obonge kobua enibo ya Misiri : naki akarigereria goikera eng'eria ya boronge .
58011027	As'okwegena akarua Misiri , tairoka endamwamu y'omoruoti ; naki akaremereria buna oyomororire ere otari kororekana .
58011028	As'okwegena agakora epasaka , nakonyororokeria aria amanyinga , ng'a oyokobaita abana abatangi tabakuna barabwo ,
58011029	As'okwegena bagaeta egati y'enyancha Embariri , buna as'ense enyomo : Abamisiri bagachia koyetema gokora bo bakamerwa .
58011030	As'okwegena chinduaki chia Yeriko chikagwa , gachiaetananirwe amatuko atano nabere .
58011031	As'okwegena Rahabu oria omotayayi , taitwa amo nabaria bataigwerete , ekiagera abaroisetie abaroti nomorembe .
58011032	Nkwane ki naende ? naki ekero tigekonyara kong'isana koreta amang'ana a Gidion , na Baraki , na Samson , na Yefitha ; na Daudi na Samweli nababani ;
58011033	abwo as'okwegena bakabua amanda , bagakora oboronge , bakanyora eira , bagasiba emenwa ye chisibwori .
58011034	Bakarimia chinguru chi'omorero , bagakonyeka nobwoge bw'omoro , bakabekwa chinguru nyuma ; as'okoba abareu , bakaba abatindi as'esegi , bagaseria emeganda y'abageni .
58011035	Abakungu bakanyora abakwete babo babogetigwe : nabande bagachandwa , abatanchete okoborigwa ; banyore okobokigwa okore okuya :
58011036	abande bagatemwa as'echeche nokoakwa , ee , as'ebisibo , nas'okobekwa echela :
58011037	bakaakwa amagena , bakanachwa nechinseke , bagatemwa , bagaitwa nemioro ; bagaetanana ogoetanana bakeboyia chingobo chie ching'ondi nechingobo chie chimbori ; bakaba abaremeru , bakorosigwa , bagakorwa bobe :
58011038	( abanto ense etagwenerete koba nabarabwo ) , igabarenge goetanana ogoetanana ase chiroro nas'ebitunwa nas'amabwago , nase chingoro chi'ense .
58011039	Nabanto aba bonsi kabatieka gotebwa as'engecho y'okwegena kwabo , tibayenyora eira :
58011040	ekiagera Nyasaye otang'anire gotogachera intwe egento ekere ekiya , erinde tibaisanerigwa batari naintwe .
58012001	Nabo naintwe as'engecho eye , ekiagera twaetananirwe nerire rinene ri'abarori buna iga , tobeke ensemo ker'omosigo omorito , nebibe bigotobwata bwango , tominyoke bwango as'okoremereria , as'okoamererania koria kwabekirwe as'obosio bwaito ,
58012002	koniorigereria Yesu , oyochagete okwegena gwaito nagogoikerania , ere oyo as'engecho y'omogoko obekirwe obosio bwaye akayoremereria omosalaba nagochaya obosoku , nere oikaransire okoboko gw'okorio gw'ekerogo ki'obonene bwa Nyasaye .
58012003	Naki morengererie mono ere oyoremereretie ogotangwa okonene buna oko kw'abanyene ebibe igoro as'emebere yabo , timocha kwebutokania nagokwa emioyo yaino .
58012004	Timorarwana esegi as'okoamererania nebibe goika ogoitera amanyinga :
58012005	naende mwebire ogosorora koria , gogokwana nainwe buna abana , Omwana one , tochaya ogokanigwa kwaye Omonene , Gose , tokwa moyo korakanigwe nere ;
58012006	Naki ere Omonene anchete igakomokania , Nakomoaka ker'omwana anchete .
58012007	Ekiagera as'engecho y'ogokanigwa mwaremereria ; ekiagera Nyasaye akobakora buna abana ; naki omwana ki otari gokanigwa naise ?
58012008	Gaki onye mokoba timogokanigwa , nokwo babwataine bonsi , mwabaire abana b'ebimerwa , gose tari abana ba boronge .
58012009	Amo naya ntwarenge nabatata b'omobere oito bagotokania , tokabaigwera ; gaki tari buya mono kwabeka inse ya Tata bw'emioyo yaito nakoba moyo ?
58012010	Naki ekeene barabwo as'amatuko amake batokanetie buna baroche buya abanyene ; korende ere as'okogwenera gwaito , erinde tobwatane nobochenu bwaye .
58012011	Ker'okoakwa engaki yaye gokororekana tikori egento ki'omogoko , korende neki'emechando : korende kwabaruseria barabwo abanarire nakwo amatunda aboronge nay'omorembe .
58012012	As'ayio yaimokie amaboko arorobire , namaru aringakire ;
58012013	mogokorera amagoro aino chinchera chindonge , erinde egento kere ekerema tigesirigwa , korende kobua gekonywe .
58012014	Tunyana omorembe as'abanto bonsi , nobochenu , ekiagera tari ' monto oramorore Nyasaye atari naborobwo :
58012015	mokorigereria mono omonto onde taremerwa obuya bwa Nyasaye ; ritina ri'obororo tiricha gokumbaria nakobachanda , abanto abange babekwe nobobe as'erio ;
58012016	taba agwo omotomani gose oyotasigeti Nyasake , buna Esau , ogorete omwando oye bw'okoiborwa as'engecho y'endagera eyemo .
58012017	Naki mwamanyire goika agachia korigia nyuma omwando bw'ogosesenia agakanigwa ( naki tarora ribaga ri'okoonchoka ) , nonya origetie mono namariga .
58012018	Naki timoraika egetunwa keranyare gokunwa , gegwoka omorero , gose rire rimwamu , nomosunte , nekembobe ,
58012019	nokobuga kw'egetureri , neriogi ri'amang'ana ; erio baria baigwete bagasorora tibatebigwa ring'ana rinde rionsi ;
58012020	naki tibanyarete koremereria ring'ana riria riachigetwe , nonya eng'iti yarenge gokuna egetunwa neakwe amagena , gose yabetwa neritimo ;
58012021	naya arorekanete igarenge ayakwoboyia , goika Musa agateba , Nabwatirwe nobwoba nokoiguswa .
58012022	Korende inwe mwageikeire egetunwa gia Zayoni , nomochie o Nyasaye ore moyo , Yerusalemu o igoro , nemeganda y'amalaika chilifu chinyinge ,
58012023	nekanisa y'omoiborwa bwe ritang'ani barigetwe igoro , na Nyasaye omogambi bw'abanto bonsi , nemioyo y'abanto abanyene oboronge abaikeranirie ,
58012024	na Yesu omonyene okoreta emuma enyia namanyinga akonyororokerigwa agokwana amaya kobua aria Abel ,
58012025	Rigereria timomwanga ere ogokwana . Naki onye baria tibakonyegete abamwangete ere oyobakonyete igoro as'ense , kobua mono intwe titogokonyeka gotoratananeke nere ogotokonya korwa igoro :
58012026	oyio eriogi riaye rianyegeretie ense ekero keria : korende bono orire eira otebire , Ara rimo naende ninyegerie ense gose tari ense yoka , korende naigoro onsi .
58012027	Ring'ana riria , Ara rimo naende , rieorokirie maiso marore kobing'anyia biria bikonyara gotengechigwa buna ebinto biatongetwe , erinde ebinto bitanyare gotengechigwa bikaranse .
58012028	Gaki gotaranyore obonda botanyare gotengechigwa , tobe nobuya , erinde agwo tomoe Nyasaye ekeng'wanso gekomogokia , amo nobokanyeku bw'okoiroka ;
58012029	naki Nyasaye oito nomorero okoria .
58013001	Obwanchani bw'abaminto bobeo .
58013002	Timweba koorokia obwanchani as'abageni ; naki as'enchera eye abande mbaroisetie amalaika batabamanyeti .
58013003	Bainyore abasibetwe buna mwasiberanigwe amo nabarabwo ; barabwo bakoreretwe amabe , ekiagera inwe more as'omobere .
58013004	Enyangi esikwe nabanto bonsi , nebirarero bibe ebichenu ; naki abanyaka nabatomani Nyasaye nabanachere ekina .
58013005	Timoba nengecho y'ogwancha enibo ; mobe nogoisanerigwa nebinto more nabio ; naki ere omonyene otebire , Tingokoremera nonya ng'ake , gose tingogotiga nonya ng'ake .
58013006	Goika twachaka goteba nomoyo omoremu , Omonene nere orankonye ; tinkwoboa : Mwanyabanto inki arankorere ?
58013007	Bainyore baria bare nokobua igoro asemore , ababatebetie ring'ana ria Nyasaye ; naende , korengereria mono omoerio bw'obogima bwabo , ega okwegena kwabo ,
58013008	Yesu Kristo , igoro , na rero , nere oria goika kare nakare .
58013009	Timoirwa nokworokereria kore nechingecho chinde chinde , nokogeni : naki mbuya omoyo obekwe chinguru as'obuya , gose tari as'endagera , as'ero barabwo abagendete nero tiyabanyorerete kogwenera konde .
58013010	Ntore namathabau aria baria bagokorera eema tibari neribaga koria ebinto biaye .
58013011	Naki ching'iti chiria amanyinga abo akorentwa ime aachenu nomokuani omonene as'engecho y'ebibe , emebere yabo yasamberwa isiko as'omochie .
58013012	As'engecho eye Yesu nere , erinde abasibie abanto baye as'amanyinga aye omonyene , agachanderwa as'egesieri isiko .
58013013	Gaki togende asare isiko as'omochie , tobogorie nemerumi yaye .
58013014	Ekiagera aiga titori nomochie oranyare goikaransa , korende toyorigie oria orache .
58013015	Gaki tomoe Nyasaye ekeng'wanso gi'okomotogia botambe ; engecho yaye , amatunda emenwa y'abanto bakoorokia erieta riaye .
58013016	Korende timweba gokora amaya nogokonyana nabanto ; naki ebing'wanso buna ebi nabio bikomogwenera Nyasaye .
58013017	Baigwere abwo bare nokobua igoro yaino , nakweororobia asebare , naki barabwo iga bakorenda as'engecho y'emioyo yaino , buna abanto baranyare korua okobara ; erinde bakore igo as'omogoko gose tari as'okweumia ; naki anga tiyabagwenerete inwe .
58013018	Tosabere : naki rwanchire ng'a ntore nebirengererio ebiya , gatorarigie koba norogendo oruya as'amang'ana onsi .
58013019	Nainche nabasoroire mono kobua gokora ayio erinde ng'iranigwe asemore bwango .
58013020	Bono , Nyasaye bw'omorembe oyomoretete naende korwa as'amakweri , omorisia bwe ching'ondi ore omonene , as'amanyinga emuma ya kare nakare , Omonene oito Yesu .
58013021	Abakore mobe abaikeranu ase ker'ogokora okuya , monyare kobokora obwanchani bwaye , nere ogokora ime yaito erigwenerete as'obosio bwaye , ase Yesu Kristo ; obonene mbore nere kare nakare . Amin .
58013022	Nabasoroire , abaminto , riremererie ring'ana eri rinyene ogosorora : naki nabarikeire as'amang'ana amake .
58013023	Manya ng'a oyominto Timotheo otiekire gosiborwa ; amo nere nimbarore , karache bwango .
58013024	Bakwanie bonsi abwo babatang'aine , nabachenu bonsi . Abwo b'Italia babakwanirie .
58013025	Obuya bobe nainwe imwensi . Amin .
59001001	Yakobo , omosomba o Nyasaye , n'Omonene Yesu Kristo , as'ebisaku ikomi nabibere Ebiatananegete , ogokwania .
59001002	Kara ng'a nomogoko bwoka , abaminto , komoragwe as'ogotemwa kore ao , ao ;
59001003	momanye ng'a ogotemwa okwegena kwaino igagokoreta okoremereria .
59001004	Nokwo okoremereria nakobe nemeremo eikeranete , monyare koba abaikeranu , naende abagima , motaremeiri egento .
59001005	Korende omonto oino kararemerwe chisemi , asabe ase Nyasaye , oyokobaa abanto bonsi as'obonge gose tari gotogonya ; oyio naegwe .
59001006	Korende asabe as'okwegena , atari nogosiereria konde : naki omonyene ogosiereria igare buna emerindo y'enyancha ekoirwa nomwaga , nakoirwa gochia aria naria .
59001007	Naki omonto oria takaga nanyore egento as'Omonene ;
59001008	omonto ore nemioyo ebere , igagotiting'ara ase chinchera chiaye chionsi .
59001009	Korende oyominto otari nobonene agoke as'okoimokererigwa kwaye :
59001010	nomonda ekiagera nairanigwe inse : ekiagera buna egesicha ki'obonyansi naete .
59001011	Naki erioba rikooroka nomwaga ogosamba bwomia obonyansi ; egesicha kiaye kiaroroka , obuya bw'ekieni kiaye bwasira : naboigo nere omonda arasire ase chinchera chiaye .
59001012	Nare negesio oyoraremererie ogotemwa : naki gatiekire gotemwa , nanyore egutwa y'obogima , Omonene abarierete eira abamwanchete .
59001013	Omonto gagotemwa , tateba , natemirwe na Nyasaye : naki Nyasaye takonyara gotemwa namabe , gose ere omonyene tagotema omonto .
59001014	Korende ker'omonto igagotemwa ekero ang'usirwe nokong'ainwa , nebirengererio biaye omonyene .
59001015	Nakoria okorengereria gokwabogoirie oborito bwaibora ebibe ; na biria ebibe bigokina , biareta amakweri .
59001016	Timong'ainwa , abaminto bane abanchani .
59001017	Ker'ekerugwa ekiya , nakera egekorugwa geikeranete , iga gekorwa igoro , geika korwa ase Tata bw'emebaso , asare tikori koonchoka , gose ekiriri kende gekoonchokaonchoka .
59001018	Agancha agatoibora intwe ase ring'ana ri'ekeene , tobe buna ogotongorwa kw'ebitongwa biaye ,
59001019	Abaminto nyanchete mono , momanye ring'ana eri , Ker'omonto abe omwango bw'okoigwa , o ng'ora as'ogokwana , o ng'ora as'endamwamu :
59001020	naki endamwamu ya mwanyabanto terigokora emeremo y'oboronge bwa Nyasaye .
59001021	As'ayio beka are eubi yonsi nobonge bw'amabe , bwata as'obwororo ring'ana riasimekirwe , eriranyare gokonya emioyo yaino .
59001022	Mobe abakori be ring'ana , tari abakoigwa boka , mokweng'aina abanyene .
59001023	Naki omonto karabe omoigwa bwe ring'ana rioka , gose tari omokori , omonto oyo igare buna omonto okwerigereria obosio bwaye omonyene as'ekerore .
59001024	Naki igakwerigereria , naende ogenda as'agochia , erio kegima bweba buna arenge .
59001025	Korende oyorarigererie amachiko amaikeranu , ay'ogosiborwa , nagoikaransa aroro , taba omoigwa omwebi , korende omokori emeremo , oyio nabe negesio as'ogokora kwaye .
59001026	Omonto karakage nare nedini , nere tatangeti oromeme rwaye as'ekeokio , korende bweng'aina enkoro yaye , edini yaye omonto oria tegwenereti .
59001027	Edini ere enchenu , etari neubi as'obosio bwa Nyasaye Tata neye , okobachiera chintakana nababoraka as'emechando yabo , nakwerenda atari nekemoa as'ense .
59002001	Abaminto bane , timoba nokwegena kw'Omonene oito Yesu Kristo , Omonene bw'obonene , as'ogwanchereria abanto .
59002002	Naki karasoe as'omosangererekano oino omonto omonyene ebonyi y'ethahabu nechianga chingiya , nakarasoe omotaka ore nechianga chimbe ;
59002003	nainwe mwamosika oria bweboetie chianga chingiya , nakomotebia , Ikaransa aye aiga aas'aaya ; nakomotebia oria omotaka , Tenena aye aria , gose ikaransa aa amagoro ane ,
59002004	inee , timori gokora ogwanchereria as'emioyo yaino , naende mwabaire abagambi abanyene okorengereria okobe ?
59002005	Igwa , abaminto abanchani bane ; Nyasaye tabachoreti abataka b'ense babe abanda b'okwegena , nabanyamwando b'obonda as'abwo abarierete eira abamwanchete ?
59002006	Korende inwe mwamosareirie ogosika oria omotaka . Inee , abwo abanda tibabaregeti inwe nakobang'usa goika obosio bw'ebirogo b'ekina ?
59002007	Inee , tibari korirama erieta riria rigiya mwarangererigwe ?
59002008	Korende mogoikerania amachiko ay'obonda buna arikire , Mwanche omogisangi ' oo buna bwanchete omobere oo , mwakora buya :
59002009	korende komorabe nogwanchereria abanto , mwakorire ebibe , nagokanerwa namachiko ng'a nabasaria .
59002010	Naki omonto bwonsi oyoranyare kobwata amachiko onsi , amo nayio , karagochwe ase ring'ana erimo , omochire igoro as'onsi .
59002011	Naki ere oyotebete , Totomana , agateba , Toita , naende . Gaki kerabe totomaneti , korende gwaitire , kwabaire omosaria bw'amachiko .
59002012	Kwana bo , nakora boigo , buna abanto barache kogambigwa as'enchera y'amachiko atasibiri .
59002013	Naki ekina tikeri namabera as'ere oyotari namabera : namabera igagwetogia igoro as'ekina .
59002014	Nokogwenera ki , baminto , omonto karatebe nare nokwegena , nere tari nogokora ? Inee , koria okwegena nakonyare komokonya ?
59002015	Kerabe oyominto omosacha gose omokungu ore bosa , oremeirwe endagera emoisanete ,
59002016	nomonto oyomo oino amotebie , Gejida as'omorembe , mwote omorero nakoigota ; korende tabaa ebibaremeirwe as'omobere , nagwenere ki ?
59002017	Naboigo nokwegena , gotari nogokora , gwakure okonyene .
59002018	Korende omonto natebe , Aye nore nokwegena , nainche ninde nogokora : nyorokia okwegena kwao nainche ninkworokie okwegena kwane as'ogokora kwane .
59002019	Aye gwanchire ng'a Nyasaye noyomo ; gwakorire buya : ebirecha nabirobio bianchire nokoiguswa .
59002020	Korende norigetie komanya , aye omwana o mwanyabanto otari gento , ng'a okwegena gotari nogokora nokogomba ?
59002021	Inee , tata oito Ibrahimu tabaretwe ng'a nomonyene oboronge as'ogokora , agwo ekero amoruete Isaaka omwana oye igoro as'amathabau ?
59002022	Mwarorire ng'a okwegena ngwakorete emeremo amo nogokora kwaye , nokwegena koria gogaikeranigwa as'ogokora koria .
59002023	Amariko aria agaikeranigwa aregoteba , Ibrahimu igegenete Nyasaye , ekabarwa asare okoba noboronge : nere akarokwa omosani o Nyasaye .
59002024	Mwarorire ng'a Omwana-o-mwanyabanto iga akobarwa ng'a nomonyene oboronge as'ogokora kwaye , tari as'okwegena gwoka .
59002025	Na Rahab , oria omotayayi nere , inee , tabaretwe ng'a nomonyene oboronge as'ogokora , ekero abaroisetie abatomwa , akabasokia isiko as'enchera ende ?
59002026	Naki buna ore omobere otari nomoika okure , naboigo nokwegena gotari nogokora gwakure .
59003001	Timoba aborokia abange , baminto , momanye ng'a natonyore ekina ekenene kobua .
59003002	Naki tokwegocha intwe twensi as'amang'ana amange . Omonto otegocheti as'ogokwana , oyio nomonto omoikeranu , oranyare gotanga nomobere oye bwonsi buna as'ekeokio .
59003003	Rigereria , twabekire ebiokio as'emenwa ye chibarasi , erinde chitoigwere , naende togoonchora emebere yabo yonsi .
59003004	Yarigererie amato , nonya are amanene naki , nakoirwa nomwaga omotindi , aonchorwa nekeonchori egeke mono , onsi arengereretie kogenda oria omoiri .
59003005	Naboigo oromeme narororwo nekimo egeke , narororwo rwetogia as'amang'ana amanene . Rigereria buna omorero omoke ogosamba chinko chinyinge mono .
59003006	Noruo oromeme nomorero , ense y'obobe . Naro amang'ana oromeme as'ebimo biaito , igarokobeka ebimoa omobere bwonsi , nagotongia omorero goetanana egesingo ki'ogotongwa , nachirochio chiatongigwa omorero bwe chanaam .
59003007	Naki ker'ebisaku bie ching'iti , nebie chinyoni , nebie ching'iti chikwagura , nebi'ebinto bire enyancha ime , igabigotugeka , nabirobio bianyarire gotugwa na mwanyabanto .
59003008	Korende oromeme tari mwanyabanto oranyare korotuga ; nobobe botagokira , boichire obosongo bokoreta amakweri .
59003009	As'oruo twamosesenia Nyasaye Tata oito ; nas'oruo twabaragereria mwanyabanto bakoretwe as'omogwekano o Nyasaye :
59003010	as'omonwa oria oria orua ebisio nokoragereria . Baminto amang'ana aya tagwenereti koba igo .
59003011	Inee , ensoko as'entuboka eyemo nerete amache amaya namache amaroro ?
59003012	Baminto , omoko nonyare kwama amazeituni , gose omosabibu amako ? Nabo oroche tirokonyara koreta amache ay'omonyo namache amaya .
59003013	Ning'o ore nobong'aini nokoinyora asemore ? naorokie emeremo yaye as'orogendo rwaye oruya , as'obwororo bw'obong'aini .
59003014	Korende , komorabe neribero abanyene obotindi neriomana emioyo yaino timwetogia , gose timokwana oborimo igoro y'ekeene .
59003015	Obong'aini obo tari boria bogocha korwa igoro , korende nobw'ense , naende nobwe chingecho chia mwanyabanto , nechia ebirecha .
59003016	Naki agwo ribero rire , nokoamererania , nao eriomana rire , na ker'ogokora kw'obosoku ,
59003017	Korende obong'aini bokorua igoro , ritang'ani nobochenu , naende nobw'omorembe , nobwororo , bore ang'e koigwa amang'ana abanto , igoboichire namabera namatunda amaya , atari neriomana gose obong'ainereria .
59003018	Amatunda ay'oboronge igagosimekwa as'omorembe ase baria bagokora omorembe .
59004001	Esegi nokorwana ere gati yaino ng'ai ekorua ? tari aroro as'okorengereria kwaino gogokora esegi as'ebimo biaino ?
59004002	Morengereria , ko timori nagento ; moita , nagokora ribero , natimokonyara konyora . Mokora esegi nakorwana , korende timori nagento ekiagera timori gosaba .
59004003	Ngosabamore ko timorikonyora , ekiagera iga mogosaba bobe , erinde mobikorere as'okorengereria kwaino .
59004004	Inwe abatomani abasacha nabakungu , timomanyeti ng'a obosani bw'ense nobobisa ase Nyasaye ? Gaki oyorigetie koba omosani bw'ense bwekorire koba omobisa o Nyasaye .
59004005	Gose iga mogokaga ng'a amariko igagoteba bosa ? Omoika oikaransete ime yaito igokorengereria ekerengo gi'okorora ribero ?
59004006	Korende otoire intwe obuya obonge kobua . As'ayio otebire , Nyasaye igagotanga abagwekinia , korende abaa obuya abaitongo .
59004007	Gaki mwebeke inse ase Nyasaye ; mwange Saitani , nere nabatame .
59004008	Moike ang'e Nyasaye , nere nabaike ang'e nainwe . Esibie amaboko aino , inwe abanyene ebibe ; chisibie chinkoro chiaino , inwe abanyene emioyo ebere .
59004009	Eichanie , nakweng'ereria , nakorera . Ogoseka kwaino goonchorwe kobe okweng'ereria , nomogoko oino koba ogoichana .
59004010	Ekanye abanyene as'obosio bw'Omonene , nere nabaimokereria igoro .
59004011	Timong'achana baminto : oyokong'acha oyomwabo , gose komogambia oyomwabo . igakong'acha amachiko nakogambia amachiko . Korende ekero oragambie amachiko , tori omokori amachiko , korende omogambia .
59004012	Omorusia amachiko nomogambia noyomo bweka , oranyare gokonya nagosiria : naye ng'o okomogambia omogisangi'oo ?
59004013	Gaki , inwe bono abwo mogoteba , Rero gose ankio natosoe omochie gete nagoikaransa aroro omwaka omogima , nagokora ogoonchoreria nakonyora ebitoki :
59004014	nainwe timomanyeti ayarabe ankio . Obogima bwaino ninki ? Naki inwe neritaturi rikororekana as'egeka , naende riasira .
59004015	Naki mogwenerete goteba , Omonene karanche , natobe moyo , nagokora iga , gose iga .
59004016	Korende bono iga mogwetogia as'oboenenu bwaino : ogwetogia gwonsi konga buna oko nokobe ,
59004017	Nabo ere oyomanyete gokora amaya , ko tayakora , asare oyo nebibe .
59005001	Gaki bono inwe , abanda , rera nakoaka egeturi , ekiagera emechando yaino yabacheire .
59005002	chinibo chiaino chiagundire , nechianga chiaino chiarirwe nobobosu ,
59005003	chithahabu chiaino ne chifetha chiaino chiasoirwe nobobosu ; nobobosu bwaye bwabaire kirori asemore , naborobwo naborie emebere yaino buna omorero . Mwegacheire emonga as'amatuko ay'omoerio .
59005004	Rigereria , eng'eria y'abaremi bagesire emegondo yaino , yatangirwe nainwe as'okoura , yaakire eriogi : nebirero biabo abagesete biasoire amato Omonene o Sabaothu .
59005005	Mwarire ebio omogoko as'ense , nakwegokia as'okorengereria ; mwerageirie chinkoro chiaino buna rituko ri'okonyenya .
59005006	Mwamogambire omonyene oboronge nakomoita : nere taamereranetie nainwe .
59005007	Nabo remereria , abaminto , goika ogocha kwaye Omonene . Morigererie omoremi , igakoganya okwama gw'ense okore kwe rigori , aremereria as'engecho yaye goika anyore embura ye ritang'ani ney'omoerio ,
59005008	Nabo , nainwe remereria ; kong'ia chinkoro chiaino , naki ogocha kwaye Omonene kwabaire ang'e .
59005009	Timwemurungananerania , baminto , timocha kogambigwa . Rigereria omogambi otenenire obosio bw'egesieri .
59005010	Bwatia ababani abaminto , abakwanete as'erieta ri'Omonene babe omoreng'anio bw'okoremereria obobe , noboremereria .
59005011	Rigereria , twabarokire abanyene egesio abwo bakoremereria . Mwaigure amang'ana okoremereria kw'Ayubu , mwarorire omoerio bw'Omonene , ng'a Omonene nomonyene amabebe amange namabera .
59005012	Korende kobua onsi , abaminto , timoria emuma ende yonsi , as'igoro gose as'ense ; korende ee yaino ebe ee , na yaya yaino ebe yaya ; timocha kogwa inse as'ekina .
59005013	Omonto oino karanyorekane nemechando tiga asabe . Onde oino nare nomoyo bw'ogosasoka ? tiga atere ogotera .
59005014	Omonto oino obaire omorwaire ? arangerie abagaka b'ekanisa bamosabere , bainoake amaguta as'erieta ri'Omonene :
59005015	na koria ogosaba gw'okwegena nakomokonye omorwaire oria , n'Omonene namotenenie ; onye okorire ebibe , naberwe .
59005016	Orokia ebibe biaino inwe as'inwe , nagosaberana , monyore ogokonywa . Ogosaba kwaye omonyene oboronge nkogwenerete mono , karasabe nomokia .
59005017	Elija igarenge omonto omonyene chingecho echimo naintwe , agasaba nomokia embura tetwa : nembura tiyatwa igoro y'ense egeka ki'emiaka etato nemetienyi etano nomo .
59005018	Agasaba naende , igoro ekareta embura , ense ekama amatunda aye .
59005019	Baminto , kerabe omonto oino karasire nagotiga keria ekeene , nomonto onde amoiranie ;
59005020	amanye ng'a ere omoiranirie omonyene ebibe , arwe as'enchera y'ogosira , nakonye omoyo oye omonto oria korwa as'amakweri , nagotuba obonge bw'ebibe .
60001001	Petero , omotomwa o Yesu Kristo , as'abachore b'Ogwatananeka , baikaransete abageni ase Ponto , Galatia , Kappadokia , Asia na Bithunia ,
60001002	buna Nyasaye atang'anire kobamanya korwa kare as'ogwesibia kw'Omoika , goika okoigwera na konyororokerigwa amanyinga a Yesu Kristo : Obuya nomorembe bimenteke asemore .
60001003	Nabakwe Nyasaye Tata bw'Omonene oito Yesu Kristo , ere as'amabera aye amange , agatoibora eria kabere tonyore ogosemeria okonyene obogima as'okobokigwa kwaye Yesu Kristo ,
60001004	tonyore omwando otagosareka , otari neubi , otari gosira , ogachire igoro as'engecho yaino ,
60001005	abwo morendire nechinguru chia Nyasaye as'enchera y'okwegena monyore ogotoreka kore ang'e koorokigwa ekero ki'omoerio .
60001006	Mwagokire mono as'engecho yaye , nonya bono as'ekero egeke , onye negwenerete , moichanigwe as'ogotemwa chingecho chire ao ao ,
60001007	erinde ogotemwa gw'okwegena kwaino , kore nerigori rinene kobua ethahabu egosira , nonya egotemwa as'omorero , erorekane koba as'ogotogigwa nobonene nogosikwa , as'okoorokigwa kwaye Yesu Kristo ;
60001008	ere mwamwanchire , nonya timoramorora ; ere nonya timomorochi bono , mwamwegenire , nakogoka mono as'omogoko otarigotebeka oichire nobonene :
60001009	mokonyora omoerio bw'okwegena kwaino , ogotoreka kw'emioyo yaino .
60001010	As'amang'ana ogotoreka okwo bakarigiarigia nakounaunia ababani babanete amang'ana ay'obuya boranyare kobachera :
60001011	bakorigia nkero ki , naende nkero buna kereki kiaorokigwe n'Omoika o Kristo orenge ime yabo , otang'anete koyiatora emechando eramonyore Kristo , nobonene borache koba nyuma as'ayio .
60001012	Baigoreretwe tari as'engecho yabo abanyene , korende as'engecho yaino , barenge gokora as'amang'ana ayio , ayio bono akorandigwa asemore nabaria babaranderetie inwe enchili as'Omoika Omochenu otometwe korwa igoro ; amang'ana ayio amalaika mbarengereretie koyarigereria .
60001013	As'ayio eboe ebinema bi'ebirengererio biaino , mobe nobong'aini , as'oboikeranu kobosemeria boria obuya morareterwe as'okomanoka kwaye Yesu Kristo .
60001014	Buna abana b'okoigwera timwereng'ania nokorengereria kwaino kwe ritang'ani , kw'oboriri bwaino :
60001015	korende buna ere oyobarangeirie are omochenu , inwe nainwe mobe abachenu as'orogendo rwaino rwonsi ;
60001016	ekiagera nerikire , Namobe abachenu ; naki inche nomochenu .
60001017	Na kerabe mokomoroka Tata , ere oragambie ker'omonto atari nogwanchereria , as'ekerengo ki'emeremo yaye , genda nokoiroka as'ekero kiaino gi'ogoikaransa aiga buna abageni ;
60001018	momanye ng'a timogoriri as'ebimo bigosareka , ase chifetha gose chithahabu , monyare korua as'orogendo rwaino rotagwenereti mwanyorete as'abaiso baino ;
60001019	korende as'amanyinga aye rigori , buna ay'emanwa y'eng'ondi etari nobobe , etari nabimoa , amanyinga a Kristo :
60001020	omanyekanete korwa kare , ritang'ani ense etarabekwa oboroso ; korende akaigorerwa omoerio bw'ekero as'engecho yaino ,
60001021	ere as'ere mwamwanchire Nyasaye , omobogetie korwa as'amakweri , akamoa obonene ; erinde okwegena kwaino nogosemeria kwaino kobe ase Nyasaye .
60001022	Komwaikire gwesibia emioyo yaino as'okoigwera keria ekeene , koboikera obwanchani bw'abamino botari nokong'ainereria , gaki anchana bono korwa as'enkoro :
60001023	ekiagera mwaiboirwe eria kabere , tari as'embusuro egosareka , korende eyetari gosareka , ase ring'ana ria Nyasaye rinyene obogima , na rikobao goika kare nakare .
60001024	Naki , Omobere bwonsi buna obonyansi , Nobonene bwaye bwonsi buna egesicha ki'obonyansi . Obonyansi igabokwoma negesicha kiaye kegwa ;
60001025	Korende Ring'ana ri'Omonene iga rikobao goika kare nakare . Nering'ana erio nering'ana rigiya riarandetigwe asemore .
60002001	Gaki komorabeke are obobe bwonsi nokong'aina gwonsi , nobong'ainereria bwonsi , nemoko , nogokwana okobe gwonsi ,
60002002	buna abana abake , baiboirwe bono yarengererie amabere aria ay'obong'aini atari nobong'ainereria , erinde as'ayio monyare gokina naro goika as'ogotoreka ;
60002003	kerabe onye mwatemire ng'a Omonene nomonyene amaya :
60002004	komoramochiere ere , rigena rire moyo , riangetwe na mwanyabanto , korende ase Nyasaye nerichore , rire nerigori ,
60002005	nainwe nabo , buna amagena ayare moyo , mwaagachirwe mobe enyomba y'Omoika , obokuani obochenu , morue ebing'wanso bi'omoika , biranyore ogwancherwa ase Nyasaye ase Yesu Kristo .
60002006	Ekiagera naro are ime as'amariko , Rigereria , nabekire ase Zayoni rigena rinene ri'ekoiia , richore , rire nerigori : Na ker'oyoramwanche takonyara gosokigwa .
60002007	Naki rigori eri asemore inwe abamwanchire , korende as'abwo abatancheti , Rigena bangete abaagachi . Riabaire rigena rinene ri'ekona ;
60002008	Naende , Rigena ri'okogocha okogoro , negetare gi'okoiyeria ; naki begocha ase ring'ana riria , ekiagera tibakorigwera : nabarabwo igababegetwe banyore ayio .
60002009	Korende inwe nabaiborwa abachore , obokuani bw'oboruoti , egesaku egechenu , abanto b'obogambi bwa Nyasaye , monyare gotaria amaya aye oyobarangeretie morue omosunte , mosoe as'amasase aye ay'ogokumia :
60002010	inwe mwarenge ritang'ani tari egesaku , korende bono negesaku kia Nyasaye : igamwarenge timwanyorete amabera , korende bono mwanyorire amabera .
60002011	Abanchani , nabasoroire inwe buna abaei i nubageni , eatanane nokorengereria kw'omobere gokorwana nomoyo ;
60002012	mobe nechingecho chingiya egati y'Ebisaku , erinde nonya bakobang'acha ng'a iga mogokora amabe , banyare korora ogokora kwaino okuya , bamotogie Nyasaye rituko ri'ogocha kobarora .
60002013	Mwebeke inse ase ker'egiachikirwe nabanto , as'engecho y'Omonene : onye nomoruoti , buna omonene ;
60002014	onye abanene , buna batomirwe nere okobaakania egesiomba abakori amabe nakobatogia abakori amaya ;
60002015	naki nabwo obwanchani bwa Nyasaye , as'ogokora amaya mosieke emenwa y'oboriri bw'abanto abakayayu :
60002016	buna abasibore , nabatari gokorera obosibore as'ogotuba obobe , korende buna abasomba ba Nyasaye .
60002017	Basike abanto bonsi . Ancha abamino . Mosike Nyasaye . Moe ogosika omoruoti .
60002018	Inwe abasomba , baigwere abanene baino as'okoiroka gwonsi ; tari as'abwo bare abaya nabanyene obwororo boka , korende nabwo abare abatindi .
60002019	Naki obo nabwo obuya mono omonto kararemererie ogoichana as'okomoinyora Nyasaye , ogochandwa gotari kwa boronge .
60002020	Naki ngotogigwa ki koremereria , komogokora ebibe nakoakwa chindoe ? korende koremereria , komogokora amaya nakonyora emechando obo nabwo obuya obonene as'obosio bwa Nyasaye .
60002021	Naki naro mwarangereretigwe : ekiagera Kristo nere igachandetwe as'engecho yaino , obatigeire omogwekano , motunye chimbaratero chiaye :
60002022	ere takorete ebibe , gose obong'ainereria tibwarorekanete omonwa oye ;
60002023	ere , gakoramwa , tairanetie okorama ; gachandetwe , tatianete ; korende akebeka asare ere oyokogamba as'oboronge :
60002024	ere omonyene akabogoria ebibe biaito as'omobere oye igoro as'omote , erinde , gatwakure as'amang'ana ay'ebibe , tobe moyo as'amang'ana ay'oboronge ; as'okoakwa kwaye mwagwenigwe .
60002025	Naki iga mware buna ching'ondi chiasirire ; korende bono mwairanire as'Omorisia n'Omoaskofu bw'emioyo yaino .
60003001	Naboigo , inwe abakungu , mwebeke inse as'okobaigwera abasacha baino ; erinde onye , abande mbare aroro abataigwereti riria ring'ana , banyorekane as'orogendo rw'abakungu babo , batari nering'ana riria ;
60003002	bakorora orogendo rwaino orore oruya , orore nokoiroka .
60003003	Okweboa kwabo , tikoba okweboa gw'isiko , as'okomina chitukia , nakobeka ebinto bie chithahabu , nakweboa chianga ;
60003004	korende as'omonto bw'enkoro otari kororekana , as'okweboa okwo gotarigosareka ; nomoika bw'obwororo nobokanyeku obore rigori rinene as'obosio bwa Nyasaye ,
60003005	Naki okwo nakwo okweboa kw'abakungu abachenu ba kare , abamosemeretie Nyasaye , bakobakorera abasacha babo ;
60003006	buna Sara amoigwerete Ibrahimu , akamoroka omonene : nainwe nabana baye komogokora amaya , gose timokoirokigwa as'ogoichana konde gwonsi .
60003007	Nainwe abasacha boigo , ikaransa nabakungu baino ase chisemi ; mokomoa omokungu ogosika buna egento getari nechinguru , na buna abanyamwando amo nobuya bw'obogima ; erinde ogosaba kwaino tigotangwa .
60003008	Ring'ana ri'omoerio neri ; mobe nomoyo oyomo , abakororerana amabera , gwanchana buna abamwabo , abare nemioyo y'amabera , abanyene obokanyeku :
60003009	abanto batari koakanana amabe as'amabe , gose okorama as'okorama ; korende abagosesenia ; ekiagera naro mwarangererigwe ng'a monyore omwando bw'ebisio .
60003010	Naki , Oyorigetie gwancha obogima , Nakorora amatuko amaya , Arotange oromeme rwaye takwana amabe , Nebikoba biaye tibikwana obong'ainereria :
60003011	Atige amabe , akore amaya ; Arigie omorembe , ayotunye mono .
60003012	Naki amaiso Omonene igare igoro as'abanyene oboronge , Namato aye igakoigwa ogosaba kwabo : Korende obosio bw'Omonene igabore igoro as'abwo abagokora amabe .
60003013	Nere ning'o orabakorere amabe , komorabe nomokia as'ayare amaya ?
60003014	Korende komorachandwe as'engecho y'oboronge , more negesio : timoiroka okoirokia kwabo , gose timoichana ;
60003015	korende mosibie Kristo Omonene ase chinkoro chiaino ; mobe ang'e amatuko onsi komoiraneria ker'omonto okobaboria amang'ana ay'ogosemeria kore ime yaino , as'obwororo nas'okoiroka ;
60003016	komorabe nokorengereria okuya , mwang'achirwe ng'a nabakori amabe , erinde basokigwe baria bakorama orogendo rwaino oruya ase Kristo .
60003017	Naki mbuya gochandwa as'ogokora amaya , kaborabe nabwo obwanchani bwa Nyasaye , kobua as'ogokora amabe .
60003018	Ekiagera Kristo nere agachandwa ara rimo as'engecho y'ebibe , omonyene oboronge , as'engecho y'abwo batan ba boronge , erinde atorete ase Nyasaye ; omobere oye ogaitwa , korende ogakorwa moyo as'omoika .
60003019	As'ayio agachiera emeika yaikaransete as'ebisibo ,
60003020	akabaranderia abanto bataigwerete agwo kare , okoremereria kwa Nyasaye kwaganyete amatuko a Nuhu , ekero obwato bwarenge korosigwa , ime yaye abanto abake , engecho yaye , abanto batano nabatato bakonyegete as'amache .
60003021	Omogwekano bw'amang'ana aya nebatiso , erabakonye nainwe amatuko aya ; tari okobeka are eubi y'omobere , korende okoiraneria kw'ebirengererio bire ebiya obosio bwa Nyasaye , as'okoboka kwaye Yesu Kristo ;
60003022	oyore okoboko gw'okorio kwa Nyasaye , ochire igoro ; amalaika nokobua nechinguru biaigwerigwe inse asare .
60004001	Nabo ekiagera Kristo achandetwe as'omobere oye , nainwe naboigo eboyie omoyo oria oria buna ebinto bi'esegi ; naki ere ochandirwe as'omobere , otiganire nebibe ,
60004002	korwa bono titogenderera as'okoba moyo as'okorengereria kwa mwanyabanto , korende as'obwanchani bwa Nyasaye , ekero giaito ki'ogoikaransa aiga ense getigarete .
60004003	Naki ekero ki'obogima bwaito giaetire bwaisanire as'ogokora ayabianchete Ebisaku , okogenda ase chingecho chi'omobere , nokorengereria , nokonywa , nemeyega y'okoria bobe , nogotinda , nogosaba chisanamu chitari chia boronge :
60004004	as'ayio barabwo bakorora ng'a nogokumia as'inwe motari kogenda amo nabarabwo bwango goika as'obokayayu botari nekerengo , bakobarama :
60004005	baranyare korusia okobara asare ere oyore ang'e kobagambia abare moyo nabakure .
60004006	Naki as'engecho y'ayio nabarabwo abakure mbaranderetigwe enchili , erinde bagambigwe as'omobere koreng'ana buna mwanyabanto ; babe moyo as'omoika as'okomoigwera Nyasaye .
60004007	Omoerio bw'amang'ana onsi oikire : nabo , kabe nobong'aini , morende as'ogosaba :
60004008	kobua as'onsi mobe nomokia as'ogwanchana , naki obwanchani igabokobisia obonge bw'ebibe :
60004009	mobe abaroisania inwe as'inwe , motari nokwemurungania :
60004010	kera oyomo koreng'ana as'ekerengo anyorire , gekorere as'ogokorerana ; buna abarendi abaya b'obuya bwa Nyasaye bore chingecho chinyinge .
60004011	Omonto karakwane , nakwane buna amachiko a Nyasaye ; omonto karakorere nakore ase chinguru aeirwe na Nyasaye : erinde Nyasaye atogigwe as'amang'ana onsi ase Yesu Kristo , obonene nokobua nobwaye goika kare nakare . Amin .
60004012	Abanchani , timorora ng'a nogokumia eria emechando yabanyorire buna omorero ng'a niotemwe , onye gose negento ekegeni kiabanyorire :
60004013	korende buna mwahwatanete nemechando ya Kristo goka ; erinde as'okomanoka kw'obonene bwaye mogoke as'ogosasoka .
60004014	Komorachaywe as'engecho y'erieta ria Kristo more negesio ; ekiagera Omoika bw'obonene , noyo Nyasaye igoikaransete igoro yaino ; as'abwo akoramwa , korende as'inwe abakwe .
60004015	Naki oyomo oino tachandwa buna omoiti , gose omoibi , gose omokori amabe , gose buna omonto okwerosia namang'ana ay'abanto bande .
60004016	Korende kerabe omonto ogochandwa as'engecho y'Obokristo , tarora obosoku ; korende amobake Nyasaye as'erieta eri .
60004017	Naki ekero giaikire ekina gechakere enyomba ya Nyasaye ; na gokerachake asetore , ninki omoerio obo abwo batayeigwereti enchili ya Nyasaye ?
60004018	N'omonyene oboronge karakonyeke as'emechando , oria otamoirogeti Nyasaye nomonyene ebibe ng'ai ararorekane ?
60004019	Nabo abwo bagochandwa buna Nyasaye anchete bamobekere emeika yabo egachwe asare , as'ogokora amaya , buna as'Omotongi omwegeni .
60005001	Nabasoroire abagaka bare asemore , inche inde omogaka omogisangi obo , na kirori bw'ogochandwa kwa Kristo , nomobwatani bw'obonene borache koigorerwa naende :
60005002	ririsie riicho ria Kristo rire asemore , na koritenenera , tari as'okobetererigwa , korende as'ogwancha ; buna ase Nyasaye ; tari as'okorigia chifetha chi'obosoku , korende nas'omoyo bw'ogwancha ;
60005003	tari gwekora abanene igoro as'abwo mwaetwe , korende as'ogwekora omogwekano ase riria riicho .
60005004	N'Omorisia omonene karaoroke namonyore egutwa y'obonene eria etari gosareka .
60005005	Naboigo abake baigwere abagaka . Nabo imwensi eboe oboitongo buna orokini , monyare gokorerana : naki Nyasaye igakoamererania nabanyene oboenenu , nakobaa abaitongo obuya .
60005006	Nabo ebeke inse as'okoboko kwa Nyasaye okore ogokong'u , nabaimokererie igoro as'ekero kiaye ;
60005007	mokomotweka emechando yaino yonsi , naki ere igakwerosia mono as'engecho yaino .
60005008	Kabe nobong'aini bw'okwerira , renda , ekiagera omobasoeri oino saitani , buna esibwori ekoruma , egoetanana tanana , ekorigia omonto emorie ;
60005009	mwange , mobe abakong'u as'okwegena , momanye ng'a ogochandwa koria koria gwaikeranigwe as'abamino abare as'ense .
60005010	Na Nyasaye bw'obuya bwonsi obarangeirie mosoe obonene bwaye bwa kare nakare ase Kristo , komwatiekire gochandwa as'ekero egeke , ere omonyene nabaroisie , nabaikeranie , ababeke chinguru .
60005011	Okobua nokwaye ere goika kare nakare . Amin .
60005012	As'okoboko kwa Silivano , oyominto omwegeni buna ndoche , nabarikeire as'amang'ana amake , koborokereria nagoteba ng'a obo nabwo obuya bw'ekeene kia Nyasaye : tenena bokong'u as'ekio .
60005013	Ere ( ekanisa ) enchore , omogisangi oino ore ase Babel , obakwanirie , na Mariko omwana one .
60005014	Kwanania as'okonyunyuntana kw'obwanchani . Omorembe obe asemore mwensi , ase Kristo Yesu .
61001001	Simon Petero , omosomba nomotomwa o Yesu Kristo , as'abwo banyorete okwegena okomo naintwe , kore nerigori , as'oboronge bwa Nyasaye oito , n'Omokonyi oito Yesu Kristo .
61001002	Obuya bobe asemore nomorembe omentwe as'okomomanya Nyasaye na Yesu Omonene oito ;
61001003	ekiagera okobua kwa Nyasaye gwatoire ebinto bionsi ebinyene obogima nakoba nechingecho chia Nyasaye , as'okomomanya ere otorangeretie as'obonene bwaye nobuya bwaye omonyene ;
61001004	as'ayio twaeirwe chiira chinene mono chie rigori ; erinde as'echio monyare koba ababwatani be chingecho chia Nyasaye , komorakonywe nogosareka kore ense as'engecho y'okorengereria .
61001005	Ee , as'engecho eyio eyio inwe momentwe omokia omonge , as'okwegena kwaino lneiua ubuya , nas'obuya bwaino chisemi ;
61001006	nase chiseini chiaino okwerita ; nas'okwerita kwaino okoremereria ; nas'okoremereria kwaino nokoba nechingecho buna Nyasaye ;
61001007	nas'okoba nechingecho buna Nyasaye ogwanchana kw'abamino ; nas'ogwanchana kw'abamino , obwanchani .
61001008	Naki amang'ana ayio karabe ayaino nagoichora , nabakore inwe koba tari aboro gose tari abanto batari nokwama as'okomomanya Omonene oito Yesu Kristo .
61001009	Naki ere oyotari naya nomouko , takonyara korora ebinto bire are , bwebire koria ogosibigwa ebibe biaye bia kare .
61001010	As'ayio baminto , kora omokia kobua gokora okorangerigwa kwaino nogochorwa kwaino kobe ogokong'u : naki komorakore ayio timokogochwa nonya ng'ake .
61001011	Naki iga narentwe asemore as'obonge mosoe obonda bwa kare bw'Omonene oito , Omokonyi Yesu Kristo .
61001012	As'ayio tinkomocha kobainyoria ayio amatuko onsi , nonya moyamanyete , nagoikeranigwa ase keria ekeene kiabaikeire .
61001013	Nainche narorire ng'a mboronge , ekero nde inche as'obomenyo obo , kobatura as'okobainyoria ;
61001014	nakomanya ng'a koria okobeka are obomenyo bwane gwachire bwango , buna Omonene oito Yesu Kristo anyorogetie boronge .
61001015	Korende ninkore omokia , ng'a ker'ekero nyuma y'ogokwa kwane monyare koyainyora amang'ana aya .
61001016	Naki titotunyaneti emegano yaganetwe ase chisemi , ekero twabatebetie inwe chinguru chiaye Omonene oito Yesu Kristo nogocha kwaye , korende igatwarenge abarori b'obonene bwaye .
61001017	Naki iganyorete ase Nyasaye Tata ogosikwa nobonene , agwo areteretwe eriogi riaruete as'obonene mono buna iga , Oyo nere omwana one nyanchete , asare nagweneirwe nere .
61001018	Neriogi eri nario twaigwete rikorua igoro ekero twarenge amo nere as'egetunwa keria egechenu .
61001019	Naintwe ntore nering'ana riria ri'obobani rire rikong'u kobua , ase rirorio morakore buya komoraririgererie buna etaya ekobara aas'are omosunte , goika kobogokia , neng'enang'eni ya mambia ekooroka ase chinkoro chiaino .
61001020	Komoramanye ring'ana eri ng'a obobani bonde tibori as'amariko bokonyara goonchorwa buna anchete omonto gete bweka .
61001021	Naki obobani tibwaretetwe kare as'obwanchani bwa mwanyabanto : korende mwanyabanto abachenu ba Nyasaye , bagakwana , as'ogotang'anwa n'Omoika Omochenu .
61002001	Korende bakaimoka ababani b'oborimo as'egati y'abanto , buna arabe asemore baranyare koba aborokia b'oborimo , baranyare gosoyia bobisi as'okworokereria gotagwenereti kw'ogosiria , bakomokana nonya Omonene obagorete , bakweretera ogosareka gotari gotebana .
61002002	Nabange nabatunye ogokora kwabo kw'omobere ; as'abwo enchera y'ekeene nekwanwe nobobe .
61002003	Nas'okorengereria nabenyorere okwegwenera asemore as'amang'ana arosigwe : ekina kiabo korwa kare tigegotebana , gose ogosira kwabo tigokorara .
61002004	Naki buna Nyasaye atababerete amalaika ekero bamochete , korende akabaruta engorg , akababeka as'ebisibo bi'omosunte , barendwe goika ekina geche ;
61002005	gose tayiaberete eria ense ya kare , korende akamokonya Nuhu omosomba bw'oboronge , nabanto bande batano nababere , agwo ekero aretete amache igoro as'ense y'abatamosigete Nyasaye ;
61002006	akayenachera ekina emechie ya Sodomu na Gomora , akayeonchora akayekora ribu , akayekora ebe ekiorokererio as'abanto batanyare komosika Nyasaye nyuma y'aya ;
61002007	akamokonya Lut , omonyene oboronge , ore goichanigwa norogendo rw'obotomani bw'abwo abasaria ;
61002008	( naki omonto oyo omonyene oboronge akamenya asebare , as ' okorora nokoigwa , agechanda as'omoyo oye omonyene oboronge , amatuko as'amatuko , as'ogokora kwabo gotari namachiko ) ;
61002009	Omonene namanyete kobakonya abamosigete korwa as'ogotemwa , nakobabeka abatari ba boronge inse as'okoakwa goika rituko ri'ekina ;
61002010	ko kobua baria bakobwatia omobere as'okorengereria kw'amang'ana eubi , nagochaya obonene . Abatari koiroka , abanyene oboenenu , tibakoiguswa kobakoborama obonene :
61002011	nonva amalaika , bare abanene kobua as'okobua nechinguru , tibarikoreta ogosoera okobe igoro as'obosio bw'Omonene .
61002012	Korende abwo buna ching'iti chitari nobong'aini , iga bare agwo ching'iti chioka chikobwatwa nagosirigwa , bakorama as'amang'ana batamanyeti , nabasirigwe as'ogosirigwa kwabo ,
61002013	bakonyorwa nobobe buna eng'eria y'ogokora okobe ; bagokaga nogotinda nokwegokia ekero ki'omobaso nobwansu ; nebimoa nobosoku , bagotunyana okwegokia as'emeyega yabo y'obwanchani , kobagokora omoyega amo nainwe ;
61002014	abanyene amaiso aichoire nobotomani , abanto batari gotiga gokora ebibe , igabakobang'aina abare nemioyo etari nechinguru ; abanyene chinkoro chianarigwe nokorengereria , abana b'okoragereria ;
61002015	abatigire enchera erambogete , bagasira , bagatunya enchera ya Balaam omwana o Bosor , bwanchete eng'eria y'ogokora okobe ;
61002016	korende agakanigwa as'ogosaria kwaye omonyene : etigere etari gokwana , egakwana as'eriogi ri'omwana o mwanyabanto , gotanga obobarimo bwaye omobani oria .
61002017	Abaiga nechinsoko chitari namache , namare akoirwa nomwaga ; naki babekeirwe obomwamu bw'omosunte .
61002018	Naki bagokwana amang'ana ay'oboenenu obonene mono , as'okobang'usa as'okorengereria kw'omobere nas'obotomani , abwo bachakire kobatama baria bare as'obong'ainereria ;
61002019	bakobarigeria ogosiborwa , nabarabwo abanyene nabasomba b'ogosareka . Naki omonto karabugwe nomonto , igakoba omosomba bw'omonto oria .
61002020	Ekiagera baria batiekire koyetama eubi y'ense as'okomomanya Omonene , Omokonyi Yesu Kristo , bakobwatwa naende nakobugwa nero , engecho yabo y'omoerio nebe embe kobua eria ye ritang'ani .
61002021	Naki anga igabete buya onye tibayemanyete enchera y'oboronge , kobua koyemanya , nakoirana nyuma as'ogochika ogochenu baetwe .
61002022	Korende obaikeire omoreng'anio oria bw'ekeene , Esese yairaneire amaroki aye enyene , nengurue yasibigwe kwegaragaria as'etintira .
61003001	Abanchani , rirube eri nario ria kabere nabarikeire inwe ; as'ayio nabibokirie ebirengererio biaino ebiya as'okobainyoria ,
61003002	monyare koyainyora amang'ana akwanetwe kare nababani abachenu , naria amachiko Omonene Omokonyi aretetwe nabatomwa baye .
61003003	Momanye ritang'ani ring'ana eri ng'a as'amatuko omoerio nabache abanto abanyene esekererio , bagotunyana okorengereria kwabo abanyene ,
61003004	nagoteba , Ng'ai ere eira eria y'ogocha kwaye ? naki , korwa agwo chisokoro chiaito bararete , ebinto bionsi igobikaransete engecho eyio eyio , korwa omochakano bw'ogotongwa .
61003005	Naki igabamiametie amaiso abo tibarora ring'ana eri , iga yarenge aroro igoro korwa kare , nense boigo , egakorwa as'amache ekarua as'amache , ase ring'ana ria Nyasaye ;
61003006	as'ayio ense eria y'ekero keria egasarigwa namache , egasira .
61003007	Korende igoro ya bono nense biagachirwe emonga as'omorero , ase ring'ana erio erio , birendwe goika rituko ri'ekina , neri'ogosirigwa kwabo mwanyabanto abatamosigeti Nyasaye .
61003008	Korende , abanchani , timorieba ring'ana eri , ng'a as'Omonene rituko erimo igarire buna emiaka elifu , nemiaka elifu buna rituko erimo .
61003009	Omonene tatchaneti goikerania eira yaye , buna abande bakobara ogotebana ; korende igaremereretie asemore , tancheti monto onde bwonsi asire , korende bonsi baikere ogoonchoka .
61003010	Korende rituko ri'Omonene nariche buna omoibi ; ase rituko erio igoro naruo as'eriogi rinene , nebitongwa bi'igoro nabisire nomorero ogotetenya , nense nemeremo ereo ime yaye neyie .
61003011	Naboigo ekiagera ebinto ebi bionsi nabisire , nebagwenerete inwe koba abanto b'engecho ki as'orogendo orochenu nechingecho chia Nyasaye ,
61003012	mokorigereria nagosemeria mono goika riche rituko riria ria Nyasaye , ekiagera as'ayio igoro nesirigwe nakoyia , ebitongwa bionsi nabinyititoke nomorero omonene .
61003013	Korende , as'engecho y'eira yaye toganyete igoro ayia nense enyia , as'eyio oboronge bwaye boikaransete ime yaye ,
61003014	As'ayio , abanchani , ekiagera moganyete ayio , kora omokia erinde mororekane ng'a timori nabimoa gose obosoku as'obosio bwaye as'omorembe .
61003015	Bara okoremereria kw'Omonene oito ng'a nogotoreka ; buna oyominto omwanchani Paulo abarikerete ase chisemi aetwe ;
61003016	naende buna amarube aye onsi akoreta amang'ana ayio ; imeo nareo amang'ana ayare amakong'u koyamanya , namang'ana ayio abanto batari nobong'aini , batari nechinguru bayasaria , buna basaririe namariko ande , as'ogosira kwabo abanyene .
61003017	Gaki abanchani , komwatang'anire koyamanya aya , erende , timobaisa gosirigwa nokomocha kwabo abw'abasaria , mogwe nagotiga obokong'u bwaino .
61003018	Korende kina as'obuya , nas'okomomanya Omonene oito , Omokonyi oito Yesu Kristo . Obonene nobwaye ere bono na goika kare nakare . Amin .
62001001	Naro arenge korwa omochakano , twaigwete , twaroche namaiso aito , twarigereretie , namaboko aito akabwata , ase Ring'ana ri'obogima ,
62001002	( nobogima obwo bokaorokigwa , naintwe tokarora , twabaire kirori , nakobaranderia boria obogima bwa kare nakare , bwarenge ase lata , bokaorokigwa asetore ) ;
62001003	naro twayarorire nakoigwa , twabarandeine nainwe , erinde nainwe monyare kobwatana amo naintwe : nokobwatana gwaito iga kore amo na Tata , n'Omwana oye Yesu Kristo :
62001004	naya twabayerikeire , erinde omogoko oino oikeranigwe .
62001005	Naya naro amang'ana twaigwete asare , twarandirie asemore , ng'a Nyasaye nomobaso , nonya ' mosunte onde bwonsi tori ime asare .
62001006	Gatogoteba twabwatanire nere , naende gatoragende as'omosunte , twatebire oborimo , titogokora eria ekeene ,
62001007	korende gatoragende omobaso ime , buna ere are as'omobaso , twabwatanire intwe as'intwe , namanyinga aye Yesu Kristo , Omwana oye natosibie ebibe biaito bionsi .
62001008	Gatoratebe titori nabibe , iga tokweng'aina , nonya nekeene tikeri asetore .
62001009	Gatorabioorokie ebibe biaito , ere nomonyene ekeene noy'oboronge natorusie ebibe biaito , nagotosibia obobe bwonsi .
62001010	Gatoratebe titokoreti ebibe , twamokorire omorimo , nonya nering'ana riaye tiriri asetore .
62002001	Abana bane abake , nabarikeire aya , erinde timokora ebibe . Nonya omonto nakora ebibe , ntore n'Omosaberi ase Tata , Yesu Kristo omonyene oboronge :
62002002	nere nomobwatania as'ebibe biaito ; gose tari as'ebibe biaito bioka , korende nebi'ense yonsi .
62002003	Naiga twamanyire ng'a twamomanyire , onye twabwatire amachiko aye .
62002004	Ere oyogotcha , namomanyire , nere takobwata amachiko aye , nomorimo , nekeene tikeri ime asare :
62002005	korende ere oyokobwata ring'ana riaye , as'oyio obwanchani bwa Nyasaye bwaikeranire ime asare ekeene ekeene . Iga twamanyire ng'a iga tore ime asare .
62002006	Ere oyogoteba ng'a iga aikaransete ime asare , nagwenerete kogenda omonyene buna ere are kogenda .
62002007	Abanchani , timbarikereti ogochika okoyia , korende koria gwa kare mwarenge nakorokwo korwa omochakano : nakona ogochika gwa kare nakwo ring'ana mwaigwete korwa omochakano .
62002008	Naende , nabarikeire ogochika okoyia , ring'ana rire ekeene ime asare n'ime yaino , ekiagera omosunte oetire , noria omobaso bw'ekeene otiekire kobara .
62002009	Ere oyogoteba ng'a igare as'omobaso , nere namogechete oyomwabo , igare as'omosunte ime nonya mbono .
62002010	Ere oyobwanchete oyomwabo , igaikaransete as'omobaso , nonya ime asare kogochwa tikoiyo .
62002011	Korende ere oyomogechete oyomwabo igare as'omosunte , naende igakogenda as'omosunte , tamanyeti nonya nas'agochia , ekiagera omosunte omoribirie amaiso .
62002012	Nabarikeire inwe , abana abake , ekiagera mwabeirwe ebibe biaino , as'engecho y'erieta riaye .
62002013	Nabarikeire inwe , abatata , ekiagera mwamomanyire ere oyorenge korwa omochakano . Nabarikeire inwe abamura , ekiagera mwamobuire oria omobe . Nabarikeire inwe abana ekiagera mwamomanyire Tata .
62002014	Nabarikeire inwe abatata , ekiagera mwamomanyire oyorenge korwa omochakano . Nabarikeire inwe abamura , ekiagera more nechinguru , nering'ana ria Nyasaye riaikaransire ime asemore , namwamobuire oria omobe .
62002015	Timwancha ense , nonya nebinto bireo as'ense . Omonto karanche ense , okomwancha Tata tikoiyo asare .
62002016	Naki ekereo ime ense , nokorengereria kw'omobere , nokorengereria kw'amaiso , noboenenu bw'obogima obwo , tiborueti ase Tata , korende iga boruete as'ense .
62002017	Nense igegoeta , nokorengereria kwaye : korende ere oyogokora obwanchani bwa Nyasaye igakobao goika kare nakare .
62002018	Abana , nekero ki'omoerio : na buna mwaigwete ng'a omobisa o Kristo ochire , nonya mbono ababisa abange ba Kristo batiekire kobao ; ekiagera as'ayio twamanyire ng'a nekero ki'omoerio .
62002019	Abaruete asetore , korende tibarenge asetore ; ekiagera onye mbarenge asetore , anga mbaikardnsete amo naintwe : korende barureo erinde baorokigwe ng'a tai bonsi bare asetore .
62002020	Nainwe mwaakirwe amaguta nere oyore Omochenu namwamanyire onsi .
62002021	Timbarikereti inwe , ekiagera timokemanyeti ekeene , korende nekiagera mokemanyete , naende nonya noborimo tibori bonde bwonsi bokorua as'ekeene .
62002022	Ning'o ore omorimo tatiga ere oyogokana ng'a Yesu nere Kristo ? Oyio nere ore omobisa o Kristo , okomokana Tata n'Omwana .
62002023	Ker'oyokomokana Omwana , tari na Tata ; ere oyogwatora omwana igare na Tata nere .
62002024	Nabo aikaranse ime asemore amang'ana aria mwaigwete korwa omochakano . Ring'ana riria mwarigwete korwa omochakano koriraikaranse asemore , nainwe namoikaranse ime as'Omwana , na ime ase Tata .
62002025	Neye nero eira abaire inwe , obogima bwa kare nakare .
62002026	Nabarikeire aya as'amang'ana abanto bakorigia kobasiria .
62002027	Nainwe , amaguta aria mwanyorete asare aikaransire ime asemore , nainwe timori nokorigia omonto okoborokereria ; korende buna aria amaguta mwaakirwe abarokererie amang'ana onsi , naende nekeene , tan borimo , na buna abarokererie , mwaikaransire ime asare .
62002028	Na bono , abana bane abake , ikaransa ime asare ; erinde , gakorigia koorokigwa , tobe noboremu , titoba nobosoku as'obosio bwaye as'ogocha kwaye .
62002029	Komokomanya ng'a ere nomonyene oboronge , manya ng'a oyogokora boronge oiboirwe nere .
62003001	Rora , obwanchani bore naki atoeire lata , erinde torokwe abana ba Nyasaye : nabo tore . Naki as'engecho eye ense tetomanyeti , ekiagera temomanyeti ere .
62003002	Abanchani , bono ntore abana ba Nyasaye , korende taraorokigwa buna torache koba . Korende twamanyire ng'a rigoro araoroke , natogwekane nere ; naki natomorore buna are .
62003003	Naende omonto bwonsi oyomosemereti iga , igagwesibia , buna ere are omochenu .
62003004	Ker'oyogokora ebibe , igagokora ogosaria ; ekiagera ebibe nogosaria .
62003005	Naende mwamanyire ng'a ere igaorogete erinde arusie ebibe biaito ; nabibe tibiri ime asare .
62003006	Ker'oyoikaransete ime asare tagokora ebibe : ker'oyogokora ebibe tamorochi , nonya nkomomanya .
62003007	Abana bane abake omonto onde bwonsi tabasiria : oyogokora oboronge nare noboronge , buna ere are noboronge :
62003008	oyogokora ebibe noyo o saitani ; naki saitani igakorete ebibe korwa omochakano . As'engecho eye Omwana o Nyasaye akaorokigwa , erinde ayesarie emeremo ya saitani .
62003009	Ker'omonto oiboretwe na Nyasaye tagokora ebibe , ekiagera oroiboro rwaye roikaransete ime asare ; korende takonyara gokora ebibe ekiagera oiboirwe korwa ase Nyasaye .
62003010	Naboigo abana ba Nyasaye bare maiso marore , nabana ba saitani : omonto bwonsi otari gokora boronge tarueti ase Nyasaye , nonya noyotancheti oyomwabo .
62003011	Naki aya naro amang'ana twaigwete korwa omochakano , twanchane intwe as'intwe ;
62003012	tari buna Kain arenge bw'oria Omobe , akamoita oyomwabo . Nere igamoitete aseki ? Ekiagera ogokora kwaye kwarenge okobe , nokw'oyomwabo kwarenge okwa boronge .
62003013	Timokumia , baminto , ense kerabageche .
62003014	Intwe twamanyire ng'a twaetire korwa amakweri goika as'obogima ekiagera twabanchire abaminto . Oyotancheti , igaikaransete as'amakweri .
62003015	Oyomogechete oyomwabo nomoiti : namwamanyire omoiti tari nobogima bwa kare nakare ime asare .
62003016	Iga twabomanyire obwanchani , ekiagera obekire obogima bwaye as'ense asetore : naintwe ntogwenerete kobeka obogima bwaito inse as'abaminto .
62003017	Korende oyore nebinto bi'ense eye , amorore oyomwabo oyoremeirwe , atange amabera aye komoikera , inee , naki obwanchani bwa Nyasaye borabe ime asare oyio ?
62003018	Abana bane abake , titwancha ase ring'ana gose as'oromeme , korende as'ogokora nas'ekeene .
62003019	Iga natomanye ng'a iga tore ab'ekeene , nas'obosio bwaye natoremie chinkoro chiaito :
62003020	ase ring'ana rinde rionsi chinkoro chiaito chigotogainbia ; ekiagera Nyasaye nomonene kobua chinkoro chiaito , nere igayamanyete onsi .
62003021	Abanchani , chinkoro chiaito chitatogambeti , ntore noboremu ase Nyasaye ;
62003022	naende rinde rionsi togosaba , iga tokorinyora asare ; ekiagera toyabwatete amachiko aye , naende tokoyakora ayamogwenerete as'amaiso aye .
62003023	Korende oko nakwo ogochika kwaye , torianche erieta ri'Omwana oye Yesu Kristo , nagwanchana , buna atoete ogochika .
62003024	Naende ere oyokoyabwata amachiko aye igagoikaransa ime asare , nere ime asare . Naende iga twamanyire ng'a iga aikaransete ime asetore , as'Omoika atoeire .
62004001	Abanchani , timwancha ker'omoika , korende yeteme emeika , onye eruete ase Nyasaye : ekiagera ababani b'oborimo abange baorokire as'ense .
62004002	Iga mwayomanyire Omoika o Nyasaye : ker'omoika ogoteba ng'a Yesu Kristo ochire as'omobere orure ase Nyasaye :
62004003	naende ker'omoika otagoteba ng'a Yesu Kristo ochire as'omobere , torueti ase Nyasaye . Naende oyo noro omoika omobisa o Kristo buna mwaigure ng'a ngochare ; na bono otiekire kobao as'ense ime .
62004004	Inwe , abana bane abake , mwarure ase Nyasaye ; naende mwababuire : ekiagera oyore ime asemore ere nomonene kobua ere oyore as'ense .
62004005	Abwo nab'ense : as'ayio iga bagokwana ay'ense , ense ebaigwera .
62004006	Intwe iga tore aba Nyasaye : ere oyomanyete Nyasaye igagotoigwera , ere oyotari oyo Nyasaye tagotoigwa . Iga twayomanyire Omoika bw'ekeene , nomoika bw'ogosira .
62004007	Abanchani , twanchane : ekiagera obwanchani nobwa Nyasaye ; na ker'oyobwanchire oiboirwe na Nyasaye , nere omomanyire Nyasaye .
62004008	Oyotancheti , tamomanyeti Nyasaye ; naki Nyasaye nobwanchani .
62004009	Iga obwanchani bwa Nyasaye bwarorekanire asetore , ekiagera Nyasaye omotomire Omwana oye omomoima as'ense , tonyore obogima asare .
62004010	Obo nabwo obwanchani , korende tai intwe gose twamwanchire Nyasaye , korende nere otwanchire intwe , akamotoma Omwana oye koba omobwatania as'ebibe biaito .
62004011	Abanchani , onye Nyasaye otwanchete iga , ntogwenerete naintwe gwanchana intwe as'intwe .
62004012	Tari omonto omororire Nyasaye kero kende gionsi . Gatoranchane , Nyasaye igaikaransete ime asetore , nobwanchani bwaye bwaikeranigwe ime asetore .
62004013	Iga twamanyire ng'a iga toikaransete ime asare , nere ime asetore , ekiagera otoeire as'Omoika oye .
62004014	Naintwe twarorire , nagoteba ng'a Tata omotomire Omwana koba Omokonyi bw'ense .
62004015	Ker'oyogoteba ng'a Yesu n'Omwana o Nyasaye , Nyasaye igaikaransete ime asare nere ase Nyasaye .
62004016	Naintwe twabomanyire obwanchani obware nabwo Nyasaye ime asetore nakobwancha . Nyasaye nobwanchani , nere oyogoikaransa as'obwanchani , igagoikaransa ime ase Nyasaye , na Nyasaye ime asare .
62004017	Iga obwanchani bwaikeranigwe asetore erinde tobe noboremu ase rituko ri'ekina ; ekiagera , buna ere are , naboigo tore naintwe as'ense ime .
62004018	Obwanchani tibori nokoiroka : korende obwanchani oboikeranu iga bogotuguta okoiroka isiko , ekiagera okoiroka nkore nokoakwa ; nomonyene okoiroka taikeraniri as'obwanchani .
62004019	Intwe twanchire ekiagera ere ritang'ani natwanchete intwe .
62004020	Omonto karabore , Namwanchire Nyasaye , nere namogechete oyomwabo , nomorimo : naki oyotamwancheti oyomwabo ere oyo aroche , takonyara komwancha Nyasaye ekiagera tamorochi .
62004021	Nogochika oko twaeirwe nere , ere oyobwanchete Nyasaye , anche noyomwabo boigo .
62005001	Ker'omonto oyoranche ng'a Yesu nere Kristo , oiboirwe na Nyasaye : na ker'oyoramwanche omonyene okomoibora omwanchire noyo oiboirwe nere .
62005002	Ase ring'ana eri twamanyire ng'a twabanchire abana ba Nyasaye , gatoramwanche Nyasaye , nakobwata amachiko aye .
62005003	Naki obwo nabwo obwanchani bwa Nyasaye , ng'a tonyare kobwata amachiko aye : nayio amachiko aye tari amarito .
62005004	Naki ker'ekiaiboirwe na Nyasaye , iga gekobua ense : nokwo okobua gokobua ense , nokwegena gwaito .
62005005	Omonyene okobua ense ning'o , tatiga ere oyobwanchire ng'a Yesu n'Omwana o Nyasaye ?
62005006	Oyo nere ochire as'amache nas'amanyinga , Yesu Kristo ; tari as'amache oka , korende nas'amache namanyinga .
62005007	N'Omoika noro obaire kirori ekiagera Omoika noro ekeene .
62005008	Naki batato aba babaire kirori , Omoika , namache , namanyinga : nabatato aba iga babwataine as'amang'ana ayamo .
62005009	Gatorabwate oborori bwa mwanyabanto , noborori bwa Nyasaye nobonene kobua : ekiagera oborori bwa Nyasaye nobo , ng'a etiekire koba kirori as'Omwana oye .
62005010	Ere oyogwancha asare Omwana o Nyasaye nere ore noborori ime yaye : ere oyotancheti Nyasaye otiekire komokora omorimo ; ekiagera atancheti boria oborori bwarorirwe na Nyasaye as'Omwana oye .
62005011	Nabwo oborori , ng'a Nyasaye otoeire obogima bwa kare nakare , nobogima obwo iga bore as'Omwanaoye .
62005012	Oyore nere Omwana , nare nobogima ; oyotari nere Omwana o Nyasaye tari nobogima .
62005013	Nabarikeire amang'ana aya , erinde momanye ng'a more nobogima bwa kare nakare , inwe abwo mwarianchire erieta ri'Omwana o Nyasaye .
62005014	Nobo nabwo oboremu tore nabwo asare , erinde , gatorasabe egento buna anchete , igagotoigwa .
62005015	Naende gatoramanye ng'a igagotoigwa , eki togosaba gionsi , twamanyire ng'a intwe ntore na keria twasaba .
62005016	Omonto karamorore oyomwabo ogokora ekebe , getari ki'amakweri , nasabe , nere Nyasaye namoe obogima as'engecho y'abwo bagokora ebibe bitari bi'amakweri . Nkere ekebe kia amakweri : tintebeti ng'a asabe as'engecho y'ekio .
62005017	Kera eritari eria boronge nebibe : nkere ekebe getari ki'amakweri .
62005018	Twamanyire ng'a ker'omonto oiboirwe na Nyasaye takomocha ; korende ere oyoiboirwe na Nyasaye igakwerenda , noria omobe takomokuna .
62005019	Twamanyire intwe igatore aba Nyasaye , ense yonsi igeifearansete as'oria omobe .
62005020	Twamanyire ng'a Omwana o Nyasaye otiekire gocha , nere otoeire obong'aini , erinde tomomanye ere oyore bw'ekeene , naintwe iga tore ime asare ere oyo bw'ekeene , ime as'Omwana oye Yesu Kristo . Oyio nere ore Nyasaye bw'ekeene naende obogima bwa kare nakare .
62005021	Abana bane abake , erende emioyo yaino ase chisanamu .
63001001	Omogaka as'omokungu omochore , nabana baye nyanchete as'ekeene : korende tari inche bweka , korende baria bonsi bakemanyete keria ekeene ;
63001002	as'engecho ya keria ekeene geikaransete ime asetore , nakerokio nakebe amo naintwe goika kare nakare ,
63001003	Obuya , namabera , nomorembe bikorua ase Nyasaye Tata nas'Omonene oito Yesu Kristo bibe amo naintwe as'ekeene nas'obwanchani .
63001004	Nagokire mono ekiagera nabarorire abande as'abana bao bakogenda as'ekeene , buna twanyorete ogochika ase Tata .
63001005	Na bono omokungu , nagosabire , tari ng'a nakorikeire ogochika okoyia , korende koria twarenge nakorokwo korwa omochakano , ng'a twanchane .
63001006	Nobwo nabwo obwanchani , togende toyatunyane amachiko aye . Oko nakwo koria ogochika buna mwaigwete korwa omochakano ng'a mogende as'okwo .
63001007	Naki abang'ainereria abange basoire as'ense , abatari koorokia ng'a Yesu Kristo ngochare as'omobere . Oyio nere oria omong'ainereria naende omobisa o Kristo .
63001008	Erigererie emioyo yaino timoyasiria ayatwakorire , korende monyore eng'eria eng'ikeranu .
63001009	Ker'oyokogenderera atang'ane , ataikaranseti as'okworokereria kwa Kristo , tari na Nyasaye : ere oyoikaransete as'okworokereria kwa Kristo , omonto oyio nare na Tata n'Omwana nere .
63001010	Omonto karache asemore , nere atareteti okworokereria oko , timomoroisia as'enyomba yaino , gose timomokwania :
63001011	naki oyoramoe ogokwania obwatanire nemeremo yaye emebe .
63001012	Ekiagera ninde namang'ana amange aya nkobarikera , tindigeti koyarika as'ekaratasi newino : korende ninsemeretie gocha asemore gokwana nainwe obosio as'obosio , erinde omogoko oino oikeranigwe .
63001013	Abana b'omosubati omino ore omochore , bagokwanirie .
64001001	Omogaka ase Gaio omwanchani oyonyanchete as'ekeene .
64001002	Omwanchani , nasabire ogenderere buya as'amang'ana onsi , naende koba nobogima obuya , buna omoyo oo ore buya .
64001003	Naki nagogete mono ekero bachete abaminto nagoteba ekeene kiao , buna okogenda as'ekeene .
64001004	Tindi nomogoko ore omonene kobua oyo , koigwa ng'a abana bane bakogenda as'ekeene .
64001005	Omwanchani , gwakorire emeremo y'ekeene ase ker'emeremo kwabakoreire abwo abare abaminto nabageni ;
64001006	abarenge kirori as'obwanchani bwao as'obosio bw'ekanisa : nokore buya korabakobe as'erogendo rwao buna egwenerete ase Nyasaye .
64001007	Ekiagera as'engecho y'Erieta erio , bagasoka , tibanyoreti egento as'Ebisaku .
64001008	Nabo etogwenerete intwe kobaroisia abanto buna abwo , erinde tobe abakori emeremo amo nekeene .
64001009	Narigete ring'ana as'ekanisa , korende Diotrefe oyobwanchire koba oyo bwe ritang'ani gati asebare , tatwancheti .
64001010	As'ayio kondache , nimoinyorie ogokora kwaye agokora , agokwana obebe igoro asetore amang'ana amabe : gose taisaniri nayio , ere omonyene tari kobaroisia abaminto , nabaria bakorigia kobaroisia abatanga , nakobarusia as'ekanisa .
64001011	Omwanchani , tibwega obobe , korende ega ekere ekiya . Ere oyogokora amaya noyo Nyasaye : ere oyogokora amabe tamorochi Nyasaye .
64001012	Demetrio bwatoirwe nabanto bonsi , naende nakeria ekeene ekenyene . Naintwe intwensi twarorire , naye kwamanyire ng'a oborori bwaito nobw'ekeene .
64001013	Narenge namang'ana amange ngokorikera , korende tinyancheti gokorikera as'ewino nekaramu :
64001014	korende ninsemeretie gokorora ang'e nagokwana naye obosio as'obosio . Omorembe obe asore . Abasani baito bagokwanirie . Bakwanie abasani , ker'omonto as'erieta riaye .
64001015	
65001001	Yuda , omosomba o Yesu Kristo , oyomwabo Yakobo , as'abwo banchirwe ase Nyasaye Tata , barendire as'engecho ya Yesu Kristo , nyuma y'okorangerigwa .
65001002	Amabera nomorembe nobwanchani momenterwe .
65001003	Abanchani , ekero narenge gokora omokia mono kobarikera amang'ana ogotoreka gwaito intwe twensi , nkarora ng'a nengwenerete mbarikere , mborokererie moamereranie nomokia mono as'okwegena gwaetwe abachenu ara rimo rioka .
65001004	Naki mbare abanto besoine ase bobisi , abanto barikeretwe kare ekina eke , abanto batari ba boronge bakoonelmra obuya bwa Nyasaye oito bobe okorengereria kw'obotomani , nabarabwo bamokana Omonene oito ore bweka , n'Omonene oito Yesu Kristo .
65001005	Bono nanchire kobainyoria , nonva mwatiekire komanya aya onsi , buna Omonene nyuma y'okobakonya abanto as'ense ya Misiri , nabasiretie abatamwegenete .
65001006	Namalaika batarendete obonene bwabo , bakabotiga obomenyo bwabo , obabekire as'ekina keria ekenene as'ebisibo bia kare nakare inse as'omosunte .
65001007	Buna Sodomu na Gomora , nemechie yaetanaine , batunyanete obotomani as'engecho eyemo naba , bakagenda batunyane amang'ana ay'omobere atari aya boronge , yabekirwe koba ekiorokererio , bakonyora ekina ki'omorero o kare nakare .
65001008	Nabo naba , as'okorota kwabo . babeka omobere eubi , banga okogamberwa , barama obonene .
65001009	Korende Mikael , rilaika rinene , ekero aamereranetie na saitani nakwomana nere as'engecho y'omobere o Musa , tanyara komosoera as'amang'ana amabe , korende agateba , Omonene agokanie .
65001010	Korende abanto aba igabakorama amang'ana ayabatamanyeti : namang'ana bamanyete as'oboronge besaria naro buna ching'iti chitari nobong'aini .
65001011	Obobe nobwabo ! naki bagendete as'enchera ya Kain , na gwetuguta as'okomocha kwa Baalam , as'engecho y'eng'eria , nabarabwo basirire as'okomocha kwa Kora .
65001012	Abanto aba nebitare ebinyene emechando as'emeyega yaino y'obwanchani , abagbkora emeyega amo nainwe , nabo nabarisia abanyene bakwerisia , batari koiroka , namare atari namache , akoirwa nomwaga ; nemete yaarorokire amato etari namatunda , yakure eria kabere , nagosimorwa kegima ;
65001013	nemermdo y'enyancha etagotangeka , ekoorokia obosoku bwabo abanyene buna riuro , neching'enang'eni chigosira , echio omosunte noro emonga yabo chiabekeirwe kare nakare .
65001014	Na Enok , o gatano nakabere nyuma y'Adamu , nakwanete amang'ana ay'obobani igoro y'abwo , ogoteba , Rigereria Omonene nache nechilifu ikomi chi'abachenu baye ,
65001015	erinde abanachere abanto bonsi ekina , nakobanachera bonsi abatari nechingecho chia Nyasaye , as'engecho y'emeremo yabo yonsi baregokora as'ogotamosika Nyasaye , nas'engecho y'amang'ana amakong'u onsi abwo abanyene ebibe batamosigeti Nyasaye bagokwana igoro yaye .
65001016	Abanto aba nabanyene okwemurungania , nabanyene okwerera , bakogenda as'okorengereria kwabo , nemenwa yabo ekwana amang'ana ay'oboenenu amanene mono , banchereria abanto abanyene enibo as'engecho y'okwegwenera .
65001017	Korende inwe , abanchani , yainyore amang'ana akwanetwe kare nabatomwa b'Omonene oito Yesu Kristo ,
65001018	buna babatebetie as'ekero ki'omoerio , Nababeo abanto abanyene esekererio , bagotunya okorengereria kwabo abanyene .
65001019	Abanto abwo nabwo bakoreta ogwatananeka , abanto b'ense eye yoka , batari n'Omoika .
65001020	Korende inwe , abanchani , mweagache as'okwegena kwaino kore ogochenu , nagosaba as'Omoika Omochenu ,
65001021	erende as'obwanchani bwa Nyasaye , mokoganya amabera a Omonene oito Yesu Kristo , goika monyore obogima bwa kare nakare .
65001022	Babere abande abare nogotiting'ara ;
65001023	Korende abande bakonye as'okobataboria korwa omorero ; abande mobabere nokoiroka ; mokoyegechia eria eanga ebekire riko nomobere .
65001024	Asare ere oranyare kobarenda inwe timogochwa , nakobatenenia as'obosio bw'obonene bwaye motari nebimoa as'omogoko omonene ,
65001025	ere ore Nyasaye bweka Omokonyi oito ; asare ere obonene , nobonguru , nokobua , nechinguru ase Yesu Kristo korwa kare , na bono , na goika kare nakare . Amin .
66001001	Okomanoka kwa Yesu Kristo aetwe na Nyasaye , aborokie abasomba baye amang'ana agwenerete goikeranigwa bwango : agatoma as'okoboko kwe rilaika riaye komworokia omosomba oye Yohana ;
66001002	oyorenge kirori ase ring'ana ria Nyasaye nokogana kwa Yesu Kristo , amang'ana onsi ayaroche .
66001003	Nare negesio ere oyogosoma , nabarabwo bakoyaigwa amang'ana ay'obobani obo , nakoyakora ayarikireo : ekiagera ekero ng'ang'e kere .
66001004	Yohana ase chikanisa isano naibere chire as'Asia : Obuya bobe asemore nomorembe okorua asare ere oyoreo , noyorengeo , naende oyorache kobao ; nakorwa as'emeika etano nebere ere as'obosio bw'ekerogo kiaye ki'obonene ;
66001005	na korwa ase Yesu Kristo , oyore omorori omwegeni , omoiborwa bwe ritang'ani bw'abakure , nomogambi bw'abaruoti b'ense . Asare ere oyotwanchete nagotosibia ebibe biaito as'amanyinga aye ;
66001006	naende agatokora koba oboruoti , nabakuani ase Nyasaye , Is'oye ; nobonene nobonguru iga bore asare ere goika kare nakare . Amin .
66001007	Rigereria ngochare namare ; na ker'eriso narimorore , nabwo bamobetete ; nebisaku bionsi bi'ense nabirere as'engecho yaye . Nabo , Amin .
66001008	Inche n'Alifa n'Omega , omochakano nomoerio , otebire Omonene Nyasaye , oyoreo , oyorengeo , noyorache kobao , Omobui .
66001009	Inche Yohana , omomura omino nomobwatani amo nainwe as'emechando noboruoti noboremereria bore ime ase Yesu Kristo , narenge as'egesinka gekorokwa Patimo , as'engecho ye ring'ana ria Nyasaye nas'okogana kwa Yesu .
66001010	Narenge as'Omoika rituko ri'Omonene , nkaigwa eriogi rinene nyuma yane , buna eriogi ri'egetureri ,
66001011	rikobora , Inche n'Alifa n'Omega , oyo bw'omochakano , noyo bw'omoerio . Ebi kwarora birike as'ebuku , oyetome ase chikanisa isano naibere chire as'Asia ; as'Efeso , na Sumurina , na Perigamo , na Thuatera , na Saridi , na Filadelifia , na Laodikia .
66001012	Ngeonchora ndirore riria eriogi rigokwana nainche . Ngachia gweonchora , nkarora ebibekerero bie chitaya bitano nabibere bi'ethahabu ;
66001013	gati gati ase biria ebibekerero nkarora omonto omogwekano bw'Omwana-o-mwanyabanto , bweboeti eanga eigete amagoro , nagosibwa norokini rw'ethahabu egekuba .
66001014	Omotwe oye netukia yaye iga yarenge endabu buna amarionya amarabu , buna amagena embura ; namaiso aye buna ogwoka kw'omorero ;
66001015	namagoro aye buna etai yatinyigwe mono buna iga yasibigwe ase eriko ri'omorero ; neriogi riaye buna eriogi ri'amache amange ,
66001016	Nere igarenge neching'enang'eni isano naibere as'okoboko kwaye gw'okorio : nomoro ore omwoge chinsemo ibere , okorua as'omonwa oye : nobosio bwaye buna amasase erioba akobara ase chinguru chiaye .
66001017	Ngachia komorora nkagwa as'amagoro aye buna omonto okure . Akabeka okoboko kwaye gw'okorio igoro asende , agantebia , Toiroka : Inche noyo bw'omochakano noyo bw'omoerio ,
66001018	oyore Moyo ; nainche konya nakure , narigereria igande moyo goika kare nakare . Nainche ninde nebigorero bi'amakweri nebie chimbera .
66001019	Nabo , yarike amang'ana ayakwaroche , nayareo , naro arache koba nyuma as'ayio .
66001020	Obobisi bwe ching'enang'eni chiria isano naibere kwaroche as'okoboko kwane gw'okorio , nabiria ebibekerero bie chitaya chi'ethahabu bitano nabibere . chiria ching'enang'eni isano naibere namalaika a chiria chikanisa isano naibere , nabiria ebibekerero bitano nabibere kwaroche nechikanisa isano naibere .
66002001	Ase rilaika ri'ekanisa ere as'Efeso rika : Ayagokwana ere oyochibwatete ching'enang'eni isano naibere as'okoboko kwaye gw'okorio , oyokogenda gati gati ase biria ebibekerero bitano nabibere bi'ethahabu :
66002002	namanyire ogokora kwao , emechando yao , noboremereria bwao , nekiagera otari konyara kobwatana nabanto ababe , naende okabatema baria bakweroka abatomwa , nabarabwo taibo , okabarora ng'a nab'oborimo ;
66002003	naende okaremereria , nas'engecho yane , naende toroseti .
66002004	Korende ninde nering'ana eri igoro asore , ekiagera gwatigire obwanchani bwao bwe ritang'ani .
66002005	Nabo , inyora ase kwagwerete , oonchoke , okore ogokora kwao kwe ritang'ani . Korende , otakoreti bo , ninchiche asore bwango , nindusie ekebekerero kiao aas'aye , otaonchogeti .
66002006	Korende nore nering'ana eri buna kwagechire ogokora kw'Abanikolaiti , okwo ngechete nainche .
66002007	Ere oyore namato , aigwe ring'ana eri Omoika ogochitchia chikanisa . Ere oyorabue , nimoe koria amatunda ay'omote bw'obogima ore gati gati as'Omogondo o Nyasaye .
66002008	Nase rilaika ri'ekanisa ere ase Sumurina rika : Ayagokwana ere oyore bw'omochakano nomoerio , orenge konya okure , akaba moyo .
66002009	Namanyire ogochandwa kwao nobotaka bwao ( korende nore nobonda ) , nokoramwa kwabo bagoteba ng'a n'Abayahudi , nabarabwo taibo , nesunagogi ya Saitani ,
66002010	Toiroka ayio arache gogochanda bwango : rigereria , omosoeri nabarute abande asemore echela ime monyare gotemwa ; nainwe namobe nogochandwa amatuko ikomi . Obe omwegeni goika ogokwa , nainche ninkoe egutwa y'obogima .
66002011	Oyore namato aigwe ring'ana eri Omoika ogochitebia chikanisa . Ere oyorabue takonyorekana nobororo bw'amakweri akabere .
66002012	Nase rilaika ri'ekanisa ere Perigamo , rika : Ayagoteba ere oyore nomoro omwoge chinsemo ibere :
66002013	namanyire aas'oikaransete , nao as'ekerogo ki'obonene bwa Saitani : naye noribwatete mono erieta riane , naye togokaneti okwegena kwane , nonya nas'amatuko Antipa omorori one , omwegeni one , oyoitetwe egati yaino , agwo aas'aikaransete Saitani .
66002014	Korende ninde namang'ana amake igoro asore , ekiagera nore nabanto aria babwatete okworokereria kwa Balaam , ere oyomworogetie Balaki abeke okogochwa as'obosio bw'abana b'Isiraeli , as'okobiria ebinto biaruetwe ebing'wanso ase chisanamu , nagotomana .
66002015	Naboigo aye naye nore nabanto bakobwatete okworokereria kw'Abanikolaiti , okwo ngechete .
66002016	Onchoka ; otaonchogeti ninchiche asore bwango , ninkore esegi igoro as'abwo nomoro bw'omonwa one .
66002017	Ere oyore namato aigwe ring'ana eri Omoika ogochitebia chikanisa . Ere oyorabue nimoe koria ensemo ya maana abisire , nainche nimoe rigena rirabu , n'igoro ase rigena erio ririkwe erieta riyia , erieta ritamanywe nomonto tatiga ere oyorieirwe .
66002018	Nase rilaika ri'ekanisa ere ase Thuatera rika ; Ayagokwana Omwana o Nyasaye , ere oyore namaiso buna ogwoka kw'omorero , namagoro aye omogwekano bw'etai yatinyigwe mono .
66002019	Namanyire ogokora kwao , nobwanchani bwao nobosomba bwao nokwegena kwao noboremereria bwao : naende ogokora kwao kw'omoerio , kwabuire koria kwe ritang'ani ,
66002020	Korende ninde namang'ana aya igoro asore , ekiagera kwamotigire oria omokungu Yezebel , ere oyokweroka omobani ; nere iga akworokereria abasomba bane nakobasiria , banyare gotomana , nakoria ebinto biarurue ebingwanso ase chisanamu .
66002021	Nainche namoeire ribaga anyare goonchoka ; nere tarigeti goonchoka atige obotomani bwaye .
66002022	Rigereria , nimotugute as'oborere , nabwo batomanire amo nere banyore ogochandwa okonene , bataonchogeti ogokora kwabo .
66002023	Nainche nimbaite abana baye namakweri . Nechikanisa chionsi nachimanye ng'a inche ninyare komana ebirengererio bi'emioyo ime : ninche nimoe ker'oyomo oino koreng'ana nogokora kwaino .
66002024	Korende nabatebirie inwe , abande bare ase Thuatera , abwo bonsi batari nokworokereria oko , batabomanyeti obobisi bwa Saitani , buna bagoteba ; Tinkobeka igoro asemore egurube ende .
66002025	Korende eki more nakio kebwate , goika nchiche .
66002026	Nere oyorabue nagokorenda ogokora kwane goika omoerio , nimoe okobua igoro as'ebisaku :
66002027	nere nabagambie nenyimbo y'ekioma , buna ebinto bi'omokori chinyongo bigwatwa ebisamunye ; buna nanyorete ase lata one :
66002028	nainche nimoe eng'enang'eni ya mambia .
66002029	Ere oyore namato aigwe ring'ana eri Omoika ogochitchia chikanisa .
66003001	Nase rilaika ri'ekanisa ere ase Saridi rika : Ayagokwana ere oyore nemeika etano nebere ya Nyasaye , nachiria ching'enang'eni isano naibere : Namanyire ogokora kwao , ekiagera nore nerieta ng'a'igore moyo , naye gwakure .
66003002	Obe omorendi , oyakore amang'ana ayatigarete , ayare ang'e gokwa : naki tindochi ogokora kwao gwaikeranire as'obosio bwa Nyasaye ,
66003003	Nabo inyora buna kwanyorete , naende buna kwaigwete ; yabwate ayio nakoonchoka . Korende otarendeti ninchiche asore buna omoibi , naye tokomanya ensa ngocha asore .
66003004	Korende nore namarieta amake ase Saridi , abanto batachibegeti chianga chiabo eubi : nabarabwo nabagende amo nainche ase chianga chindabu , ekiagera bagweneire .
66003005	Ere oyorabue nabekwe chianga chindabu ; nainche tinkoritinyia erieta riaye korwa as'ebuku y'obogima nonya ng'ake , nainche nindiatore erieta riaye as'obosio bwa Tata one , nas'obosio bw'amalaika aye .
66003006	Ere oyore namato aigwe ring'ana eri Omoika ogochitebia chikanisa ,
66003007	Nase rilaika ri'ekanisa ere ase Filadelifia rika ; Ayagokwana ere oyore omochenu , ore bw'ekeene , oyore nekeigorero gia Daudi , oyokoigora naende onde tari ogosieka , nere ogosieka gose onde tari okoigora .
66003008	Namanyire ogokora kwao . ( Rora , nakoeire egesieri keigoire as'obosio bwao , gose onde tari oranyare gosieka ) , ekiagera nore nechinguru chinke , naye kwarirendire ring'ana riane , gose torikaneti erieta riane .
66003009	Rora , nakoeire abare b'esunagogi ya Saitani , bagoteba ng'a barabwo n'Abayahudi , nabarabwo taibo , korende iga bagoteba oborimo . Rora , nimbakore bache batung'ame amagoro ao , nakomanya ng'a ningwanchete .
66003010	Ekiagera kwaribwatire ring'ana ri'oboremereria bwane , nainche ninche ninkorende orue as'ensa y'ogotemwa , eyere ang'e gochera ense yonsi , kobatema abaikaransete igoro as'ense .
66003011	Rigereria , ninchiche bwango : bwata mono ekiore nakio , tacha omonto ayeire egutwa yao .
66003012	Ere oyorabue , nimokore esiro ase hekalu ya Nyasaye one , nere tagosoka koruao nonya ng'ake : nainche nindike igoro yaye erieta ria Nyasaye one , nerieta ri'omochie o Nyasaye one , Yerusalemu ore omoyia , ogoika korwa igoro ase Nyasaye one , nerieta riane omonyene , rire riyia .
66003013	Ere oyore namato aigwe ring'ana eri Omoika ogochitebia chikanisa .
66003014	Nase rilaika ri'ekanisa ere ase Laodikia rika ; Ayagoteba ere oyore Amin , omorori oyore omwegeni , omochakano bw'ebitongwa bia Nyasaye .
66003015	Namanyire ogokora kwao , ng'a tori omokendu gose tori ' morero ; anga mbuya onye nkwaba omokendu gose ' morero .
66003016	Nabo , ekiagera ore igatwa , gose tori omokendu gose omorero , ningotwe buna amate korwa as'omonwa one .
66003017	Ekiagera ogoteba , Inche nomonda , netenenkirie , tindigeti ' gento ; naye tomanyeti ng'a igore omonto bw'emechando , noyogochandeka , nomotaka , nomouko , nagetirianda :
66003018	ninkorigetie ogore asende ethahabu yasibigwe as'omorero , onyare koba omonda ; nechianga chindabu onyare kweboyia obosoku bw'egetirianda kiao tibororekana ; neriogo ri'amaiso okweaka amaiso ao , onyare korora .
66003019	Inche iga nkobakania bonsi abanyanchete , nakobaaka : nabo obe nomokia , nakoonchoka .
66003020	Rigereria , natenenire egesieri gotura ; omonto karaigwe eriogi riane nakoigora egesieri , ninsoe asare , nindagere amo nere , nere amo nainche .
66003021	Ere oyorabue , nimoe goikaransa amo nainche as'ekerogo kiane ki'obonene , buna inche nabuete ngaikaransa amo na lata one as'ekerogo kiaye ki'obonene ,
66003022	Ere oyore namato aigwe ring'ana eri Omoika ogochitebia chikanisa .
66004001	Erio nyuma as'aya nkarora , rora egesieri gekaigoka igoro , neriogi rie ritang'ani naigwete buna eriogi ri'egetureri , rigokwana nainche , rikobora , Rina goika aria , nainche ninkworokie amang'ana agwenerete koba korwa nyuma as'ayio .
66004002	Erio kegima narenge as'Omoika ; rora , ekerogo ki'obonene kiabekirwe igoro , n'igoro ase keria ekerogo naikaransete oyomo ;
66004003	nere oyoikaransete igarenge omogwekano buna rigena ria yasipi na saridio , nomokubinyongo bw'embura ogogeetanana ekerogo keria ki'obonene , buna zumaridi .
66004004	Nebirogo emerongo ebere nabine , bigeetanaine ekerogo ki'obonene : n'igoro ase biria ebirogo , nkarora abagaka emerongo ebere nabane , baikaransete , babekire chianga chindabu ; n'igoro as'emetwe yabo barenge nechigutwa chi'ethahabu .
66004005	Nase keria ekerogo ki'obonene gokorua okomesa nokogukura gw'enkoba namariogi . Nechitaya isano naibere chi'omorero chigwoka as'obosio bw'ekerogo keria ki'obonene , nero Emeika etano nebere ya Nyasaye .
66004006	Nas'obosio bwa keria ekerogo ki'obonene , omogwekano bw'enyancha y'ekerore ekerabu se , buna kirusitallo ; na gati gati keria ekerogo ki'obonene , nechinsemo chionsi chie keria ekerogo , ching'iti inye , chichire amaiso as'obosio na nyuma .
66004007	Neng'iti ye ritang'ani iga yarenge omogwekano bw'esibwori , neng'iti ya kabere omogwekano bw'emori , neng'iti ya gatatu enyene obosio buna obosio bw'omwana o mwanyabanto , neng'iti ya kane omogwekano bw'ensoti ekoiruruka .
66004008	Nechi ching'iti inye chire moyo , ker'eyemo iga yarenge nechimbaba isano nemo , chinsemo chionsi , na ime iga chichire namaiso : nachirochio tichigotimoka ' mobaso na ' botuko , iga chigoteba , Omochenu , omochenu , omochenu , n'Omonene Nyasaye Omobui , oyorenge aroro , nere nao are , nere oyorache kobao .
66004009	Nechi ching'iti chire moyo , chiramoe ere oikaransete igoro as'ekerogo ki'obonene ere ore moyo goika kare nakare , obonene nogosika , nokobaka ,
66004010	erio aba abagaka emerongo ebere nabane nabagwe as'obosio bwaye oyoikaransete as'ekerogo ki'obonene , nabarabwo nabamosasime ere oyore moyo goika kare nakare , nabarabwo nabatugute chi gut wa chiabo as'obosio bw'ekeiogo ki'obonene , bagoteba ,
66004011	Kwagweneire , Omonene , Nyaiaye oito , kobonyora obonene nogosika nokobua : naki aye naye kwabitongete ebinto bionsi ; nekiagera as'obwanchani bwao iga biabete aroro , bigatongwa .
66005001	Nkarora as'okoboko gw'okorio kw'oyoikaransete igoro as'ekerogo ki'obonene ebuku erikire ime na nyuma , yabekirwe chimanyererio bitano nabibere .
66005002	Nkarora rilaika omonyene chinguru okorandia negeturi ekenene , Ning'o ogwenerete koyeigora ebuku nagosibora ebimanyererio biaye ?
66005003	Tarenge monto igoro , nonya igoro as'ense , nonya inse as'ense , oyonyarete koyeigora ebuku gose koyerigereria .
66005004	Nkarera mono ekiagera atarorekanete omonto ogwenerete koyeigora ebuku na koyesoma , gose koyerigereria .
66005005	noyomo bwa baria abagaka agantebia , Torera ; rora , Esibwori ere as'egesaku kia Yuda , ritina ria Daudi , ere onyorire okobua gw'okoigora ebuku nakobisansora biria chimanyererio bitano nabibere .
66005006	Nkarora , gati gati y'ekerogo ki'obonene neve ching'iti inye echire moyo , na gati gati ya baria abagaka , Emanwa y'Eng'ondi eteneine , igere buna yaitirwe , enyene chingunchara isano naibere , namaiso atano nabere , eichire n'Emeika etano nebere ya Nyasaye , yatomirwe as'ense yonsi .
66005007	Agacha , akayebogoria ebuku as'okoboko gw'okorio kwaye oyoikaransete igoro as'ekerogo keria ki'obonene .
66005008	Goika ochia koyebogoria ebuku eria , ching'iti inye chire moyo nabaria abagaka emerongo ebere nabane bakagwa as'obosio bw'Emanwa y'Eng'ondi , ker'oyomo obo nare nobokano , nchitabo bi'ethahabu , bichire amanukato , ekiagera naro nogosaba kw'Abachenu .
66005009	Nabarabwo bagotera ogotera okoyia bagoteba , Kwagweneire aye koyebogoria ebuku nakobigora chimanyererio biaye , naki ngwaitetwe , okamogorera Nyasaye as'amanyinga ao abanto ba ker'eamate , nemenwa , nabanio , nchisaku .
66005010	okabakora koba oboruoti nabakuani ase Nyasaye oito : nabarabwo bakogamba igoro as'ense .
66005011	Nkarora , nkaigwa eriogi ri'amalaika abange chinsemo chionsi chia keria ekerogo ki'obonene , nachiria ching'iti chire moyo , nabaria abagakaj nokobara kwabo , chilifu ikomi ara chilifu ikomi , ne chilifu ara chilifu ,
66005012	bagoteba as'eriogi rinene , Yagweneire Emanwa y'Eng'ondi eyaitetwe konyora okobua , nobonda , nobong'aini , nechinguru , nogosikwa , nobonene , nogosesenigwa .
66005013	Na ker'egetongire ekere igoro , n'igoro as'ense , n'inse as'ense , n'igoro as'enyancha , nebinto bionsi bire ime aroro , nkabigwa , bigoteba , Egesio nogosika nobonene nokobua nas'ere oyoikaransete igoro as'ekerogo ki'obonene , nas'Emanwa y'Eng'ondi goika kare nakare ,
66005014	Na chiria ching'iti inye chire moyo chikabora , Amin . Nabaria abagaka emerongo ebere nabane bakagwa bakamotung'amera ere ore moyo kare nakare .
66006001	Nkarora agwo ekero Emanwa y'Eng'ondi egachia koigora ekemo ase biria ebimanyererio , nkaigwa eyemo ase chiria ching'iti chire moyo ekobora , buna eriogi ri'okogukura , Nchuo , orore .
66006002	Nkarora , naende rora , ebarasi endabu , nere oyoyerinete narenge nobota ; akaegwa egutwa : agasoka , akabua naende anyare kobua .
66006003	Agachia koigora ekemanyererio gia kabere , nkayeigwa eng'iti ya kabere ekobora , Inchuo orore ,
66006004	egasoka ebarasi ende embariri mono , nere oyoyerinete naetwe koyorusia omorembe as'ense , erinde baitane barabwo ase barabwo : ekaegwa omoro omonene .
66006005	Agachia koigora ekemanyererio gia gatato nkayeigwa eng'iti ya gatato ere moyo ekobora , Inchuo , orore . Nkarora , ebarasi emwamu , nere oyoyerinete narenge neratili y'okorenga as'okoboko kwaye .
66006006	Nkaigwa eriogi gati gati ye ching'iti inye chire moyo , rikobora , Ekemunu ki'engano as'eshilingi , nebimunu bitato bia shairi as'eshilingi , toyasaria amaguta nedivai .
66006007	Agachia koigora ekemanyererio gia kane , nkaigwa eriogi ri'eng'iti ya kane ekobora , Inchuo , orore ,
66006008	Nkarigereria , nkarora , ebarasi y'erangi ematosi : nere oyoyerinete erieta riaye n'Amakweri , ne chimbera chimotunyaine . Bakaegwa okobua igoro as'ensemo ya kane y'ense baite as'omoro bw'esegi , nas'enchara , nas'amakweri , nase ching'iti chi'orosana chi'ense .
66006009	Agachia koigora ekemanyererio gia gatano , nkarora inse as'amathabau emeika yabo abwo baitetwe as'engecho ye ring'ana ria Nyasaye , nas'engecho y'obogani barenge nabwo .
66006010	Bakarera neriogi rinene , bagoteba , Aye Omonene , omochenu , omonyene ekeene , ngoika ririri orabanachere ekina nakorusia egesiomba amanyinga aito as'abwo baikaransete igoro as'ense ?
66006011	Bakaegwa ker'oyomo eanga entambe endabu ; bagatebigwa batimoke ake ekero egeke , goika goikerane okobara kw'abachore barabwo nabamwabo baranyare goitwa buna barabwo .
66006012	Nkarora , gakoigora ekemanyererio kia gatano narimo , norenge omotengecho omonene bw'ense ; erioba rikaba rimwamu buna etukia y'egunia emwamu , omotienyi okaba buna amanyinga ;
66006013	ching'enang'eni chikagwa igoro as'ense buna omoko okoiyeria amako aye , gokonyegerigwa nembeo enyinge .
66006014	Igoro ekarusigwa buna risankwa rikoringwa , na ker'egetunwa negesinka bikang'anyigwa birue aas'abo ,
66006015	Nabaruoti b'ense , nabanene , nabanda , nabatang'ani esegi , abanyene chinguru , na ker'omosomba , nomobiare , bakebisa as'amabwago ense , nas'ebitare bi'ebitunwa ;
66006016	bakabitebia ebitunwa nebitare , Togwere , totube , titorora obosio bwaye oyoikaransete as'ekerogo ki'obonene , nonya nendamwamu y'Emanwa y'Eng'ondi :
66006017	naki rituko rire rinene ri'endamwamu yabo yachire ; ning'o oranyare gotenena ?
66007001	Nyuma as'aya nkarora amalaika bane bateneine ase chinsemo inye chi'ense , bagochitanga chimbeo inye chi'ense , embeo tegusa igoro as'ense , nonya igoro as'enyancha , nonya igoro as'omote onde bwonsi .
66007002	Nkarora rilaika rinde , rikorina korwa aas'erioba rikorua , ore nekemanyererio kia Nyasaye ore moyo : akabaakera egeturi as'eriogi rinene , baria amalaika bane baetwe gosaria ense nenyancha ,
66007003	bagoteba , Timosaria ense gose enyancha , nonya nemete goika ekero toratieke kobabeka ekemanyererio abasomba b'Omonene Nyasaye igoro as'amasio abo .
66007004	Nkaigwa okobara kwabo ababekirwe ebimanyererio , ase ker'egesaku ki'abana b'Isiraeli , abanto chilifu emia nemerongo ene nabane .
66007005	Ab'egesaku kia Yuda chilifu ikomi naibere ababekirwe ekemanyererio : Ab'egesaku kia Reuben chilifu ikomi naibere : Ab'egesaku kia Gad chilifu ikomi naibere :
66007006	Ab'egesaku ki'Asher chilifu ikomi naibere : Ab'egesaku kia Nafutali chilifu ikomi naibere : Ab'egesaku kia Manase chilifu ikomi naibere :
66007007	Ab'egesaku kia Simion chilifu ikomi naibere : Ab'egesaku kia Lawi chilifu ikomi naibere : Ab'egesaku ki'Isakaru chilifu ikomi naibere :
66007008	Ab'egesaku kia Zabulon chilifu ikomi naibere : Ab'egesaku kia Yusufu chilifu ikomi naibere : Ab'egesaku kia Benjamin chilifu ikomi naibere ababekirwe ekemanyererio .
66007009	Erio nyuma as'aya nkarora , rora omosangerereko omonene mono ekiagera omonto tarenge ore konyara koyobara , abanto ba ker'ebisaku , neamate , nabanto , nemenwa , bateneine as'obosio bw'ekerogo keria ki'obonene , nas'obosio bw'Emanwa y'Eng'ondi , babekirwe chianga chindabu , bare namato amakendo amaboko abo ;
66007010	bakorera as'eriogi rinene bakobora , Ogotoreka ase Nyasaye oito oyoikaransete as'ekerogo ki'obonene , nas'Emanwa y'Eng'ondi .
66007011	Namalaika bonsi bateneine chinsemo chionsi chi'ekerogo ki'obonene , nase chinsemo chi'abagaka nase biria ebitongwa bine bire moyo ; bakagwa maumama as'obosio bw'ekerogo ki'obonene , bakamosasima Nyasaye ,
66007012	bakobora , Amin : Ogosesenigwa , obonene , nobong'aini , nokobaka , nogosika , nokobua , nechinguru , ase Nyasaye oito goika kare nakare . Amin .
66007013	Akairaneria oyomo bwa baria abagaka agantebia , Abanto aba babekirwe chianga chindabu mbarabi ? ng'ai barure ?
66007014	Nkamotebia , Omonene one kwamanyire aya aye . Agantebia , Aba nabwo barure as'emechando eria emenene , nabarabwo basibirie chianga chiabo bagachikora chindabu as'amanyinga Emanwa y'Eng'ondi .
66007015	As'ayio nakio kiagera bare as'obosio bw'ekerogo ki'obonene kia Nyasaye ; nabarabwo iga bakomokorera ' mobaso nabotuko ase hekalu yaye ; nere oyoikaransete as'ekerogo ki'obonene narambore eema yaye igoro asebare .
66007016	Tibakoigwa enchara naende , tibakoigwa erang'o naende ; nonya nomobaso tokobaaka , nonya neriberera rinde rionsi .
66007017	Naki Emanwa y'Eng'ondi ere gati gati as'ekerogo ki'obonene nabarisie , nere nabarae ase chinsoko chi'amache are moyo ; na Nyasaye nayatinyie amariga onsi as'amaiso abo .
66008001	Goika agachia koigora ekemanyererio gia gatano nakabere igoro agakirakiri as'ekero gi'enusu y'ensa .
66008002	Nkabarora amalaika batano nababere bateneine as'obosio bwa Nyasaye , bakaegwa ebitureri bitano nabibere .
66008003	Rilaika rinde rigacha rigatenena obosio bw'amathabau , ore negetabo gi'ethahabu , akaegwa amanukato amange anyare koyabeka amo nogosaba kw'abachenu bonsi igoro as'amathabau y'ethahabu are as'obosio bw'ekerogo ki'obonene .
66008004	Nerioki ri'aria amanukato rikarina amo nogosaba kw'abachenu , as'okoboko kwa rilaika , as'obosio bwa Nyasaye .
66008005	Rilaika rigakebogoria egetabo , rigageichoria omorero bw'amathabau , akayoruta igoro as'ense ; ekaba neriogi nenkoba nokomesa nomotengecho bw'ense .
66008006	Nabaria amalaika batano nababere abanyene ebitureri bitano nabibere bakebeka ang'e banyare kobibugia .
66008007	Rilaika rie ritang'ani rikabugia egetureri , ekaba embura y'amagena nomorero bisang'aine namanyinga , bikarutwa igoro as'ense : ensemo ya gatato y'ense egasambwa , ensemo ya gatato y'emete egasambwa , obonyansi bwonsi obobese bogasambwa .
66008008	Rilaika ria kabere rikabugia egetureri , negento buna omogwekano bw'egetunwa ekenene gegwoka omorero , gekarutwa as'enyancha : ensemo ya gatato y'enyancha ekaba amanyinga .
66008009	Bigakwa ensemo ya gatato y'ebitongire bire as'enyancha , ebire moyo ; ensemo ya gatato y'amato agasarigwa .
66008010	Rilaika ria gatato rikabugia egetureri , eng'enang'eni enene ekagwa korwa igoro , yarenge gwoka buna etaya , ekagwa igoro as'ensemo ya gatato ye chindoche , n'igoro ase chinsoko chi'amache .
66008011	Nerieta riaye eng'enang'eni eria iga ekorokwa Abisintho : nensemo ya gatato y'amache ekaba abisintho ; nabanto abange bagakwa as'amache ayio ekiagera abekirwe obororo .
66008012	Rilaika ria kane rikabugia egetureri , ensemo ya gatato y'erioba ekaakwa , nensemo ya gatato y'omotienyi , nensemo ya gatato ye ching'enang'eni , erio ensemo ya gatato ebekwe omosunte , omobaso tobara ensemo ya gatato yaye , nonya noboruko boigo .
66008013	Nkarora , nkaigwa ensoti ekoiruruka gati gati igoro , egokwana neriogi rinene , Obobe , obobe , obobe , nobwabo , abaikaransete igoro as'ense , as'engecho y'eriogi ritigarete ri'ebitureri bi'amalaika batato , bare ang'e kobugia .
66009001	Rilaika ria gatano akabugia egetureri , nkarora eng'enang'eni ekorua igoro , ekogwa igoro as'ense ; akaegwa ekeigorero ki'engoro y'eora .
66009002	Akayeigora engoro y'eora ; erioki rigasoka korwa engoro eria buna erioki ri'eriko rinene ; nerioba nomoika bikabekwa omosunte as'engecho y'erioki riria ri'engoro .
66009003	chingige chikarua as'erioki riria , chikagenda igoro as'ense , chikaegwa chinguru buna chinguru chia nge y'ense .
66009004	chigatebigwa tichiria obonyansi bw'ense nonya negento kende gionsi kere ekebese , gose omote onde bwonsi , tatiga abanto baria batari nekemanyererio kia Nyasaye as'amasio abo .
66009005	Bakaegwa ogochika tibabaita , korende babachande emetienyi etano : nokoromwa kwabo iga kwarenge buna okoromwa kwa nge , gekoroma omonto .
66009006	Nas'amatuko aria mwanyabanto nabarigie amakweri , nabarabwo tibakoyarora ; nabarigie ogokwa , namakweri nabatame .
66009007	Nebieni bie chingige chiria iga bire buna chibarasi chiabekirwe ang'e as'esegi ; n'igoro as'emetwe yabo buna chigutwa , omogwekano obo nethahabu , namasio abo igare buna amasio aya mwanyabanto .
66009008	Nigo barenge netukia buna ney'abakungu . Namaino abo igarenge buna amaino chisibwori .
66009009	Nabarabwo iga barenge namasabo buna chiganchwa chi'ebioma ; neriogi rie chimbaba chiabo iga riarenge buna eriogi rie chigari , na buna chibarasi chinyinge chikogenda bwango as'esegi .
66009010	Naende nchire nebimincha buna ebia nge , igachire nemchurera as'ebimincha biabo . Nechinguru gochanda mwanyabanto emetienyi etano .
66009011	N'igoro asechire nchire nomoruoti , rilaika ri'eora : erieta riaye as'Ekeibirania Abaddon , nas'Ekeyunani erieta riaye Apollion .
66009012	Obobe bwe ritang'ani bwaetire , Rora , amabe abere atigarete , arache nyuma .
66009013	Rilaika ria gatano narimo rikabugia egetureri , nkaigwa eriogi erimo rikorua use chiria chingunchara chi'amathabau ay'ethahabu , ayare as'obosio bwa Nyasaye ,
66009014	rikoritebia riria rilaika ria gatano narimo orenge negetureri , Basibore amalaika bane basibire as'oroche oronene Eufarati .
66009015	Baria amalaika bane bagasiborwa , ababegetwe ang'e as'ensa eria nerituko nomotienyi nomwaka , banyare goita ensemo ya gatato ya mwanyabanto .
66009016	Nokobara kw'emeganda erinete chibarasi ne chimilion chimia ibere .
66009017	Naboigo nachiroche chibarasias'okorora kwane , nabwo baikaransete igoro ase chire , mbare nebioma ebikuba biabo buna nebi'omorero , na samawati , nekebiriti : nemetwe ye chibarasi echio buna emetwe ye chisibwori ; nakorua as'emenwa yabo yaruete omorero nerioki nekebiriti .
66009018	Ensemo ya gatato ya mwanyabanto bagaitwa as'atato ayio , as'omorero oyio nerioki erio nekebiriti ekio , kiaruete as'emenwa yabo .
66009019	Naki chinguru chiabo chibarasi nas'emenwa yabo , nas'ebimincha biabo : naki ebimincha biabo nomogwekano bwe ching'iti , echire nemetwe , ase ero iga chikoroma .
66009020	Na mwanyabanto batigarete , bataitetwe as'amaakwa ayio , tibeitetie as'emeremo y'amaboko abo erinde tibasasima ebirecha , nechisanamu chi'ethahabu , nechi'efetha , nechi'etai , nechi'amagena , nechi'emete ; chitakonyara korora , nonya nkoigwa , gose kogenda :
66009021	nonya nogoita kwabo tibeitetie , nonya noborogi bwabo , nonya nobotomani bwabo , nonya nokoiba kwabo .
66010001	Nkarora rilaika rinde rire nechinguru ogoika korwa igoro , bweboete rire ; nomokubinyongo bw'embura igoro as'omotwe oye , obosio bwaye bwarenge buna erioba , namagoro aye buna chisiro chi'omorero ;
66010002	nas'okoboko kwaye narenge nebuku enke yamanoirwe : akabeka okogoro kwaye gw'okorio igoro as'enyancha , nogw'okobee igoro as'ense ;
66010003	akarera as'eriogi rinene , buna esibwori ekoruma : agachia korera buna chinkoba isano naibere chikoaka eriogi riabo .
66010004	Ekero chinkoba isano naibere chigachia koaka eriogi riabo nkaba ang'e korika : nainche nkaigwa eriogi rikorua igoro rigoteba , Yabeke ekemanyererio amang'ana aya atebwa nechinkoba isano naibere , toyarika .
66010005	Na riria rilaika naroche agatenena igoro as'enyancha na igoro as'ense akaimokereria okoboko kwaye korigereria igoro .
66010006	Agatiana as'ere ore moyo goika kare nakare , oyotongete igoro nebinto bireo , nense nebinto bireo , nenyancha nebinto bireo , ng'a tigekoba ekero nyuma as'aya :
66010007	tariga as'amatuko aria aya rilaika ria gatano nakabere karabe ang'e koaka , erio agwo obobisi bwa Nyasaye naboikeranigwe , buna aria amang'ana amaya abarandeitie abasomba baye ababani .
66010008	Neriogi riria naigwete korwa igoro riakwanete nainche naende , rigateba , Genda oyebogorie ebuku eria enke yamanoirwe as'okoboko kwa riria rilaika riteneine igoro as'enyancha n'igoro as'ense .
66010009	Nkarigendera rilaika riria nkamotebia , Ing'a ebuku eria enke . Agantebia , yebogorie , oyerie ; nero nekobeke obororo enda yao , korende as'omonwa oo nebe enyansu buna oboke .
66010010	Nkayebogoria ebuku eria enke as'okoboko kwa rilaika riria nkayeria ; nero akaba enyansu buna oboke as'omonwa one , ngachia koyeria enda yane ekabekwa obororo .
66010011	Agantebia , Nekogwenerete kobana naende igoro as'abanto abange nas'ebisaku , nemenwa , nabaruoti .
66011001	Nainche nkaegwa emoti omogwekano bw'enyimbo : oyomo agantebia , Imoka , oyerenge hekalu ya Nyasaye , namathabau , nabwo bagosasima aroro .
66011002	Nekio ekeoreri kere isiko ase hekalu , ogetige isiko , tokerenga ; naki ebisaku biakeeirwe ekio : nabarabwo nabayotache omochie omochenu emetienyi emerongo ene nebere .
66011003	Nainche nimbae abwo abarori bane babere , nabwo nabaorokie obobani amatuko elifu eyemo nechimia ibere namerongo etano nomo , babekirwe chianga chie chigunia .
66011004	Abwo nabwo eria emezeituni ebere nabiria ebibekerero bie chitaya bibere biteneine as'obosio bwa Nyasaye bw'ense .
66011005	Nomonto kararigie kobachanda , omorero norue as'emenwa yabo nakobaria ababisa babo : nomonto kararigie kobachanda , naboigo emogwenerete aitwe .
66011006	Aba mbare nokobua gosieka igoro , embura tenyara gotwa as'amatuko ay'obobani bwabo : naende mbare nokobua igoro as'amache koyaonchora koba amanyinga , nakoyeaka ense ase ker'okoakwa , koreng'ana buna barigetie .
66011007	Ekero barakore oborori bwabo , eria eng'iti ekorua as'eora nekore esegi nabarabwo , nere nababue nakobaita .
66011008	Nebitondo biabo nabibe as'enchera y'omochie oria omonene okorokwa as'engecho y'omoika Sodomu , na Misiri , aas'Omonene obo abambetwe .
66011009	Na korwa as'abwo abanto , neamate , nemenwa , nebisaku , nababirigererie ebitondo biabo amatuko atato nenusu , tibagotiga ebitondo biabo bibekwe embera ime .
66011010	Nabarabwo abaikaransete igoro as'ense nabakore omogoko igoro asebare nagochenga : nabairerane ebiegwa ; ekiagera ababani abwo babere bakabachanda barabwo abaikaransete igoro as'ense .
66011011	Brio nyuma as'amatuko atato nenusu omoika ore moyo okorua ase Nyasaye okabasoa , bagatenena ; okoiroka okonene gokabagwera abanto babaroche .
66011012	Bakaigwa eriogi rinene korwa igoro rikobatebia , Rina goika aria . Bakarina igoro as'amare ; ababisa babo bakabarigereria .
66011013	Nas'ensa eria ekaba omotengecho bw'ense omonene , nensemo y'ikomi y'omochie ekagwa ; abanto chilifu isano naibere bagaitwa as'omotengecho oria : nabatigarete bagasogwa nomoondoko , bakamotogia Nyasaye o igoro .
66011014	Obobe bwa kabere bwaetire : rora , Obobe bwa gatato naboche bwango .
66011015	Rilaika ria gatano nakabere rikabugia egetureri ; akaba amariogi amanene igoro , agoteba , Oboruoti bw'ense bwabaire oboruoti bw'Omonene oito , nobwa Kristo oye : nere nagambe goika kare nakare .
66011016	Nabaria abagaka emerengo ebere nabane baikaranseteo as'obosio bwa Nyasaye as'chirogo bi'obonene biabo bakagwa maumama , bakamosasima Nyasaye ,
66011017	bagateba , Twakobakire Omonene Nyasaye , Omobui , oyore aroro , naende kwarenge arero , ekiagera kwabogoirie okobua kwao kore okonene , okagamba .
66011018	Nebisaku bikabea , endamwamu yao egacha , nekero bakogambigwa abakure , nekero gi'okobaa eng'eria yabo abwo abatomwa bao ababani , nabachenu , nabwo basigete erieta riao , abake nabanene , nakobasaria abwo bakoyesaria ense .
66011019	Hekalu ya Nyasaye ekaigorwa igoro ; nesanduku y'emuma ekarorekana ime ase hekalu yaye ; bikaba nokomesa , negeturi , nenkoba , nomotengecho , nembura y'amagena enyinge mono .
66012001	Negekone ekenene gekarorekana igoro , omokungu bweboetie erioba , nomotienyi orenge inse as'amagoro aye , n'igoro as'omotwe oye egutwa ya ching'enang'eni ikomi naibere .
66012002	Nere igsrenge morito : akarera , akaba nobororo nakoromwa aibore .
66012003	Egekone kende gekarorekana igoro ; rora enchoka enene embariri , eyarenge nemetwe etano nebere , nechingunchara ikomi , n'igoro as'emetwe yaye chigutwa isano naibere .
66012004	Nekemincha kiaye gegakurura ensemo ya gatato ye ching'enang'eni chi'igoro , nagochiyeria as'ense . Neria enchoka egatenena as'obosio bw'omokungu oria ore ang'e koibora , erio okoibora emorie omwana oye .
66012005	Akaibora omwana omoisia , oranyare kobigambia ebisaku bionsi nenyimbo y'ekioma ; nomwana oye akabogorigwa goika ase Nyasaye nas'ekerogo kiaye ki'obonene .
66012006	Omokungu oria agatama gochia eroro aas'aroseretigwe na Nyasaye , erio bamorende aroro amatuko elifu eyemo nechimia ibere nemerongo etano nomo .
66012007	Yarenge esegi igoro : Mikael namalaika aye bakarwana nenchoka ; enchoka ekarwana namalaika aye amo ;
66012008	nabarabwo tibabua nonya naase abo tarorekana naende igoro .
66012009	Enchoka egatugutwa , eria enene , eng'iti ya kare , ekorokwa Omogenki na Saitani , omong'ainereria bw'ense yonsi ; egatugutwa goika inse , namalaika aye agatugutwa amo nero .
66012010	Nkaigwa eriogi rinene igoro , rigoteba , Bono ogotoreka gwaito kwabaire , nokobua , nobonda bwa Nyasaye oito , nokobua gwa Kristo oye ; naki otugutirwe omosoeri bw'abaminto , okobasoera as'obosio bwa Nyasaye oito , omobaso nobotuko .
66012011	Nabarabwo bakamobua as'amanyinga Emanwa y'eng'ondi , nase ring'ana ri'okogana kwabo ; tibancha obogima bwabo nonya ngoika ekero gi'ogokwa .
66012012	As'ayio goka , igoro , nainwe abamoikaranseteo . Obobe nobw'ense nenyancha : ekiagera oria omogenki oikire asebare omonyene endamwamu enyinge , omanyire ng'a igare nekero egeke .
66012013	Nenchoka eria egachia korora ng'a yatugutirwe as'ense , ekamochanda omokungu oria omoiborete omwana omoisia .
66012014	Omokungu oria akaegwa chimbaba ibere buna echi'ensoti eria enene , anyare koiruruka agende as'eroro , goika aas'aye , agwo akorendwa ekero , nebiro , nenusu y'ekero , arue as'obosio bw'eyio enchoka .
66012015	Enchoka ekarusia as'omonwa oye , nyuma y'omokungu , amache buna oroche , amokore kobogorigwa noroche roria .
66012016	Ense ekamokonya omokungu , ense ekamanora omonwa oye , ekaromera oroche roria yarusetie eria enchoka as'omonwa oye .
66012017	Enchoka ekamobeera omokungu , ekagenda erinde ekore esegi igoro as'oroiboro rwaye rwatigarete , abayabwatete amachiko a Nyasaye , nakoba nokogana kwa Yesu Kristo .
66013001	Ngatenena igoro as'omokenye bw'enyancha . Nkarora eng'iti ekorua as'enyancha eyere nemetwe etano nebere , nechingunchara ikomi , n'igoro ase chingunchara chiria chigutwa ikomi , n'igoro as'emetwe yaye amarieta ay'okorama .
66013002	Neria eng'iti naroche iga yarenge omogwekano bw'egwachi , namagoro aye igarenge buna amagoro edubba , nomonwa oye buna omonwa bw'esibwori ; eria enchoka ekayea chinguru chiaye , nekerogo kiaye ki'obonene , nokobua okonge .
66013003	Nkarora oyomo bw'emetwe yaye buna bwatekire orogoma rw'amakweri , Okoakwa kwaye kw'amakweri gokagwenigwa ; ense yonsi egakumia nyuma as'eng'iti eria .
66013004	Bakayesasima eria enchoka , bakabora , Ning'o oreng'aine neng'iti ? Ning'o oranyare gokora esegi nero ?
66013005	Ekaegwa omonwa ogokwana amang'ana amanene , ay'okorama . Ekaegwa okobua gokora emeremo yaye emetienyi emerongo ene nebere .
66013006	Ekamanora omonwa oye emorame Nyasaye , nakorirama erieta riaye , nobomenyo bwaye , nabwo bamenyete igoro .
66013007	Ekaegwa gokora esegi nabachenu nakobabua : ekaegwa okobua igoro as'eamate , nabanto , nemenwa , negesaku .
66013008	Abanto bonsi abamenyete igoro y'ense nabayesasime , ker'oyomo erieta riaye ritarikiri as'ebuku y'obogima y'Emanwa y'eng'ondi yaitetwe ritang'ani ense etarabekwa oboroso .
66013009	Omonto karabe namato , aigwe .
66013010	Omonto karasakore , nasakorwe . Omonto karaite as'omoro , naitwe as'omoro . Naboigo kore okoremereria nokwegena kw'abachenu .
66013011	Nkarora eng'iti ende egotira korwa inse ; nero iga yarenge nechingunchara ibere omogwekano buna emanwa y'eng'ondi , egakwana buna enchoka .
66013012	Egokbrera okobua gwonsi kw'eng'iti eria ye ritang'ani as'obosio bwaye . Nakoyekora ense nabonsi abamenyeteo ime bayesasime eng'iti ye ritang'ani , ero eyio orogoma rwaye rw'amakweri rwagwenigwe .
66013013	Nero yakorire ebikone ebinene , erinde ekore omorero goika korwa igoro as'ense , as'obosio bwa mwanyabanto .
66013014	Nero ekobang'aina abamenyete igoro as'ense , as'engecho y'ebikone biria yaetwe kobikora as'obosio bw'eng'iti , ekabatebia abamenyete igoro as'ense , koyekorera esanamu eng'iti eria , yarenge norogoma rw'amakweri , ekaba moyo .
66013015	Ekaegwa kobeka omoika as'esanamu y'eng'iti , goika eria esanamu y'eng'iti ekwane , nagokora bonsi abatasasimeti esanamu y'eng'iti baitwe .
66013016	Nere obakorire bonsi , abake nabanene , abanda nabataka , abasibore nabasomba , babekwe ekemanyererio as'okoboko kwabo gw'okorio , gose as'amasio abo ;
66013017	erinde omonto onde bwonsi tagora gose gotonda , tatiga ere oyore nekemanyererio keria gose erieta ri'eng'iti eria , gose okobara kw'erieta riaye .
66013018	Obong'aini naiga bore . Ere oyore nechisemi , nabare okobara kw'eng'iti eyio ; naki nokobara kw'omwana o mwanyabanto : nokobara kwaye ne chimia isano nemo , namerongo etano nomo naisano nemo .
66014001	Nkarora , na rora , Emanwa y'eng'ondi yatenenire igoro as'egetunwa kia Zayoni , abanto chilifu emia nemerongo ene nainye , amo nere , abare nerieta ri'Ise oye , riarikirwe as'amasio abo .
66014002	Nkaigwa eriogi korwa igoro buna eriogi ri'amache amange , naende buna eriogi ri'enkoba enene : nkaigwa eriogi abakobugia amakano , bakoyabugia amakano abo :
66014003	nabarabwo bagotera ogotera , okore buna nokoyia as'obosio bw'ekerogo ki'obonene , nas'obosio bwe ching'iti inye echire moyo , nabaria abagaka : omonto tari oranyare kwegera ogotera koria tatiga baria chilifu emia namerongo ene nainye , abagorirwe korwa as'ense .
66014004	Aba nabwo batabekiri nobobe amo nabakungu , naki nabekungi . Aba nabwo bakoyetunya Emanwa y'eng'ondi ker'aas'ekogenda . Abagorirwe korwa as'ense , babe abe ritang'ani ba Nyasaye nas'Emanwa y'Eng'ondi .
66014005	Nas'emenwa yabo oborimo bonde tibwarorekanete : ekiagera tibari nakemoa as'obosio bw'ekerogo ki'obonene bwa Nyasaye .
66014006	Nkarora rilaika rinde rikoiruruka gati gati igoro , omonyene enchili ya kare nakare , okobaranderia abamenyete igoro as'ense , na ker'egesaku neamate nemenwa nabanto ;
66014007	agateba as'eriogi rinene , Sika Nyasaye , mobake ; naki ensa y'ekina kiaye yachire : mosasime ere oyekorete igoro nense nenyancha nechinsoko chi'amache .
66014008	Rilaika rinde rikamotunya , rikabora , Ogure , ogure Babeli , omochie oria ore omonene , ekiagera noro onyoisirie ebisaku bionsi edivai y'endamwamu y'obotomani bwaye .
66014009	Rilaika ria gatato rikabatunya , rigakwana as'eriogi rinene , Omonto karayesasime eng'iti nesanamu yaye , nakonyora ekemanyererio as'obosio bwaye gose as'okoboko kwaye ,
66014010	nere nanywe edivai y'endamwamu ya Nyasaye eyarosigwe etasang'anirie namache as'egekombe ki'endamwamu yaye ; nere naromwe as'omorero nekebiriti obosio bw'amalaika abachenu , naende as'obosio bw'Emanwa y'eng'ondi .
66014011	Nerioki ri'obo roro bwabo rikorina igoro goika kare nakare ; nabarabwo tibari nogotimoka omobaso nobotuko , abwo bayesasimire eng'iti nesanamu yaye , na ker'oyokenyorire ekemanyererio ki'erieta riaye .
66014012	Agwo nao okoremereria kw'abachenu , babwatete amachiko a Nyasaye , nokwegena kwa Yesu .
66014013	Nkaigwa eriogi korwa igoro rigoteba , Rika , Mbare negesio abakure , abagokwa as'Omonene korwa bono : ee , ogoteba Omoika , banyare gotimoka korwa as'ogokora emeremo yabo ; naki ogokora kwabo igo gokobatunyana .
66014014	Nkarora , na rora , rire rirabu ; n'igoro ase rire erio naikaransete oyomo , omogwekano bw'Omwana-o-mwanyabanto , oyore negutwa y'ethahabu igoro as'omotwe oye , nas'okoboko kwaye omoyio omwoge .
66014015	Rilaika rinde rigasoka korwa hekalu , as'eriogi rinene okomorera ere oyoikaransete igoro ase rire riria , Beka omoyio oo , ogese : naki ensa ya rigesa yachire ; ekiagera rigesa ri'ense riomire mono .
66014016	Nere oyoikaransete igoro ase rire akaruta omoyio oye igoro as'ense , ense ekageswa .
66014017	Rilaika rinde rikarua ase hekalu ere igoro , nere boigo nare nomoyio omwoge .
66014018	Ne rilaika rinde rikarua as'aria amathabau , omonyene chinguru igoro as'omorero ; as'eriogi rinene akamorera oria omonyene omoyio oria omwoge , akabora , Beka omoyio oo omwoge , sangereria ebisago bi'omosabibu bw'ense , naki emesabibu yaye yatobire mono .
66014019	Rilaika riria rikaruta omoyio oye goika ense , agasangereria omosabibu bw'ense , akaruta as'ekemitero , y'endamwamu ya Nyasaye , eria enene .
66014020	Ekemitero keria gegatachwa isiko as'omochie , amanyinga akarua as'ekemitero goika as'ebiokio bie chibarasi , orogendo rwa chimaili chimia ibere .
66015001	Nkarora egekone kende as'igoro , ekenene gi'ogokumia , amalaika atano nabere amanyene amaakwa atano nabere ay'omoerio ; naki ime as'aro endamwamu ya Nyasaye yaikeranire .
66015002	Nkarora omogwekano bw'enyancha y'ekerore esang'aine nomorero ; nabarabwo abanyene okobua nagweatanana neria eng'iti , nesanamu yaye , nekemanyererio kiaye , nokobara kw'erieta riaye , batenenire igoro as'enyancha y'ekerore , abanyene amakano a Nyasaye .
66015003	Nabarabwo bagotera ogotera kwa Musa omosomba o Nyasaye , nogotera kw'Emanwa y'eng'ondi , bagoteba , Okonene kw'ogokumia ogokora kwao , aye Omonene Nyasaye , Omobui ; echi'ekeene , nechi'oboronge chinchera chiao , aye Omoruoti bw'abachenu .
66015004	Ning'o otagosigeti , Omonene , nakoribaka erieta riao ? naki aye bweka ore omochenu : naki ebisaku bionsi nabiche nagosasima as'obosio bwao ; ekiagera ogokora kwao nokw'oboronge gwatiekire koorokigwa .
66015005	Nyuma as'aya nkarora , hekalu y'eema y'okogana as'igoro ekaigorwa :
66015006	nabaria amalaika atano nabere , abanyene amaakwa atano nabere , bakarua ase hekalu , babekirwe chianga chi'egatani engiya endabu , basibirwe ebikuba biabo nechinkini chi'ethahabu .
66015007	Neyemo ya chiria ching'iti inye chire moyo , ekabaa amalaika aria atano nabere ebitabo bitano nabibere bi'ethahabu , bichire endamwamu ya Nyasaye , ore moyo goika kare nakare .
66015008	Hekalu egaichorwa nerioki rikorua as'obonene bwa Nyasaye nokobua kwaye ; tarenge omonto oranyare gosoa ime ase hekalu goika aikeranigwe amaakwa atano nabere a baria amalaika atano nabere .
66016001	Nkaigwa eriogi rinene korwa hekalu ime , rikobatebia baria amalaika atano nabere , Genda , mobitere biria ebitabo bi'endamwamu ya Nyasaye igoro as'ense .
66016002	Akagenda oyo bwe ritang'ani , agaitera egetabo kiaye igoro as'ense ; ekaba rigumba ribe ri'obobe , igoro ase baria abanto abanyene ekemanyererio ki'eng'iti , nabaria abagosasima esanamu yaye .
66016003	Rilaika ria kabere rigaitera egetabo kiaye igoro as'enyancha ; ekaba amanyinga buna amanyinga ay'omonto okure , ebinto bionsi bire moyo bigakwa as'enyancha .
66016004	Rilaika ria gatato rigaitera egetabo kiaye igoro ase chindoche , nase chinsoko chi'amache , chikaba amanyinga .
66016005	Nkaigwa rilaika ri'amache rigoteba , Aye nomonyene oboronge , aye oreo , noyorengeo , Omochenu , ekiagera kwanachire iga :
66016006	naki baiterete amanyinga ay'abachenu nababani , naye kwabaeire amanyinga bayanywe : nabarabwo bagweneire .
66016007	Nkaigwa amathabau agoteba , Nabo , Omonene Nyasaye , Omobui , nebi'oboronge , nebi'ekeene ebina biao .
66016008	Rilaika ria kane rigaitera egetabo kiaye igoro as'erioba ; rikaegwa kobarura abana ba mwanyabanto as'omorero .
66016009	Na mwanyabanto bakarurwa neriberera rinene ; bakarirama erieta ria Nyasaye oyore nokobua igoro as'amaakwa onsi , gose tibeitetie nakomoa obonene .
66016010	Rilaika ria gatano rigaitera egetabo kiaye igoro as'ekerogo ki'obonene ki'eria eng'iti ; oboruoti bwaye bokabekwa omosunte ; bagatakuna chimeme chiabo as'engecho y'obororo bwabo ,
66016011	bakamorama Nyasaye o igoro as'engecho y'obororo bwabo , nekiagera as'amagumba abo ; gose tibeitetie as'ogokora kwabo .
66016012	Rilaika ria gatano narimo rigaitera egetabo kiaye igoro as'oroche roria oronene Eufarate ; amache aye agakama , erio enchera erosigwe as'abaruoti bakorua as'erioba rikorua .
66016013	Nkarora emeika etato y'eubi buna ebioto , ekorua as'omonwa bw'eria enchoka , nas'omonwa bw'eria eng'iti , nas'omonwa bw'oria omobani bw'oborimo .
66016014	Naki eyio nemeika y'ebirecha , egokora ebikone , ekorua nakobagendera abaruoti b'ense yonsi , kobasangereria as'esegi ye rituko riria rinene ria Nyasaye , Omobui .
66016015	( Rigereria , ngochande buna omoibi . Nare negesio oyokorenda , noyokorosia chianga chiaye , tagenda getirianda , barore obosoku bwaye . )
66016016	Akabasangereria goika aase akorokwa as'Ekeiberania , HariMagedon .
66016017	Rilaika ria gatano nakabere rigaitera egetabo kiaye as'omoika ; eriogi rinene rikarua ase hekalu y'igoro , nas'ekerogo keria ki'obonene , rigoteba , Yatiekire koba :
66016018	ekaba eriogi nenkoba nokomesa ; okaba omotengecho bw'ense omonene , korwa ekero abana ba mwanyabanto babete igoro as'ense tiyanya koba buna igo , omotengecho omonene buna oyio .
66016019	Nomochie oria omonene ogatananeka chinsemo isato , nemechie y'ebisaku ekagwa : na Babeli oria omonene okainyorwa as'obosio bwa Nyasaye , amoe egekombe ki'edivai y'obotindi bw'endamwamu yaye .
66016020	Ker'egesinka gegatama , nebitunwa tibiarorekana naende .
66016021	Nembura y'amagena enene mono , ey'amagena amarito buna etalanta , egaika korwa igoro as'abana ba mwanyabanto . Mwanyabanto bakamorama Nyasaye as'engecho y'okoakwa koria kw'embura y'amagena ; naki okoakwa kwaye nokonene mono .
66017001	Agacha oyomo bw'amalaika aria atano nabere omonyene biria ebitabo bitano nabibere , agakwana nainche , agateba , Nchuo aiga , ninkworokie ekina ki'oria omotomani omonene oikaransete igoro as'amache amange ;
66017002	er'oyio abaruoti b'ense batomanire nere , nabwo bamenyete as'ense batindire as'edivai y'obotomani bwaye .
66017003	Akambogoria as'Omoika goika eroro : nkarora omokungu oikaransete igoro as'eng'iti embariri mono , eichire namarieta ay'okorama , ere nemetwe etano nebere nechingunchara ikomi .
66017004	Nomokungu oria igarenge obekirwe eanga y'omonyinga nembariri , orosigwe as'ethahabu namagena ayare nerigori nechiruru , ore negekombe gi'ethahabu okoboko kwaye geichire obobe , neubi y'obotomani bwaye .
66017005	Nas'obosio bwaye narenge nerieta , riarikirwe , Obobisi , Babeli Omonene , Ng'ina Abatomani Nobobe Bw'ense ,
66017006	Nkamorora oria omokungu otindire as'amanyinga abachenu , namanyinga abarori ba Yesu , Ninche ngachia komorora ngakumia nogokumia okonene .
66017007	Riria rilaika rigantebie , Naki ogokumia ? Ningotebie obobisi bw'omokungu oyio , neng'iti emobogoretie , ere nemetwe eria etano nebere , nachiria chingunchara ikomi .
66017008	Eria eng'iti kwaroche yarenge aroro , nero terio ; nero ng'ang'e ere korina korwa as'eora , nakogenda as'ogosira . Nabarabwo abamenyete igoro as'ense , abatarikiri amarieta abo as'ebuku y'obogima korwa ekero ense ekobekwa oboroso , nabakumie bakoyerora eria eng'iti , buna yarenge aroro , nero teiyo , nero nebeo .
66017009	Agwo nao bore obong'aini nechisemi , Eria emetwe etano nebere nebitunwa bitano nabibere as'aikaranserete omokungu oria :
66017010	nabirobio nabaruoti batano nababere ; batano batiekire kogwa , noyomo nareo , noyonde taracha ; nere karache nemogwenerete aikaranse ekero egeke .
66017011	Neria eng'iti yarenge aroro nero teiyo , ero nero y'isano naisato , nero neyemo ya chiria isano naibere ; nero nkogendere as'ogosira .
66017012	Na chiria chingunchara ikomi kwaroche nabaruoti , abatarabonyora oboruoti goika bono ; korende banyorire chinguru buna abaruoti as'ensa eyemo amo neria eng'iti .
66017013	Aba mbare nokorengereria okomo , nabarabwo bayeeire eng'iti eria chinguru chiabo nokobua kwabo .
66017014	Aba nabakore esegi n'Emanwa y'eng'ondi , n'Emanwa y'eng'ondi nebabue , naki n'Omonene bw'abanene , n'Omoruoti bw'abaruoti ; nabwo abarangerigwe , abachore , abegeni , nababue amo nere .
66017015	Agantebia , Amache aria kwaroche , as'aikaransete oria omotomani , nabanto nemesangerereko , nebisdku , nemenwa .
66017016	Nachiria chingunchara ikomi kwaroche igoro as'eng'iti , abwo nabamogeche oria omotomani , nabamokore koba bosa negetirianda , nabamorie chinyama chiaye , nabamosambe kegima nomorero .
66017017	Naki Nyasaye obekire emioyo yabo gokora okorengereria kwaye , nagoikera okorengereria okomo , nakoa eria eng'iti oboruoti goika amang'ana a Nyasaye aikeranigwe .
66017018	Noria omokungu kwaroche , noro oria omochie omonene , omonyene oboruoti igoro as'abaruoti b'ense .
66018001	Nyuma as'aya nkarora rilaika rinde rigoika korwa igoro , omonyene chinguru chinene ; ense ekarabigwa as'obonene bwaye .
66018002	Akarera nechinguru , as'eriogi rinene , ogoteba , Ogure , ogure Babeli oria omonene , obaire obomenyo bw'ebirecha , noborendi bwa ker'omoika bw'eubi , noborendi bwa ker'enyon y'eubi enyene okogechia .
66018003	Naki ebisaku bionsi biagure as'edivai y'endamwamu y'obotomani bwaye ; nabaruoti b'ense batomanire nere , nabanda b'ense banyorire enibo ase chinguru chi'oboenenu bwaye .
66018004	Nkaigwa eriogi rinde korwa igoro , rigoteba , Karue asare , inwe abanto bane , timobwatana nebibe biaye , erinde timonyora okoakwa kwaye ,
66018005	Naki ebibe biaye biaikire nonya igoro , na Nyasaye oinyoire obobe bwaye .
66018006	Moakane buna aruete , momoe ara kabere koreng'ana buna emeremo yaye ; as'egekombe ekio asang'ananirie mosang'ananerie ara kabere .
66018007	As'okoreng'ana buna etogirie nagokora obwansu , moe obororo nogoichana koreng'ana boigo : naki otebire as'enkoro yaye , Naikaransire eting'ana omoruoti , nainche tindi omoboraka , gose tinkorora ogoichana nonya ng'ake .
66018008	As'ayio amaakwa aye nache ase rituko erimo , amakweri , ogoichana , nenchara ; nere nasambwe nomorero : naki Omonene Nyasaye omogambetie nare nechinguru .
66018009	Nabaruoti b'ense batomanire nere nagokora obwansu amo nere nabarere nakomweumeria , kobakorirora erioki ri'okoyia kwaye ,
66018010	bagotenena are as'okoiroka obororo bwaye , bagoteba , Obobe , obobe nobwaye omochie oria ore omonene , Babeli , omochie oria ore nechinguru , naki as'ensa eyemo ekina kiao giachire .
66018011	Nabanda b'ense barerire nakomweumeria , naki omonto tari oragore ebinto biaye naende ;
66018012	ebinto bi'ethahabu , nebi'efetha , nebi'amagena aye rigori rinene , nechiruru , negatani nomonyinga , nariri , neanga embariri ; na ker'omote bw'ogotioka , na ker'egento kerosirie namaino enchogu , na ker'egento ki'omote bwe rigori rinene , negi'etai , negi'ekioma , neki'amagena akomekameka ;
66018013	na mdalasini , n'uvumba , namanukato , n'ubani , nedivai , namaguta ay'emezeituni , nobosie obuya , nengano , nechiombe , neching'ondi , ne chibarasi , nechigari chi'esegi , nemebere ; nemeika y'abana ba mwanyabanto .
66018014	Namatunda arengereirie nomoyoo agosireirie , nebinto bionsi bire ebiterere nebinto bi'obonene biagosireirie ; gose tokonyara kobirora naende nonya ng'ake .
66018015	Nabaonchoreria b'ebinto ebio , banyorire enibo asare , nabatenene are , as'okoiroka obororo bwaye , bakorera nakweumia :
66018016	bagoteba , Obobe , obobe nobwaye omochie oria omonene obekire egatani , nomonyinga , neanga embariri , nakorosigwa as'ethahabu nerigena rie rigori rinene neruru !
66018017	Naki as'ensa eyemo obonda obonge bore buna iga bwabaire bosa . Na ker'omonene bw'obwato , na ker'oyokogenda ime as'obwato , nabairi obwato , nabwo bonsi bagokora emeremo as'enyancha , bagatenena are ,
66018018	bakarera mono , kobachia korirora erioki ri'okoyia kwaye , bagateba , Omochie ki ore omogwekano bw'omochie oyio omonene ?
66018019	Bakaruta ebuse igoro as'emetwe yabo , bakarera , bakaiyeria amariga , nakweumia , bagoteba , Obobe , obobe nobwaye omochie oria ore omonene , or'oyio ime yaye bonsi abanyene amato ase chinyancha banyorire enibo as'obonda bwaye ; naki as'ensa eyemo obaire ritongo .
66018020	Goka igoro yaye , inwe igoro , nainwe abachenu , nabatomwa , nababani ; naki Nyasaye onachire ekina kiaino igoro asare .
66018021	Rilaika rinde rire nechinguru rikaimokia rigena , buna rigena rinene rigosia , akariruta as'enyancha , akabora , Iga ase chinguru chinyinge norutwe Babeli , omochie oria omonene , gose tokonyara kororekana nonya ng'ake .
66018022	Neriogi ri'ababugia amakano , nebinanda , nechisirimbi , nebitureri , tibikoigugwa ime asore naende nonya ng'ake ; nonya nomorosia onde bwonsi bw'emeremo ende yonsi takororekana ime asore naende , nonya ng'ake ; nonya neriogi ri'orogena rogosia tirikoigugwa ime asore naende nonya ng'ake ;
66018023	Nonya nokobara gw'etaya tekomoreka ime asore naende nonya ng'ake , nonya neriogi ri'omonene bw'enyangi nomoriakari bw'enyangi tirikoigugwa ime asore naende ; naki abaonchoreria asore iga barenge abanene b'ense ; ekiagera ebisaku bionsi biang'ainirwe as'oborogi bwao .
66018024	Na ime yaye akarorekana amanyinga ababani nay'abachenu , naya baria bonsi abaitetwe igoro as'ense .
66019001	Nyuma as'aya nkaigwa eriogi ri'emeganda emenge , eriogi rinene as'igoro , rigoteba , Haleluya ; Ogotoreka , nobonene , nechinguru , igachire as'Omonene Nyasaye oito :
66019002	naki ebina biaye nebi'oboronge nebi'ekeene : naki omogambirie oria omotomani omonene , oyoyesaririe ense as'obotomani bwaye , oakanire as'egesiomba amanyinga abasomba baye as'amaboko aye .
66019003	Bagateba eria kabere , Haleluya . Nerioki riaye rikaimokerera igoro goika kare nakare .
66019004	Nabaria abagaka emerongo ebere nabane , nachiria ching'iti inye chire moyo chigatung'ama gosasima Nyasaye oikaransete as'ekerogo ki'obonene , bagoteba , Amin ; Haleluya .
66019005	Eriogi rigasoka korwa as'ekerogo ki'obonene rigoteba , Mobake Nyasaye oito , inwe abasomba baye bonsi , inwe abamosigete , abake nabanene .
66019006	Nkaigwa eriogi buna eriogi ri'emeganda emenge , naende buna eriogi ri'amache amange , naende buna eriogi ri'enkoba ere nechinguru , rigoteba , Haleluya : naki Omonene Nyasaye oito , Omobui , ogambire .
66019007	Togoke , tochenge , tomoe obonene bwaye : naki enyangi y'Emanwa y'Eng'ondi yachire , nomokungu oye bwebekire ang'e .
66019008	Nere oeirwe kobekwa negatani engiya , ekomekameka , endabu : naki egatani eyio nogokora kw'oboronge kw'abachenu .
66019009	Agantebia , Rika , Mbare negesio abarangerigwe as'omoyega , bw'enyangi y'Emanwa y'eng'ondi , Agantebia , Amang'ana aya nay'ekeene a Nyasaye .
66019010	Nkagwa as'amagoro aye , komosasima . Agantebia , Rora , tokora iga : inche nomosomba omogisangi oo , naende oyomo bw'abamino bare nokogana kwa Yesu : mosasime Nyasaye : naki okogana kwa Yesu nomoika bw'obobani .
66019011	Nkarora igoro aigokire ; na rora , ebarasi endabu , nere oyoyerinete , okorokwa Omwegeni , n'Oyo bw'ekeene , nere as'oboronge akogamba nagokora esegi .
66019012	Namaiso aye igarenge buna ogwoka kw'omorero , naende igoro as'omotwe oye chigutwa chinyinge ; nere nare nerieta ririkire , ritamanyiri nomonto tatiga ere omonyene .
66019013	Nere obekeirwe eanga yatobekirwe as'amanyinga : nerieta riaye iga akorokwa Ring'ana ria Nyasaye ,
66019014	Nemeganda ere igoro ekamotunya , barinete chibarasi chindabu , naende chibekire egatani engiya endabu .
66019015	Nomoro omwoge okarua as'omonwa oye , abiake ebisaku as'oyio : nere nabagambie as'enyimbo y'ekioma : nere otachire ekemitero ki'edivai y'obotindi bw'endamwamu ya Nyasaye Omobui .
66019016	Nere nare nerieta riarikirwe as'eanga yaye , Omoruoti Bw'Abaruoti , Nomonene Bw'Abanene .
66019017	Nkarora rilaika rinde riteneine as'erioba ; okorera as'eriogi rinene , ogochitebia chinyoni chionsi chikoiruruka gati gati y'igoro , Nchuo mosangerereke as'omoyega o Nyasaye omonene ;
66019018	monyare koria chinyama chi'abaruoti , nechinyama chi'abatang'ani b'esegi , nechinyama chi'abanto bare nechinguru , nechinyama chie chibarasi , nechi'abanto bagochirina , nechinyama chi'abanto bonsi , ababiare nabasomba , abake nabanene .
66019019	Nkayerora eng'iti , nabaruoti b'ense , nemeganda yabo , basangererekanire gokora esegi nere oikaransete igoro y'ebarasi eria , nemeganda yaye .
66019020	Eria eng'iti ekabwatwa , nomobani bw'oborimo ore amo nere , ere oyokorete ebikone as'obosio bwaye , as'ebio igabang'ainete abanto baria babwatete keria ekemanyererio ki'eng'iti , nabarabwo abasasimete esanamu yaye : abwo babere bakarutwa bare moyo ase riria riera ri'omorero ogwoka bw'ekebiriti :
66019021	nabaria batigarete bagaitwa nomoro oye ere oyoikaransete igoro as'ebarasi eria , okorua as'omonwa oye : nechinyoni chionsi chikaigota nechinyama chiabo .
66020001	Nkarora rilaika rigoika korwa igoro , omonyene ekeigorero ki'engoro , nekenyuri ekenene as'okoboko kwaye .
66020002	Akayebwata enchoka , eria enchoka ya kare , ere Engenki , Saitani , akayesiba emiaka elifu ,
66020003	akayetuguta as'engoro , akayebeka ekemanyererio igoro asere , erinde tenyara kobang'aina ebisaku naende , goika emiaka eria elifu eere ; na nyuma as'aya nemogwenerete esiborwe ekero egeke ,
66020004	Nkarora ebirogo bi'obonene , bagaikaransa igoro asebire , bakaegwa ekina : nkarora emeika yabo abanachetwe emetwe as'engecho y'obogani bwa Yesu , nas'engecho ye ring'ana ria Nyasaye , nabwo batasasimete eng'iti , nonya nesanamu yaye , gose kobwata ekemanyererio kiaye as'amasio abo , gose as'amaboko abo ; bakaba moyo , bakamenya amo na Kristo emiaka elifu .
66020005	Nebitondo biatigarete tibiaba moyo , goika ekaera eria emiaka elifu . Okwo nakwo okobokigwa kwe ritang'ani .
66020006	Nare negesio , omochenu , oyore nensemo as'okobokigwa kwe ritang'ani ; igoro as'abwo amakweri akabere tari nechinguru , korende nababe abakuani ba Nyasaye na Kristo , nabarabwo nabagambe amo nere emiaka elifu .
66020007	Neria emiaka elifu keraere , Saitani nasiborwe arwe as'egesibo kiaye ,
66020008	nere nasoke kobing'aina ebisaku bire ase chinsemo inye chi'ense , Gog na Magog , kobasangereria as'esegi : okobara kwabo iga kore buna omokenye o ' nyancha .
66020009	Bakarina igoro as'obogare bw'ense , bakanaria omochie bw'abachenu , nomochie bwanchire : omorero ogaika korwa igoro korwa ase Nyasaye , okabaria .
66020010	Noria omogenki , oria obang'ainete , akarutwa ase riera ri'omorero nekebiriti , as'ere eria eng'iti noria omobani bw'obonmo . Nabaromwe omobaso nobotuko goika kare nakare .
66020011	Nkarora ekerogo ki'obonene , ekerabu , ekenene , nere oyoikaransete igoro asekere ; ense n'igoro chigatama as'obosio bwaye , n'aase abo tarorekana .
66020012	Nkarora ebitondo ebinene nebike , biteneine as'obosio bwa Nyasaye ; chibuku chikamanorwa : ebuku ende ekamanorwa ere y'obogima ; ebitondo bikagambigwa as'amang'ana arikire ase chibuku , koreng'ana nogokora kwabo .
66020013	Enyancha ekabirusia ebitondo bire ime yaye , Amakweri ne chimbera chikabirusia ebitondo bire ime yabo : bakagambigwa ker'omonto koreng'ana nogokora kwabo .
66020014	Amakweri ne chimbera chigatugutwa ase riria riera ri'omorero . Aya naro amakweri akabere , engecho yaye enyancha y'omorero .
66020015	Na kerabe omonto tarorekaneti orikire as'ebuku y'obogima , narutwe ase riera riria ri'omorero .
66021001	Nkarora igoro ayia nense enyia : naki igoro ye ritang'ani nense ye ritang'ani chiatiekire goeta ; nonya nenyancha teri naende .
66021002	Nainche Yohana nkayorora omochie oria omochenu , Yerusalemu omoyia , ogoika korwa igoro ase Nyasaye , obekirwe ang'e buna omoriakari bw'enyangi oyotiekire korosigwa as'omosacha oye .
66021003	Nkaigwa eriogi rinene rikorua igoro rigoteba , Rora , obomenyo bwa Nyasaye mbore amo na mwanyabanto , nere namenye amo nabarabwo , nere nabe Nyasaye obo .
66021004	Nere natinyie kera ririga as'amaiso abo ; amakweri takobao naende ; nonya nokweumia , nonya nokorera , nonya nobororo tibokobao naende : ekiagera amang'ana eritang'ani atiekire goeta .
66021005	Nere oyoikaransete igoro as'ekerogo ki'obonene agateba , Rora , nakorire onsi koba amayia . Agantebia , Rika ; naki aya namang'ana ay'ekeene , nay'obwegeni .
66021006	Agantebia , Atiekire koba . Inche n'Alifa n'Omega , omochakano nomoerio . Inche nimoe omonyene erang'o amache ay'ensoko y'amache obogima , bosa .
66021007	Ere oyorabue nayanyore aya ; nainche nimbe Nyasaye oye , nere nabe Omwana one .
66021008	Korende aboba , nabatancheti , nabagokora bobe , nabaiti , nabatomani , nabarogi , nabwo bagosasima chisanamu , nab'oborimo bonsi , ensemo yabo nase riria riera rigwoka omorero nekebiriti . Aya naro amakweri akabere .
66021009	Agacha oyomo bwa baria amalaika atano nabere oyorenge nebitabo biria bitano nabibere bichire aria amaakwa atano nabere ay'omoerio ; agakwana nainche , ogoteba , Nchuo aiga , nainche ninkworokie oria omoriakari , omokungu bw'Emanwa y'eng'ondi .
66021010	Akambogoria as'Omoika goika egetunwa ekenene , egetambe , akanyorokia omochie oria omochenu , Yerusalemu , ogoika korwa igoro ase Nyasaye ,
66021011	oyore nobonene bwa Nyasaye : nokomekameka kwaye kwarenge buna rigena rire nerigori rinene , buna rigena ria yasipi , buna ekeraori :
66021012	oyorenge noruaki oronene , norotambe ; oyore nebisien ikomi nabibere , nase biria ebisieri amalaika ikomi nabere ; namarieta arikire , korende namarieta ebisaku ikomi nabibere bi'abana b'Isiraeli .
66021013	Ensemo ya mocha ebisieri bitato ; nensemo ya irianyi ebisieri bitato ; nensemo ya sugusu ebisieri bitato ; naende ensemo ya bosongo ebisieri bitato .
66021014	Noruaki rw'omochie rwarenge amaroso ikomi nabere , n'igoro yabo amarieta abatomwa ikomi nababere b'Emanwa y'eng'ondi .
66021015	Nere oyokwanete nainche igarenge nemoti y'ethahabu anyare korenga omochie nebisieri biaye noruaki rwaye .
66021016	Noria omochie noyo bw'omoraba , nobotambe nobogare bwaye iga boreng'aine . Akayorenga omochie as'emoti eria , chimaili elifu eyemo nachimia isano ; obotambe , nobogare bwaye , nakogenda igoro kwaye areng'aine .
66021017	Akarorenga oruaki rwaye , nechiwari emerongo etano nebere naibere , as'ekerengo kia mwanyabanto , engecho yaye , eki'amalaika .
66021018	Noboagacho bw'oruaki roria nobwa yasipi : nomochie oria nethahabu engiya , omogwekano bw'ekerore ekiya .
66021019	Namaroso ay'oruaki rw'omochie bwarosigwe ase ker'amagena aya rigori rinene . Oboroso bwe ritang'ani yasipi ; obwa kabere sapfiro , obwa gatato kelkedo ; obwa kane smaragdo ;
66021020	obwa gatano sardonuksi ; obwa gatano narimo sardio ; obwa gatano nakabere krusolitho ; obwa gatano nagatato berullo ; obwa kianda topazio ; obwa ikomi krusopraso ; obwa ikomi nomo obwa huakintho ; nobwa ikomi nakabere amathusto .
66021021	Nebisieri ikomi nabibere nechiruru ikomi naibere : ker'egesieri neruru eyemo . Nenchera y'omochie nethahabu engiya buna ekerore getagotanga omobaso .
66021022	Nainche tinarora hekalu imeo ; naki Omonene Nyasaye Omobui , n'Emanwa y'eng'ondi , ne hekalu yaye .
66021023	Nomochie oria torigetie erioba nonya nomotienyi bimoreke : naki obonene bwa Nyasaye bwabekire amasase , netaya yaye n'Emanwa y'eng'ondi .
66021024	Nebisaku abwo bakonyirwe nabatare as'amasase aye : nabaruoti b'ense nabarete obonene bwabo nogosika kwabo imeo .
66021025	Nebisieri biaye tibigosiekwa nonya ng'ake ' mobaso ( naki agwo tibori obotuko ) :
66021026	Nabarete obonene nogosika kw'ebisaku imeo .
66021027	N'imeo tigegosoa nonya ng'ake kende gionsi kere ekioro , gose ere ogokora amabe noborimo : tatiga baria barikire as'ebuku y'obogima y'Emanwa y'Eng'ondi .
66022001	Akanyorokia oroche rw'amache ay'obogima , rokomekameka buna ekeraori , rokorua as'ekerogo ki'obonene bwa Nyasaye , nekia Emanwa y'eng'ondi ,
66022002	gati gati y'enchera enene yaye . Ensemo nensemo ende y'oroche , norenge omote bw'obogima , okwama amatunda ikomi nabere , okorua amatunda aye ker'omotienyi : namato omote oyio ayakobigwenia ebisaku .
66022003	Okoragererigwa konde gwonsi tigokobao naende : nekerogo ki'obonene kia Nyasaye neki'Emanwa y'eng'ondi nakebe imeo : nabasomba baye nabamokorere ;
66022004	Nabarabwo nabamorore obosio bwaye ; nerieta riaye naribe as'amasio abo .
66022005	Obotuko tibokobao naende ; gose tibarigeti etaya gose amasase erioba ; naki Omonene Nyasaye obabekire amasase , nabarabwo nabagambe goika kare nakare .
66022006	Agantebia , Aya namang'ana ay'obwegeni nay'ekeene : Omonene Nyasaye bw'ababani abachenu atomete rilaika riaye koborokia abasomba baye amang'ana ayagwenerete koba bwango .
66022007	Rigereria , ninchiche bwango . Nare negesio ere oyoyabwatete amang'ana ay'obobani bw'ebuku eye .
66022008	Inche Yohana , ninche inde omonyene naroche aya nakoyaigwa . Ngachia koyaigwa nakoyarora nkagwa nsasime as'obosio bw'amagoro rilaika riria rianyorogetie aya .
66022009	Agantebia , Rigereria , tokora iga : inche nomosomba omogisangi oo amo nabamino ababani , n'amo na baria babwatete amang'ana ebuku eye : mosasime Nyasaye ,
66022010	Agantebia , Timoyabeka ekemanyererio amang'ana obobani bw'ebuku eye , naki ekero ekio giaikire .
66022011	Omonyene ogokora bobe nakore obobe naende ; nomonyene eubi nabe neubi naende , nomonyene oboronge nakore oboronge naende , nomochenu abe omochenu naende ,
66022012	Rigereria , nachire bwango : neng'eria yane igere amo nainche , komoa ker'omonto buna emeremo yaye ere .
66022013	Ninche Alifa n'Omega , omochakano nomoerio , oyo bwe ritang'ani noyo bw'omoerio .
66022014	Mbare negesio abasibirie chianga chiabo , abwo nabanyare koyogendera omote bw'obogima , nagosoa omochie as'ebisieri biaye .
66022015	Korende isiko nchireo chisese , nabarogi , nabatomani , nabaiti , nabwo bagosasima chisanamu , na ker'omonto bwanchete oborimo nakobokora .
66022016	Inche Yesu natomire rilaika riane kobatebia inwe amang'ana ayio ase chikanisa . Inche ninche ritina noroiboro rwa Daudi , eria eng'enang'eni ekoraba , ya mambia .
66022017	N'Omoika nomoriakari bw'enyangi bagoteba , Nchuo . Nere oyokoigwa atebe , Nchuo . Nere oyore nerang'o nache ; oyobwanchete ayabogori amache obogima bosa .
66022018	Namotebirie ker'omonto okoyaigwa amang'ana obobani bw'ebuku eye , Omonto onde bwonsi karayamente , Nyasaye namomentere amaakwa ayarikire as'ebuku eye :
66022019	nomonto onde bwonsi kararusie ensemo y'amang'ana obobani bw'ebuku eye , Nyasaye narusie ensemo yaye as'oria omote bw'obogima , nas'oria omochie omochenu , oyio amang'ana aye arikire as'ebuku eye .
66022020	Ere omonyene okoyateba aya otebire , Nabo : ninchiche bwango , Amin : oche Omonene Yesu ,
66022021	Obuya bw'Omonene Yesu Kristo bobe amo nainwe imwensi . Amin .
