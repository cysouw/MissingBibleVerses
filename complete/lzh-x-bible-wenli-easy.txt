# language_name:         文言（中文）
# closest ISO 639-3:     lzh
# ISO_15924:            Hant
# year_short:            1912
# year_long:             
# vernacular_title:     淺文理和合譯本
# english_title:        Chinese Union Easy Wenli Version
# URL:                   https://www.bible.com/de/versions/1577
# copyright_short:       © United Bible Societies, 1912.
# copyright_long:        
# notes:                
40001001	亞爸拉罕之裔、大衛子孫耶穌 基督之家譜、○
40001002	亞爸拉罕生以撒、以撒生雅各、雅各生猶大、及其兄弟、
40001003	猶大由他瑪氏生比里士、及西喇、比里士生希斯崙、希斯崙生亞藍、
40001004	亞藍生亞米拿達、亞米拿達生拿順、拿順生撒門、
40001005	撒門由拉合氏生波士、波士由路得氏生阿弼、阿弼生耶西、
40001006	耶西生大衛王、大衛由烏利亞之妻、生所羅門、
40001007	所羅門、生羅波暗、羅波暗生亞比雅、亞比雅生亞撒、
40001008	亞撒生約沙法、約沙法生約藍、約藍生烏西亞、
40001009	烏西亞生約坦、約坦生亞哈士、亞哈士生希西家、
40001010	希西家生馬拿西、馬拿西生亞門、亞門生約西亞、
40001011	約西亞生耶哥尼亞、及其兄弟、其時、適被遷於巴比倫矣、
40001012	遷於巴比倫之後、耶哥尼亞生社里鐵、社里鐵生所羅把伯、
40001013	所羅把伯生亞比鬱、亞比鬱生伊利亞金、伊利亞金生亞所、
40001014	亞所生撒鐸、撒鐸生亞金、亞金生伊律、
40001015	伊律生伊利亞撒、伊利亞撒生馬坦、馬坦生雅各、
40001016	雅各生約瑟、約瑟即瑪利亞之夫、耶穌稱基督者、乃由瑪利亞而生、
40001017	如是、自亞爸拉罕至大衛、共十四代、自大衛至遷巴比倫時、亦十四代、自遷巴比倫時至基督、又十四代、○
40001018	耶穌 基督之生、記於左、其母瑪利亞、已許嫁於約瑟、尚未迎歸、已感於聖靈而有孕、
40001019	其夫約瑟義人也、不忍明辱之、而欲暗休之、
40001020	正思念此事時、主之使者、夢中顯見於彼、曰大衛之子孫約瑟勿懼、迎爾妻瑪利亞以歸、蓋其所孕者、乃由聖靈也、
40001021	彼將生子、爾可名之曰耶穌、因將救己民、出於其罪之中、
40001022	此事皆成、以應主昔由先知所言、
40001023	曰、童女將懷孕生子、人必稱其名為以瑪內利、譯、即上帝與我儕相偕也、
40001024	約瑟寤而起、即遵主之使者所命、迎娶其妻、
40001025	但未與之同室、至其生子、則名之曰耶穌、
40002001	當希律王時、耶穌既生於猶太、之茇利恆、有數博士自東方來、至耶路撒冷、
40002002	曰、方生為猶太人之王者何在、蓋我儕在東方見其星、故來拜之、
40002003	希律王聞之、則心擾、舉耶路撒冷亦然、
40002004	遂悉集祭司諸長、及民之士子、問曰、基督當生於何處、
40002005	答曰、猶太之茇利恆、因由先知如斯記云、
40002006	猶太地之茇利恆歟、爾在猶太諸侯中、非最小者、蓋將有一君、自爾中而出、牧養我民以色列、
40002007	於是希律密召博士、細問其星出現之時、
40002008	乃遣之往茇利恆、曰、爾往詳訪嬰孩、遇則告我、俾我亦往拜之、
40002009	博士聞王言而去、東方所見之星、先之而行、直至嬰孩所在、遂止其上、
40002010	博士見星、喜不自勝、
40002011	入室、見嬰孩與其母瑪利亞、遂俯伏拜嬰孩、啟其寶盒、獻禮物、即黃金、乳香、沒藥也、
40002012	博士於夢中、得主默示、令勿回見希律、遂由他路歸故土、○
40002013	歸去後、主之使者、夢中顯見於約瑟曰、起、携嬰孩及其母、逃往埃及、寓於彼、以待我命、蓋希律欲訪嬰孩而殺之、
40002014	遂起、夜携嬰孩及其母往埃及、
40002015	寓彼、至希律終、乃以應主昔託先知所言云、我曾召我子出埃及地矣、
40002016	希律知己為博士所戲、遂大怒、遣人將茇利恆、及四境之內、所有男孩、按其詳問博士時、凡兩歲以下者盡殺之、
40002017	此正應昔由先知耶利米所言曰、
40002018	在拉馬聞悲傷哀痛大哭之聲、乃拉結氏哭其子、不願受慰、以子不存故也、○
40002019	希律既終、主之使者、在埃及夢中顯見於約瑟曰、
40002020	起、携嬰孩及其母、歸以色列地、蓋欲害嬰孩之命者已死矣、
40002021	遂起、携嬰孩及其母、至以色列地、
40002022	但聞亞其老繼其父希律於猶太為王、則懼往彼、既在夢中得默示、遂退於加利利之境、
40002023	至一城、名拿撒勒、則居之、以致應昔由諸先知所言云、彼必稱為拿撒勒人矣、
40003001	彼時、有行浸之約翰、在猶太曠野宣傳云、
40003002	爾當悔改、蓋天國近矣、
40003003	此人即昔由先知以賽亞所指而言者、云、有呼於野者之聲曰、備主路、直其徑、
40003004	夫約翰衣駝毛之衣、腰束皮帶、食則蝗蟲與野蜜、
40003005	其時耶路撒冷、猶太全地、並約但四境之人、皆出而就約翰、
40003006	在約但河、由之受浸、自認其罪、
40003007	約翰見𠵽唎㘔與［口撒］嘟𡀲多人、亦來就己受浸、則謂之曰、蝮之子乎、誰示爾避將來之怒乎、
40003008	爾當結果、以稱悔改、
40003009	勿心中自謂有亞爸拉罕為我之父、我語爾、上帝能由此諸石起子類予亞爸拉罕、
40003010	今斧已置於樹根、凡樹不結美果者、則伐之擲於火中、
40003011	我浸爾於水、以致悔改、其後我而來者、能力大於我、即與之提鞋、我亦不堪、彼將浸爾於聖靈及火焉、
40003012	彼手執箕、將簸淨其場、收麥入倉、惟糠、則以不滅之火燒之也、○
40003013	時、耶穌自加利利至約但、來就約翰、欲由之受浸、
40003014	約翰欲拒之、曰、我當由爾受浸、爾反就我乎、
40003015	耶穌答曰、今且許我、我儕當如此行、以盡諸義、乃許焉、
40003016	耶穌既受浸、即從水而上、天為之開、彼見上帝之聖靈降臨、如鴿、而止其上、
40003017	自天有聲云、此乃我愛子、我所喜悅者也、
40004001	當時、耶穌被聖靈引至曠野、受試於魔鬼、
40004002	禁食四十晝夜、後遂飢餓、
40004003	試者進而謂之曰、爾若上帝之子、可命此石為餅、
40004004	答曰、記有云、人之生也、非獨賴餅、實賴上帝口中所出諸言、
40004005	魔鬼遂攜之至聖京、立之於殿宇之翼、
40004006	謂之曰、爾若上帝之子、可自投下、蓋記有云、主為爾命其使者、用手扶爾、免致爾足觸於石、
40004007	耶穌曰、記又有云、勿試主爾之上帝、
40004008	魔鬼又攜之登最高之山、以世上諸國、及其榮華示之、
40004009	謂之曰、爾若俯伏拜我、我則以此皆予爾
40004010	耶穌語之曰、撒但退、蓋記有云、當拜主爾之上帝、而獨事之焉、
40004011	於是魔鬼離之、有使者至而事焉、○
40004012	耶穌聞約翰被付、則退於加利利、
40004013	離拿撒勒、往迦伯農居焉、其地濱海、在西布倫與納大利之境
40004014	乃以應昔由先知以賽亞所言云、
40004015	西布倫地、納大利地、沿海之路、約但河外、異邦之加利利、
40004016	坐於黑暗之民、已見大光、坐於死地陰翳者、有光起而照之、
40004017	從此時、耶穌始宣傳曰、爾當悔改、蓋天國近矣、○
40004018	耶穌行於加利利海濱、見兄弟二人、乃西門稱彼得者、與其兄弟安得烈、施網於海、蓋漁者也、
40004019	遂謂之曰、來從我、我將使爾為得人之漁者、
40004020	二人即舍網而從之、
40004021	由此前行、又見兄弟二人、乃西庇太之子雅各、及其兄弟約翰、偕其父西庇太、在船補網、耶穌召之、
40004022	二人即離船別父而從之焉、○
40004023	耶穌週行加利利、在各會堂教誨、宣傳天國福音、醫民間諸病諸疾、
40004024	其聲名洋溢於敘利亞、凡有各種病痛者、與被鬼附者、癲癇者、癱瘋者、人皆攜之來、耶穌醫愈之、
40004025	時、有群眾、自加利利、低加波里、耶路撒冷、猶太及約但外等地、來而從之、
40005001	耶穌見人眾、遂登山、既坐、門徒就焉、
40005002	啟口教之曰、
40005003	福矣、心貧者乎、以天國乃其所有也、
40005004	福矣、哀慟者乎、以其將受慰也、
40005005	福矣、溫柔者乎、以其將得土地也、
40005006	福矣、飢渴慕義者乎、以其將得飽也、
40005007	福矣、憐恤者乎、以其將蒙憐恤也、
40005008	福矣、清心者乎、以其將見上帝也、
40005009	福矣、令人和平者乎、以其將稱為上帝之子也、
40005010	福矣、為義而受窘逐者乎、以天國即其國也、
40005011	人為我而詬詈爾、窘逐爾、以諸惡言謗爾、爾則福矣、
40005012	當喜且樂、以爾在天之賞大也、蓋爾前之先知、人亦如是窘逐之、○
40005013	爾乃世之鹽、鹽若失味、豈得再鹹乎、後無所用、惟棄於外、為人所踐耳、
40005014	爾乃世之光、城建於山上、不能隱藏、
40005015	且人燃燈、不置於斗下、乃置於臺上、使普照屋中諸人也、
40005016	爾之光、亦當如是照於人前、致人見爾之善行、歸榮於爾在天之父、○
40005017	勿意我來、以廢律法與先知、我來、非以廢之、實以成之、
40005018	我誠告爾、天地未逝、律法之一點一畫、亦必不逝、以待萬事皆成、
40005019	故凡廢此誡中至微之一、且以如此教人者、在天國、必謂之最微、惟遵行此誡、且以之教人者、在天國、必謂之大也、
40005020	我語爾、倘爾之義、無以加乎士子與𠵽唎㘔人之義、斷不得入天國矣、○
40005021	爾聞向古者有言云、勿殺、凡殺人者、難免受審判、
40005022	惟我語爾凡怒兄弟者、難免受審判、詈兄弟曰啦咖者、難免乎議會、詈兄弟曰摩唎者、難免乎地獄之火、
40005023	故爾獻禮物於壇時、而憶兄弟與爾有隙、
40005024	則留禮物於壇前、先往和好兄弟、然後來獻禮物、
40005025	爾尚偕敵於路、當速與之和、恐敵付爾於官、官付爾於役、爾則見投於獄、
40005026	我誠告爾、末釐未償、斷不能自彼而出也、○
40005027	爾聞有言云、勿姦淫、
40005028	惟我語爾、凡觀婦人而動慾者、心已淫之矣、
40005029	若右目致爾傾跌、則剜而去之、寧失百體之一、免全身投於地獄、
40005030	若右手致爾傾跌、則斫而去之、寧失百體之一、免全身見投於地獄、
40005031	又有言云、人若出妻、當予之離書、
40005032	惟我語爾、若非為姦故而出妻、乃使之為淫者也、人若娶被出之婦、亦犯姦淫、○
40005033	爾又聞向古者有言云、勿背誓、爾誓則必償之於主、
40005034	惟我語爾、概勿誓、勿指天而誓、天乃上帝之座位、
40005035	勿指地而誓、地乃上帝之足凳、亦勿指耶路撒冷而誓、耶路撒冷、乃大君之京都、
40005036	又勿指爾之首而誓、首之一髮、爾不能使之為黑為白焉、
40005037	爾之言、是則是、非則非、若過乎此、則由惡者而出矣、○
40005038	爾聞有言云、目償目、齒償齒、
40005039	惟我語爾、勿與惡者敵、若有人批爾右頰、並轉左頰向之、
40005040	有欲訟爾、索爾裏衣者、並爾外服、亦聽其取之、
40005041	有彊爾行一里者、爾則偕之行二里、
40005042	有求爾者、與之、有借爾者、勿卻、○
40005043	爾聞有言云、當愛爾鄰、恨爾敵、
40005044	惟我語爾、敵爾者、愛之、窘逐爾者、為之祈禱、
40005045	則可為爾天父之子、蓋其使日照乎善與不善者、以雨降於義與不義者、
40005046	爾但愛愛爾者、有何賞耶、稅吏不亦然乎、
40005047	爾但請爾兄弟安、何勝於人耶、異邦人不亦然乎、
40005048	故爾必純全、如爾天父之純全焉、
40006001	爾之義、慎勿於人前行之、以使人見、如此、則不得賞於爾在天之父、
40006002	故爾施濟時、勿吹角於己前、如偽善者在會堂與街市所行、以得榮於人、我誠告爾、彼已得其賞矣、
40006003	惟爾施濟時、勿使左手知右手所為、
40006004	則爾之施濟隱密矣、爾父鑒於隱密者、必報爾也、○
40006005	爾祈禱時、勿如偽善者、好立於會堂與交衢祈禱、使人見之、我誠告爾、彼已得其賞矣、
40006006	爾祈禱時、當入密室、閉門、祈禱爾在隱密之父、爾父鑒於隱密者、必報爾、
40006007	爾祈禱、勿如異邦人、語多重複、彼以為言多、則必蒙聽也、
40006008	爾勿效之、蓋爾未求之先、凡爾所需者、爾父已知之矣、
40006009	故爾祈禱、當如此云、我儕在天之父、願爾名得尊為聖、
40006010	爾國來至、爾旨得成、在地如在天然、
40006011	我儕日用之糧、今日賜我、
40006012	求免我負、如我免負於我者、
40006013	勿導我入於試、惟脫我於惡者、
40006014	蓋爾免人過、爾天父亦免爾過
40006015	爾不免人過、爾父亦不免爾過、○
40006016	又爾禁食時、勿如偽善者、面作憂容、彼之變貌、欲使人見其禁食、我誠告爾、彼已得其賞矣、
40006017	惟爾禁食時、當膏首洗面、
40006018	致爾禁食不見於人、惟見於爾在隱之父、則爾父鑒於隱者、必報爾、○
40006019	勿為己積財於地、在彼有蟲蛀、有銹壞、亦有盜賊穿穴而偷、
40006020	惟當積財於天、在彼無蟲蛀、無銹壞、亦無盜賊穿穴而偷、
40006021	蓋爾財所在、爾心亦在焉、
40006022	身之燈者、目也、目瞭則全身光、
40006023	目眊則全身暗、爾在內之光若暗、則暗何其大哉
40006024	一人不能事二主、或惡此而愛彼、或重此而輕彼、爾不能又事上帝、又事瑪門、
40006025	故我語爾、勿為生命慮、何所食、何所飲、勿為身體慮、何所衣、生命不重於飲食乎、身體不重於衣服乎、
40006026	試觀空中之鳥、不稼不穡、亦不積蓄於倉、爾天父尚養之、爾較於彼、不尤為貴重乎、
40006027	爾中誰能以慮多延一刻生命乎、
40006028	爾何為衣服慮乎、試觀野地之百合花、如何生長、彼無勞苦、亦無織紡、
40006029	然我語爾、即所羅門極榮華時、其所服者、亦不及此花之一、
40006030	夫野地之草、今日尚在、明日即投於爐、上帝猶妝飾之如此、況爾小信者乎、
40006031	故勿慮云、何所食、何所飲、何所衣、
40006032	此皆異邦人所求者、爾之天父、知爾需此諸物矣
40006033	惟當先求其國與其義、則此諸物、皆必加與爾、
40006034	故爾勿為明日慮明日將自慮其慮、蓋每日之苦、足於每日矣、
40007001	爾勿議人、致免見議、
40007002	蓋爾如何議人、亦必如是見議、爾以何量而量、則人將以是量量予爾、
40007003	為何視爾兄弟目中之芒莿、反不覺己目中之梁木乎、
40007004	將何以謂兄弟曰、爾目中芒莿、容我為爾去之、而己目中、竟有梁木乎、
40007005	偽善者乎、爾先去己目中之梁木、方得明見、以去爾兄弟目中之芒莿焉、○
40007006	勿以聖物與狗、勿以爾之珍珠、投於豬前、恐其踐之足下、轉而噬爾、○
40007007	求則予爾、尋則遇之、叩門則為爾開、
40007008	蓋凡求者得也、尋者、遇也、叩門者必為之開也、
40007009	爾中孰有子求餅、反與之石乎、
40007010	求魚、反與之蛇乎、
40007011	爾曹雖惡、尚知以好物與子女、況爾在天之父、豈不以好物賜求之者乎、
40007012	故爾欲人施諸己者、爾亦必如是施諸人、蓋律法及先知如此也、○
40007013	爾當由窄門而入、蓋引至淪亡者、其門也寛、其路也闊、入之者多、
40007014	引至於生者、其門也窄、其路也狹、得之者少、○
40007015	爾當謹防偽先知、彼就爾、外似羊、內實殘狼、
40007016	是可因其果而識之、荊棘中能摘葡萄乎、蒺藜中能採無花果乎、
40007017	善樹結美果、惡樹結惡果、
40007018	善樹不能結惡果、惡樹不能結美果、
40007019	凡不結美果之樹、則伐之投於火、
40007020	故爾可因其果而識之、
40007021	凡稱我曰主也主也者、未必盡入天國、惟遵我天父之旨者、方得入焉、
40007022	至彼日、必有多人謂我曰、主歟主歟、我非託爾名傳教、託爾名逐鬼、託爾名多行異能乎、
40007023	我將明告之曰、我未嘗識爾、爾行非法者、離我去、
40007024	凡聽我此言而行之者、之譬智人、造其屋於磐上、
40007025	雨降、潦至、風吹、撞其屋、屋不傾頹、蓋其基在磐上也、
40007026	凡聽我此言而不行者、譬之愚人、造其屋於沙上、
40007027	雨降、潦至、風吹、撞其屋、屋即傾頹矣、且傾頹大也、○
40007028	耶穌此言既畢、眾奇其訓、
40007029	蓋其訓人、如有權者、不同士子也、
40008001	耶穌既下山、群眾隨之、
40008002	有一癩者來拜之、曰、主若肯、必能潔我、
40008003	耶穌伸手按之、曰、我肯、爾可潔、其癩即潔矣、
40008004	耶穌謂之曰、慎勿告人、惟往示己於祭司、且獻摩西所命之禮物、以為證於眾、○
40008005	既入迦伯農有百夫長來、求之曰、
40008006	主歟、我僕癱瘋、臥於室、痛苦之極、
40008007	曰、我往醫之、
40008008	百夫長對曰、主臨我舍、我不敢當、但發一言、我僕必愈、
40008009	蓋我亦為權下之人、己下有兵、語此去則去、語彼來則來、語我僕為此、彼則為之、
40008010	耶穌聞而異之、謂從者曰、我誠告爾、如是大信、即以色列中、我未遇之也、
40008011	我又告爾、自東自西、有眾將至、與亞爸拉罕、以撒、雅各、席坐於天國、
40008012	惟國之子民、必見擲於外之黑暗、在彼、必有哀哭切齒矣、
40008013	耶穌乃謂百夫長曰、往哉、依爾之信、與爾成之、其時、僕即愈、○
40008014	耶穌入彼得家、見其妻之母、患熱病偃臥、
40008015	按彼手、熱病則退、彼遂起而供事之、
40008016	至晚、有攜為鬼所附者多人就之、耶穌惟以一言、逐出其鬼、且醫愈一切有病者、
40008017	乃以應昔由先知以賽亞所言云、彼負荷我儕之恙、擔任我之病、○
40008018	耶穌見群眾環己、則命渡至對岸、
40008019	有一士子來、謂之曰、師乎、無論何往、我將從爾、
40008020	耶穌謂之曰、狐狸有穴、空中之鳥有巢、惟人子無枕首之所、
40008021	又一門徒謂之曰、主歟、容我先歸、埋葬我父、
40008022	耶穌謂之曰、宜從我、任死者埋葬其死者、○
40008023	既登舟、門徒隨之、
40008024	海中盪甚、舟為浪蔽、而耶穌睡焉、
40008025	門徒就而醒之、曰、主、救我、我亡矣、
40008026	謂之曰、小信者乎、何懼也、乃起、斥風與海、遂大平靜矣、
40008027	眾皆驚異曰、此何如之人耶、風與海亦順之也、○
40008028	既濟對岸、至加大拉地、遇為鬼所附者二人、自墳墓出、甚猛、致無人敢經其路、
40008029	二人呼曰、上帝之子、我與爾何干、時未至、爾來苦我乎、
40008030	遠有群豕方食、
40008031	鬼求之曰、爾若逐我、則遣我入豕群、
40008032	語之曰、去、鬼遂出而入豕、全群突下山坡、投海、而死於水、
40008033	牧者奔入城中、將此事及為鬼所附者之情形、具告於人、
40008034	舉城之眾、皆出以遇耶穌、既見、則求之離其境、
40009001	耶穌登舟而渡、至其本城、
40009002	有舁一癱瘋臥床者就之、耶穌見其信、遂謂癱瘋者曰、小子、張爾膽、爾罪赦矣、
40009003	有士子數人、心內云、此人僭讟矣、
40009004	耶穌知其心意、則曰、爾為何心懷惡念乎、
40009005	或云爾罪赦矣、或云起而行、二人孰易、
40009006	但令爾知人子在地、有權以赦罪、乃向癱瘋者曰、起、取爾床、歸爾家、
40009007	其人即起、歸於其家、
40009008	眾見而懼、歸榮於上帝、因其以如此之權賜人也、○
40009009	耶穌自彼而往、見一人、名馬太、坐於稅關、謂之曰、爾從我、遂起而從之、
40009010	耶穌坐席於其家、有多稅吏及罪人來、與耶穌並其門徒同席、
40009011	𠵽唎㘔人見之、謂其門徒曰、爾師何故與彼稅吏及罪人共食乎、
40009012	耶穌聞之曰、康強者不需醫士、惟有病者則需之
40009013	但往學我悅憐恤、不悅祭祀之語何意、蓋我來、非召義人、乃召罪人耳、○
40009014	時、約翰之門徒就之、曰、我儕與𠵽唎㘔人屢禁食、惟爾門徒不禁食、何也、
40009015	耶穌謂之曰、新郎與賀者同在、賀者豈能哀慟乎、將來新郎被取而去、彼時、必禁食矣、
40009016	未有以新布補舊衣者、恐所補者反壞舊衣、其破更大也、
40009017	亦未有傾新酒於舊革囊者、若有、則囊裂酒漏、其囊亦壞、惟傾新酒入新革囊、二者均保全矣、○
40009018	言此之時、有一宰來拜之、曰、我女方死、但爾來以手按之、彼必生矣、
40009019	耶穌起而隨之、門徒亦然
40009020	有一婦人、血漏十二年、就其後、捫其衣之裾絡、
40009021	蓋其心曰、我但捫其衣、則必得救矣、
40009022	耶穌回顧之、則曰、女乎、張爾膽、爾之信救爾矣、自彼時、婦人遂得救、
40009023	耶穌至宰之家、見有吹笛者、及眾人號咷
40009024	乃曰、爾曹姑退、此女非死、乃睡也、眾譏笑之、
40009025	既遣眾出、乃入執女手、女遂起、
40009026	此風聲遍傳其地、○
40009027	耶穌自彼而過、有二瞽者隨之、呼曰、大衛之裔、憐恤我乎、
40009028	既入室、瞽者就之、耶穌謂之曰、爾信我能行此乎、答曰、主然也、
40009029	遂捫其目、曰、依爾之信、為爾成之、
40009030	其目即啟、耶穌嚴戒之、曰、爾慎勿使人知、
40009031	二人出、竟將其名、遍傳彼地、○
40009032	出後、有攜一瘖啞而為鬼所附者、來就耶穌、
40009033	鬼既逐、啞者言、眾皆驚異曰、以色列中、從未見有如此也、
40009034	𠵽唎㘔人曰、彼賴鬼王而逐鬼耳、○
40009035	耶穌徧行諸城諸鄉、在會堂教誨、宣天國福音、醫諸疾諸病、
40009036	見大眾、則憐憫之、因其困苦流離、如羊之無牧者然、
40009037	時、語其門徒曰、穡多工少、
40009038	故當求穡主、遣工赴於其穡焉、
40010001	耶穌召十二門徒來、賜之權、以治污鬼而逐之、醫諸疾諸病、
40010002	十二使徒之名如左、首曰西門、又稱彼得、與其兄弟安得烈、西庇太之子雅各、及其兄弟約翰、
40010003	腓立與巴多羅買、多瑪、與稅吏馬太、亞利腓之子雅各、與撻太、
40010004	𠷉𠼶教人西門、與加略人猶大即付耶穌者、○
40010005	耶穌遣此十二人、命之曰、異邦之路勿行、撒瑪利亞人之城勿入
40010006	寧就以色列家之亡羊、
40010007	行時、宣傳曰、天國近矣、
40010008	病者醫之、癩者潔之、甦死、逐鬼、爾以不費得之、亦當以不費施之、
40010009	金、銀、銅、皆勿置於爾腰帶中、
40010010	路間勿囊、勿二衣、勿履、勿杖蓋工人得其糧、宜也、
40010011	爾所入、無論何城何鄉、當訪其中孰為可者、則寓於其家、直至去時、
40010012	入其家、當與之請安、
40010013	其家若宜、則爾之平安必臨之、若不宜、則爾之平安歸於爾、
40010014	凡不接爾、不聽爾言者、出其家其邑、拂去足塵
40010015	我誠告爾、當審判日、所多馬與蛾摩拉所受者、較於其城、尚易受也、○
40010016	我遣爾如羊入狼中、故爾當智如蛇、馴如鴿、
40010017	須謹防人、因彼必付爾至議會、鞭爾於會堂、
40010018	爾且為我之故、將被解於侯伯君王前、以為證於彼及異邦入、
40010019	付爾之時、勿慮何如言、何所言、至時、必賜爾所當言者、
40010020	蓋非爾自言、乃爾父之靈在爾內而言也、
40010021	兄弟必將兄弟、付之於死、父於其子亦然、子女亦起攻父母、致之於死、
40010022	爾必為我名、為眾所惡、惟忍耐至終者、必得救也、
40010023	若於此城迫爾、則逃於彼城、我誠告爾、以色列諸邑、爾行未徧、人子必至矣、○
40010024	徒不踰師、僕不踰主、
40010025	徒如師、僕如主、足矣、人若呼家主為別西卜、況呼其家人乎、
40010026	故勿懼之、蓋未有掩而不露、隱而不為人所知者、
40010027	我於暗中語爾者、爾當述之於光、爾聞於耳者、當宣之於屋上、
40010028	殺身而不能殺魂者、勿懼之、寧懼能滅身與魂於地獄者、
40010029	二雀非賣一分銀乎、爾父弗許、其一亦不落於地、
40010030	即爾首之髮、亦皆被數、
40010031	故爾勿懼、爾比多雀、尤為貴矣、
40010032	凡認我於人前者、我亦認之於我在天之父前、
40010033	凡不認我於人前者、我亦不認之於我在天之父前、○
40010034	勿意我來、以施和平於地、我來、非施和平、乃施劍耳、
40010035	蓋我來、致子疎其父、女疎其母、媳疎其姑、
40010036	人之仇敵、即己之家人矣、
40010037	愛父母過於愛我者、不宜乎我也、愛子女過於愛我者、不宜乎我也、
40010038	不負其十字架而從我者、亦不宜乎我也、
40010039	得其生命者、將喪之、為我而喪其生命者、將得之、○
40010040	接爾者、即接我、接我者、即接遣我者也、
40010041	凡因先知之名而接先知者、將得先知之賞、凡因義人之名而接義人者、將得義人之賞、
40010042	凡因門徒之名、而以一杯冷水、飲此小子之一者、我誠告爾、彼必不失其賞矣、
40011001	耶穌命十二門徒既畢、乃自彼而往、在各城教訓宣傳、○
40011002	約翰在獄、聞基督所行、遂遣門徒、
40011003	問之曰、當來者爾乎、抑我儕須望他人乎、
40011004	耶穌答曰、爾以所見所聞者、往告約翰、
40011005	瞽者見、跛者行、癩者潔、聾者聽、死者復起、貧者得聞福音、
40011006	凡為我而不致傾跌者、福矣、
40011007	其人方去、耶穌向眾論約翰曰爾昔出於野、欲何觀耶、風動之蘆葦乎
40011008	爾出欲何觀耶、衣美服者乎、夫衣美服者、在王宮也、
40011009	爾出何為也、觀先知乎、是也、我語爾、此人更大於先知、
40011010	記所云、我遣我使、在爾面前備爾路者、即此人也、
40011011	我誠告爾、凡婦人所生、未有大於行浸之約翰者、然天國之最小者、尚大於彼也、
40011012	自行浸約翰至今、天國見得於強而強者奪之也、
40011013	蓋眾先知及律法、預言、至約翰耳、
40011014	若爾願承之、此人即當來之伊利亞也、
40011015	有耳可聽者、當聽之、
40011016	此世代、我將何以比之乎、乃如孩童坐於市、呼其同輩曰
40011017	我向爾吹笛、爾不跳舞、我曾悲哀、爾不椎胸
40011018	蓋約翰來、不食不飲、人則言其有鬼、
40011019	人子來、亦食亦飲、人又言其貪食好酒稅吏罪人之友、然智慧由其行而見義、○
40011020	時、始責諸城、即多行異能於彼者、因彼不悔改、故曰、
40011021	禍哉哥拉汛乎、禍哉茇賽大乎、蓋在爾中所行之異能、若行於推羅與西頓、彼早披麻蒙灰而悔改矣、
40011022	但我語爾、當審判日推羅與西頓所受者、較爾尤易也、
40011023	迦伯農歟爾豈得升於天乎、必將下於陰府、蓋在爾中所行之異能、若行於所多馬、彼必存至於今日、
40011024	但我語爾、當審判日所多馬所受者、較爾尤易也○
40011025	其時、耶穌言曰、父歟、天地之主也、我感謝爾、因爾將此事向智慧通達者則隱之、向赤子則顯之、
40011026	父乎、然矣、蓋如是在爾面前為悅也、
40011027	萬有皆由我父付我者、父之外、無有識子者、子及子所願示者之外、無有識父者也、
40011028	凡爾勞苦負重者就我、我將賜爾安、
40011029	我溫柔而心謙遜、爾負我軛而學於我、則爾心得安、
40011030	蓋我軛乃易、我負乃輕也、
40012001	其時、耶穌於安息日、由麥田經過門徒飢始摘麥穗而食、
40012002	𠵽唎㘔人見之、謂耶穌曰、爾門徒行安息日不可行者矣、
40012003	答曰、大衛與從者飢時所行、爾未讀之乎、
40012004	其入上帝之室、食陳設之餅、此非彼與從者所可食、惟祭司可耳、
40012005	亦未讀律法所載、祭司在殿宇、犯安息日而無罪乎、
40012006	我語爾、有大於殿宇者在此、
40012007	爾若知所言、我悅憐恤、不悅祭祀之意、則不以無辜者為有罪矣、
40012008	蓋人子為安息日之主也、○
40012009	耶穌離彼處、入會堂、適有枯一手者、
40012010	人問耶穌曰、安息日施醫、可否、其意欲訟之也、
40012011	答曰爾中誰有一羊、安息日陷於坑不執而起之乎、
40012012	人不尤貴於羊乎、故安息日行善、可也、
40012013	乃謂其人曰、伸爾手、遂伸之、即愈、如他手焉、
40012014	𠵽唎㘔人出、謪議如何攻耶穌而滅之
40012015	耶穌知之、自彼而退有多人從焉、乃悉醫之、
40012016	且戒勿顯揚之、
40012017	乃以應昔由先知以賽亞所言云、
40012018	視哉、我僕、我所揀選、我所寵愛、我心所喜悅者、我必以我靈付之、彼必宣判斷於列邦、
40012019	彼不爭不喧、其聲不聞於衢、
40012020	受傷之葦、彼不斷之、殘烟之炷、彼不滅之、以致判斷得勝、
40012021	異邦亦必於其名而仰望矣、○
40012022	時、有攜一為鬼所附瞽而啞者來、耶穌醫之、使其啞者、亦見亦言、
40012023	眾皆驚異、曰、此非大衛之裔乎、
40012024	𠵽唎㘔人聞之、則曰、斯人逐鬼、無非賴鬼王別西卜耳、
40012025	耶穌知其意、謂之曰、凡國自相分爭者、必荒墟、或城或家、自相分爭者、必不立、
40012026	若撒但逐撒但、是自相分爭也、其國如何立乎、
40012027	若我賴別西卜逐鬼、爾子弟逐鬼、又賴誰乎、如此、彼必擬爾矣、
40012028	若我賴上帝之靈逐鬼、則上帝之國、已至爾矣、
40012029	人何以能入勇士之家、而奪其家具乎、非先縛勇士、而後可奪其家財乎、
40012030	不偕我者、即敵我者也、不與我收歛者、即分散者也、
40012031	故我語爾、凡罪惡謗讟、皆將赦之、惟謗讟聖靈者、必不赦矣、
40012032	以言攻人子者、將赦之、以言攻聖靈者、今世來世、必不赦、
40012033	或以其樹為美、其果亦美、或以其樹為惡、其果亦惡、蓋由果而識樹矣、
40012034	蝮之子乎、爾既為惡、何能出善言、蓋溢諸心者、言諸口也、
40012035	善人由所積之善、而發諸善、惡人由所積之惡、而發諸惡、
40012036	我語爾、人凡所出之閒言、當審判日、莫不供之、
40012037	蓋因爾言而義爾、亦因爾言而罪爾、○
40012038	時、有士子與𠵽唎㘔數人、謂耶穌曰、師乎、我欲見爾顯異兆、
40012039	答曰、奸惡之世、欲求異兆、惟先知約拿異兆之外、無異兆予之、
40012040	蓋約拿三日三夜、在大魚腹內、人子亦將如是三日三夜在地中、
40012041	尼尼微人、當審判時、將與斯世代同立而罪之、蓋其聞約拿之宣傳而悔改也、況有大於約拿者在此乎、
40012042	南方女王、當審判時、將與斯世代同起而罪之、蓋其自地極而來、以聽所羅門之智也、況有大於所羅門者在此乎、
40012043	污鬼既離人、游行無水之地、求安而不得、
40012044	乃曰、我將歸所出之室、至、則見其空閒、掃淨、修飾、
40012045	遂往、又帶七鬼、比己尤惡者、入而居之、其人之後、較前更甚矣、此惡世亦必如是、○
40012046	尚向眾言時、其母及兄弟立於外、欲與之言、
40012047	或告之曰、爾母及爾兄弟立於外、欲與爾言、
40012048	答告者曰、誰為我母、誰為我兄弟、
40012049	遂伸手指其徒曰、視哉、我母及我兄弟、
40012050	蓋凡行我父在天之旨者、即我之兄弟、姊妹及母也、
40013001	當日、耶穌自室出、坐於海濱、
40013002	群眾集就之、以致其登舟而坐、群眾皆立於岸、
40013003	乃以多端設譬與之言曰、有播種者、出而播種、
40013004	播時、有落於路旁者、鳥至、盡食之、
40013005	有落於磐上土薄之地者、以土不深、則速發、
40013006	日出曝之、因其無根、則槁矣、
40013007	有落於荊棘中者、荊棘發而蔽之、
40013008	有落於美地者、其結實、或百倍、或六十倍、或三十倍、
40013009	凡有耳者、當聽焉、○
40013010	門徒就而問之曰、爾以譬語眾、何也、
40013011	答曰、天國之奧、予爾知之、不予彼也、
40013012	蓋凡有者將與之、使其有餘、無有者、並其所有、亦將奪之、
40013013	故我以譬語之、因其視而不見、聽而不聞、亦不悟也、
40013014	以賽亞所預言、乃應於彼矣、其言曰、爾聽、聽亦不悟、爾視、視亦不見、
40013015	蓋斯民之心窒塞、其耳聾、其目閉、恐目見、耳聞、心悟、遷改、而我醫之、
40013016	爾之目福矣、以其見也、爾之耳福矣、以其聞也、
40013017	我誠告爾、昔有多先知及義人、欲見爾所見、而不得見、欲聞爾所聞、而不得聞、
40013018	故播種之譬、爾當聽之、
40013019	凡聞天國之道而不悟、彼惡者至、將所播於其心者奪之、此乃播於路旁者也、
40013020	播於磐上者、乃人聞道、即喜受之、
40013021	但其內無根、惟暫存耳、及為道而遇難被窘、則傾跌矣、
40013022	播於荊棘中者、乃人聞道、而世之思慮、貨財之迷惑、蔽其道、致不結實、
40013023	播於美地者、此乃聞道而悟、結實出產、或百倍、或六十倍、或三十倍焉、○
40013024	又設譬與之曰、天國如人播美種於其田、
40013025	人睡時、其仇來、播稗於麥中而去、
40013026	至苗長結穗時、稗亦見、
40013027	業主之僕、來告之曰、主歟、爾非播美種於爾田乎、何得有稗也、
40013028	曰、此乃仇敵所為、僕曰、爾欲我往集之乎、
40013029	曰、不可、恐集稗而麥亦與之俱拔、
40013030	容二者並長、以待收割、至收割時、我將語割者、先集其稗、束以焚之、惟麥、則收入我倉、○
40013031	又設譬與之曰、天國如一粒芥子、人取而播於其田、
40013032	此乃百種之最微者、及其長也、大於諸菜、成樹、致空中之鳥、來宿其枝、○
40013033	又以譬語之曰、天國如酵、婦人取而藏之三斗麵中、迨皆發酵焉、
40013034	此皆耶穌用譬語眾也、若非用譬、則無所語、
40013035	以應昔由先知所言云、我將啟口用喻言、發明創世以來所隱藏者、○
40013036	時、耶穌離眾入室、門徒就之曰、請將田稗之譬、為我解之、
40013037	答曰、播美種者、人子也、
40013038	田者、世也、美種者、天國之子也、稗者、惡者之子也、
40013039	播稗之仇、魔鬼也、收割之時、世之末也、割者、天使也、
40013040	集稗而焚以火、世之末、亦將如是、
40013041	人子必遣其使者、由其國中、集凡使人傾跌者、及為不法者、
40013042	投之火爐、在彼、必有哀哭切齒矣、
40013043	是時也、義人在其父之國、輝光如日、凡有耳者、當聽焉、○
40013044	天國有如寶藏於田、人遇之、則隱密焉、喜而往、盡賣其所有、購買此田、○
40013045	天國又如商人尋美珠、
40013046	遇一重價者、遂往、盡賣其所有、購買之、○
40013047	天國又如網撒於海、集諸水族、
40013048	既盈、則牽於岸、坐而集其美者入器、惡者則棄之、
40013049	世之末也、亦然、天使必出、自義人之中、區別惡人、
40013050	投之火爐、在彼、必有哀哭切齒矣、
40013051	此諸言、爾悟之乎、對曰、然
40013052	謂之曰、故凡士子、為天國之學徒者、即如家主、自其庫中、出新舊之物、○
40013053	耶穌既畢此諸譬、遂離彼地、
40013054	歸其故鄉、在會堂教之、致眾駭異曰、此人何由得此智慧、與此異能乎、
40013055	此非木匠之子乎、其母非名瑪利亞、其兄弟非雅各、約瑟、西門、猶大耶
40013056	其姊妹非皆與我儕相偕耶、此人何由得此乎、
40013057	遂厭而棄之、耶穌謂之曰、先知、在本地本家之外、人莫不尊敬之、
40013058	在彼、不多行異能、因眾不信故也、
40014001	當時、分封之王希律、聞耶穌聲名
40014002	則謂其僕曰、此乃行浸之約翰、從死中而起、故有此異能、運行於其內、
40014003	初、希律為其兄弟腓立之妻、希羅底之故、執約翰繫之、下於獄、
40014004	蓋約翰曾謂希律曰、爾納此婦、不可也、
40014005	希律欲殺之、但懼眾、因眾以約翰為先知也
40014006	適遇希律誕辰、希羅底之女、舞於眾中、希律悅之、
40014007	因而發誓、許如其所求而賜之、
40014008	女為母所唆、則曰、請將行浸約翰之首、盛於盤、在此予我、
40014009	王憂、但因巳誓、且因同席者之故、乃命予之、
40014010	遂遣人斬約翰於獄、
40014011	盛其首於盤、付與女、女携之予母、
40014012	其徒來取其屍葬之、遂往告耶穌、○
40014013	耶穌聞之、遂登舟、自彼濳退於野處、眾聞、皆自各城步隨之、
40014014	耶穌出見人甚眾、則憐憫之、醫愈其中之病者、
40014015	至晚、門徒就之、曰、此乃野地、時已過矣、請散眾、使往各村、購買食物、
40014016	耶穌曰、毋須眾往、爾予之食可也、
40014017	對曰、我儕在此、惟有五餅二魚、
40014018	曰、取來予我、
40014019	遂命眾坐於草上、取其五餅二魚、望天祝謝、擘餅、以與門徒、門徒予眾、
40014020	皆食而飽、拾所餘之擘餅、盛滿十二筐、
40014021	食者、婦孺之外、約有五千人、○
40014022	耶穌促門徒登舟、先往對岸、俟其散眾、
40014023	散眾後、耶穌潛登山祈禱、既暮、惟己獨在、
40014024	船在海中、被浪搖撼、風逆故也、
40014025	夜際四更、耶穌履海面就之、
40014026	門徒見其履海、則心擾、曰、怪幻也、遂懼而呼、
40014027	耶穌即謂之曰、張爾膽、是我也、勿懼、
40014028	彼得對曰、主、果為爾、則命我於水面就爾
40014029	曰、來、彼得乃自舟而下、行水面以就耶穌、
40014030	但見風大、則懼、將溺、呼曰、主救我、
40014031	耶穌即伸手執之曰、小信者、何疑耶、
40014032	既登舟、風則息矣、
40014033	在舟者遂拜之、曰爾誠上帝之子也、○
40014034	既渡至岸、即跟尼斯栗地、
40014035	是處之人識之、遂遣人報於四方、携帶凡有病者就之、
40014036	求耶穌准彼但捫其衣之裾絡、凡捫之者、皆愈、
40015001	時、有𠵽唎㘔人與士子、自耶路撒冷來就耶穌、
40015002	曰、爾門徒為何犯古人之遺傳乎、蓋食時不洗手也、
40015003	答曰爾何因爾之遺傳、而犯上帝之誠乎、
40015004	蓋上帝曰、敬爾父爾母、又曰、咒罵或父或母者、必置之死、
40015005	爾反曰、人若向父母云、爾當自我而得者、已獻矣、
40015006	遂可不敬其父母、是爾以爾之遺傳、廢上帝之道也、
40015007	偽善者歟、以賽亞指爾而預言者、誠是、彼云、
40015008	斯民以脣尊我、而心則遠我、
40015009	彼以人所命者為教而教人、故拜我亦徒然也、
40015010	遂召眾來、謂之曰、爾當聽而悟也、
40015011	非入口者污人、惟出口者、此乃污人、
40015012	時、門徒就之、曰、𠵽唎㘔人聞此言、厭而棄之、爾知之乎、
40015013	答曰、凡植物、若非我天父所植者、必拔其根、
40015014	姑且聽之、彼乃瞽相者、若瞽相瞽、則二者必陷於坑矣、
40015015	彼得對之曰、為我儕解此譬焉、
40015016	曰、爾曹尚未悟乎、
40015017	豈不知凡入於口者、運於腹而遺於廁乎、
40015018	惟出於口者、由心而發、斯污人也、
40015019	蓋惡念、兇殺、姦淫、苟合、盜竊、妄證、謗讟、皆由心而發、斯乃污人、
40015020	但未洗手而食、不污人也、○
40015021	耶穌離彼、退入推羅西頓之境、
40015022	有一迦南婦、自其地出、呼曰、主、大衛之裔、憐恤我、我女為鬼所附、苦甚、
40015023	耶穌一言不答、門徒就之、求曰、請遣之去、彼呼於我後也、
40015024	答曰、我奉遣、無非就以色列家之亡羊耳、
40015025	婦來拜之、曰、主、助我、
40015026	答曰、以子女之餅、投於小犬、非美也、
40015027	婦曰主、然、蓋小犬得食主人桌下之遺屑也、
40015028	耶穌答曰、婦歟、爾信大矣、如爾所願者、與爾成之、自此時、其女愈矣、○
40015029	耶穌離彼、來近加利利海、登山而坐、
40015030	群眾就之、並携跛者、瞽者、瘂者、殘疾者、及諸病者、置其足前、遂醫之、
40015031	以致眾人駭異、蓋見瘂者言、殘疾者痊、跛者行、瞽者見也、遂歸榮於以色列之上帝、○
40015032	耶穌召門徒來、曰、我憐憫此眾、蓋彼已偕我三日、而無所食、我不欲使之飢而去、恐其路上困憊也、
40015033	門徒對曰、我儕在野、安得若許餅、以飽如此之眾乎、
40015034	耶穌曰、爾有餅幾何、曰、七、及數小魚耳、
40015035	遂命眾坐於地、
40015036	取七餅及魚、祝謝、擘而予門徒、門徒予眾、
40015037	皆食而飽、拾所餘之擘餅、盛滿七籃、
40015038	食者、婦孺而外、共有四千人、
40015039	耶穌散眾、遂登舟、至瑪伽單之境、
40016001	𠵽唎㘔人、［口撒］嘟𡀲人、來試耶穌、請以自天之兆示之、
40016002	答曰、暮時、爾則云必晴、緣天色紅也、
40016003	朝時、則云今日必風雨、緣天色紅而晦也、爾既識別天色、何不識此時之兆乎、
40016004	奸惡之世求兆、但約拿之兆而外、必無以兆與之矣、遂離之而去、○
40016005	門徒渡至對岸、忘攜餅、
40016006	耶穌謂之曰、當謹防𠵽唎㘔及𠾎嘟𡀲人之酵、
40016007	門徒相議曰、是為我未攜餅也、
40016008	耶穌知之、曰、小信者乎、何因無餅而相議耶、
40016009	爾尚未悟乎、不憶五千人之五餅、而拾幾筐、四千人之七餅、而拾幾籃乎、
40016010	
40016011	爾曹胡不知我之所謂、非指餅而言乎、惟當謹防𠵽唎㘔人及［口撒］嘟𡀲人之酵也、
40016012	於是門徒始悟耶穌非言謹防餅之酵、乃指𠵽唎㘔人［口撒］嘟𡀲人之教、○
40016013	耶穌入該撒利亞腓立比之境、問其門徒曰、人謂人子為誰、
40016014	曰、有云行浸之約翰、有云伊利亞、又有云耶利米、或先知中之一、
40016015	曰、爾曹謂我為誰、
40016016	西門彼得對曰、爾乃基督、生活上帝之子也、
40016017	耶穌謂之曰、西門、巴約拿、福矣、蓋示爾者、非血肉者、乃我在天之父也、
40016018	我又語爾、爾乃彼得我將建我教會於此磐上、而陰府之權、不能勝之、
40016019	我又以天國之鑰賜爾、凡爾在地所縛者、在天亦縛之、在地所釋者、在天亦釋之、
40016020	遂戒門徒、勿以己為基督告人、○
40016021	自是、耶穌始示門徒、己必上耶路撒冷、受諸長老、祭司長、及士子多苦、且被殺、第三日復起、
40016022	彼得援而始諫、曰、主、其自惜乎、此必不及於爾、
40016023	耶穌轉身謂彼得曰、撒但退我後、爾乃致我傾跌者、蓋爾不體上帝之情、惟體人之情耳、
40016024	時、耶穌謂門徒曰、若有欲來我後者、當克己、負其十字架而從我、
40016025	凡欲救其生命者、必喪之、為我而喪其生命者、必得之、
40016026	人若得全世界、而失其生命、有何益哉、抑人將以何者易其生命乎、
40016027	人子在其父之榮、偕諸天使而來、其時、必按各人所行而報之、
40016028	我誠告爾、立於此者、有人未嘗死夫、迨見人子於其國而來矣、
40017001	過六日、耶穌攜彼得、雅各、與其兄弟約翰、濳導之登高山、
40017002	當其前化狀、面耀如日、衣白如光、
40017003	忽有摩西、伊利亞見於伊等、而與耶穌言、
40017004	彼得謂耶穌曰、主、我儕在此善矣、爾若願、我則於此建三廬、一為爾、一為摩西、一為伊利亞、
40017005	言時、忽有光明之、雲覆之、有聲自雲出曰、此乃我愛子、我所喜悅者、爾曹當聽之、
40017006	門徒聞之、面伏於地、甚為恐懼、
40017007	耶穌進而撫之、曰、起、忽懼、
40017008	門徒舉目、不見一人、惟耶穌而已、○
40017009	下山時、耶穌命之曰、人子尚未由死而起、勿以所見者告人、
40017010	門徒問之曰、士子有言、伊利亞必先來、何也、
40017011	答曰、伊利亞固必來、復興萬事、
40017012	惟我語爾、伊利亞已來、而人不之識、竟任意待之、人子將受其害、亦若是矣、
40017013	門徒方悟耶穌所言、乃指行浸之約翰也、○
40017014	既至眾中、有一人就耶穌、跪之曰、
40017015	主、憐恤我子、彼患癲癇、苦甚、因屢跌於火、屢跌於水、
40017016	我攜之就爾門徒、而彼不能醫之、
40017017	耶穌答曰、噫、不信而悖逆之世代乎、我偕爾將幾何時、我忍爾將幾何時乎、可携之就我、
40017018	耶穌斥之、鬼由彼出、其子從此時愈矣、
40017019	門徒濳就耶穌曰、我儕不能逐之、何耶、
40017020	耶穌曰、爾小信故也、我誠告爾、爾若有信如一粒芥子、即命此山、由此移彼、亦必移焉、且爾無所不能也、○
40017022	尚居加利利時、耶穌謂門徒曰、人子將被付於人手、
40017023	彼將殺之、第三日復起、門徒憂甚、○
40017024	至迦伯農、有收其二錢者、就彼得曰、爾師納其二錢否、彼得曰、然、
40017025	入室、耶穌先問之、曰、西門、爾意若何、世上諸王、向誰徵收關稅丁稅乎、向己之子乎、抑向外人乎、
40017026	彼得曰、向外人也、耶穌曰、若然、則其子可免矣、
40017027	但恐致其傾跌、爾往海垂釣、取先上之魚、開其口、必得銀四錢、取而為我與爾以予之、
40018001	當時、門徒就耶穌曰、在天國、孰為大、
40018002	耶穌招一孩童來、立之於中、
40018003	曰、我誠告爾、爾若不轉回、成如孩童、斷不得入天國、
40018004	故凡自卑、如此孩童者、彼在天國、即為大也、
40018005	凡為我名、接一如此之孩童者、即接我也、
40018006	凡使此信我之小子之一致於傾跌者、其人寧有巨磨石懸頸、而沉於深海、
40018007	禍哉斯世、因有傾跌之事也、夫傾跌之來、固所必有、惟傾跌所由來者禍矣、
40018008	若爾一手一足致爾傾跌、則斫而棄之、寧或殘或跛而入於生、勝於兩手兩足而投於永世之火、
40018009	若爾一目致爾傾跌、則剜而棄之、寧有一目而入於生、勝於兩目而投於地獄之火、
40018010	爾曹慎勿輕視此小子之一、
40018011	我語爾、彼之使者在天、常見我父之面、
40018012	爾意如何、人有百羊、迷失其一、豈不姑舍其九十九羊、往山尋彼迷失者乎、
40018013	我誠告爾、彼若得之、必為之喜、勝於九十九之未迷失者矣、
40018014	如是、則此小子中、有一喪亡者、亦非爾天父之旨也、○
40018015	若爾兄弟得罪爾、爾往惟爾與彼在時乃責之、彼若聽爾、則得爾兄弟矣、
40018016	若不聽、爾則偕一二人同往、致以二三證者之口、而言皆可定也、
40018017	若不聽之、則告於會、若不聽會、則視之如異邦人、與稅吏然、
40018018	我誠告爾曹、凡爾曹所縛於地者、在天亦必縛之、所釋於地者、在天亦必釋之、
40018019	我又語爾、爾中若有二人在地、同心以求何事、我在天之父、必為之成焉、
40018020	蓋無論何處、有二三人於我名而集、我必在其中矣、○
40018021	時、彼得就之曰、主、兄弟得罪我、我赦之當幾次、至七次乎、
40018022	耶穌曰、我非謂爾至七次、乃至七十之七次耳、
40018023	故天國如王者、欲與其僕會計、
40018024	始計時、有携一欠千萬金者至、
40018025	既無可償、其主命賣其身與妻子、及凡所有者以償、
40018026	僕俯伏拜之、曰、主乎、寛容我、我必將盡償之、
40018027	其僕之主、感而憫焉、釋之、且免其債、
40018028	僕出、遇一同僚、欠其十金、遂執之、扼其喉、曰、爾所欠者償我、
40018029	同僚俯伏求之、曰、寛容我、我必將盡償、
40018030	彼不肯、乃往、投之於獄、俟償所欠、
40018031	眾同僚見其所為、甚憂、以其事盡告於主、
40018032	其主呼之來、曰、惡哉、僕也、爾所欠者、因爾求我、我曾盡免、
40018033	爾不當憐恤爾之同僚、如我之憐恤爾乎、
40018034	其主怒、付之於獄吏、俟盡償所欠、
40018035	爾曹若不心赦兄弟、則我天父、亦必如是行於爾、
40019001	耶穌既畢此言、遂離加利利、至約但外之猶太境、
40019002	群眾隨之、耶穌在彼醫焉、○
40019003	有𠵽唎㘔人就而試之曰、無論何故出妻、可乎、
40019004	答曰爾未讀元始造之者、造以男與女、
40019005	且曰、因此、人必離父母、膠漆其妻、二者成為一體乎、
40019006	如此、不復為二、乃一體也、故上帝所配合者、人不可分之、
40019007	曰、然則摩西何故命予以離書而出之乎、
40019008	曰、摩西因爾心頑、容爾出妻、但元始非如此也、
40019009	且我語爾、非為姦故、出其妻而他娶者、行淫也、娶所出者、亦行淫也、
40019010	門徒謂之曰、人於其妻既若此、寧不娶也、
40019011	曰、人不能皆納此言、惟禀賦者能之、
40019012	蓋有閹人、自母胎生而然者、亦有閹人、為人所閹者、又有閹人、為天國而自閹者、其能納者則納之、○
40019013	時、有攜孩童就耶穌、欲其以手按之而祈禱、門徒責之、
40019014	惟耶穌曰、容孩童、勿禁之就我、蓋天國乃屬如是之人也、
40019015	遂按手其上、離彼處而去、○
40019016	有一人就之曰、師乎、我當行何善、以得永生乎、
40019017	答曰、爾以善而問我、何也、其善者惟一也、但爾若欲入於生、則當守諸誡、
40019018	曰、何誡乎、耶穌曰、勿殺、勿淫、勿盜、勿妄證、
40019019	敬爾父母、且愛鄰如己、
40019020	少者曰、凡此、我嘗守之矣、尚有何缺乎、
40019021	耶穌語之曰、爾欲若為完人、當往賣爾所有、以濟貧人、則將有財於天、且來從我、
40019022	少者聞言、憂愁而去、蓋其產業多也、○
40019023	於是耶穌語門徒曰、我誠告爾、富者入天國、難矣哉、
40019024	我又告爾、駝穿鍼眼、較富者入上帝國尤易也、
40019025	門徒聞之、甚駭異、曰、然則誰能得救乎、
40019026	耶穌視之曰、在人固不能、在上帝則萬事皆能也、
40019027	彼得曰、我儕已舍一切而從爾、將何得乎、
40019028	耶穌語眾曰、我誠告爾、爾曹從我者、至復興時、人子坐其榮位、爾亦將坐十二位、審以色列之十二支派、
40019029	且凡為我名、舍棄屋宇、兄弟、姊妹、父母、子女、田疇者、將受百倍而嗣永生、
40019030	然多有先者將為後、後者將為先矣、
40020001	蓋天國猶家主、朝出雇工人、入其葡萄園、
40020002	與工人約、一日、一錢銀、遂遣之入其園、
40020003	巳初出、又見有閒立於市者、
40020004	遂語之曰、爾亦往葡萄園、我將以所宜者與爾、其人遂往、
40020005	日午及申初又出、亦如此行、
40020006	酉初出、又見有人立焉、遂謂之曰、爾何終日閒立於此乎、
40020007	對曰、因無雇我者、曰、爾亦往葡萄園、
40020008	至晚、園主謂家宰曰、召眾工人而給其值、從後者起、至先者止、
40020009	酉初所雇者至、各得銀一錢、
40020010	先雇者至、意己所得必加多、乃亦各得銀一錢、
40020011	既得之則怨家主曰、
40020012	我終日勞苦受熱、彼最後者、工作半時、竟使之與我同等乎、
40020013	乃答其中一人曰、友乎、我無不公待爾、爾非與我約銀一錢乎、
40020014	屬爾者取之去、我與此最後者、同乎與爾、乃我所欲也、
40020015	以屬我者行我所欲、不亦可乎、抑因我為善、爾即怒目乎、
40020016	如是、後者將為先、先者將為後矣、○
40020017	耶穌上耶路撒冷時、濳携十二門徒、路中謂之曰、
40020018	我儕上耶路撒冷、人子將被付於祭司諸長及士子、彼將擬之以死、
40020019	付於異邦人、以戲弄之、鞭撲之、釘之於十字架、第三日必復起、○
40020020	時、西庇太之子之母、偕其子就之、拜求一事、
40020021	問之曰、爾所欲者、何也、對曰、願命我此二子、在爾國中、一坐爾左、一坐爾右、
40020022	耶穌答曰、爾曹所求者、爾不知也、我將飲之杯、爾能飲乎、對曰、能、
40020023	曰、我之杯、爾亦將飲之、但坐我左我右、非我所可賜、我父為誰備之、即賜與誰、
40020024	十門徒聞之、則深憾其兄弟二人、
40020025	耶穌召之來、曰、爾知異邦人、為君者主其治、大人者操其權、
40020026	但爾勿如此、爾中欲為大者、當為爾役、
40020027	欲為首者、當為爾僕、
40020028	正如人子來、非以受人服事、乃以服事人、且捐其生、以代眾多為贖也、○
40020029	出耶利哥時、大眾隨之、
40020030	有二瞽者、坐於路旁、聞耶穌過、遂呼曰、主、大衛之裔乎、憐恤我、
40020031	眾責之、戒其緘默二人愈呼曰、主、大衛之裔乎、憐恤我、
40020032	耶穌止步、召之來、曰、欲我為爾何為乎、
40020033	謂之曰、主、願我目得啟也、
40020034	耶穌感而憫焉、捫其目、即得視矣、遂從之、
40021001	行近耶路撒冷、已至橄欖山、及茇法其 耶穌遣二門徒、
40021002	謂之曰、爾往對面之村、即遇一驢繫焉、有小驢同在、解而牽之就我、
40021003	倘人有何言、則曰主需之、彼即遣之來、
40021004	夫如是、以應昔由先知所言云、
40021005	爾曹告郇女曰、視哉、爾王臨爾、溫柔而乘驢、即乘負重者之子也
40021006	門徒遂往、遵耶穌所命而行、
40021007	牽驢及小驢來、以己衣置其上、而耶穌乘之、
40021008	眾中有大半鋪己衣於路者、亦有伐樹枝以鋪路者、
40021009	且前行後從之眾、皆呼曰、大衛之裔、哬𠾎哪、奉主名來者、當得稱頌也、在至上者、哬𠾎哪、
40021010	既入耶路撒冷、合城之人皆竦動、曰、此為誰、
40021011	眾曰、此乃先知耶穌、自加利利之拿撒勒來也、○
40021012	耶穌入上帝之殿宇、將其中貿易者、皆逐之出、推倒兌錢者之桌、與賣鴿者之凳、
40021013	謂之曰、記載有云、我室必稱為祈禱之室、爾竟以之為賊巢矣、
40021014	瞽者、跛者、就耶穌於殿宇、遂醫之、
40021015	祭司諸長與士子、見其所行之奇事、又見孩童於殿呼曰、大衛之裔哬［口撒］哪、遂深憾之、
40021016	謂之曰、彼所言者、爾聞之乎、耶穌謂之曰、然、爾豈未讀以孩童乳嬰之口、完全讚美之言乎、
40021017	遂離之、出城、至茇大尼宿焉、○
40021018	次早、復入城、饑焉
40021019	見路旁一無花果樹則就之、樹上無所得、惟葉而已、遂謂之曰、今而後、爾永不結果矣、其無花果樹即枯、
40021020	門徒見而奇之、曰、其無花果樹、何以即枯乎、
40021021	耶穌答曰、我誠告爾、爾信而不疑、非但能行所行於無花果樹者、即命此山、移去投海、亦必成焉、
40021022	且爾祈禱時、無論何求、信則得之、○
40021023	耶穌入殿宇、祭司諸長、與民間長老、於其教誨時就之、曰、爾以何權行此諸事、且此權、誰賜爾乎、
40021024	耶穌答曰、我亦有一言問爾、爾若告我、我則將我以何權行此告於爾
40021025	約翰之浸禮、何由乎、由天乎、抑由人乎、眾相議曰、若云由天、彼必問我曰、爾何不信之、
40021026	若云由人、我又懼眾、蓋皆以約翰為先知也、
40021027	遂答耶穌曰、我不知也、耶穌謂之曰、我亦不告爾我以何權行此矣、
40021028	爾意如何、一人有二子、就長子曰、子乎、今日爾往作工於葡萄園、
40021029	對曰不願、後悔而往、
40021030	又就其次子、亦如是言、對曰、主歟、我往、而竟不往、
40021031	二子孰遵父命乎、答曰、長子、耶穌謂之曰、我誠告爾、稅吏與娼妓、先爾而入上帝國矣、
40021032	蓋約翰於義路就爾、爾不信之、稅吏娼妓則信之、且爾雖見此、後仍不悔以信之也、○
40021033	爾又聽一譬、有一家主、植葡萄園環之以籬、內掘酒榨、又建望樓、租與農夫、遂往他邦、
40021034	果期既近、則遣其僕、就農夫收果、
40021035	農夫執其僕、撲一、殺一、以石擊一、
40021036	又遣他僕、較前尤眾、彼亦如是待之、
40021037	後又遣其子就之、意謂彼必敬我子矣、
40021038	農夫見其子、則相語曰、此乃嗣子、不如殺之、以奪其業、
40021039	遂執之、推出葡萄園外而殺焉、
40021040	葡萄園主至、將何以處此農夫乎、
40021041	眾對曰、彼必誅滅此惡人、租其園於他農、按時納果者、
40021042	耶穌謂眾曰、經云、匠人所棄之石、反成屋角首石、此乃由於主者、我目見而奇之、此經爾未之讀耶、
40021043	故我語爾、上帝國、必奪於爾、而賜與結其果之民矣、
40021044	凡傾於此石上者必碎、惟此石傾於其上者、則粉散矣、
40021045	祭司諸長與𠵽唎㘔人、聞其諸譬、則知其指己而言、
40021046	欲執之、而懼眾、蓋眾以之為先知也、
40022001	耶穌又以譬謂眾曰、
40022002	天國猶一王、為其子設婚筵、
40022003	遣僕、往邀所召者赴婚筵而彼不肯來、
40022004	又遣他僕曰、爾告所召者云、我筵已備、我牛與肥畜已宰、百物具備、爾來赴婚筵、
40022005	但彼不顧而去、一往其田、一往其肆、
40022006	其餘執僕凌辱而殺之
40022007	王怒發軍滅彼兇人、焚其城
40022008	遂謂僕曰、婚筵已備、但所召者不堪
40022009	故可往通行之路口、凡所遇者、皆召之赴婚筵
40022010	僕出通衢、集凡所遇者、或善或惡、客滿婚筵、
40022011	王入觀客、見一不衣禮服者、
40022012	則謂之曰、友乎、爾不衣禮服何入於此乎、其人默然、
40022013	王遂命役曰、縛其手足擲於外之黑暗、在彼、必有哀哭切齒矣、
40022014	蓋見召者多、見選者少也、○
40022015	時、𠵽唎㘔人往而謫議、欲即其言以陷之、
40022016	遂遣其徒、與希律黨就之、曰、師乎、我知爾為真實、亦以真實而教上帝之路、不以人為意、蓋爾不顧人貌也、
40022017	納稅與該撒、可乎否乎、爾意如何、請語我、
40022018	耶穌知其惡、則曰、偽善者乎、何試我也、
40022019	以稅銀與我觀、彼則取一銀與之、
40022020	耶穌謂之曰、此像與號為誰、
40022021	對曰、該撒、遂語之曰、然則該撒之物、宜歸該撒、上帝之物、宜歸上帝、
40022022	彼聞、則奇異、離之而去、○
40022023	是日、［口撒］嘟𡀲人、即言無有復起者、就耶穌曰、
40022024	師乎、摩西云、人死而無子、其弟當納其妻生子以嗣其兄、
40022025	我中有兄弟七人、長者娶而死、無後、遺其妻於弟、
40022026	其二、其三、直至其七亦皆如此、
40022027	厥後、其婦亦死、
40022028	至復起時、其婦於七人中、為誰之妻乎、蓋皆已納之也、
40022029	耶穌答曰、爾誤矣、因爾不識經與上帝之能也、
40022030	蓋復起之時、則不娶不嫁、乃如使者在天然、
40022031	論及死者復起、上帝所諭於爾者、豈未之讀耶、
40022032	其言曰、我乃亞爸拉罕之上帝、以撒之上帝、雅各之上帝、然則上帝非死者之上帝、乃生者之上帝也、
40022033	眾既聞之、奇其訓焉、○
40022034	𠵽唎㘔人、聞耶穌已塞［口撒］嘟𡀲人之口、遂會集、
40022035	其中一人、為教法師者、試之、問曰、
40022036	師乎、律法之中、何誡為大、
40022037	曰、爾當盡心、盡性、盡意、愛主爾之上帝、
40022038	此乃大而首之誡也、
40022039	其次者亦然、當愛鄰如己也、
40022040	夫全律法及先知、悉繫於斯二誡焉、○
40022041	𠵽唎㘔人集時、耶穌問之曰、
40022042	論及基督、爾意若何、彼為誰之裔乎、答曰、大衛之裔也、
40022043	謂之曰、然則大衛感於靈、何又稱之為主耶、其言曰
40022044	主謂我主云、坐於我右、待我置爾之敵、在爾足下、
40022045	夫大衛既稱之為主、其何以又為大衛之裔耶、
40022046	無有能以一言答之者、自是日、亦無有敢復問之者、
40023001	時耶穌謂群眾與門徒曰、
40023002	士子與𠵽唎㘔人、坐摩西之位、
40023003	故凡彼所命爾者、悉行而守之、但勿效其所為、蓋彼言而不行也、
40023004	彼以重且難負之任、縛而置入肩上、惟己則一指亦不肯動、
40023005	其行皆欲人見而為之、故闊其佩經、大其裾絡
40023006	好筵間之首位、會堂之首座、
40023007	喜人於市上請其安、又稱曰啦吡、
40023008	但爾勿受人稱為啦吡蓋爾之師乃一也、爾眾皆兄弟、
40023009	在地勿稱人為父、蓋爾父乃一、即在天者也
40023010	亦勿受人稱爾為傅蓋爾之傅乃一、即基督也、
40023011	為爾中之大者、將為爾役、
40023012	凡自高者、必降為卑、自卑者、必升為高、○
40023013	禍哉、士子與𠵽唎㘔人、偽善者乎、
40023014	因爾閉天國於人前、己不入、有欲入者、爾亦不容其入也、○
40023015	禍哉士子與𠵽唎㘔人、偽善者乎、因爾徧行水陸、使一人入教、既入矣、又使之為地獄之子、較爾加倍也、○
40023016	禍哉、爾瞽而相人者乎、爾云指殿而誓者、則無事也、惟指殿之金而誓者、則當償之、
40023017	爾愚且瞽者乎、何為大、其金乎、抑使金成聖之殿乎、
40023018	爾又云、指壇而誓者、則無事也指擅上之禮物而誓者、則當償之、
40023019	爾瞽者乎、何為大、其禮物乎、抑使禮物成聖之壇乎、
40023020	故指壇而誓者、乃指壇與壇上一切之物而誓也、
40023021	指殿而誓者、乃指殿與居其中者而誓也、
40023022	指天而誓者、乃指上帝之座、並坐其上者而誓也、○
40023023	禍哉士子與𠵽唎㘔人、偽善者乎、因爾將薄荷、茴香、馬芹十輸其一、而律法之最重者、即判斷憐恤、誠信、則遺棄之、此乃爾當行者、彼亦不可遺棄者也、
40023024	瞽而相人者乎、蚊蟲爾則濾之、駱駝、爾則吞之、○
40023025	禍哉、士子與𠵽唎㘔人、偽善者乎、因爾潔杯盤之外、而內則盛滿劫奪與無度也、
40023026	瞽目之𠵽唎㘔人乎、先潔杯盤之內則其外亦成為潔矣、○
40023027	禍哉、士子與𠵽唎㘔人、偽善者乎、因爾似粉飾之墓、外觀則美、內則盛滿死骸及諸不潔者、
40023028	如是、爾亦外見於人為義而內則充滿偽善與非法矣、○
40023029	禍哉、士子與𠵽唎㘔人、偽善者乎、因爾建造先知之墳、修飾義人之墓、
40023030	云、若我在我列祖時、必不與之共流先知之血
40023031	如是、爾即自證為殺先知者之裔矣、
40023032	爾且盈爾祖之量、
40023033	蛇乎、蝮之子乎、爾何能逃地獄之刑乎、
40023034	故我遣先知、賢人、士子、就爾、其中被爾殺、被爾釘於十字架者、將有之、鞭於會堂、由此城逐至彼城者、亦有之、
40023035	致地上所流義人之血、皆歸於爾、即自義人亞伯之血、以至爾在殿及壇之間所殺巴勒伽子撒加利亞之血也、
40023036	我誠告爾、此諸事、必歸於此世代矣、○
40023037	耶路撒冷歟耶路撒冷歟、爾常殺先知、又以石擊奉遣就爾者、我欲集爾子民、如母雞集其雛於翼下、曾幾次乎、但爾曹不欲、
40023038	視哉、爾室即荒墟、而遺於爾矣、
40023039	我語爾、今而後、爾不見我、必待至爾云、奉主名來者、當得稱頌也、
40024001	耶穌出殿宇、將往、門徒就之、以殿之眾宇示之、
40024002	耶穌謂之曰、爾不見此諸物乎、我誠告爾、在此、將無一石遺於石上而不被毀焉、○
40024003	坐於橄欖山時、門徒潛就之、曰、請告我、何時有此、且爾之復在、及世之末、有何兆乎、
40024004	耶穌語之曰、慎勿為人迷惑
40024005	蓋將有多人託我名而來、曰、我、基督也、而迷惑多人、
40024006	爾將聞戰及戰之風聲、慎勿恐懼、蓋此事必有、但末期尚未至耳、
40024007	蓋民將起而攻民、國亦起而攻國、多處將有饑荒、地震、
40024008	此諸事、乃劬勞之始也、
40024009	時、人必付爾於難、殺爾、且爾為我名、將見惡於諸邦、
40024010	時、必多有傾跌者、彼此相付相惡、
40024011	又多有偽先知、起而迷惑多人、
40024012	因其不法充盈、故多人之愛漸冷矣、
40024013	惟忍至終者、必得救也、
40024014	斯天國之福音、將傳於普天下、為證於萬民、是時、末期乃至、○
40024015	故爾見昔由先知但以理所言、荒墟可惡者、立於聖處、讀者其悟哉、
40024016	時在猶太者、當逃於山、
40024017	在屋上者、勿下以取其家中之物、
40024018	在田者、勿歸以取其衣、
40024019	當日、懷孕與乳嬰之婦、其有禍乎、
40024020	爾當祈禱、免爾逃避、值冬時、或安息日也、
40024021	蓋其時、必有大難、自世之始、以至於今、未有如此者、後亦無有焉、
40024022	若不減少其日、則凡有血肉者、無一得救、但為選民之故、其日必減少矣、
40024023	時、若有人告爾曰、視哉基督在此、或在彼、爾勿信、
40024024	蓋將有偽基督、偽先知者起、施行大兆與異蹟、若能惑夫選民、則必惑、之矣、
40024025	我已豫告爾矣、
40024026	故若有人謂爾曰、視哉、彼在曠野、爾勿出、曰、視哉、彼在密、室、爾勿信、
40024027	蓋猶電發自東、而見及於西、人子復在、亦如是也、
40024028	夫屍之所在、鷹亦必集於彼焉、○
40024029	此諸日之難後、日將晦冥、月無發其光、星自天隕、天勢震動、
40024030	其時、人子之兆、必見於天、在地諸族、皆必哀哭、且將見人子以能與大榮、乘天雲而來、
40024031	彼必其遣使者、以號筒之大聲、自四方招集其選民、自天之此極、至於彼極焉、○
40024032	可由無花果樹取譬、當其枝柔葉發時、即知夏已近矣、
40024033	如是、爾見此諸事、則知其近矣、已及門矣、
40024034	我誠告爾、此世代未逝、此諸事、必皆得成焉、
40024035	天與地必逝、惟我言不逝、
40024036	然其日其時、無有知之者、在天之使者不知、子亦不知、惟父知之耳、
40024037	有如挪亞之日、人子復在亦然、
40024038	蓋洪水之前、其人飲食嫁娶、迨挪亞入方舟之日、
40024039	竟不知洪水至、盡滅之、人子復在、亦必如是、
40024040	其時二人在田、一見取、一見舍、
40024041	二婦旋磨、一見取、一見舍、
40024042	故當儆醒、蓋不知爾主何時至也、
40024043	爾可知之、若家主知盜何更至、則必儆醒、不至穿穴其室矣、
40024044	是以爾亦當豫備、因爾不意之時、人子則至矣、
40024045	誰為忠智之僕、主所立以管其家人、按時而給糧者乎、
40024046	主至、見其行如此、其僕則福矣、
40024047	我誠告爾、必將立之以管其凡所有者、
40024048	倘彼惡僕、心內自云、我主遲焉而至、
40024049	遂始撲其同僕、又與酒徒共飲食、
40024050	彼僕之主、於其不意之日、不知之時、忽至、
40024051	嚴刑之、置與偽善者同科、在彼、必有哀哭切齒矣、
40025001	是時也、天國將比處女十人、攜其燈、出迎新郎、
40025002	其中五愚五智、
40025003	愚者携其燈、無兼携油、
40025004	惟智者携其燈、兼攜油於器、
40025005	新郎遲焉、則皆假寐而睡、
40025006	中夜有聲呼云、視哉、是新郎矣爾曹出以迎之、
40025007	眾處女皆起而整其燈、
40025008	愚者向智者曰、請以爾油分我、蓋我之燈將熄矣、
40025009	智者答曰、爾我用之、恐其不足、寧就賣者自買也、
40025010	往買時、新郎至、已備者偕之入婚筵、門遂閉矣、
40025011	厥後、其餘處女亦至、曰、主歟、主歟、為我啟也、
40025012	答曰、我誠告爾、我不識爾也、
40025013	故當儆醒、蓋爾不知其日其時也、○
40025014	有如一人、將往他邦、召己諸僕、以其所有者付之、
40025015	一付銀五千、一付二千、一付一千、各依其才、遂往他邦、
40025016	受五千者、即往而貿易、又獲五千、
40025017	受二千者亦如之、又獲二千、
40025018	惟彼受一千者、往而掘地、以藏其主之銀、
40025019	時既久、諸僕之主至、而與之會計、
40025020	受五千者來、又攜五千、曰、主歟、爾付我五千、視哉、我又獲五千矣、
40025021	其主謂之曰、俞、善而忠之僕也、爾於寡者既忠矣、我將立爾以管多者、可進於爾主之樂焉、
40025022	受二千者亦來、曰、主歟、爾付我二千、視哉、我又獲二千矣、
40025023	其主謂之曰、俞、善而忠之僕也、爾於寡者既忠矣、我將立爾以管多者、可進於爾、主之樂焉、
40025024	受一千者亦來、曰、主歟、我知爾乃忍人也、未播之處而穫、未散之處而斂、
40025025	我則懼焉、故往而藏爾之一千於地、視哉、爾本有者、仍歸於爾、
40025026	其主答之曰、惡而惰之僕歟、爾既知我未播之處而穫、未散之處而斂、
40025027	則當以我金置於兌錢者、致我來時、可得我本及息焉、
40025028	可奪其一千、以予夫有十千者、
40025029	蓋凡有者、將予之、使有餘、而無有者、並其所有、亦將奪之、
40025030	其無益之僕、當擲於外之黑暗、在彼、必有哀哭切齒矣、○
40025031	當人子於其榮、偕諸使者而來時、將坐其榮耀之位、
40025032	萬民皆集於其前、遂區別彼此、若牧者別綿羊離山羊、
40025033	置綿羊於其右、山羊於左、
40025034	時、王將語其右者曰、爾曹蒙我父寵愛者歟、來而嗣創世以來、為爾所備之國、
40025035	蓋、我饑、爾予我食、我渴、爾予我飲、我為旅、爾接納我、我裸、爾衣我、
40025036	我病、爾顧我、我在獄、爾就我、
40025037	時、義者將應之曰、主歟、我儕何時見爾饑而予爾食、渴而予爾飲乎、
40025038	又何時見爾為旅而接納爾、或裸而衣爾乎、
40025039	又何時見爾病、或在獄、而就爾乎、
40025040	王將答之曰、我誠告爾、爾既行之於我此兄弟中至微者之一、即行之於我矣、
40025041	又將語其左者曰、爾曹受詛者乎、離我而入永世之火、即為魔鬼、及其諸使所備者也、
40025042	蓋我饑、爾不予我食、我渴、爾不予我飲、
40025043	我為旅、爾不接納我、我裸、爾不衣我、我病與在獄、爾不顧我、
40025044	彼亦將應之曰、主歟、我儕何時見爾饑、或渴、或為旅、或裸、或病或在獄、而不服事爾乎、
40025045	則將答之曰、我誠告爾、爾既不行之於此至微者之一、即不行之於我矣、
40025046	此人將往入永世之刑、惟義者則入永世之生焉、
40026001	耶穌既畢此諸言、遂語其門徒曰、
40026002	爾曹知越二日、踰越節乃至、人子將被付以釘十字架矣、
40026003	時、祭司諸長、與民間長老、集於祭司長、即稱該亞法者之院、
40026004	共謀以詭計執耶穌而殺之、
40026005	惟曰、當節期不可、恐民間生亂、○
40026006	耶穌在茇大尼於癩者西門之家、
40026007	有一婦以玉罇盛至貴之膏就之、耶穌坐席時、婦則傾之於其首、
40026008	門徒見之、則深憾曰、如是糜費、何為乎、
40026009	蓋此膏、本可賣多金、而給貧乏也、
40026010	耶穌知之、遂語之曰、爾曹何為難此婦耶、因彼乃行美事於我也、
40026011	蓋爾常有貧者與爾偕、惟不常有我也、
40026012	彼傾此膏於我身者、乃為我葬而行之、
40026013	我誠告爾、普天之下、不論何處宣此福音、亦將述此婦所行、以為之記、○
40026014	時、其十二人之一、稱為加略人猶大者、往見祭司諸長、
40026015	曰、爾願予我幾何、我方以彼付於爾、遂稱銀三十而予之焉、
40026016	自是、猶大乃尋機以付之、○
40026017	除酵節首日、門徒就耶穌曰、欲我儕於何處、為爾豫備爾食踰越節之筵乎、
40026018	曰、當入城就某、語之曰、師云、我時近矣、我偕門徒將守踰越節於爾家、
40026019	門徒依耶穌所定而行、遂備踰越節筵、
40026020	既暮、耶穌偕十二門徒坐食焉、
40026021	食間、耶穌曰、我誠告爾、爾中一人、將付我矣、
40026022	眾憂甚、始一一問之曰、主歟、得毋我乎、
40026023	答曰、同我蘸手於盤者、斯將付我也、
40026024	人子固去、如載之之言矣、惟付人子者其禍哉、斯人不生尤愈也、
40026025	付之之猶大曰、啦吡、得毋我乎、曰、爾既言之矣、
40026026	食間、耶穌取餅、祝而擘之、予門徒曰、取而食、此乃我身也、
40026027	取杯、祝謝而予之曰、爾曹偕飲之、
40026028	蓋此乃我血、即盟約之血、為多人而流、以致罪得赦者也、
40026029	然我語爾、自今以後、我不復飲葡萄所產者、待他日、我偕爾飲新者於我父之國也、○
40026030	既詠詩、遂出、往橄欖山、○
40026031	時、耶穌謂之曰、今夜、爾、皆將為我而傾跌矣、蓋記有云、我將擊其牧者、而群羊散矣、
40026032	但我復起之後、將先爾往加利利、
40026033	彼得答之曰、眾雖為爾傾跌、而我終不傾跌也、
40026034	耶穌語之曰、我誠告爾、今夜雞未鳴之前、爾將三次不認我矣、
40026035	彼得謂之曰、我縱與爾同死、亦必無不認爾矣、眾門徒亦皆如是言之、○
40026036	耶穌與之偕、至一地、名客西馬尼、遂謂其門徒曰、爾曹坐此、待我往彼祈禱、
40026037	乃携彼得與西庇太二子同往、耶穌始憂、愁慘怛、
40026038	時、謂之曰、我心憂甚、幾至死矣、爾曹居此、偕我儆醒、
40026039	少進面伏於地、祈禱曰、我父歟、如或可為、則使此杯離我、然非如我所欲、乃如爾所欲也、
40026040	遂就門徒、見其睡、則謂彼得曰、爾曹顧不能偕我儆醒片時乎、
40026041	當儆醒祈禱、以免入於試、心固願而肉體弱耳、
40026042	第二次、復往祈禱曰、我父歟、此杯若不能離我、必須我飲之、則願爾旨得成焉、
40026043	再至、又見其睡、因其目倦也、
40026044	又離之而往、第三次祈禱、言復如前、
40026045	時、就門徒、謂之曰、今可睡而安矣、視哉、時已近矣、人子見付於罪人之手矣、
40026046	起而偕行、付我者近矣、○
40026047	尚言時、視哉、十二門徒之一猶大、偕群眾、以刃與梃、自祭司諸長、及民間之長老而來、
40026048	付之者、曾遞以號曰、我接吻者、即其人也、可執之、
40026049	即就耶穌曰、啦吡安、遂與之接吻、
40026050	耶穌語之曰、友、爾所以來者行之、眾遂前、下手執耶穌、
40026051	與耶穌偕者、一人伸手拔刃、擊祭司長之僕、削去其一耳焉、
40026052	耶穌謂之曰、復爾刃於其所、蓋凡執刃者、必亡於刃也、
40026053	爾意我不能求我父、其今即遣十二營有餘之使者以予我耶、
40026054	但如是、則經所云、此事必有者、將何以得應耶、
40026055	當時、耶穌語群眾曰、爾以刃與梃、出以捕我、若攻賊乎、我每日、坐於殿宇中教誨、而爾不執我、
40026056	但此事皆成、以應諸先知所記矣、時、眾門徒皆離之而奔、○
40026057	執耶穌者、曳之至祭司長該亞法處、在彼、眾士子、與長老、已共集矣、
40026058	彼得遠隨之、至祭司長之院、入內、與諸役同坐、以觀其竟、
40026059	祭司諸長、及全議會、尋妄證、攻耶穌以死之、
40026060	雖多妄證者至、亦不得其據焉、厥後、有二人至、
40026061	曰、斯人曾言云、我能毀上帝之殿、而三日建之、
40026062	祭司長起而語耶穌曰、爾無所答乎、此諸人作證以攻爾者何歟、
40026063	耶穌默然、祭司長語之曰、我指生活之上帝、命爾誓而告我儕、爾果為上帝之子基督否、
40026064	耶穌語之曰、爾既言之矣、但我語爾曹、斯後、爾將見人子坐於有能者之右、乘天雲而來矣、
40026065	祭司長裂己衣曰、彼出僭讟之言矣、我儕何以尚須證者耶、視哉、爾已聞其僭讟矣、
40026066	爾意若何、眾答曰、彼當死、
40026067	眾遂唾其面而拳擊之、亦有以手批之者、
40026068	曰、基督乎、當以預言告我、擊爾者誰耶、○
40026069	彼得在院、坐於堂下、有一婢就之曰、爾亦曾偕加利利人耶穌也、
40026070	彼得當眾前不認、曰、爾所言者、我不知也、
40026071	出至院門、又一婢見之、謂所在者曰、彼亦曾偕拿撒勒人耶穌也、
40026072	彼得又不認、且誓曰、我不識其人也、
40026073	有頃、旁立者就而謂彼得曰、爾實其中之一、蓋爾之方言露爾矣、
40026074	彼得始詛且誓、曰、我不識其人也、雞即鳴矣、
40026075	彼得遂憶耶穌之言云、雞未鳴之先、爾將三次、不認我矣、乃出於外而痛哭、
40027001	及晨、祭司諸長與民間之長老、共謀攻耶穌以死之、
40027002	既縛、則曳之往、付於巡撫彼拉多焉、○
40027003	時、付之之猶太、見其定罪、則自悔、以其三十銀、反於祭司諸長、及長老、
40027004	曰、我付無辜之血、有罪矣、彼曰、與我何干、爾自當之、
40027005	猶太、擲其銀於殿、退而自縊、
40027006	祭司諸長取其銀、曰、不可投之入庫、蓋此乃血價也、
40027007	彼遂共議、以其銀買陶者之地、以葬旅人、
40027008	故其地至今稱為血地焉、
40027009	時、昔由先知耶利米所言得應矣、云、彼取其三十銀、乃被估者之價、即以色列裔中有人所估者、
40027010	而以之買陶者之地、如主所命我者也、○
40027011	耶穌立於巡撫前、巡撫問之曰、爾為猶太人之王乎、耶穌語之曰、爾言之矣、
40027012	為被祭司諸長及長老所訟而不答、時、彼拉多謂之曰、彼作證以攻爾者、如此其多、爾不聞之耶、
40027013	
40027014	耶穌仍不答、即一言亦無之、以至巡撫大異焉、
40027015	屆節期、巡撫例釋一囚予眾、乃隨眾所欲者、
40027016	時有一著名之囚稱巴拉巴者、
40027017	眾既集、彼拉多謂之曰、爾欲我釋誰予爾乎、巴拉巴乎、抑耶穌稱基督者乎、
40027018	蓋知其因妒忌而付耶穌也、
40027019	坐於公座時、其妻遣人謂之曰、此義人、爾勿干與之、因我今日於夢中、多為之傷痛焉、
40027020	祭司諸長與長老唆眾、求釋巴拉巴而滅耶穌、
40027021	巡撫答之曰、此二人者、爾欲我釋誰予爾乎、曰巴拉巴、
40027022	彼拉多謂之曰、然則稱基督之耶穌、我何以處之、眾皆曰、釘之十字架、
40027023	曰何歟、彼行何惡乎、惟眾愈呼曰、釘之十字架、
40027024	彼拉多見言之無濟、反致滋亂、遂取水對眾盥手、曰、流此義人之血、我無罪焉、爾自顧之、
40027025	民眾應之曰、其血歸我、及我子孫、
40027026	彼拉多遂釋巴拉巴予之、既鞭耶穌、則付之以釘十字架、○
40027027	時、巡撫之卒、攜耶穌入衙署、會集全營就之、
40027028	乃褫其衣、而衣以紅袍、
40027029	以棘編冕、置於其首、以葦置於其右手、且跪其前、戲之曰、猶太人之王安也、
40027030	遂唾之、取其葦而擊其首、
40027031	戲之既畢、乃褫其袍、衣其原服、曳之往、以釘十字架、○
40027032	出時、遇一古利奈人名西門、強之偕往、以負耶穌之十字架、
40027033	既至一處、名各各他、即所謂髑髏處也、
40027034	則以調胆汁之酒予之飲、耶穌既嘗之、不肯飲、
40027035	既釘之十字架、遂鬮分其衣服、
40027036	坐於彼而守之、
40027037	且置標於其首上、書其罪狀曰、此乃耶穌、猶太人之王、
40027038	時有二賊、與之同釘十字架、一在右、一在左、
40027039	過者謗讟之、搖首曰、
40027040	爾毀殿而三日建之者、今可救己矣、爾若為上帝之子、可自十字架而下也、
40027041	祭司諸長、士子、及長老、亦如是戲之、曰、
40027042	彼曾救他人、不能救己、彼為以色列之王、今可自十字架而下、則我儕將信之矣
40027043	彼賴上帝、上帝果悅之、今即可援之、蓋彼曾曰、我乃上帝之子也、
40027044	同釘十字架之二賊、亦以是言詈之、○
40027045	自日午至申初、遍地晦冥、
40027046	約申初、耶穌大聲呼曰、咿唎、咿唎、啦嗎［口撒］［口駁］𠯈呢、即云、我之上帝、我之上帝、爾為何離我耶、
40027047	旁立者有人聞之、則曰、彼呼伊利亞也、
40027048	中有一人、即趨取海絨漬醋置於葦末與之飲、
40027049	其餘者曰、姑聽之、試觀伊利亞來救之否、
40027050	耶穌復大聲而呼、遂舍其靈、
40027051	視哉、殿幔自上至下、裂為二、地震、磐裂、
40027052	墓啟、而既睡之聖徒、其身亦多有起焉、
40027053	及耶穌復起後、彼等自墓而出、入聖城、顯見於多人、
40027054	百夫長與同守耶穌者、見地震、及所歷諸事、懼甚、曰、斯誠上帝之子也、
40027055	有多婦、自加利利隨耶穌而供事之者、在彼遠觀之、
40027056	中有麥大拉之馬利亞、並雅各與約西之母瑪利亞、及西庇太二子之母焉、○
40027057	至暮、有富人名約瑟、自亞利瑪太來、亦耶穌之門徒也、
40027058	其人詣彼拉多、求耶穌之屍、彼拉多遂命給之、
40027059	約瑟取其屍、以潔淨之枲布裹之、
40027060	而置於己之新墓、即鑿於磐者、遂輾大石於墓門而往、
40027061	有麥大拉之瑪利亞、及他瑪利亞在彼、向墓而坐、○
40027062	越日、即備節之次日、祭司諸長、與𠵽唎㘔人、集而詣彼拉多曰、
40027063	大人歟、我儕憶彼惑人者、尚生之時、曾云、越三日、我必復起、焉、
40027064	是以請命固守其墓、至第三日、恐其門徒來而偷之、語民曰、彼由死中復起矣、如是、則其後之謬、較前尤甚也、
40027065	彼拉多語之曰、爾有衛兵、爾往盡心固守之、
40027066	彼遂往、封其石而固守其墓、衛兵與之偕在焉、
40028001	安息日後、七日之首日、黎明、麥大拉之瑪利亞、與他瑪利亞、來觀其墓、
40028002	視哉、地大震、蓋主之使者、自天而降、輾去其石、而坐於上、
40028003	其貌如電、其衣白如雪、
40028004	守者因懼而戰慄、有若死焉、
40028005	使者語婦曰、爾曹勿懼、我知爾乃尋釘十字架之耶穌也、
40028006	彼不在此矣、蓋已復起、如其所言也、爾來觀主所臥之處、
40028007	速往告其門徒曰、彼由死中復起矣、今先爾往加利利、在彼、爾將見之、我已告爾矣、
40028008	婦速離墓、懼且大喜、遂趨報其門徒、
40028009	視哉、耶穌遇之曰、爾安、婦前抱其足、且跪拜之、
40028010	時、耶穌謂之曰、勿懼、往報我兄弟、使往加利利、在彼、將見我焉、○
40028011	婦去時、有衛兵數人入城、以凡所歷之事、盡報祭司諸長、
40028012	彼與長老集而共議、遂以多銀予兵、
40028013	曰、爾曹當云、我儕睡時、其門徒乘夜來而偷之、
40028014	倘此事聞於巡撫、我儕將勸之、使爾無虞、
40028015	兵受其銀、依所教而行、此言遂遍傳於猶太人中、迄於今日、○
40028016	十一門徒、往加利利、至耶穌所預定之山、
40028017	見耶穌、遂跪拜之、然有疑者、
40028018	耶穌就而謂之曰、凡天上地下之權、已予我矣、
40028019	故爾曹往招萬民為門徒、與之行浸、使入父子聖靈之名、
40028020	凡我所命爾者、當教之全守、視哉、我日常偕爾、以至世末焉、
41001001	上帝之子耶穌 基督、福音之始、○
41001002	如先知以賽亞書中所載云、視哉、我遣我使者、在爾面前、以備爾路、
41001003	有呼於野者之聲曰、當豫備主之路、修直其徑焉、
41001004	有約翰來、在野行浸、宣悔改之浸禮、致人罪得赦、
41001005	猶太全地、及耶路撒冷之民眾、皆出就之、自認己罪、在約但河、受浸於彼
41001006	夫約翰衣駝毛、腰束皮帶、食蝗蟲與野蜜、
41001007	彼宣曰、有能力大於我者、在我後而來、我雖屈身而解其鞋帶、亦且不堪、
41001008	我曾浸爾於水、彼將浸爾於聖靈焉、○
41001009	當是時也、耶穌自加利利之拿撒勒來、由約翰受浸於約但河、
41001010	即時由水而上、則見天開、聖靈如鴿、降臨其身、
41001011	又自天有聲云、爾乃我愛子、我喜悅於爾矣、
41001012	聖靈即促之出至曠野、
41001013	在野四十日、受試於撒但、且與野獸同處、而有使者服事之、○
41001014	約翰被付之後、耶穌入加利利宣上帝之福音、
41001015	曰、日期滿矣、上帝國近矣、爾曾當悔改而信福音、○
41001016	耶穌沿加利利海濱而行、見西門及其兄弟安得烈、施網於海、蓋漁者也、
41001017	耶穌謂之曰、爾曹來從我、我將使爾為得人之漁者、
41001018	彼即舍網而從之焉、
41001019	少進、見西庇太之子雅各、及其兄弟約翰、皆在舟補網
41001020	耶穌即召之、彼遂離其父西庇太、與傭人於舟、而從之、○
41001021	彼眾進迦伯農、耶穌即於安息日入會堂教誨、
41001022	眾奇其訓、蓋其訓人如有權者、不同士子也、
41001023	適會堂有一人、為污鬼所附、
41001024	呼曰、拿撒勒人耶穌、我儕與爾何涉、爾來以滅我乎、我知爾為誰、乃上帝之聖者也、
41001025	耶穌責之曰、緘爾口、離此人而出、
41001026	污鬼抽搐其人、大聲而呼、遂離之而出、
41001027	眾皆駭異致相問曰、此何耶、乃新教也、即污鬼、彼以權命之、亦順從焉、
41001028	其聲名遂徧揚四周之加利利地、○
41001029	既出會堂、即偕雅各與約翰、入西門及安得烈之家、
41001030	適西門之岳母、患熱病偃臥、即有人以之告耶穌、
41001031	耶穌就之、執其手、携之起、熱則退、婦遂供事之、○
41001032	及暮、日入時、有携病者、及為鬼所附者、皆就耶穌、
41001033	闔城皆聚於門前、
41001034	耶穌醫愈有各種疾病者多人、又逐多鬼、並不許鬼言、因其識己也、○
41001035	次朝、昩爽以前尚久、耶穌起而出、往野處、在彼祈禱、
41001036	西門與同在者追之、
41001037	既遇、則謂之曰、眾皆尋爾、
41001038	耶穌謂之曰、我儕且往他方、入附近鄉鎮、致我亦於彼宣傳、蓋我特為此而出也、
41001039	遂往徧加利利、入其會堂、宣傳且逐鬼、
41001040	有一患癩者、就而求之、跪而語之曰、爾若肯、必能潔我、
41001041	耶穌感而憫焉、遂伸手按之、謂之曰、我肯、爾可潔、
41001042	其癩即除、遂潔矣、
41001043	耶穌嚴戒之、即遣之去、
41001044	且語之曰、慎勿與人言、惟往、以己身示於祭司、且因爾得潔之故、獻摩西所命者、以為證於眾、
41001045	但其人出、即多宣之、徧揚此事、以致耶穌不得顯然入城、惟外居於野處、人自四方就之、
41002001	越數日、耶穌又入迦伯農、人聞其在室、
41002002	眾遂會集、致無隙地、至於門前亦然、耶穌乃講道與眾聽焉、
41002003	有攜一癱瘋者、來就之、為四人所舁、
41002004	因人群集、不得近、遂撤其所在之屋蓋、既拆之、乃將癱瘋者臥於榻、縋之下、
41002005	耶穌見彼等有信、則謂癱瘋者曰、小子乎、爾罪赦矣、
41002006	有士子數人坐於彼、心中議曰、
41002007	斯人出言、何竟如此、乃僭讟也、夫獨一者、即上帝、其外誰能赦罪乎、
41002008	耶穌心中即知其有此竊議、遂謂之曰、爾曹何為議此諸事於心乎、
41002009	設謂癱瘋者曰、爾罪赦矣、抑謂之曰、起、取爾榻而行、孰易乎、
41002010	惟使爾知、人子在地、有權以赦罪、遂謂癱瘋者曰、
41002011	我命爾起、取爾榻、歸爾家、
41002012	其人遂起、即取其榻、當眾前而出、以致眾皆駭異、歸榮於上帝、曰、我儕從未見有如此者、○
41002013	耶穌復出、沿海濱而行、群眾就之、遂教誨焉、
41002014	逕行時、見亞勒腓之子利未、坐於稅關、耶穌謂之曰、從我、彼即起而從之、
41002015	適耶穌在利未家坐席、有多稅吏與罪人、偕耶穌及其門徒同坐、蓋人多、且從之也、
41002016	𠵽唎㘔人之士子、見耶穌與罪人及稅吏共食、乃謂其門徒曰、彼乃與稅吏及罪人共飲食耶、
41002017	耶穌聞而謂之曰、康強者不需醫士、惟有病者需之、蓋我來、非以召義人、乃召罪人耳、○
41002018	約翰之門徒、及𠵽唎㘔人、適當禁食、就而問曰、約翰之門徒、及𠵽唎㘔人之門徒、均禁食矣、惟爾門徒不禁食、何也、
41002019	耶穌語之曰、賀新婚者、當新郎偕在之時、豈能禁食乎、尚得新郎與之同在、則不能禁食也、
41002020	惟其日將至、新郎被奪而別之、當日彼乃禁食矣、
41002021	從無以新布縫合舊衣者、若有、則所補者、反以害之、即新者以害其舊、而所裂愈甚、
41002022	亦從無傾新酒於舊革囊者、若有、則酒裂革囊、其酒與囊俱壞矣、新酒惟傾於新革囊焉、○
41002023	適耶穌於安息日、經過麥田、其門徒行時、始擇麥穗、
41002024	𠵽唎㘔人謂耶穌曰、視哉、彼於安息日為此不可為者、何也、
41002025	耶穌謂之曰、大衛及從者、匱乏饑餓之時、所為之事、爾曹豈未之讀乎、
41002026	當亞比亞塔為祭司長時、大衛入上帝之室、食陳設之餅、並給偕行之人、但此餅、除諸祭司而外、他人不可食者也、
41002027	又謂之曰、安息日原為人而設、非人為安息日也、
41002028	故人子亦為安息日之主焉、
41003001	耶穌又入會堂、在彼有人枯一手者、
41003002	眾窺耶穌於安息日醫之否、意欲訟之也、
41003003	耶穌謂手枯者曰、起、立於中、
41003004	遂謂眾曰、安息日、行善行惡、救命殺命、孰可乎、眾皆默然
41003005	耶穌怒而環視眾人、蓋憂其心之漸頑也、乃謂其人曰、伸爾手、遂伸之、手則愈、
41003006	𠵽唎㘔人出、即與希律黨同謀、如何以滅耶穌、○
41003007	耶穌偕其門徒、退至海濱、有群眾自加利利隨之、
41003008	亦有群眾、自猶太、耶路撒冷、伊土買、約但河外、及推羅西頓境內、聞耶穌所行之大事、遂就之、
41003009	耶穌命其門徒備一小舟以待、因人眾多、免被其擠擁、
41003010	蓋耶穌曾醫愈多人、以致凡有病苦者、皆逼近而欲捫之焉
41003011	諸污鬼、一見之、遂伏於其前、呼曰、爾乃上帝之子也、
41003012	耶穌頻戒其勿顯揚之、○
41003013	遂登山、隨己所欲而召人、其人則就之、
41003014	乃立十二人、欲其常與己偕、並欲遣之出以宣傳、且有權以逐鬼、
41003015	
41003016	遂稱西門為彼得、
41003017	又有西庇太之子雅各、及雅各之兄弟約翰、此二人者、耶穌稱之為半尼其、即云雷子也、
41003018	又有安得烈、腓立、巴多羅買、馬太、多瑪、亞勒腓之子雅各、與達太、及𠷉𠼶教人西門、
41003019	並付耶穌之迦略人猶大、○
41003020	耶穌入於室、群眾復集、致其食亦不得、
41003021	其親屬聞此、乃出、以援止之、蓋曰、彼乃狂耳、
41003022	自耶路撒冷而下之士子曰、彼為別西卜所附者、又曰彼乃藉鬼王而逐鬼耳、
41003023	耶穌呼之來前、以譬謂之曰、撒但何能逐撒但乎、
41003024	國若自相分爭、其國則不能立、
41003025	家若自相分爭、其家亦將不能立、
41003026	撒但若起而自攻、互相分爭、則亦不能立、乃必末矣、
41003027	從無人能入勇士之室、而刼其家貲、必先縛其勇士、而後乃刼其室也、
41003028	我誠告爾、凡人之子、無論所犯之罪、及其所謗讟之謗言、皆必赦之、
41003029	惟凡謗讟聖靈者、永不得赦、所犯乃永世之罪也、
41003030	是因人言其有污鬼也、○
41003031	耶穌之母及兄弟至、立於外、則遣人就而呼之、
41003032	時、有群眾環之而坐、或告之曰、視哉、爾母及爾兄弟在外尋爾、
41003033	乃答之曰、誰為我母、及我兄弟乎、
41003034	遂週視環坐者、曰、試觀我母及我兄弟、
41003035	蓋凡遵行上帝之旨者、即我兄弟、姊妹、與母也、
41004001	耶穌復在海濱、始教誨、有群眾大集而就之、以致耶穌登舟、浮海而坐、眾皆傍海在岸、
41004002	遂以譬教之多端、教時、謂之曰、
41004003	聽哉、有播種者、出以播種、
41004004	當其播時、有落於路旁者、飛鳥至而盡食之、
41004005	又有落於磐上之地者、其土無幾、則速發、以其土不深也、
41004006	然日既出、則曝之、因無根而槁矣、
41004007	又有落於荊棘中者、荊棘發而蔽之、則不結實焉、
41004008	又有落於沃土而結實者、其發生而長大、則所產有三十倍、六十倍、百倍者、
41004009	又曰、凡有耳可聽者、當聽之、○
41004010	耶穌獨處之時、從者與十二徒問諸譬、
41004011	耶穌語之曰、上帝國之奧予爾曹矣、惟於彼外人、凡事則用譬焉、
41004012	蓋使其視也、視而不見、聽也、聽而不悟、恐其遷改、而得赦也、
41004013	又謂之曰、爾曹乃不識此譬乎、又何能知諸譬耶、
41004014	播種者、即播道也、
41004015	其播於路旁者、即播以道也、而彼既聽矣、撒但即來、將所播於其衷之道、取之、
41004016	其播於磐上之地者、乃人聽道、即喜受之、
41004017	但內無根、惟暫存耳、迨為道而遇艱難窘逐、即傾跌矣、
41004018	又有播於荊棘中者、即既聽道、
41004019	而世之思慮、貨財之迷惑、及他物之嗜慾、入而蔽其道、致無所結實矣、
41004020	其播於沃土者、即人聽道而受之、結實、有三十倍、有六十倍、有百倍者焉、○
41004021	又謂之曰、人之攜燈也、豈置之斗下、或置之床下乎、非置之臺上耶、
41004022	蓋未有隱而不致顯、藏而不致露者、
41004023	凡有耳可聽者、當聽之、
41004024	又謂之曰、爾當慎所聽也、爾以何量而量、則人將以是量量予爾、且必加增以予爾焉、
41004025	蓋凡有者、將予之、無有者、並其所有亦將奪之、○
41004026	又曰、上帝之國、如人撒種於地、
41004027	夜而睡、日而起、其種發萌漸長、彼不知其所以然、
41004028	蓋地自結實、始而苗、繼而穗、後有嘉穀於穗焉、
41004029	其產既熟、即用鐮、蓋穫時至矣、○
41004030	又曰、上帝之國、我儕將何以比之、抑以何譬而表之耶、
41004031	即如一粒芥子、播於地、雖較地之百種尤微、
41004032	然既播之、遂發生、而漸大於諸蔬、且發大枝、致空中之鳥、可宿其蔭下、○
41004033	耶穌多以如此之譬、傳道於眾、乃依其所能聽焉、
41004034	非以譬則不與之言、惟獨處時、則為己門徒悉解之、○
41004035	是日、既暮、耶穌謂門徒曰、我儕可渡對岸、
41004036	門徒離眾、耶穌依然在舟、遂載之偕往、亦有他舟與之偕、
41004037	有烈風驟起、浪湧人舟、致舟幾滿、
41004038	耶穌在舟尾、伏枕而睡、門徒醒之、謂之曰、師乎、爾不顧我儕之亡乎、
41004039	耶穌醒、叱風、語海、曰、靜而默、風遂息、則大平靜焉、
41004040	遂語之曰、何懼、爾尚未有信乎、
41004041	彼則驚而大懼、相語曰、此何人耶、風與海亦順之也、
41005001	遂至海之對岸、入革喇沙人之境、
41005002	耶穌方離舟、即有一人、自墓中出、而遇之、乃為污鬼所附者、
41005003	其人素居於墓中、無有能縛之者、雖以鐵索、而亦不能、
41005004	蓋屢以足鐐鐵索縛之、而鐵索被斷、足鐐被碎、無人有力以制之、
41005005	日夜常於墳墓、及山中、呼號、以石自割、
41005006	遙見耶穌、趨而跪拜之、
41005007	大聲呼號曰、至高上帝之子耶穌、我與爾何干、我託上帝而懇爾、勿苦我、
41005008	蓋耶穌曾謂之曰、污鬼乎、離其人而出也、
41005009	遂問之曰、爾何名、對曰、我名軍、蓋我儕多也、
41005010	切求耶穌勿使之出境、
41005011	是處山邊、有大群豕方食、
41005012	其污鬼求曰、遣我入豕、我乃可入焉、
41005013	遂許之、其污鬼乃出、而入於豕、全群突奔山坡、投海、數約二千、而溺於海焉、
41005014	牧豕者奔告於城內、鄉間、眾遂來觀所遇者也、
41005015	皆就耶穌、則見為鬼所附之人、即為軍所附者、坐而衣衣自若、眾遂懼焉、
41005016	見者將為鬼所附之人、並群豕之事、悉以告眾、
41005017	眾始求耶穌離其境、
41005018	耶穌方登舟、彼曾為鬼所附者求與之偕、
41005019	耶穌弗許、乃謂之曰、歸爾家、及爾親屬、以主為爾所行如此之大事、及憐恤爾者、悉告之、
41005020	其人遂往、在底加波利始宣揚耶穌為己所行之大事、眾皆異之、○
41005021	耶穌登舟、復渡至對岸、群眾集就之、耶穌在海濱也、
41005022	遂有宰會堂者之一、名睚魯來、及見耶穌、則伏其足下、
41005023	切求之、曰、我幼女將終、請爾來、以手按之、俾其得救而生焉、
41005024	耶穌與之偕往、群眾隨而擠擁之、○
41005025	有一婦、患血漏病十二年矣、
41005026	曾由多醫受多苦、且費盡所有而毫無益、反加甚焉、
41005027	既聞耶穌之事、來於眾中、由耶穌後而捫其衣、
41005028	蓋謂、我但捫其衣、則必得救焉、
41005029	於是、血漏之源遂涸、身覺病苦已痊、
41005030	耶穌即自覺能力由己而出、乃轉身於眾中、言曰、捫我衣者誰耶、
41005031	其門徒謂之曰、爾見群眾擠擁爾、尚問曰、捫我者誰乎、
41005032	耶穌環視、欲見行此之婦、
41005033	婦恐懼戰慄、並知所成於己者、則來伏於其前、以實情盡告之、
41005034	耶穌語之曰、女乎、爾之信救爾矣、安然而歸、爾之病苦得愈矣、○
41005035	尚言時、有自宰會堂者之家來、曰、爾女已死、何尚煩師乎、
41005036	耶穌不顧其所言、乃謂宰會堂者曰、毋懼、惟信而已、
41005037	乃於彼得雅各與雅各之兄弟約翰外、不許他人偕從、
41005038	至宰會堂者之家、耶穌見有嘈嘈然者、亦有哀哭而大號者、
41005039	既入、遂謂之曰、爾曹何為嘈嘈然而哀哭乎、幼女非死、乃睡耳、
41005040	眾譏笑之、耶穌既遣眾出、則引女之父母、及偕己來者、入女所在之處、
41005041	遂執女手、謂之曰、𠯈唎𠯈咕咪、譯即女子乎、我命爾起也、
41005042	女子即起、且行焉、蓋十二歲矣、眾即大駭而異之、
41005043	耶穌嚴戒其勿令一人知之、又命予女食焉、
41006001	耶穌由彼出、至己故鄉、其門徒隨之、
41006002	屆安息日、於會堂始教誨、多人聽而奇異曰、斯人何由得此乎、又曰所賦之之智慧何耶、並有若此之異能、由其手而出、何也、
41006003	此非木匠乎、非即瑪利亞之子、雅各約西猶大西門之兄弟乎、其姊妹非偕我儕在此乎、遂厭而棄之、
41006004	耶穌謂之曰、先知者、除在本鄉、與戚族、及己家以外、人莫不尊敬之、
41006005	故在彼不得行異能、僅以手按病者數人而愈之、
41006006	且異其不信、遂周行諸鄉教誨焉、○
41006007	耶穌召十二徒就已、始遣之耦而出、賜之有權、以治諸污鬼、
41006008	又命勿攜路費、惟一杖焉、勿糧勿袋、勿貯錢於腰帶、
41006009	宜著束帶之履、又曰、勿服二衣、
41006010	且謂之曰、凡所入之屋則居之、以致離彼而出、
41006011	無論何地、不接爾不聽爾者、及離彼時、則拂去足下之塵、以為之證、
41006012	門徒遂出、宣傳云、人當悔改焉、
41006013	且逐多鬼、以油抹病者多人而愈之、○
41006014	希律王聞之、因耶穌之聲名顯揚也、遂曰、行浸之約翰自死中復起、故有此異能運行於其內、
41006015	然有人曰、是伊利亞、又有人曰、是先知、猶先知中之一也、
41006016	惟希律聞之、則曰、我所斬之約翰已復起矣、
41006017	蓋希律曾遣人執約翰、繫之於獄、乃因希律兄弟腓立妻希羅底之故、緣希律已娶之矣、
41006018	蓋約翰曾謂希律曰、爾納兄弟之妻、不可也、
41006019	希羅底遂怨約翰、欲殺之而不得、
41006020	因希律知約翰之為人、義且聖、故敬畏而保護之、聞其言、心多猶豫、而喜聽之、
41006021	適逢機會之日、即希律於誕日設筵、宴諸大夫、千夫長、及加利利之顯者、
41006022	希羅底之親女、入而舞蹈、致希律與同席者皆喜、王謂女子曰、凡爾所欲者、求我、我必予爾、
41006023	又與之誓曰、凡爾所求我者、雖至我國、之半、我亦予爾、
41006024	女子遂出、問其母曰、我將何求乎、答曰、行浸者約翰之首、
41006025	女子即趨而入見王、求曰、我欲爾以行浸者約翰之首、盛於盤、即時予我、
41006026	王乃大憂、然因已誓、且因同席者、故弗欲卻之、
41006027	王即遣侍衛之一、命取其首來、遂往、斬之於獄、
41006028	盛其首於盤、攜來予女子、女子遂予其母、
41006029	約翰門徒聞之則來、取其屍而塟於墓、○
41006030	眾使徒集就耶穌、以其所行與所教者、悉告之、
41006031	耶穌謂之曰、爾曹偕來、濳往野處、憩息片時、蓋往來者眾、致食亦不暇也、
41006032	遂登舟、濳往野處、
41006033	眾見其去、有多識之者、遂自諸邑陸行、共趨而先之至、
41006034	耶穌出、見群眾、乃憐憫之、因其猶羊無牧、始教以多端、
41006035	日將晚、其門徒就之曰、此乃野地、日將晚矣、
41006036	請散眾、俾往四圍鄉村、市物以食、
41006037	答之曰、爾曹可予之食、門徒對曰、得毋我儕以二十金、往而市餅、以予之食乎、
41006038	耶穌謂之曰、爾有餅幾何、可往觀之、既知、遂曰、五餅二魚、
41006039	乃命使眾成列、坐於青草之間、
41006040	眾分隊而坐、隊或百人、或五十人、
41006041	耶穌取其五餅二魚、望天祝謝、擘餅、予門徒、以陳於眾前、亦以二魚分給眾人、
41006042	皆食而飽、
41006043	拾其所擘之餅、及䞉魚、盈十二筐、
41006044	食餅之人、丁男有五千、○
41006045	耶穌即促其門徒登舟、先往對岸、至茇賽大、迨己散眾、
41006046	既與之前、則往山以祈禱
41006047	既暮舟在海中、惟耶穌獨在岸、
41006048	見門徒鼓櫂甚苦、蓋風逆也、其夜、約四更時、耶穌履海面就之、意欲經過焉、
41006049	門徒見其履海、以為怪幻而呼、
41006050	蓋彼皆見之、而心擾也、耶穌即與之言謂之曰、張爾膽、是我也、勿懼、
41006051	遂登舟而就之、風則止、彼心內甚駭異焉、
41006052	蓋未悟夫餅之事、而其心頑也、○
41006053	既渡至對岸、即革尼撒勒地、泊岸、
41006054	既離舟、人即識之、
41006055	徧馳全境、聞其所在、始以榻舁有病者就之、
41006056	凡耶穌所入、或村、或邑、或鄉間、人遂置疲弱者於市、求耶穌許彼、僅捫其衣之裾絡、捫之者咸得救焉、
41007001	有𠵽唎㘔人、及數士子、自耶路撒冷而來、集就耶穌、
41007002	彼曾見其門徒中、有以俗手而食者、即未盥之手也
41007003	蓋𠵽唎㘔人、與眾猶太人、皆執古人之遺傳、若不力盥其手、則不食、
41007004	若自市歸、未洗亦不食、尚有多端、乃其所受而執者、有如洗盃、罐銅器各等、是也、
41007005	𠵽唎㘔人與士子問之曰、爾之門徒、不遵古人遺傳、以俗手而食何也、
41007006	謂之曰、以賽亞預言、指爾偽善者、誠是、如所記云、斯民以唇尊我、而其心則遠離我、
41007007	彼以人所命者為教而教人、故拜我亦徒然也、
41007008	爾曹舍上帝之誡命、而執人之遺傳耳、
41007009	又謂之曰、爾曹誠乃棄上帝之誡命、以守爾之遺傳者、
41007010	蓋摩西曾云、當敬爾父與爾母、又云、詈父詈母者、必置之死、
41007011	然爾則云、人若向其父、或其母、曰、爾當自我而得者、已作咯𠺚矣、即云、禮物也、
41007012	自此爾則不許之有所事於其父、或於其母、
41007013	是將爾所授之遺傳、廢上帝之道也、且爾所為、多有類此者、
41007014	遂復召眾就己、謂之曰、爾皆當聽我而悟也、
41007015	凡自人外而入者、不能污人、惟自人內而出者、斯乃污人也、
41007017	耶穌離眾入室、其門徒則以斯譬問之、
41007018	遂語之曰爾亦如是不悟乎、豈不知、凡自外入人者、不能污人、
41007019	蓋非入其心、乃入其腹而遺於厠也、是謂食物皆潔矣、
41007020	又曰、自人內而出者、斯乃污人也、
41007021	蓋自內、即自人心、出諸惡念、苟合、偷盜、殺人、
41007022	姦淫、貪婪、邪惡、詐騙、好色、怒目、毀謗、驕傲、愚妄、
41007023	凡此諸惡、皆自內出、而污人也、○
41007024	耶穌自彼而起、往進推羅西頓之界、入一室不欲人知、而不得隱、
41007025	適值一婦、其幼女有污鬼者、既聞耶穌、則來而伏其足下、
41007026	此婦乃希臘人、本敘利非尼基之族也、求耶穌逐鬼離其女、
41007027	耶穌謂之曰、容兒、曹先飽、蓋取兒曹之餅、投於犬子、非美也、
41007028	婦答之曰、主、然也、但桌下犬子、亦得食小子之餅屑焉、
41007029	耶穌語之曰、為此一言、爾可歸矣、鬼已離爾女而出矣、
41007030	婦遂歸其家、見女子臥於床、鬼已出矣、○
41007031	耶穌又自推羅之境出、經過西頓、由底加波利境中、至加利利海、
41007032	有人携一耳聾而舌結者就之、求其按手於彼、
41007033	耶穌濳引其人離眾、遂以指探其兩耳、且唾而捫其舌、
41007034	望天而歎、謂之曰、㕽𠵽𠯈、即云啟也、
41007035	其兩耳遂啟、舌結亦解、語言正矣、
41007036	耶穌戒眾勿以告人、然愈戒之、而彼宣揚愈甚、
41007037	眾人不勝駭異、曰、其所為者皆善、使聾者聞、啞者言也、
41008001	其數日間、眾又大集、無以為食、耶穌召其門徒就之、曰、
41008002	我憐憫群眾、因其偕我已三日矣、而無以為食、
41008003	我若使之饑而歸其家、彼將困憊於途間、且其中有遠來者、
41008004	門徒對曰、在此野處、何由得餅、以飽斯眾乎、
41008005	耶穌問之曰、爾有餅幾何、對曰、七、
41008006	遂命眾坐於地取其七餅、祝謝而擘之、予門徒、使陳於前、彼遂陳於眾前、
41008007	又有數小魚、既祝之、亦命陳於前、
41008008	眾食而飽、拾所擘之餘餅、七籃、
41008009	人數約有四千焉、遂遣之去、
41008010	己即與其門徒登舟、至大瑪拏大之境、○
41008011	𠵽唎㘔人出、始詰問之、求自天之兆、乃試之也、
41008012	耶穌心中太息、曰、此世代何為求兆乎、我誠告爾、必無以兆予此世代也、
41008013	遂離之、而復登舟、往於對岸、○
41008014	門徒忘携餅、舟中僅有一餅而已、
41008015	耶穌戒之曰、慎之哉、當謹防𠵽唎㘔人之酵、與希律之酵、
41008016	門徒彼此相議曰、是為我儕無餅耳、
41008017	耶穌知而謂之曰、曷因無餅而相議乎、爾猶未覺未悟乎、爾心尚頑乎、
41008018	爾有目而不見、有耳而不聞、亦不憶乎、
41008019	我擘五餅予五千人、爾拾所擘者、盈幾筐乎、對曰、十二、
41008020	又七餅予四千人、爾拾所擘者、盈幾籃乎、對曰、七、
41008021	遂謂之曰、爾猶未悟乎、○
41008022	偕至茇賽大、有携一瞽者就之、求其捫焉
41008023	耶穌執瞽者之手、携出村外、既唾其兩目、而以手按之、問曰、爾有所見否、
41008024	瞽者仰視、曰、我見人矣、蓋觀其若樹而行焉、
41008025	復以手按其兩目、彼注視、則全愈、明見諸物、
41008026	耶穌使之歸家、曰、此村爾亦勿入也、○
41008027	耶穌與門徒出、而往該撒利亞腓立比之諸鄉、途間問其門徒曰、人謂我為誰乎、
41008028	彼語之曰、行浸之約翰、有人曰伊利亞、又有人曰、先知中之一也、
41008029	又問之曰、但爾謂我為誰乎、彼得對曰、爾乃基督也、
41008030	遂戒門徒勿以之告人、
41008031	乃始教之云、人子必多受苦、被眾長老、祭司長、士子所棄、且被殺、越三日、乃復起也、
41008032	耶穌以斯言明語之、彼得援而始諫焉、
41008033	耶穌轉身、視其門徒、遂責彼得、曰、撒但、退於我後、蓋爾不體上帝之情、乃體人之情也、
41008034	遂召眾人與門徒就之、謂曰、若有人欲隨我後、則當克己、負其十字架而從我、
41008035	蓋凡欲救其生者、必喪之、凡為我及福音之故、而喪其生者、必救之、
41008036	蓋人若得全世、而失其生、何益之有、
41008037	人將以何者易其生乎、
41008038	凡於此姦淫有罪之世代、視我與我之言為恥者、人子在父之榮、偕諸聖使來時、亦將視其人為恥矣、
41009001	耶穌謂之曰、我誠告爾、立於此者有人、未嘗夫死、必見上帝之國乘權而來也、
41009002	越六日、耶穌惟携彼得、雅各、約翰、偕己濳登高山、則於其前化狀、
41009003	其衣燦爛、白之極也、即世之漂者、無有能白之如斯、
41009004	有伊利亞偕摩西現於其前、而與耶穌言、
41009005	彼得語耶穌、曰、啦吡、我儕在此美矣、容我儕結三廬、一為爾、一為摩西、一為伊利亞、
41009006	蓋彼得不自知何以對、因三徒懼甚也、
41009007	遂有雲覆之、有聲自雲出、曰、此乃我愛子、爾宜聽之、
41009008	三徒忽然環視、不見一人、惟耶穌偕之而已、○
41009009	下山時、耶穌戒之云、人子未由死中而復起、勿以所見者告人、
41009010	門徒執此言、互相究論所謂、由死中而復起者何意、
41009011	乃問耶穌曰、士子言伊利亞必先至、何歟、
41009012	耶穌語之曰、伊利亞固然先至、興復諸事、又何以有記云、人子必多受苦、為人所藐視乎、
41009013	然我語爾、伊利亞已至、而人亦任意待之、一如所記及之者、○
41009014	既至眾門徒處、則見群眾環繞之、亦有士子與之辯論群
41009015	眾見耶穌、即大駭異、趨就之、與之請安、
41009016	耶穌問之曰、爾曹與之何所辯論乎、
41009017	群眾中一人答之曰、師乎、我携我子就爾、彼有啞鬼者也、
41009018	無論何處執之、擲於地、遂流沫切齒、且枯槁焉、我曾請爾門徒逐之、而彼不能、
41009019	耶穌答之曰、噫、不信之世代歟、我偕爾將幾何時乎、我忍爾將幾何時乎、携之就我、
41009020	乃携之至、一見耶穌、其鬼即大抽搐之、遂仆於地、輾轉流沫、
41009021	耶穌問其父曰、其患此幾何時乎、曰、自幼也、
41009022	屢投於水火中以滅之、爾若有所能、則憐憫而助我儕、
41009023	耶穌答之曰、爾若有所能之云乎、信者、凡事皆能矣、
41009024	小子之父即呼曰、我信矣、我之不信、求爾助之、
41009025	耶穌見群眾趨集、乃叱污鬼、謂之曰、啞聾之鬼歟、我命爾離其人而出、毋再入之、
41009026	其鬼號呼、而大抽搐之、乃出、其小子如死然、致人多謂其已死矣、
41009027	但耶穌執其手、扶之起、遂起、
41009028	入室、門徒竊問之曰、我儕不能逐之、何也、
41009029	耶穌語之曰、斯類也、若非以祈禱、則無能以出之、○
41009030	遂皆由彼而往、經過加利利、而耶穌不欲人知、
41009031	蓋教其門徒、語之曰、人子被付於人手、人將殺之、殺後三日、將復起焉、
41009032	門徒不悟斯言、亦不敢問、○
41009033	至迦伯農、耶穌在室、問門徒曰、爾於途間、何所議論耶、
41009034	門徒默然、蓋於途間、曾相爭論誰為大也、
41009035	遂坐、呼十二徒、謂之曰、若欲為先者、必為眾後、且為眾役也、
41009036	又携一孩提、立之於中、且抱之、語門徒曰、
41009037	凡為我名、而接一如此之孩提者、即接我也、凡接我者、亦非接我、乃接遣我者也、○
41009038	約翰告耶穌曰、師乎、我儕見一人、藉爾名逐鬼、遂禁之、因其不從我儕也、
41009039	耶穌曰、勿禁之、蓋無有奉我名以行異能、忽而毀謗我者、
41009040	凡非拒我者、即為我也、
41009041	凡因爾屬基督、而以一杯水予爾飲者、我誠告爾、彼必不失其賞矣、
41009042	凡使此信我之小子之一致於傾跌者、其人寧受大磨石、懸頸而投於海也、
41009043	倘爾一手致爾傾跌、則斷之、爾寧缺體而入於生、勿有兩手而往地獄、入不滅之火、
41009044	
41009045	倘爾一足、致爾傾跌、則斵之、爾寧跛足而入於生、勿有兩足見投於地獄、
41009046	
41009047	倘爾一目致爾傾跌、則去之、爾寧一目而入上帝國、勿有兩目見投於地獄、
41009048	在彼、其蟲不死、而火不滅、
41009049	蓋必將用火為鹽、以醃各人也、
41009050	鹽固美矣、鹽若失其鹹、將以何者而調其味乎、爾內當自有鹽、而彼此宜相和也、
41010001	耶穌自彼而起、至猶太境、及約但外、群眾復集就之、耶穌如常再教誨焉、
41010002	有𠵽唎㘔數人就之、問曰、人出妻可乎、乃試之也、
41010003	耶穌反詰之曰、摩西如何命爾乎、
41010004	彼曰、摩西許寫離書而出之、
41010005	耶穌語之曰、摩西因爾心頑、故書此命予爾、
41010006	然自造世之始、乃造人為男為女、
41010007	因此、人必離父母、膠漆其妻、
41010008	二者成為一體、於是非復為二、乃一體矣、
41010009	故上帝所耦者、人不可分之也、
41010010	入室、門徒復以斯事問之、
41010011	耶穌謂之曰、凡出其妻而他娶者、行淫而負於其妻也、
41010012	妻若棄其夫而他適、亦行淫也、○
41010013	有人攜孩提就耶穌、俾其捫之、而門徒責其人、
41010014	惟耶穌見此、則大不悅、遂語門徒曰、容孩提就我、勿禁之、蓋上帝國、乃屬如斯之人也、
41010015	我誠告爾、凡承上帝國、不如孩提者、斷不得入之矣、
41010016	遂抱之、按手其上、而為之祝焉、○
41010017	耶穌出於路、有一人趨前而跪之、問曰、善哉師乎、我當何為、以得嗣永生乎、
41010018	耶穌語之曰、爾何稱我為善乎、善者惟一、即上帝也、
41010019	夫諸誡、爾已知之、毋殺、毋淫、毋盜、毋妄證、毋虧人、敬爾父母、
41010020	其人對曰、師乎、凡此、我自幼悉守之矣、
41010021	耶穌顧而愛之、則語之曰、爾尚闕一、當往賣爾所有者、而予貧乏、則必有財於天、且來從我、
41010022	其人聞言、則變色、憂愁而去、蓋產業大者也、○
41010023	耶穌環視、而謂其門徒曰、富者入上帝國、難矣哉、
41010024	門徒駭異其言、耶穌答之曰、小子乎、恃財者入上帝國、難矣哉、
41010025	駝穿鍼眼、較富者入上帝國、尤易也、
41010026	門徒不勝駭異、謂之曰、如是、誰能得救乎、
41010027	耶穌顧之、曰、在人固不能、而在上帝則不然、蓋在上帝凡事皆能也、
41010028	彼得始語之曰、視哉、我儕已舍一切而從爾矣、
41010029	耶穌曰、我誠告爾、無有人、為我及福音之故、而舍屋宇、或兄弟、或姊妹、或母、或父、或子女、或田疇、
41010030	則在今時、不得百倍、即屋宇、兄弟姊妹、母親、子女、田疇、兼有窘逐、且於來世、將得永生矣、
41010031	但為先者、多將為後、後者、亦將為先焉、○
41010032	彼等行路上耶路撒冷、耶穌行於前門徒駭異、從者懼焉、耶穌復攜十二徒、則以己所將遇諸事、始告之、
41010033	曰、視哉、我儕上耶路撒冷、人子將被付於眾祭司長及士子、彼將擬之以死、而付之於異邦人、
41010034	彼將戲弄之、唾之、鞭撲之、殺之、越三日乃復起焉、○
41010035	西庇太之二子、雅各與約翰、就而謂之曰、師乎、凡我求爾者、願為我行之、
41010036	耶穌語之曰、欲我為爾行何事乎、
41010037	彼曰、願賜我儕、在爾之榮、一坐爾右、一坐爾左、
41010038	惟耶穌語之曰、爾曹不知所求者、我所飲之杯、爾能飲乎、我所受之浸、爾能受乎、
41010039	對曰能、耶穌語之曰、我所飲之杯、爾將飲之、我所受之浸、爾將受之、
41010040	但坐我右我左、非我所可賜、乃為誰而備者、則將賜之、
41010041	十徒聞之、乃始憾雅各與約翰焉、
41010042	耶穌召之來、謂之曰、爾知所尊以治異邦者、則為其主、而其大人則操其權、
41010043	惟爾中則不然、爾中凡欲為大者、必為爾役、
41010044	爾中凡欲為首者、必為眾之僕、
41010045	蓋人子來、非以受人服事、乃以服事人、且捐其生、以代眾多為贖也、○
41010046	遂皆至耶利哥焉、耶穌與門徒及群眾、出耶利哥時、有底買之子巴底買、乃瞽而乞者、坐於路旁、
41010047	既聞是拿撒勒人耶穌、始呼曰、大衛之裔耶穌、憐恤我、
41010048	多人責之、使緘默、惟彼愈大呼曰、大衛之裔、憐恤我、
41010049	耶穌止曰、呼之來、乃呼瞽者而謂之曰、張爾胆而起、彼呼爾矣、
41010050	彼則棄其衣、躍起、而就耶穌、
41010051	耶穌謂之曰、爾欲我為爾何為乎、瞽者曰、啦啵呢、我欲得見也、
41010052	耶穌語之曰、往哉、爾之信已救爾矣、彼即得見、則於途間從耶穌、
41011001	行近耶路撒冷、至橄欖山旁之茇法其、及茇大尼時、耶穌遣門徒二人謂
41011002	之曰、往爾對面之村、既入、必即遇一小驢、繫於彼焉、從未有人乘者、解而牽之來、
41011003	倘有人問爾曰、為此何耶、爾則曰、主需之、必即使之歸此焉、
41011004	二人遂往、遇一小驢於衢間、繫於門外、乃解之、
41011005	旁立者有曰、爾曹解小驢何為乎、
41011006	二人依耶穌所言以語其人、彼遂放之去、
41011007	乃牽小驢就耶穌、並以己衣置其上、而耶穌乘之、
41011008	有多人以己衣鋪路、亦有鋪以枝葉、即由田園所伐者、
41011009	前行後隨者呼曰、哬［口撒］哪、彼托主名而來者、當得頌美哉、
41011010	將至之國、即我祖父大衛之國、當得頌美哉、高高在上歟、哬［口撒］哪、
41011011	耶穌進耶路撒冷、入殿宇、既環視諸物、時及暮矣、遂偕十二徒出至茇大尼、○
41011012	次日、由茇大尼出、耶穌饑焉、
41011013	遙見一無花果樹有葉、就之、或於其上有所得、及至、竟無所得、惟葉而已、蓋非無花果之期也、
41011014	乃謂彼樹曰、願自今而後、永無人得食爾果矣、門徒亦聞之、○
41011015	至耶路撒冷、耶穌入殿宇、始逐殿宇中之買賣者、推倒兌錢者之桌、及賣鴿者之椅、
41011016	並不許人攜器過殿宇內、
41011017	又誨之曰、記不云、我室必稱為萬邦祈禱之室乎、惟爾曹以之為賊巢也、
41011018	眾祭司長及士子聞此、乃尋何以滅之、蓋懼之、因群眾皆奇其教誨也、○
41011019	每及暮、耶穌出城、○
41011020	朝、由彼經過、遂見無花菓樹、自根槁矣、
41011021	彼得憶而語之曰、啦吡、視哉、爾所詛之無花菓樹、已槁矣、
41011022	耶穌答之曰、爾曹當信上帝、
41011023	我誠告爾、凡語此山曰、移而投海、心中不疑、惟信所言必成、則必得之矣、
41011024	我故告爾凡爾所禱而求者、當信其已得、則必得之矣、
41011025	爾曹立而祈禱時、爾若與人有何隙、則當赦之、俾爾天上之父、亦赦爾之過也、○
41011027	復至耶路撒冷、耶穌於殿宇中行時、眾祭司長、與士子、及長老、就之、
41011028	曰、爾以何權行此諸事、且誰予爾斯權以行之乎、
41011029	耶穌遂謂之曰、我問爾一言、爾答我、我方告爾、我以何權行此、
41011030	約翰之浸禮、由天乎、抑由人乎、爾答我、
41011031	彼自相議曰、我儕若云、由天、其必曰、如是、爾何不信之、
41011032	若云、由人、則又畏民、蓋眾誠以約翰為先知也、
41011033	乃答耶穌曰、不知也、耶穌謂之曰、我以何權行此諸事、我亦不告爾矣、
41012001	耶穌始以諸譬語眾、曰、有一人植葡萄園、環之以籬、掘坎以為酒榨、建樓而租予農夫、既而往他邦焉、
41012002	屆期、遣一僕就農夫、由之抽收園中之菓、
41012003	農夫執而撲之、使之空回、
41012004	復遣他僕就之、農夫傷其首、加凌辱焉、
41012005	又遣他僕、彼則殺之、復遣多僕、而被撲者有之、被殺者亦有之、
41012006	彼尚有一愛子也、終亦遣之就彼、意謂必敬我子也、
41012007	惟眾農夫相謂曰、此其嗣子也、我儕來殺之、業則歸我矣、
41012008	遂執而殺之、棄於葡萄園外、
41012009	如是、園主將何為哉、必來、滅此農夫、以其園付於他人也、
41012010	記云、匠人所棄之石、反成屋角首石、此乃由於主者、我目見而奇之、爾亦未之讀乎、
41012011	
41012012	其人知此譬乃指己而言、則尋所以執耶穌、然畏眾、乃離之而去、○
41012013	後遣𠵽唎㘔人、及希律黨者數人就之、欲即其言以陷之、
41012014	既至、遂謂之曰、師乎、我儕知爾為真實、亦不以人為意、蓋爾不顧人貌、惟真實以上帝之路而教人也、納稅予該撒、可乎、否乎、我儕當納乎、不當納乎、
41012015	惟耶穌知其偽善、語之曰、爾為何試我耶、取一錢予我觀之、
41012016	遂取之、耶穌謂之曰、此像與號為誰、彼語之曰、該撒也、
41012017	耶穌謂之曰、該撒之物、宜歸該撒、上帝之物、宜歸上帝也、彼眾大奇之、○
41012018	有［口撒］吐𡀲人、即言無復起者、就之、問曰、
41012019	師乎、摩西書以示我云、若人之兄死、尚存其妻、而無遺子、其弟當納其妻、生、子以嗣其兄、
41012020	有兄弟七人、長者娶妻、死而無遺種、
41012021	其二納之、亦無遺種而死、其三亦然、
41012022	其七人皆無遺種、至終、婦亦死焉、
41012023	在復起時、此婦果為誰之妻乎、蓋此七人、皆已納之為妻矣、
41012024	耶穌語之曰、爾之迷誤、豈非因不識聖經、及上帝之能乎、
41012025	蓋由死中而復起時、不娶不嫁、乃若在天之使者然、
41012026	但論死者得復起、摩西書中、棘叢篇、爾豈未之讀乎、其言云、上帝謂摩西曰、我乃亞爸拉罕之上帝、以撒之上帝、雅各之上帝、
41012027	夫上帝非死者之上帝、乃生者之上帝也、爾之迷誤大矣、○
41012028	有一士子至、聽其辯論、知耶穌應之之善、遂問曰、諸誡命中、孰為首乎、
41012029	耶穌答曰、其首者云、以色列乎、聽哉、主、我儕之上帝、主惟一也、
41012030	爾當盡心、盡性、盡意、盡力、愛主、即爾之上帝、
41012031	其次則云、當愛鄰如己、其他誡命、未有大於此二者也、
41012032	士子語之曰、善哉、師言上帝惟一、誠是、其外無他也、
41012033	若盡心、盡智、盡力、愛之、且愛鄰如己、則遠勝諸全牲之燔、及祭祀矣、
41012034	耶穌見其應對之通達也、乃謂之曰、爾離上帝國不遠矣、此後、無敢問之者、○
41012035	耶穌於殿宇中教誨、謂曰、諸士子何言基督為大衛之裔乎、
41012036	夫大衛感於聖靈而自言曰、主語我主云、坐我右、待我使爾諸敵、為爾足櫈、
41012037	大衛既自稱基督為主、何以基督為其裔乎、群眾皆喜聽之焉、○
41012038	耶穌教誨時、又曰、當謹防士子輩、彼好衣長衣而遊、愛人請安於市上、
41012039	在會堂好首座、筵席間好首位、
41012040	彼吞寡婦之家、而貌為久祈者、此輩受罪必更大矣、○
41012041	耶穌對庫而坐、觀眾投錢入庫有多富者以多錢投之、
41012042	有一貧寡婦來、投二錢、即一厘也、
41012043	耶穌遂召門徒就己、語之曰、我誠告爾、此貧寡婦所投者、較眾投庫者、尤多矣、
41012044	蓋彼眾由其贏餘者而投之、惟此婦、乃由其不足、而盡投其所有、即其所以養生者也、
41013001	耶穌出殿宇時、有一門徒謂之曰、師乎、視哉、石其如斯乎、室其如斯乎、
41013002	耶穌語之曰、爾見此諸巨室乎、在此將無一石遺於石上、而不被毀焉、○
41013003	耶穌於橄欖山對殿宇而坐、彼得、雅各、約翰、與安得烈、竊問之曰、
41013004	請告我儕、何時有此、且此諸事將成之時、有何兆乎、
41013005	耶穌始謂之曰、慎勿為人迷惑、
41013006	將有多人冒我名而來、曰、我即是也、致迷惑多人、
41013007	且爾聞戰、及戰之風聲、時、勿懼、此事必有、惟末期未至也、
41013008	蓋民將起而攻民、國亦將起而攻國、隨在將有地震、亦將有饑荒、凡此諸事、乃劬勞之始也、○
41013009	惟爾當自慎、蓋人將付爾於議會、爾將被撲於會堂、亦將為我故、立於官長君王之前、以為之證、
41013010	而福音必先宣於萬邦、
41013011	人曳而付爾時、勿先慮將何以言、當時、所賜爾言者、則言之、蓋非爾自言、乃聖靈耳、
41013012	兄弟將付兄弟於死、父之於子亦然、子女亦將起、攻其父母而死之、
41013013	爾將因我名為眾所惡、惟忍耐至終者、必得救也、○
41013014	但爾見荒墟可惡者、立於不當立之所、讀者其悟哉、斯時也、居猶太者、宜逃於山、
41013015	在屋上者勿下、亦勿入取室中一物、
41013016	在田者、勿歸以取其衣、
41013017	是日也、懷孕者哺乳者其有禍乎、
41013018	爾當祈禱、免冬時值此也、
41013019	蓋是日將有災難、即自上帝創世之始、以至於今、未有若此者、其後亦無有焉、
41013020	若非主稍減其日、凡有肉體者、無得救矣、惟因選民、即其所選者之故、則稍減其日也、
41013021	其時、倘有人告爾曰、視哉基督在此、或曰、視哉、在彼、爾勿信之、
41013022	蓋將有偽基督、偽先知者、起、施奇兆異蹟、若能惑夫選民、則必惑之矣、
41013023	然爾當慎焉、視哉、我悉已預告爾矣、○
41013024	當是時也、此災難之後、日將晦冥、月無發其光、
41013025	星自天隕、天勢震動、
41013026	斯時、則見人子、以大能與榮、乘雲而來、
41013027	時、彼將遣眾使者、由四風集其選民即自地極、以至天涯、○
41013028	於無花果樹可取其譬矣、枝已柔而發葉、爾則知夏近矣、
41013029	如是、爾見此將成、則知其近、已至門矣、
41013030	我誠告爾、此代必不逝、迨斯皆得成、
41013031	天地將逝、惟我言必不逝、
41013032	然彼日彼時、無有知之者、在天之使者亦不知、子亦不知、惟父乃知之、
41013033	當謹慎、儆醒而祈禱、蓋爾不知其期在何時也、
41013034	乃如一人、離其家、而旅他邦、委權於諸僕、各任以事、又命司門者警醒、
41013035	故爾當警醒、蓋爾不知家主何時而至、或日暮、或中夜、或雞鳴、或朝時、
41013036	恐其忽至、見爾睡焉、
41013037	我所語爾者、亦以語眾、即警醒也、
41014001	越二日、乃逾越及除酵之節也、眾祭司長及士子、則尋如何以詭計執耶穌而殺之、
41014002	蓋曰、當節期不可、恐民有亂、○
41014003	耶穌在茇大尼於癩者西門之家、坐席時、有一婦來、攜玉罇、盛真甘松香至貴之膏、破其玉罇、傾於耶穌之首、
41014004	有數人同憾、曰、如是糜費此膏、何為哉、
41014005	蓋此膏、本可賣三十餘金、而給貧乏也、遂因而尤之、
41014006	耶穌乃言曰、姑聽之、爾何為難之耶、彼乃行美事於我也、
41014007	蓋爾常有貧者與爾偕、欲善待之、隨時皆能、惟不常有我也、
41014008	此婦乃盡所能而為之、預膏我身、以備葬焉、
41014009	我誠告爾、普天之下、不論何處宣福音、亦將述此婦所行、以為之記、○
41014010	十二徒之一、加略人猶大、遂詣祭司諸長、欲以耶穌付之、
41014011	彼聞而喜、且許之以銀焉、猶大乃尋如何乘便以付之、○
41014012	除酵節之首日即宰逾越羔之期也、門徒問之曰、爾欲我往何處、以備爾食逾越節筵乎
41014013	耶穌遣門徒二人、謂之曰、爾往入城即有一人、携水瓶而遇爾焉、爾可隨之、
41014014	彼所入之處、爾語其家主、曰、師云、我之客廳何在、我將於彼、偕我門徒、食逾越節筵也
41014015	彼將以大樓示爾、陳設齊整、爾於彼可為我儕預備焉、
41014016	門徒乃出、進城、果遇如其所言者、遂備逾越節筵
41014017	及暮、耶穌與十二徒偕至、
41014018	坐食時、耶穌曰、我誡告爾、爾中一人將付我矣、即與我共食者、
41014019	眾始憂、一一問之曰、得毋我乎、
41014020	耶穌語之曰、乃十二徒之一、與我共蘸於盤者、是也、
41014021	蓋人子固去、如載之之言矣、惟付人子者、其禍哉、斯人不生為美、○
41014022	眾方食時、耶穌取餅、既祝、遂擘而予之、曰、取之、此乃我身也、
41014023	取一盃、既祝謝、遂予之、彼皆飲焉、
41014024	耶穌語之曰、此乃我血、即盟約之血、為多人而流者、
41014025	我誠告爾、自今以後、我不復飲葡萄所產者、待他日、我飲其新者、於上帝之國也、○
41014026	既詠詩、遂出、往橄欖山、○
41014027	耶穌謂之曰、爾皆將傾跌、蓋記有云、我將擊其牧者、而羊則散矣、
41014028	然我得復起之後、將先爾往加利利、
41014029	彼得對曰、眾雖傾跌、惟我則不然、
41014030	耶穌謂之曰、我誠告爾、今日、即此夜間、雞二鳴之前、爾將三次不認我矣、
41014031	彼得極力而言曰、我雖與爾同死、亦必無不認爾矣、眾亦皆如是言之、○
41014032	偕至一地、名客西馬尼、耶穌謂其門徒曰、爾曹坐此、待我祈禱、
41014033	遂攜彼得、雅各、約翰同往、耶穌始駭異慘怛、
41014034	謂門徒曰、我心憂甚、幾至死矣、爾曹居此、而儆醒焉、
41014035	少進、伏地、祈求云、如或能之、則使此時離我而逝、
41014036	又曰、阿爸、父歟、爾萬事皆能、願使此杯離我、然非如我所欲、乃如爾所欲也、
41014037	退、見門徒睡、則謂彼得曰、西門、爾睡乎、不能儆醒片時乎、
41014038	爾曹當儆醒祈禱、以免入於試、心固願、而肉體弱耳、
41014039	復往、而祈禱、所言如前、
41014040	再至、又見其睡、因其目倦甚、不知何以答之、
41014041	第三次至、謂之曰、今可睡而安矣、巳矣、時至矣、人子見付於罪人之手矣、
41014042	起而偕往、付我者近矣、○
41014043	尚言時、即有十二徒之一猶大、偕眾以刃與梃、自眾祭司長、士子、及長老而來、
41014044	付之者曾遞以號曰、我接吻者、即其人也、可執之、而慎曳之去、
41014045	既至、即就耶穌、曰、啦吡、遂吻接之、
41014046	眾則下手執之、
41014047	旁立者一人拔刃、擊祭司長之僕、削去其一耳焉、
41014048	耶穌語眾、曰、爾以刃與梃、出以捕我、若攻賊乎、
41014049	我每日於殿宇中教誨、與爾同在、而爾不執我、惟其然、乃以應經耳、
41014050	眾門徒皆離之而奔、○
41014051	有一少者、裸而披枲布、隨從耶穌、眾執之、
41014052	遂棄枲布、裸而奔、○
41014053	眾曳耶穌至祭司長處、亦有眾祭司長、長老、及士子、與之偕集、
41014054	彼得遠隨耶穌、至祭司長之院、入內、偕諸役坐而烘火、
41014055	祭司諸長、及全議會、尋證攻耶穌以死之、而不得、
41014056	蓋妄證以攻之者雖多、而其所證不符也、
41014057	亦有數人、起而妄證以攻之、曰、
41014058	我儕嘗聞其言云、我將毀此人手所造之殿、而三日之內、又建一非人手所造者、
41014059	雖其證如此、而亦不符、
41014060	祭司長遂立於中、問耶穌曰、爾無所答乎、此諸人作證、以攻爾者何歟
41014061	耶穌默然不答、祭司長復問之曰、爾是可頌者之子基督否、
41014062	耶穌曰、我是也、爾將見人子、坐於有能者之右、以天雲而來矣、
41014063	祭司長裂己衣、曰、我儕何以尚須證者耶、
41014064	爾已聞其僭讟矣、爾意若何、眾皆擬其當死
41014065	時、有人始唾之、掩其面拳擊之、謂之曰、試以預言告我也、諸役領之、以手擊焉、○
41014066	彼得在院之堂下時、有祭司長一婢至、
41014067	見彼得烘火、視之曰、爾亦曾偕彼拿撒勒人耶穌也、
41014068	彼得不認、曰、我不知、且不明爾所言者何也、遂出至前院、雞則鳴矣、
41014069	其婢見之、復告旁立者曰此乃其黨之一也、
41014070	彼得復不認之、有頃旁立者復謂彼得曰、爾實其中之一、蓋爾乃加利利人也、
41014071	彼得始詛且誓、曰、爾所言之人、我不識也、
41014072	雞即第二次鳴矣、彼得遂憶耶穌語己之言云、雞二鳴之前、爾將三次不認我也、緬想之則哭焉、
41015001	及晨、眾祭司長、與長老、士子、及全議會、即共議縛耶穌、曳之去、付於彼拉多
41015002	彼拉多問曰、爾為猶太人之王乎、耶穌答曰、爾言之矣、
41015003	祭司諸長以多端訟之、
41015004	彼拉多復問之曰、爾無所答乎、試觀、彼訟爾之端、何其多也、
41015005	耶穌終不答、以致彼拉多異之焉、○
41015006	屆節期、彼拉多向釋一囚予眾、隨其所求者、
41015007	有一人名巴拉巴、與作亂諸人同繫、彼等於亂時曾殺人、
41015008	群眾遂上、始求彼拉多如常以予之、
41015009	彼拉多語眾曰、爾欲我釋猶太人之王予爾乎、
41015010	蓋知祭司諸長乃因妒忌而付之也、
41015011	惟祭司諸長唆眾、寧釋巴拉巴予之、
41015012	彼拉多復答之曰、然則爾所謂猶太人之王者、我何以處之、
41015013	眾又呼曰、釘之十字架、
41015014	彼拉多謂眾曰、何歟、彼作何惡乎、但眾愈大呼曰、釘之十字架、
41015015	彼拉多因欲悅眾、乃釋巴拉巴予之、既鞭耶穌、則付以釘於十字架、○
41015016	兵卒曳之入院內、即衙署也、遂傳集全營、
41015017	則衣耶穌以紫、又以棘編冕、而冠之、
41015018	始請其安、曰、安哉、猶太人之王歟、
41015019	遂以葦擊其首、唾之、屈膝而跪拜之、
41015020	戲之既畢、乃褫其紫、而衣以原服、曳之出、以釘之十字架、○
41015021	有古利奈人、西門、乃亞力山大及魯孚之父也、自鄉間來、過焉、彼等強之偕往、以負耶穌之十字架、
41015022	遂攜耶穌至各各他地、譯即髑髏之處、
41015023	以調沒藥之酒予之、而耶穌不受、
41015024	遂釘之十字架、分其衣服、鬮而觀之、何者孰得、
41015025	時值已初、則釘耶穌於十字架、
41015026	以標、書其罪狀於上、曰、猶太人之王、
41015027	亦有二賊、與之同釘十字架、一在其右、一在其左、
41015029	過者謗讟之、搖首、曰、唉、爾毀殿而三日建之者、
41015030	今可救己自十字架而下矣、
41015031	眾祭司長及士子、亦如是戲之、相語曰、彼曾救他人、而不能救己也、
41015032	以色列之王基督、今可自十字架而下、俾我見而信焉、同釘於十字架者亦詈之、○
41015033	日正午、全地晦暝、至申初焉、
41015034	申初、耶穌大聲呼曰、㕽囉咿、㕽囉咿啦嗎𠾎［口駁］𠯈呢、譯即我之上帝、我之上帝、爾為何離我耶、
41015035	旁立者有人聞之、則曰、視哉、彼呼伊利亞也、
41015036	有一人趨焉、以海絨漬醋、置於葦末、予之飲、曰、姑聽之、試觀伊利亞來取之下否、
41015037	耶穌大聲而呼、氣遂絕矣、
41015038	殿幔、自上至下、裂為二、
41015039	百夫長對耶穌而立、見其如斯氣絕、則曰、斯人誠上帝之子也、
41015040	又有數婦自遠處觀之、中有麥大拉之瑪利亞、並小雅各與約西之母瑪利亞、及撒羅米、
41015041	即耶穌在加利利時、從而供事之者、又有多婦、與耶穌同上耶路撒冷者、○
41015042	是日、乃備節之日、即安息之先一日也、
41015043	既暮、亞利瑪太之約瑟來、其乃尊貴之議士也、己亦仰慕上帝國者、毅然入見彼拉多、而求耶穌之屍、
41015044	彼拉多奇其已死、遂召百夫長、問之曰、其死已久乎、
41015045	既由百夫長得知之、則以屍賜約瑟、
41015046	約瑟乃買枲布、取下耶穌、以枲布裹之、置於磐中所鑿之墓、亦輾一石於墓門焉、
41015047	麥大拉之瑪利亞、及約西之母瑪利亞、見其所塟之處、
41016001	安息日既過、麥大拉之瑪利亞、與雅各之母瑪利亞、及撒羅米、買香品、欲來傅耶穌也、
41016002	七日之首日、甚早、日方出、彼等適墓、
41016003	相語曰、誰將為我儕輾其石、以離墓門乎、
41016004	舉目則見其石已輾開矣、蓋其石甚大也、
41016005	入墓、見一少者坐於右、衣白衣、遂駭異焉、
41016006	少者語之曰、勿駭異、爾乃尋釘十字架之拿撒勒人耶穌也、彼已復起、不在此矣、可觀置彼之處、
41016007	但往、告其門徒、及彼得、曰、其先爾往加利利、爾於彼將見之、如其所語爾者、
41016008	諸婦遂出、離墓而奔、戰慄驚駭、亦無以一言告人、因其懼也、○
41016009	七日之首日、及晨耶穌既復起、先現於麥大拉之瑪利亞、即耶穌曾由之逐七鬼者、
41016010	素與耶穌偕者、時方憂且哭、瑪利亞往告之、
41016011	眾聞其生、且為瑪利亞所見、而竟不信、○
41016012	此後、其中二人適往鄉間、行路時、耶穌以別容而顯於彼、
41016013	二人遂往、告其餘、然彼亦不信、○
41016014	厥後、十一徒方坐食時、耶穌現於彼、責彼不信、及心之頑梗蓋其復起後曾見之者、彼不信之也、
41016015	耶穌又語之曰、爾往普天之下、宣福音於凡受造者、
41016016	信而受浸者得救、不信者定罪、
41016017	信者將有此諸兆隨之、即託我名逐鬼、言方言之新者、
41016018	執蛇、若飲何毒、亦毫無所害、且手按病人、彼則愈矣、○
41016019	於是主耶穌與之言畢、遂見接升天、而坐上帝之右、
41016020	門徒遂出、隨在宣傳、而主與之同勞、且以相隨之兆、證斯道也、阿𠵘、
42001001	蓋有多人、以我中所成諸事、曾舉筆以列述之、
42001002	即彼為道役者、自始親見而授於我儕、
42001003	我既自始詳考諸事、意亦循次書之、以達提阿非羅仁臺
42001004	俾爾真知所習聞者之確然也、○
42001005	當猶太王希律時、有亞比亞班中祭司、名撒加利亞者、其妻乃亞倫之裔、名伊利沙伯、
42001006	二人於上帝前皆義、悉遵主誡命禮儀而行、無間然也、
42001007	但其無子、蓋伊利沙伯弗妊、而二人年又邁、○
42001008	時撒加利亞循其班列行祭司職於上帝前、
42001009	依祭司職之例掣籤、得入主殿焚香、
42001010	當焚香時、民之群眾於外祈禱、
42001011	主之使者、立香壇右、現於撒加利亞、
42001012	撒加利亞見之、則心擾畏懼、
42001013	使者遂語之曰、撒加利亞乎、毋懼、蓋爾之祈禱得聞矣、爾妻伊利沙伯、將為爾生子、可名之曰約翰、
42001014	爾必喜且樂、多人亦因其生而悅也、
42001015	蓋彼於主前將為大、葡萄酒與諸酒、悉不飲、自母胎而滿於聖靈焉、
42001016	將使以色列裔中多人轉而歸主、即其上帝也、
42001017	彼將以伊利亞之靈與能、行於主前、使為父者、心向乎子、背逆者、從義人之智、為主備適用之民焉、
42001018	撒加利亞語使者曰、我何以知此乎蓋我已老、我妻亦年邁矣、
42001019	使者應之曰、我乃加伯列、立於上帝前者、奉遣以與爾言、報此佳音於爾、
42001020	爾將默而不能言、至此事得成之日、因爾不信我言也、惟此屆期必應、
42001021	民候望撒加利亞、奇其久於殿內、
42001022	及出、不能與眾言、遂真知其於殿已見異象、其則點頷以示意、而仍瘖也、
42001023	迨職事日滿、則歸其家、○
42001024	此後、其妻伊利沙伯有孕、隱居五月、
42001025	曰、主於顧我之日、待我如此、以去我恥於人間、○
42001026	及第六月、使者加伯列、奉上帝遣至加利利之一城、名拿撒勒者、
42001027	就一處女、為大衛室之人、名約瑟所聘者、此女名瑪利亞、
42001028	使者入就之曰、安哉、沐恩者歟、主偕爾矣、
42001029	瑪利亞甚訝其言、而思此問安何如耶、
42001030	使者語之曰、瑪利亞乎、毋懼、蓋爾得恩於上帝矣、
42001031	爾將懷孕生子、可名之曰耶穌、
42001032	彼將為大、稱為至上者之子、主上帝將以其祖大衛之位予之、
42001033	彼將王雅各之室至於世世、其國亦靡盡、
42001034	瑪利亞語使者曰、我未適人、何以得此乎、
42001035	使者應之曰、聖靈將臨爾、至上者之能將庇爾、故將生者必稱為聖、為上帝之子也、
42001036	且爾親族之伊利沙伯、老而妊子、素稱弗妊者、今妊已六月矣、
42001037	蓋凡言由上帝出、無不有能也、
42001038	瑪利亞曰、視哉、我乃主之婢、願依爾言而應於我、使者乃離之而去、○
42001039	此數日間、瑪利亞起、速往山地、至猶太之一城、
42001040	入撒加利亞室、問伊利沙伯安、
42001041	伊利沙伯一聞瑪利亞問安、孕則躍於腹中、伊利沙伯遂滿於聖靈、
42001042	大聲呼曰、諸女中爾見祝矣、爾胎之產亦見祝矣、
42001043	我主之母就我、我何由得此乎、
42001044	蓋爾問安之聲、一入我耳、孕於我腹中、遂喜而躍、
42001045	信女其福矣、蓋主所語之者、必應也、○
42001046	瑪利亞曰、我魂以主為大、
42001047	我靈因救我之上帝而樂、
42001048	蓋其顧婢之卑微、自今而後、萬世必謂我有福、
42001049	蓋彼能者為我行大事、其名乃聖
42001050	畏之者、彼憫恤之、至於世世
42001051	曾以其臂、施展力矣、心志驕傲者、已散之、
42001052	有爵者、自位黜之、卑微者、升之為高、
42001053	飢者、飽之以美味、富者、使之空回、
42001054	扶持其僕以色列、以念憐恤、
42001055	施於亞爸拉罕及其苗裔、至於永世、如其語我列祖焉、○
42001056	瑪利亞與之同居、約有三月、乃歸其家、○
42001057	伊利沙伯產期已屆、遂生子、
42001058	鄰里親族聞主向之大施憐恤、遂與之同樂焉、
42001059	至第八日、乃來為子行割禮將依父名名之、曰撒加利亞、
42001060	其母應曰、否、必名之曰約翰、
42001061	眾謂之曰、爾親族中無名此名者、
42001062	遂點頷以示意、問其父欲以何名名之、
42001063	其父求字版、書曰、其名約翰、眾皆奇之、
42001064	其口即啟、舌亦解、遂言而頌祝上帝、
42001065	鄰里皆懼、凡此諸言、遍揚於猶太之山地、
42001066	聞者皆藏之於心曰、然則此子將何如乎、蓋主手偕之矣、○
42001067	其父撒加利亞、遂滿於聖靈、預言曰、
42001068	主以色列之上帝、其見祝哉、因垂顧其民而為之行贖也、
42001069	為我挺起拯救之角、於其僕大衛之室、
42001070	如主自世初以來、由其聖先知之口所言者、
42001071	即救我脫於敵、及凡惡我者之手、
42001072	以行憐恤於我列祖、念其聖約、
42001073	即與我祖亞爸拉罕所矢之誓、
42001074	賜我儕既脫諸敵之手、畢生在主前、
42001075	以聖以義、無懼而事之、
42001076	小子乎、爾亦將稱為至上者之先知、蓋爾將行於主面前、以備其諸路、
42001077	俾其民在於罪之得赦、而知拯救、
42001078	因我上帝憐恤之心焉、由是自上之旭日將臨我儕、
42001079	以照夫坐於黑暗、及死蔭中人、導我足入和平之路、○
42001080	小子漸長、靈亦日壯、居野至顯於以色列之日、
42002001	當是時也、適有詔、自該撒亞古士督出、令天下皆登籍、
42002002	此乃居里扭為敘利亞巡撫時、首次登籍也、
42002003	眾往登籍、各歸己城、
42002004	約瑟系屬大衛之室、故自加利利之拿撒勒城而上猶太至大衛之城、名茇利恆者、
42002005	以與其所聘之瑪利亞、偕登籍、時、瑪利亞已妊、
42002006	其在彼也、產期適屆、
42002007	乃產其首生之子、裹之以布、臥之於槽、因客舍無處以容之也、
42002008	其地有牧人、居於郊野、夜間守更、顧其群羊、
42002009	主一使者、立於其旁、主之榮光環而照之、牧人大懼、
42002010	使者語之曰、毋懼、蓋我報爾大喜之佳音、將及於民眾者、
42002011	蓋今日於大衛之城、已為爾生救者即主基督也、
42002012	爾將見一嬰、裹以布、臥於槽者、此即予爾為號也、
42002013	忽有天軍之眾、與使者偕、頌讚上帝曰、
42002014	至高之處、榮歸於上帝、地上和平、在沐恩者中矣、○
42002015	諸使者離之入天時、牧人相謂曰、今我儕可往茇利恆、觀所成之事、即主所示知我者、
42002016	遂速往、訪見瑪利亞與約瑟、又見嬰臥於槽、
42002017	既見、則以所與言論及此嬰之語告人、
42002018	聞者皆奇牧人所語之之事、
42002019	惟瑪利亞存此諸言、自揣於心、
42002020	牧人乃返、因所見所聞、皆如所語之者、故歸榮於上帝、而頌讚之、○
42002021	八日之期既滿、為嬰行割禮、遂稱其名曰耶穌、即未妊於胎時、使者所稱者、○
42002022	按摩西之法、其潔日既滿、遂以嬰上耶路撒冷、以獻於主、
42002023	如主之法所載云、凡初胎之男、必稱為歸主之聖者、
42002024	且以獻祭、按主之法所云、以雙鳩、或二雛鴿焉、
42002025	耶路撒冷有一人名西面者、其人義且敬、仰慕以色列之慰者、而聖靈偕之、
42002026	曾得聖靈啟示、其未見死、將先見主之基督、
42002027	彼感於靈而進殿宇、適二親攜嬰孩耶穌入、以為之循法之例而行、
42002028	時、西面接嬰於手、頌祝上帝曰、
42002029	主歟、今乃如爾言、釋僕安然而逝
42002030	因我目已見爾之拯救、
42002031	即爾所備於萬民面前者、
42002032	為光以啟照列邦、且為爾以色列民之榮也、
42002033	其父與母、方奇所論其嬰之言、
42002034	西面祝之、又謂其母瑪利亞曰、視哉、此子之立、乃致以色列中多人傾仆復起又為見議之兆、
42002035	使多心所出之念啟著、且爾魂將亦有劍刺貫之、
42002036	又有亞設支派法內力之女亞拿、先知者也、年紀老邁、自處女時適夫七載、
42002037	居寡、年八十四矣、不離殿宇、惟禁食祈禱、日夜崇事焉、
42002038	斯時也進前稱謝上帝、與凡仰慕耶路撒冷得贖者、論說此嬰、
42002039	按主之法既、畢諸事、遂返加利利、至己城拿撒勒、○
42002040	小子漸長日壯、智慧充實、上帝之恩偕之、○
42002041	每歲逾越節時、其二親往耶路撒冷、
42002042	迨耶穌年十有二、依節例皆上焉、
42002043	日期既畢、遂返、童子耶穌尚在耶路撒冷、其二親不知也、
42002044	意彼在同行中、遂行一日之程、乃於親族與相知中尋焉、
42002045	不遇則返耶路撒冷尋之
42002046	三日後、遇之於殿宇、坐諸師中、且聽且問、
42002047	聞之者、皆駭異其聰明、及其應對、
42002048	二親見之、遂奇異焉、其母語之曰、兒乎、爾何待我如此耶、爾父與我、憂苦尋爾矣、
42002049	耶穌謂之曰、何尋我耶、豈不知我必在我父之室乎
42002050	彼不悟其所語之之言、
42002051	耶穌遂偕之下、至拿撒勒、而順服之、其母以諸言悉存於心、○
42002052	耶穌智慧年歲日進、見寵於上帝、與人亦然、
42003001	提庇留該撒在位之十五年、本丟彼拉多為猶太巡撫、希律為加利利分封之王、其兄弟腓立為以土利亞與特拉可尼地分封之王、呂撒聶為亞比利尼分封之王、
42003002	亞那與該亞法為祭司長時、上帝之言於野、至撒加利亞子約翰、
42003003	遂至約但河四境、宣傳悔改之浸禮、致罪得赦、
42003004	如先知以賽亞言之書云、有呼於野者之聲曰、當預備主之路、修直其徑焉
42003005	諸谷將滿之、諸山陵將低之、彎曲者為直、崎嶇者為平路、
42003006	凡有肉體者、將見上帝之拯救、
42003007	故約翰謂出受其浸之眾曰、蝮之子歟、誰示爾避將來之怒乎
42003008	爾當結果、以稱悔改、勿始自謂、我儕有亞爸拉罕為父、蓋我語爾、上帝能由此諸石起子類予亞爸拉罕、
42003009	今斧已置於樹根、故凡樹不結美果者、則伐之、擲於火、
42003010	眾問之曰、然則我當何為、
42003011	答曰有二衣者、則分與無者、有食品者亦當如是行、
42003012	稅吏亦來受浸、謂之曰、師乎、我儕當何為、
42003013	語之曰、定例之外勿多取稅、
42003014	兵卒亦問曰、我儕又當何為、語之曰、勿強迫人、勿訛詐人、惟以爾糧為足、
42003015	民方仰望時、人皆心議約翰或即基督、
42003016	約翰應而謂眾曰、我浸爾於水、惟有力大於我者來、即解其履帶、我亦不堪、彼將浸爾於聖靈及火焉、
42003017	彼手執箕、以簸淨其場、收麥入倉、惟糠則以不滅之火燒之也、○
42003018	約翰別以多端勸勉、傳福音於民、
42003019	惟分封之王希律、因其兄弟之妻希羅底故、又因所行諸惡、見責於約翰、
42003020	於凡所為又加一事、即囚約翰於獄也、○
42003021	眾民既受浸、耶穌亦已受浸、祈禱間、天開、
42003022	聖靈形狀如鴿、降臨其上、又有聲自天來云、爾乃我愛子、我於爾而喜悅矣、○
42003023	耶穌出身之始、年約三十、人以其為約瑟之子、約瑟以上為希里、
42003024	其上為瑪塔、其上為利未、其上為麥基、其上為雅拿、其上為約瑟、
42003025	其上為瑪大提亞、其上為亞麼士、其上為拿翁、其上為以士里、其上為拿該、
42003026	其上為瑪押、其上為瑪大提亞、其上為西美、其上為約瑟、其上為猶大、
42003027	其上為約亞拿、其上為利撒、其上為所羅把伯、其上為撒拉鐵、其上為尼利、
42003028	其上為麥基、其上為亞底、其上為哥桑、其上為以摩堂、其上為耳、
42003029	其上為約細、其上為以列撒、其上為約令、其上為瑪塔、其上為利未、
42003030	其上為西面、其上為猶大、其上為約瑟、其上為約南、其上為以利亞金、
42003031	其上為米利亞、其上為買南、其上為瑪達他、其上為拿丹、其上為大衛、
42003032	其上為耶西、其上為阿伯、其上為波士、其上為撒門、其上為拿順、
42003033	其上為亞米拿達、其上為亞利乃、其上為以士崙、其上為法勒士、其上為猶大、
42003034	其上為雅各、其上為以撒、其上為亞爸拉罕、其上為他拉、其上為拿鶴、
42003035	其上為撒鹿、其上為拉苟、其上為法勒、其上為希伯、其上為撒拉、
42003036	其上為該南、其上為亞法撒、其上為閃、其上為挪亞、其上為拉麥、
42003037	其上為瑪土撒拉、其上為以諾、其上為雅列、其上為瑪勒列、其上為該南、
42003038	其上為以哪士、其上為設、其上為亞當、其上為上帝、
42004001	耶穌滿於聖靈、自約但河而歸、被聖靈引於曠野、
42004002	四十日見試於魔鬼此諸日間未食何物、期滿乃饑
42004003	魔鬼謂之曰、爾若上帝子、可命此石為餅、
42004004	耶穌應之曰、記有云、人之生也、非獨賴餅、
42004005	又引之登高、瞬息間、以世上諸國示之、
42004006	魔鬼則謂之曰、此諸權及其榮、我將與爾、蓋此已付與我、隨我所欲而予之、
42004007	故爾若拜於我前、必皆為爾有、
42004008	耶穌應而語之曰、記有云、當拜主、爾之上帝、而獨事之、
42004009	又引至耶路撒冷、立之於殿宇之翼上、曰、爾若上帝子可由此自投下、
42004010	蓋記有云、彼必為爾、命其使者保護爾、
42004011	又云、其必以手扶爾、免爾足觸於石、
42004012	耶穌應曰、有云、勿試主、爾之上帝也、
42004013	魔鬼諸試既畢、則暫離之、○
42004014	耶穌在於聖靈之能、歸加利利、聲名遂傳遍於四方、
42004015	在諸會堂教誨、眾皆榮之、○
42004016	耶穌至拿撒勒即其長育之處、於安息日、按其常例入會堂、立以誦讀、
42004017	或以先知以賽亞書予之、耶穌開卷、查其所載曰、
42004018	主之靈偕我矣、蓋主膏我、以傳佳音於貧人、遣我告被擄者得釋、瞽者復見、壓傷者得自由、
42004019	宣揚主悅納之年、
42004020	耶穌捲書、反於執事者而坐、在會堂之人、皆注目視之、
42004021	耶穌始語之曰、今日此書應驗於爾耳矣、
42004022	眾皆證之、奇其口所出之恩言、又曰、此非約瑟之子乎、
42004023	耶穌語之曰、爾必以斯譬語我云、醫士乎、爾當醫己、我聞爾所行於迦伯農者、亦當行之於此、爾之故土、
42004024	又曰、我誠告爾、未有先知見納於故土者、
42004025	我真實語爾、當伊利亞時、天閉塞三年有六月、徧地大饑其時以色列中、多有寡婦、
42004026	伊利亞未奉遣往見其一、惟至西頓屬之撒勒大、見一寡婦焉、
42004027	先知伊利沙時以色列中、多有癩者、其中無一得潔、惟敘利亞人乃慢而已、
42004028	聞此言者、在會堂皆怒甚、
42004029	遂起而逐之出城、其城建於山上、眾曳之至山崖、欲投之下、
42004030	惟耶穌於眾中直行而去、○
42004031	下至迦伯農即加利利一城、於安息日教人、
42004032	眾奇其教誨、因其言有權也、
42004033	在會堂一人、有污鬼之靈大聲呼曰、
42004034	噫拿撒勒之耶穌、我儕與爾何干、爾來滅我儕乎、我知爾為誰、乃上帝之聖者也、
42004035	耶穌責之曰、緘爾口、離之而出、鬼遂仆之於眾中而出、毫無傷之、
42004036	眾駭異、彼此問曰、此何言耶、因其以權與能命污鬼、而彼出也、
42004037	於是其聲聞傳遍於週圍諸地、○
42004038	耶穌由會堂起而入西門之家、西門之妻母患熱病甚重、人為之求耶穌、
42004039	耶穌立於其旁、斥其熱病、病則離之、彼即起而供事焉、○
42004040	日落時、凡所有患各種病者、皆攜之就耶穌、耶穌一一以手按其上而醫愈之、
42004041	又有鬼自多人出、呼曰、爾乃上帝子也、耶穌因鬼識其為基督、遂責之、不許其言、○
42004042	天明時、耶穌往於野處、群眾尋之、就而欲留之、俾勿離彼而去、
42004043	耶穌謂之曰、我亦必於他城、傳上帝國之福音、蓋我奉遣、乃為此耳、
42004044	於是在加利利諸會堂宣傳焉、
42005001	眾擠擁之、欲聽上帝之道、耶穌立於革尼撒勒湖邊、
42005002	見兩舟泊於湖邊、漁人離舟洗網、
42005003	遂登一舟乃屬西門者、請其移舟離岸少許、既坐、自舟中教眾、○
42005004	言畢、謂西門曰、移舟至深處、下網捕魚、
42005005	西門應曰、夫子、我儕終夜勞苦、竟無所得、但因爾言、我則下網、
42005006	既下、則圍魚甚多、網幾破裂、
42005007	乃招他舟之夥伴來助、遂來、載滿兩舟、致舟幾沉
42005008	西門彼得見此、則俯伏於耶穌膝前曰、主歟、離我、我乃罪人、
42005009	蓋西門與同人、因一捕所取之魚、莫不駭異、
42005010	西門之夥伴、西庇太之子雅各約翰亦然、耶穌謂西門曰、勿懼、今而後、爾將獲人矣、
42005011	彼等既曳舟於岸、遂舍一切而從之、○
42005012	耶穌在一城、適有滿癩者見之、則面伏於地、求曰、主歟、爾若肯、必能潔我、
42005013	耶穌伸手按之曰、我肯、爾潔矣、其癩即離之、
42005014	耶穌囑其勿告人、惟往示己於祭司、且因爾得潔、獻如摩西所命者、以為證於眾、
42005015	然其聲聞益加傳揚、群眾集以聽、且以得醫諸恙
42005016	惟耶穌退於曠野祈禱、○
42005017	一日耶穌教誨、有𠵽唎㘔人與教法師坐於旁、乃自加利利各村及猶太與耶路撒冷而來者、主之能與耶穌偕、俾其施醫、
42005018	有人以床舁癱瘋者、尋所以舁之入、而置其前、
42005019	因人多不得舁之入、遂升屋、由瓦間連小床縋之下、置於中、當耶穌前、
42005020	耶穌見其信、則曰、人歟、爾罪赦矣、
42005021	士子與𠵽唎㘔人始議曰、此出僭讟之言者為誰耶、上帝而外、誰能赦罪乎、
42005022	耶穌知其議論、遂應之曰、爾心中所議者何也、
42005023	謂爾罪赦、抑謂爾起而行、二者孰易
42005024	但令爾知、人子在地、有權以赦罪、遂謂癱瘋者曰、我語爾、起、取爾小床歸爾家、
42005025	其人於眾前即起、取其臥具而往其家、歸榮於上帝、
42005026	眾皆駭異、亦歸榮於上帝、且滿心驚懼曰、我今日見意外之事矣、○
42005027	此後耶穌出見一稅吏名利未、坐於稅關、遂謂之曰、從我、
42005028	遂捨一切、起而從之、
42005029	利未為之設大筵於家、有稅吏及他人甚眾、與之同席、
42005030	𠵽唎㘔人與其士子囁議其門徒曰、爾曹何為偕稅吏及罪人飲食乎、
42005031	耶穌應之曰、康強者不需醫士、惟有病者需之、
42005032	我來、非召義人、乃召罪人悔改耳、○
42005033	眾謂之曰、約翰之門徒、屢禁食祈禱、𠵽唎㘔之門徒亦然、惟爾門徒、且飲且食、
42005034	耶穌語之曰、新郎同在、能使賀婚者禁食乎、
42005035	惟其日必至、新郎被奪而離之、是日也、乃禁食矣、
42005036	又以譬語之曰、無有裂新衣之布、而補舊衣者、若然、則新衣裂、且新者不宜乎舊也、
42005037	無有傾新酒於舊革囊者、若然、則新酒裂囊、酒漏而囊亦壞、
42005038	惟新酒必傾於新革囊焉、
42005039	又無有飲舊酒而欲其新者、蓋曰、舊者旨也、
42006001	適一安息日、耶穌經過麥田、其門徒摘麥穗、以手搓之而食、
42006002	有𠵽唎㘔數人曰、安息日所不當行者、爾曹何行之耶、
42006003	耶穌應之曰、大衛與從者飢時所行、爾未之讀乎、
42006004	其入上帝室、取陳設之餅而食、又予其從者、此餅、非祭司則不可食也、
42006005	又謂之曰、人子亦為安息日之主焉、○
42006006	又一安息日、耶穌入會堂教誨、在彼有一人、其右手枯、
42006007	士子與𠵽唎㘔人窺其於安息日施醫否、欲得所以訟之、
42006008	惟耶穌知其意念、則謂手枯者曰、起立於中、遂起而立、
42006009	耶穌語眾曰、我問爾、於安息日、行善行惡、救生殺生、孰宜乎、
42006010	乃環視眾、謂其人曰、伸爾手、遂伸之、手復愈矣、
42006011	眾滿心狂怒、相議何以處耶穌、○
42006012	當是時也耶穌出、往於山祈禱、終夜祈禱乎上帝
42006013	平旦、召門徒來、於其中選十二人、稱之為使徒、
42006014	有西門、耶穌又名之曰彼得者、與其兄弟安得烈、又有雅各與約翰、腓立與巴多羅買、
42006015	瑪太與多瑪、亞勒腓之子雅各、及稱銳烈之西門、
42006016	雅各之兄弟猶大、與賣師之加略人猶大、
42006017	耶穌偕之下山、與大眾門徒立於平地、又有民之群眾、自猶太全地、耶路撒冷、及推羅西頓之海邊、來聽耶穌、且得醫病、
42006018	其為污鬼所難者、亦得醫愈、
42006019	眾皆求捫耶穌、因有能由之出而悉醫之、○
42006020	耶穌舉目視門徒曰、福矣、爾貧者乎、因上帝國乃爾所有也、
42006021	福矣、爾今而飢者乎、因將得飽也、福矣、爾今而哭者乎、因爾將笑也、
42006022	人為人子而惡爾、絕爾、詈爾、以爾名為惡而棄之、爾則福矣、
42006023	彼日當欣喜踴躍、因在天爾之賞大也、蓋其祖待先知亦如是、
42006024	惟禍哉爾富者乎、因爾曾受爾之安慰也、
42006025	禍哉、爾今飽者乎、因爾將飢也、禍哉、爾今笑者乎、因爾將哀而哭也、
42006026	禍哉、爾為眾所譽者乎、蓋其祖待偽先知亦如是也、○
42006027	惟我語爾聽者、敵爾者、愛之、惡爾者、善待之、
42006028	咒詛爾者、祝之、虐待爾者、為之祈禱、
42006029	人擊爾此頰、則轉彼頰向之、人取爾外服、則裹衣亦不之禁、
42006030	凡求爾者、則予之、取爾物者、勿復索之、
42006031	爾欲人如何施諸己、亦當如何施諸人、
42006032	爾若愛愛爾者、何惠之有、蓋罪人亦愛愛己者、
42006033	爾若善待夫善待爾者、何惠之有、蓋罪人亦如是而行、
42006034	爾借與人而望其償、何惠之有、蓋罪人亦借與罪人欲其償之如數也、
42006035	惟愛爾敵、而善待之、借與人而毋絕望、爾之賞則大矣、且爾將為至上者之子、蓋彼施惠於忘恩與惡者矣
42006036	故爾當憐憫如爾父之憐憫焉、○
42006037	勿擬人、則不見擬、勿罪人、則不見罪、釋人則見釋、
42006038	予人、爾則見予、且以嘉量、搖撼按實、充滿溢外、納爾懷中、蓋爾以何量而量、人將以此復量與爾、○
42006039	又以譬語之曰、瞽能相瞽乎、二者不皆陷於坑乎、
42006040	徒不踰師、惟成全者、皆將如其師也、
42006041	爾為何視爾兄弟目中之芒莿、反不覺己目中之梁木乎、
42006042	爾自不視己目中之梁木、焉能謂兄弟云、兄弟歟、容我去爾目中之芒莿乎、偽善者乎、先去己目中之梁木、方得明見、以去爾兄弟目中之芒莿焉、
42006043	蓋無有美樹結惡果、亦無有惡樹結美果、
42006044	蓋各樹以己果而識之、荊棘中不收無花果、蒺藜中不摘葡萄子、
42006045	善人由其心之善藏而發善、惡人由其惡藏而發惡、蓋溢諸心者、言諸口也、○
42006046	爾曹何稱我主也主也、而不行我所言者乎、
42006047	凡就我、聽我言而行之者、我示爾、其人何似、
42006048	乃似人建屋、掘而深之、置基磐上、有洪水至、河流衝屋、不能震之、因其建之善也、
42006049	惟聽而不行者、即似有人建屋於土上而無其基、河流衝之、則傾、其屋之壞也大矣、
42007001	耶穌語民聽之諸言既畢、遂入迦伯農、
42007002	有百夫長所愛之僕、患病將死、
42007003	百夫長風聞耶穌、則遣猶太長老數人、求之來救其僕、
42007004	既就耶穌、切求之曰、爾為之行此、彼堪得也、
42007005	因其愛我民、而為我自建會堂、
42007006	耶穌偕往、離屋不遠、百夫長遣數友就之曰、主勿自勞、爾臨我舍、我不堪當、
42007007	我就爾、亦自以為不堪惟發一言、我僕則愈、
42007008	蓋我亦為權下之人、己下有兵、謂此曰往、則往、謂彼曰來、則來、謂我僕曰行是、則行之、
42007009	耶穌聞此則奇之、轉而謂相從之眾曰、我語爾、如此之信、即以色列中、我亦未遇之也、
42007010	所遣者歸家、見僕已愈、○
42007011	厥後未幾、耶穌往一城、名拿因、其門徒及群眾同行、
42007012	將近城門、有人舁死者出、乃其母獨生之子、且母為寡、城中民多人偕之、
42007013	主見而憫焉、謂之曰、勿哭、
42007014	遂近前按其架、舁者止步、耶穌曰、少者、我語爾、起、
42007015	死者起而坐、且始言也、耶穌遂付之於其母
42007016	眾皆驚懼、歸榮於上帝曰、有大先知興於我中、上帝垂顧其民矣、
42007017	於是其聲聞傳遍猶太及周圍之地、○
42007018	約翰之門徒、以此事皆告之、
42007019	約翰召門徒二人、遣之就主曰、當來者爾乎、抑我儕須望他人乎、
42007020	二人既至、則曰、行浸之約翰、遣我就爾云、當來者爾乎、抑我儕更望他人乎、
42007021	是時也、耶穌醫多人、去其疾病、痛苦惡靈、又賜瞽者多人得見、
42007022	遂應而語之曰、爾以所見所聞者、往告約翰、即瞽者見、跛者行、癩者潔、聾者聞、死者起、貧者聞福音、
42007023	凡不為我而傾跌者、福矣、
42007024	約翰之使者去後、耶穌方舉約翰語眾曰、爾昔出於野、欲何觀耶、風動之蘆葦乎、
42007025	爾出欲何觀耶、衣美服之人乎、衣榮服享宴樂者、在王宮也、
42007026	然則爾出欲何觀耶、先知乎、是也、我語爾乃超乎先知者也、
42007027	記所云、我遣我使者在爾面前、先備爾路者、即此人也
42007028	我語爾婦所生、未有大於約翰者、然上帝國之最小者、尚大於彼也
42007029	眾民與稅吏、既受約翰之浸、聞此言、遂義上帝矣、
42007030	惟𠵽唎㘔人與教法師不受其浸、自暴而棄上帝之旨、
42007031	主曰、此代之人、我將何以此之乎、彼果何似耶、
42007032	乃似孩童坐於市、相呼曰、我向爾吹笛、爾不跳舞、我悲哀、爾不哭、
42007033	蓋行浸之約翰來、不食餅、不飲酒、爾則言其有鬼、
42007034	人子來、亦食亦飲、爾則言、視哉、其貪食好酒、稅吏罪人之友矣、
42007035	然智慧由其眾子而見義、○
42007036	有一𠵽唎㘔人、請耶穌同食、遂入𠵽唎㘔人之家坐席、
42007037	城內一婦、罪人也、知其坐席於𠵽唎㘔人之家、遂攜盛香膏之玉罇、
42007038	立耶穌後、傍其足而哭、始以淚濕其足、以首髮拭之、且吻接其足、以香膏沐之、
42007039	請耶穌之𠵽唎㘔人見之、心中自云、此人若為先知、必知捫之者誰、且為何如之婦、乃罪人也、
42007040	耶穌應之曰、西門、我有言告爾、西門曰、師乎、請言之、
42007041	遂曰、債主某、有二負債者、一負五十兩、一負五兩、
42007042	既無以償、二者皆免、然則誰愛之尤多乎、
42007043	西門應曰、我意其免多者、耶穌曰、爾所擬者是也、
42007044	遂轉向婦而謂西門曰、爾見此婦乎、我入爾家、爾不以水予我洗足、惟彼以淚濕我足、以首髮拭之、
42007045	爾無吻接我、惟彼自我入時、吻接我足不已、
42007046	爾無以油沐我首、惟彼以香膏沐我足、
42007047	故我語爾、彼之多罪見赦矣、蓋其愛多也、見赦少者、其愛亦少、
42007048	遂謂婦曰、爾罪赦矣、
42007049	同席者心內始云、此為誰、亦赦罪乎、
42007050	耶穌謂婦曰、爾之信救爾矣、可安然而往、
42008001	厥後未幾、耶穌周行各城各村、宣傳而播上帝國之福音、十二徒偕之、
42008002	又有數婦、乃曾得醫而免惡鬼與諸恙者、即瑪利亞稱麥大拉人者、曾有七鬼由之而出、
42008003	又有希律家宰苦撒之妻約亞拿、與蘇撒拿、別有多婦、皆以其所有而供事之、○
42008004	大眾既集、又有自各城來者就之、時、耶穌以譬語之曰、
42008005	有播種者出、以播其種、播時、有落於路旁者、為人所踐空中之鳥盡食之、
42008006	有落於磐上者、既發即槁、因無滋潤、
42008007	有落於荊棘中者、荊棘同發而蔽之、
42008008	有落於肥地者、發而結實百倍焉、言此、遂呼曰、凡有耳可聽者、其聽之、○
42008009	門徒問之曰、此譬何耶、
42008010	耶穌曰、上帝國之奧予爾知之、惟於他人則以譬、使其視而不見、聽而不悟也、
42008011	此譬乃如是、種者、上帝之道也、
42008012	在路旁者、乃人聽道而魔鬼則來由其心中取之、免其信而得救、
42008013	在磐上者、乃人聽道而喜受之、惟彼無根、乃暫信耳、見試時、則背之矣、
42008014	落於荊棘中者、此乃人既聽、去時、則為此生之思慮貨財宴樂所蔽、而結實不成也、
42008015	在美地者、此乃人以善良之心、聽道而守之、且恆忍以結實也、○
42008016	無有人燃燈、或掩之以器、或置之床下、乃置之臺上、俾入者見其光也、
42008017	蓋無有隱而將來不顯、密而將來不知且露者、
42008018	故爾當慎如何而聽、蓋凡有者、將予之、無者、即其所自以為有、將亦奪之矣、○
42008019	耶穌之母與兄弟就之、因人多而不得近、
42008020	或告之曰、爾母與爾兄弟立於外、欲見爾、
42008021	應之曰、我母與我兄弟、即此聽上帝之道而行之者也、○
42008022	一日耶穌偕門徒登舟、謂之曰、我儕可渡至湖對岸、遂行舟、
42008023	行時、耶穌睡焉、狂風驟下於湖、舟幾水滿、危甚、
42008024	門徒就而醒之曰、夫子、夫子、我儕亡矣、耶穌醒、叱風與浪、遂止而平靜矣、
42008025	乃謂之曰、爾信安在、彼則驚而奇異、相語曰、此何人耶、命風與水而亦順之耶、○
42008026	舟至革拉沙人之境即加利利對岸、
42008027	耶穌離舟登岸、其城一人遇之、乃有鬼者、久不衣衣、不居室、惟居於墓中、
42008028	見耶穌則號呼、俯伏於其前、大聲曰、至高上帝之子耶穌歟、我與爾何干、求爾勿苦我、
42008029	蓋耶穌曾命污鬼、出其人也、因屢強拘之、人以鐵鏈足鐐繫而守之、彼斷繫之之具、而被鬼逐於野、
42008030	耶穌問之曰、爾何名、曰軍、因鬼入之者多也、
42008031	鬼求耶穌、勿命其入淵、
42008032	在彼有群豕食於山、鬼求許入豕、遂許之、
42008033	鬼則出其人而入於豕、其群突下山坡、投湖而溺、
42008034	牧之者見所為、遂奔告城內及鄉間、
42008035	眾出以觀所為、就耶穌、遇鬼所由出之人、衣衣自若、坐於耶穌足下、則懼、
42008036	見者以鬼附之人如何得救告之、
42008037	革拉沙四方之眾、皆求其離之、蓋為大驚所逼也、耶穌遂登舟而返、
42008038	鬼所由出之人、求與之偕、耶穌遣之去、曰、
42008039	歸爾家、以上帝於爾所行何大之事述之、彼遂往、遍城宣耶穌為己所行何大之事、○
42008040	耶穌返時、眾接之、因皆望之也、
42008041	有一人名睚魯、乃宰會堂者、來伏於耶穌足下、求之入其家、
42008042	蓋有獨生之女、年約十二、將死、耶穌去時、眾擁逼之、
42008043	有一婦、血漏十二年、因延諸醫、盡廢全業、不得一人醫愈之、
42008044	乃至其後、捫其衣之裾絡、血漏即止、
42008045	耶穌曰、捫我者誰耶、眾不認、彼得及同人曰、夫子、眾困迫擠擁爾、
42008046	耶穌曰、有捫我者、蓋我覺有能由我出焉、
42008047	婦知不得隱、戰兢而來、向之俯伏、當眾民前、告以捫之之故、及其如何即愈、
42008048	耶穌語之曰、女乎、爾信救爾、安然而往、
42008049	尚言時、有人由宰會堂者之家來、曰、爾女已死、勿勞師焉、
42008050	耶穌聞而應之曰、勿懼惟信而彼則得救、
42008051	既至其家、於彼得約翰雅各及女之父母而外、不許他人偕入、
42008052	眾哭而為之椎胸、耶穌曰、勿哭、蓋彼非死、乃睡耳、
42008053	眾譏笑之、蓋知其已死也
42008054	耶穌執女手、呼曰、女子起、
42008055	其靈遂復、即起、耶穌命予之食、
42008056	其父母駭異、耶穌命勿以所行告人、
42009001	耶穌召集十二門徒、賜之有能與權、以治眾鬼、而醫諸病、
42009002	遣之宣上帝國、而醫有疾者、
42009003	謂之曰、勿攜路費、或杖、或袋、或糧、或銀、且勿二衣、
42009004	所入之家、則居於彼、往亦由彼、
42009005	凡不接爾者、出其城時、則拂去爾足之塵、以為之證、
42009006	門徒遂出、遍行諸村、宣傳福音、隨在施醫、○
42009007	分封之王希律、聞所行諸事、則躊躇、因有人云、約翰由死中而起、
42009008	有云、伊利亞顯現、有云、古先知之一復起也、
42009009	希律曰、約翰我已斬之、惟我聞其有如此之事者、果誰耶、遂尋機以見之、○
42009010	使徒既歸、以其所行述於耶穌、耶穌遂攜之潛退於一城、名茇賽大、
42009011	眾知而隨之、耶穌接眾、與之言上帝國、凡需醫者、愈之、
42009012	日將暮、十二門徒來、謂之曰、請散眾、俾往周圍之村與鄉投宿覓食、蓋我儕在此野處也、
42009013	耶穌謂之曰、爾予之食、曰、我儕非往為此眾民市食、則僅有五餅二魚耳
42009014	蓋其人約有五千焉、耶穌謂門徒曰、使眾列坐、每列五十人、
42009015	門徒如是行之、使眾皆坐、
42009016	耶穌取五餅二魚、望天祝而擘之、予門徒以陳於眾前、
42009017	皆食而飽、拾所擘之餘者、十二筐、○
42009018	耶穌獨處祈禱、門徒偕之、耶穌問之曰、眾言我為誰、
42009019	應曰、行浸之約翰、或言伊利亞、或言古先知中之一復起、
42009020	謂之曰惟爾言我為誰、彼得應曰、上帝之基督也、
42009021	耶穌戒之、命勿以此告人、
42009022	曰、人子必受多苦、為眾長老、祭司長、士子所棄、且見殺、第三日見起、
42009023	又謂眾曰、若有欲隨我後者、當克己、日取其十字架而從我、
42009024	因凡欲救其生者必喪之、惟凡為我而喪其生者、必救之、
42009025	蓋人若得全世界、而自喪自失、何益之有、
42009026	凡以我與我之言為恥者、人子以己與父及聖使之榮而來時、亦將以此人為恥矣、
42009027	我真告爾、立於此者、有人斷不嘗夫死、迨見上帝之國也、○
42009028	言此後約八日、耶穌攜彼得約翰雅各、同登山祈禱、
42009029	祈禱時、面貌異常、衣白燁燁
42009030	視哉、有二人與之言、即摩西伊利亞、
42009031	在榮光顯見、論其逝世、即其將成於耶路撒冷者、
42009032	彼得與同人倦而睡及其清醒、則見耶穌之榮、並二人同立、
42009033	別之之時彼得謂耶穌曰、夫子、我儕在此美矣、容我儕建三廬、一為爾、一為摩西、一為伊利亞、然不知其所謂也、
42009034	言此之時、有雲來覆之、入雲時、則懼、
42009035	有聲自雲出曰、此乃我子、即我所選者、爾當聽之、
42009036	聲既作、則見耶穌獨在、門徒緘默、是時、不以所見者告人、○
42009037	次日下山時、有群眾遇之、
42009038	視哉、眾中一人呼曰、師乎、求爾垂顧我子、乃我獨生者也、
42009039	有鬼執之、則忽號呼、抽搐之致於流沫、且重傷之、離之實難、
42009040	我曾求爾門徒逐之、而彼不能也、
42009041	耶穌應曰、噫不信悖逆之世代歟、我偕爾忍爾、將幾何時、攜爾子來此、
42009042	來時、鬼擲之於地、而甚抽搐之、惟耶穌斥污鬼、醫愈其子、還交其父、眾皆駭異上帝之大威也、○
42009043	眾奇其所為諸事、時耶穌謂其門徒曰、
42009044	此言爾當置之於耳、蓋人子將見付於人手矣、
42009045	門徒不悟此言、乃向之隱秘、致其不明也、又不敢以此言問之、○
42009046	門徒中起議誰將為大、
42009047	耶穌見其心中所議、遂將一孩提、立於己旁
42009048	謂門徒曰、凡為我名接此孩提者、即接我、凡接我、即接遣我者、蓋爾中最微者、彼乃大也、○
42009049	約翰應曰、夫子、我儕曾見一人以爾名逐鬼、我則禁之、因其不同我而從也、
42009050	耶穌語之曰、勿禁、蓋凡不攻爾者、即為爾者也、○
42009051	耶穌見接上升之期將滿、則定向耶路撒冷而往、
42009052	遣使者於己面前、使者遂往入撒瑪利亞人之一村、以為之備、
42009053	惟彼不接耶穌、因其面向耶路撒冷而行也、
42009054	門徒雅各約翰見此則曰、主歟、欲我命火由天降而滅之乎、
42009055	耶穌轉身責之、
42009056	遂往他村焉、○
42009057	行路時、有一人謂耶穌曰、爾無論何往、我必從爾、
42009058	耶穌謂之曰、狐狸有穴空中之鳥有巢、惟人子無枕首之處也、
42009059	又謂一人曰、從我、其人曰、主歟、容我先往而葬我父、
42009060	耶穌曰、任死人葬其死人、惟爾往而播上帝國、
42009061	又一人曰、主歟、我欲從爾、但容我先別家人、
42009062	耶穌謂之曰、凡手執犁而顧後者、不宜乎上帝國也、
42010001	此後、主別立七十人、耦而遣之於己前、至其所欲往之各城各地、
42010002	謂之曰穡多工少、故爾當求穡主、促工赴於其穡焉、
42010003	往哉、我遣爾似羔在狼中、
42010004	勿攜錢囊或袋、或履、途中勿問安於人、
42010005	所入之家、先曰、此家平安、
42010006	倘有平安之子在彼、則爾之平安必居其上、不然則、歸於爾寓、
42010007	於其家所、供者飲食之、蓋工得其值、宜也、勿由此家移於彼家、
42010008	所入之城、人而接爾、則食其所陳於爾前者、
42010009	城中有疾者、醫之、且語之曰、上帝國、近於爾矣、
42010010	所入之城、人不接爾、則出至街衢、
42010011	曰、爾城之塵、黏於我足者、亦對爾拭之、雖然、爾其知之、上帝國近矣、
42010012	我語爾、於彼日、所多瑪之所受、較斯城為尤易也、
42010013	禍哉哥拉汛乎、禍哉茇賽大乎、蓋在爾中所行之異能、若行之於推羅西頓、彼早衣麻蒙灰、坐而悔改矣、
42010014	然於審判則推羅西頓之所受、較爾為尤易也、
42010015	迦伯農乎、爾將得升於天乎、必被推下於陰府矣、
42010016	聽爾者、即聽我、棄爾者、即棄我、棄我者、即棄遣我者也、○
42010017	七十人喜而返曰、主歟、因爾之名、鬼亦服我、
42010018	耶穌謂之曰、我已觀撒但如電自天而隕、
42010019	我曾以權與爾、踐踏蛇蠍悉能制敵、而必無害爾者矣、
42010020	但勿因鬼服爾而喜、當因爾名錄於天而喜也、○
42010021	是時也、耶穌於聖靈而歡樂曰、父歟、天地之主也、我稱謝爾、因爾將此事、隱之於智慧通達者、而顯之於赤子、父歟、然矣、蓋如是在爾面前為悅也、
42010022	萬有皆由我父付我、父之外無有知子為誰者、子及子所願啟示者之外、無有知父為誰者也、
42010023	遂轉身濳謂門徒曰、福矣、見爾所見者之目也、
42010024	蓋我語爾、多有先知及君王、昔欲見爾所見、而不得見、欲聞爾所聞、而不得聞、○
42010025	有一教法師、起而試之曰、師乎、我當何為、致嗣永生、
42010026	謂之曰、律法所載者何耶、爾讀之如何、
42010027	應曰、盡心、盡性、盡力、盡意、愛主爾之上帝、亦愛鄰如己、
42010028	耶穌曰、爾所應者是、行此則生矣、
42010029	惟彼欲自義、則謂耶穌曰、誰為我鄰耶、
42010030	耶穌答曰、有一人自耶路撒冷下耶利哥、遇盜數人、盜剝其衣、撲之半死、委之而去、
42010031	偶有一祭司、由此路而下、見之則相對而過、
42010032	又有一利未人至彼處、見之亦相對而過焉
42010033	惟有一撒瑪利亞人、經其地、見而憐之、
42010034	就前、以油與酒、斟其傷處而裏之、乘之以己牲畜、携至旅館而顧之、
42010035	次日、取二錢予館主曰、且顧之、費若加多、我返時必償爾、
42010036	爾意此三人中、誰為遇盜者之鄰乎、
42010037	對曰、其憐恤之者、耶穌謂之曰、爾往效此而行焉、○
42010038	眾行時、耶穌進一村、有一婦名瑪他、接之於家、
42010039	彼有姊妹名瑪利亞、坐於主足下而聽其道、
42010040	瑪他因供事多而心紛紛、就耶穌曰、主歟我姊妹遺我一人供事、爾不以為意乎、請命之助我、
42010041	主應曰、瑪他乎、瑪他乎、爾因事多、思慮煩擾、
42010042	然所需者一耳、瑪利亞已擇善分、則莫之奪矣、
42011001	耶穌在一處祈禱、既畢、適有一門徒曰、主歟、教我儕祈禱、如約翰教其門徒然
42011002	耶穌謂眾徒曰、爾祈禱時、當云、父歟、願爾名聖、爾國來至、
42011003	我儕日用之糧、日日賜我、
42011004	免我諸罪、因我亦免凡負我者、又勿導我入於試○
42011005	又謂之曰、爾中孰有友、夜半往就之、謂之曰、友乎、以三餅借我、
42011006	因我有友、自途中就我、而無以供之、
42011007	彼自內應曰、勿擾我、門已閉、我兒曹同我在床、不能起而予爾、
42011008	我語爾、雖不因其為友起而予之、終因其迫切、必起如其所需而予之、
42011009	我又語爾、求則予爾、尋則必遇、叩門則為爾啟、
42011010	蓋凡求者得也、尋者遇也、叩門者必為之啟也、
42011011	爾中為父者、誰有子求餅而予之石乎、求魚而予之蛇以代魚乎、
42011012	抑求卵而予之蠍乎、
42011013	爾曹雖惡、尚知以善物予爾子女、何況在天之父、豈不以聖靈予求之者乎、○
42011014	耶穌逐一啞鬼、鬼既出、啞者則言、群眾奇異、
42011015	內有數人曰、彼逐鬼、乃藉鬼王別西卜也、
42011016	又有人試之、向其求自天之兆、
42011017	耶穌知其意、謂之曰、凡國自相分爭、必墟、而室與室相傾、
42011018	若撒但自相分爭、其國將何以立乎、因爾謂我藉別西卜逐鬼也、
42011019	若我藉別西卜逐鬼、則爾子弟逐鬼、藉誰乎、如此彼將擬爾矣、
42011020	若我藉上帝之指逐鬼、則上帝之國已至爾矣、
42011021	勇士全備武具而守其院、則其所有者安、
42011022	惟更勇者至而勝之、遂奪其所恃之武具、而分其贓、
42011023	不與我偕者、敵我也、不與我斂者、散者也、
42011024	污鬼由人出、游行無水之地、求安、既不得、則曰、我將歸我所出之室焉、
42011025	既至、則見其掃淨修飾矣、
42011026	遂往、又携七鬼、惡於己者、皆入而居之、其人之後患、較前更甚矣、○
42011027	言斯之時、眾中有一婦、揚聲謂之曰、妊爾之胎、與哺爾之乳、福矣、
42011028	耶穌曰、然、未若聽上帝道而守之者、為有福、○
42011029	群眾集就之、耶穌始曰、此代惡代也、乃求兆、惟約拿之兆而外、無兆予之、
42011030	蓋如約拿為兆於尼尼微人、人子亦將為兆於此代、
42011031	南方女王於審判、將與此代之人、同起而罪之、蓋其自地極而來、以聽所羅門之智也、視哉、大於所羅門者、在此也、
42011032	尼尼微人、於審判、將與此代同立而罪之、蓋其聞約拿之宣傳而悔改也、視哉、大於約拿者在此也、○
42011033	無有燃燈、而置於隱處、或於斗下者、乃置之臺上、俾入者見其光、
42011034	爾身之燈、目也、爾目瞭、則全身光、目眊則全身暗、
42011035	故宜省之、恐爾內之光或暗也、
42011036	倘爾全身皆光、無有暗處、則全身皆光、如燈之焰光照於爾矣、○
42011037	言時、有一𠵽唎㘔人、邀之同餐、耶穌入而坐、
42011038	𠵽唎㘔人見此、則奇其餐前不先洗也、
42011039	主謂之曰、今爾𠵽唎㘔人、潔杯盤之外、惟爾內則充滿刧奪與惡焉、
42011040	無知者乎、造其外者、非亦造其內耶、
42011041	惟當以在內者施濟、則於爾無不潔矣、○
42011042	禍哉、爾𠵽唎㘔人乎、因爾以薄荷芸香、及諸蔬十輸其一、惟判斷與愛上帝、則漏之、此乃爾所當行、而彼亦不可遺棄也、
42011043	禍哉、爾𠵽唎㘔人乎、因爾好會堂之首位、街市之問安、
42011044	爾其禍哉、蓋爾如隱沒之墓、行其上者不知也、○
42011045	有教法師一人應之曰、師乎、爾言此、亦辱我儕矣、
42011046	耶穌曰、爾教法師亦禍哉、蓋爾以難負之任、使人任之、而己不以一指捫其任、
42011047	爾其禍哉、蓋爾建先知之墓、而爾祖曾殺之、
42011048	如是爾則為證、且悅爾祖所為矣、蓋彼殺之、而爾建其墓也
42011049	是故上帝之智亦云、我將遣先知與使徒就之、中有被其殺而窘逐者、
42011050	致創世以來、所流先知之血、皆將討於此代、
42011051	即自亞伯之血、至撒加利亞亡於殿與壇間者之血、然我告爾、皆必討於此代焉、
42011052	禍哉、爾教法師乎、蓋爾奪知識之鑰、爾自不入、而方入者、爾則阻之、○
42011053	耶穌由彼出時、士子與𠵽唎㘔人、始極迫之、激其多言、
42011054	而伏伺之、欲執其口所出者、
42012001	時、眾集數萬、致相踐蹋、耶穌始言、先謂其門徒曰、當慎𠵽唎㘔人之酵、即偽善也、
42012002	無有掩而不露、隱而不知者、
42012003	故爾於暗中所言者、將聞之於光、爾在密室附耳而語者、將宣之於屋上、
42012004	我友乎、我語爾、殺身而後、別無能為、勿懼之、
42012005	我示爾所當懼者、當懼殺後、有權投於地獄者、然我告爾、當懼者此也、
42012006	五雀非賣二分銀乎、然上帝之前、其一亦不忘也、
42012007	即爾首之髮、亦皆見數、勿懼、爾較多雀尤為貴矣、
42012008	我亦語爾、凡認我於人前者、人子於上帝之使者前、將亦認之、
42012009	不認我於人前者、於上帝之使者前、將不見認矣、
42012010	凡以言攻人子者、將赦之、惟謗讟聖靈者、必不赦之、
42012011	人曳爾至會堂、及執政有權者前、勿慮何以訴、何所訴、何所言、
42012012	蓋是時聖靈必教爾所當言者、○
42012013	眾中一人謂之曰、師乎、請告我兄弟、與我分遺業、
42012014	謂之曰、人乎、誰立我為判司、或分產者於爾之上乎、
42012015	遂語眾曰、謹慎自守、以免諸貪婪、蓋人之生也、非在其所有之贏餘、
42012016	遂以譬語之曰、有一富人、田產豐盛
42012017	心中自議曰、我無處可藏我產、將何為乎、
42012018	又曰、我將為此、必拆我倉、建尤大者、則我穀實財物、悉集於彼、
42012019	將謂我魂曰、魂乎、爾有多物、積為多年之用、可安然飲食喜樂也、
42012020	惟上帝謂之曰、愚者乎、今夜爾魂必見索於爾、爾所備者、則屬誰乎、
42012021	夫為己積財、而向上帝不富有者、亦如是也、○
42012022	又謂其門徒曰、故我語爾、勿慮生何以食、身何以衣、
42012023	蓋生勝於糧、身勝於衣也、
42012024	試思鴉鳥、不稼不穡、無倉無庫、上帝尚養之、爾貴於鳥何其多耶、
42012025	爾中誰能以思慮多延一刻生命乎、
42012026	至微者、尚不能為、何慮其餘乎、
42012027	試思百合花、如何而長、不勞不紡我語爾、即所羅門極榮華時、其所服者、亦不及此花之一、
42012028	且夫在野之草、今日尚在、明日投爐、上帝猶妝飾之如此、況爾小信者乎、
42012029	爾勿求何以食、何以飲、亦勿濫思、
42012030	蓋此皆世之異邦人所求、但爾父知爾需之、
42012031	惟當求其國、則此諸物、必加與爾
42012032	小群乎、勿懼蓋爾父喜以國予爾也、
42012033	當賣爾所有、以施濟、為己而備常新之囊、不消之財於天、即盜不近、蟲不毀之處、
42012034	蓋爾財所在、爾心亦在焉、○
42012035	爾腰宜束、爾燈宜燃
42012036	爾當似人仰慕其主、自婚筵歸、至而叩門、即為之啟也、
42012037	主至、見其儆醒、此僕福矣、我誠告爾、主將自束帶、令其席坐、前而供事之、
42012038	或二更至、或三更至、見其如此、此僕福矣、
42012039	然爾其知之、倘家主知盜何時至、則必儆醒、不容其屋被穴
42012040	爾亦當豫備、因爾不意之時、人子至矣、○
42012041	彼得曰、主歟、爾以此譬、告我儕乎、抑告眾人乎、
42012042	主曰、誰為忠智之家宰、主所立以管其家人、按時而分糧者乎、
42012043	主至時、見其如此而行、其僕則福矣、
42012044	我真告爾、必立之以管其凡所有者、
42012045	倘其僕心內自云、我主遲遲而至、遂始撲眾婢僕、飲食酒醉、
42012046	彼僕之主、於其不意之日、不知之時而至、嚴刑之、置於不信者同科、
42012047	僕知主意而不豫備、亦不順其意、見撲必多、
42012048	惟不知而作當撲之事者、見撲必少、凡予之多、必討之多、託之多、求之益多、○
42012049	我來以投火於地、火若已燃、非我之所欲乎、
42012050	我有當受之浸、其尚未成、我抑鬱如何乎、
42012051	爾意我來施和平於地乎、我語爾、非也、乃施分爭耳、
42012052	今而後、一家五人、將分爭、三爭二、二爭三、
42012053	其將分爭、父爭子、子爭父、母爭女、女爭母、姑爭媳、媳爭姑焉、○
42012054	遂語眾曰、爾見雲於西起、即曰、將雨、果有之、
42012055	見南風吹、即曰、將酷熱、亦有之、
42012056	偽善者乎、爾能識驗天地之形色、獨不識驗此時、何也、
42012057	爾何不自審其義乎、
42012058	夫爾與訟爾者同往見官、尚在途中、勤求解釋、恐其曳爾至判司前、判司付爾於差役、差役投爾於獄、
42012059	我語爾、末釐未償、斷不能出彼也、
42013001	時、有數人在、以加利利人之事、即彼拉多以其血雜於祭牲者、告之、
42013002	耶穌應之曰、因斯加利利人受此害、爾意其較眾加利利人、更為罪人乎、
42013003	我語爾、非也、若爾不悔改、皆必如是而亡矣、
42013004	抑西羅諳塔傾、壓而斃者十八人、爾意其較凡居耶路撒冷之人、更負罪乎、
42013005	我語爾、非也、若爾不悔改、皆必如此而亡矣、○
42013006	乃以此譬言曰、人有無花果樹、植於葡萄園、來由之求果而不得、
42013007	遂謂管園者曰、此三年我來、由此無花果樹求果而不得、當伐之、何竟廢地耶、
42013008	應之曰、主歟、今年且容之、待我周掘壅糞、
42013009	後或結果、否則伐之、○
42013010	安息日、耶穌在一會堂教誨、
42013011	適一婦、有鬼而病、十有八年、身屈、毫不能自伸、
42013012	耶穌見而呼之曰、婦乎、爾釋於病矣、
42013013	遂以兩手按之、婦即伸而歸榮於上帝、
42013014	宰會堂者、因耶穌於安息日施醫、憾焉、應而謂眾曰、有六日可工作、當乘此來受醫、安息之日則不可、
42013015	主應之曰、偽善者歟、在安息日、爾非各自槽解其牛驢、而牽以飲之乎、
42013016	此婦乃亞爸拉罕之裔、為撒但所縛、十有八年、不當於安息之日、得解此縛乎、
42013017	耶穌言此、諸敵則愧、眾因其所行一切榮光之事、皆喜、○
42013018	故耶穌曰、上帝國何似、我將何以比之、
42013019	乃似一粒芥子、人取而播於其園、長而成樹、空中之鳥宿於其枝、
42013020	又曰、我將何以比上帝國乎、
42013021	乃似酵、婦取而藏於三斗麪中、迨皆發酵焉、○
42013022	遂經行諸城諸村、教誨、向耶路撒冷而往
42013023	或謂之曰、主歟、得救者其少乎、
42013024	耶穌謂眾曰、竭力以進窄門、蓋我語爾、將有多人、求進而不得也、
42013025	迨家主起而閉門、爾曹始立於外、叩門曰、主也、為我啟之、彼則應而謂爾曰、我不識爾何自而來、
42013026	爾則始語曰、我曾飲食於爾之前、爾亦曾教誨於我街衢、
42013027	彼將曰、我語爾、我不識爾何自而來、凡爾行不義者、其離我去矣、
42013028	爾見亞爸拉罕、以撒、雅各、與眾先知、在上帝國、而爾被逐於外、時、在彼必有哀哭切齒矣、
42013029	自東自西、自北自南、將有人至、坐席於上帝國、
42013030	惟有後者、將為先、亦有先者、將為後矣、○
42013031	是時也、有𠵽唎㘔數人來、謂之曰、離此而出、蓋希律欲殺爾也、
42013032	謂之曰、往語彼狐狸云、今日明日、我逐鬼施醫、第三日、我則成全矣、
42013033	雖然、今日明日、以及後日、我當行焉、蓋不能有先知、亡於耶路撒冷外、
42013034	耶路撒冷歟、耶路撒冷歟、爾常殺先知、以石擊奉遣就爾者、我欲集爾子女、如母雞集其雛於翼下、曾幾次乎、但爾曹不欲、
42013035	視哉、爾室遺於爾矣、我語爾、爾決不見我、迨爾云、於主名來者、見祝頌也、
42014001	安息日、耶穌入一𠵽唎㘔宰者之家以食焉、眾窺之、
42014002	視哉、有一水腫者在其前、
42014003	耶穌應而謂教法師與𠵽唎㘔人曰、安息日、施醫可否、
42014004	眾默然、耶穌援其人、醫而遣之去、
42014005	遂謂眾曰、爾中誰有牛驢陷井、而於安息日、不即起之乎、
42014006	眾不能答此、○
42014007	耶穌見所請者、揀擇首位、則以譬語之曰、
42014008	人請爾赴婚筵、勿坐首位、恐有尊於爾者見請、
42014009	而請爾與彼之人、來謂爾曰、讓位與此人、爾始羞而退末位、
42014010	惟見請時、往坐末位、俾請爾者來、謂爾曰、友乎、上坐、爾於同席者前、則有榮矣、
42014011	蓋凡自高者、將降為卑、自卑者、將升為高也、○
42014012	亦謂請之者曰、設午餐或晚餐、勿請爾朋友、或兄弟、或親族、或富鄰、恐彼復請爾、而爾受報也、
42014013	惟爾設筵席時、可請貧者、殘者、跛者、瞽者、爾則福矣、
42014014	蓋因彼無以報爾、蓋義者復起時、爾必得報也、○
42014015	同席者一人聞此、則謂之曰、將於上帝國食者福矣、
42014016	耶穌謂之曰、有一人設大晚餐、所請者多、
42014017	晚餐時、遣僕往告所請者曰、來、百物備矣、
42014018	眾始推辭、如出一心、其首者曰、我已買田、須往視之、請允我辭、
42014019	又一人曰、我已買牛五對、我往驗之、請允我辭、
42014020	又一人曰、我方娶妻、故不能來、
42014021	僕歸悉以告之、於是家主怒、謂其僕曰、速出至城之街巷、引貧者、殘者、瞽者、跛者、來於此、
42014022	僕曰、主歟、爾所命者已行之、而尚有位、
42014023	主謂僕曰、出至路途與藩籬而促之入、以滿我室、
42014024	蓋我語爾、先所請者、必無一人得嘗我餐矣、○
42014025	有群眾與之同行、耶穌轉身謂之曰、
42014026	倘有人就我而不憎其父母、妻室、子女、兄弟、姊妹、及己之生、則不能為我門徒、
42014027	不負己之十字架而隨我後者、亦不能為我門徒、
42014028	爾中誰欲建塔、不先坐而計其貲、足以竣事否、
42014029	恐或置其基而不能成、見者皆始戲弄之、
42014030	曰、此人始建而不能成之也、
42014031	抑或何王、出與他王戰、不先坐而運籌、能以一萬迎彼以二萬來攻者乎、
42014032	不然、彼尚遠、則遣使求和款矣、
42014033	如此、爾中凡不盡舍所有者、不能為我門徒也、
42014034	夫鹽美矣、鹽若失其味、將何以調之、
42014035	不宜於田、不宜於糞、惟棄之於外矣、有耳可聽者當聽焉、
42015001	眾稅吏與罪人、近就耶穌以聽之、
42015002	𠵽唎㘔人與士子囁議曰、彼納罪人而與之共食、
42015003	耶穌以此譬語之曰、
42015004	爾中誰有百羊而失其一、不舍其九十九於野、往尋所失者、至於獲乎、
42015005	既獲則喜、負之於肩、
42015006	至家、則集其友鄰、謂之曰、與我同樂、蓋我已獲所失之羊也、
42015007	我語爾、一罪人悔改、在天亦如此為之樂、勝於為九十九義人不需悔改者、○
42015008	抑或何婦有銀錢十、若失其一、不燃燈掃室、勤尋至於獲乎、
42015009	既獲、則集其友鄰曰、與我同樂、蓋我已獲所失之錢也、
42015010	我語爾、一罪人悔改、在上帝使者前、為之樂、亦如是矣、○
42015011	又曰、或人有二子、
42015012	其次子語父曰、父歟、以所當得之業分予我、遂以養生之業、分予其子、
42015013	後無幾日、次子盡拾其所有而往遠地、在彼無度、浪費其業、
42015014	既耗一切、其地適有大饑始見困乏矣、
42015015	遂往投其地一民、彼遣之於田牧豕、
42015016	欲以豕所食之皂莢充腹而無人予之、
42015017	既而醒悟、則曰、我父若多傭人、其糧有餘、而我在此饑而亡也、
42015018	我將起而就父、謂之曰、父歟、我得罪於天、又於爾前、
42015019	今而後不堪稱為爾子、惟使我如爾傭人之一焉、
42015020	遂起而就其父、相離尚遠、其父見之、感而憫焉、趨抱其頸、且吻接之、
42015021	子語之曰、父歟、我得罪於天、又於爾前、今而後不堪稱為爾子、
42015022	其父謂諸僕曰、速取至美之袍衣之、施環於其指、履於其足、
42015023	牽肥犢宰之、我儕可食而樂也、
42015024	蓋我此子、死而復生、失而又獲也、遂始共樂焉、
42015025	適長子在、田歸而近、室聞樂與舞、
42015026	遂召一僕來、問此事何耶、
42015027	僕謂之曰、爾弟來矣、爾父因其無恙、而又獲之、故宰肥犢也、
42015028	長子怒而不肯入、父出勸之、
42015029	彼應其父曰、我事爾多年、未嘗違爾一令、而爾未嘗予我一羔、俾我與友偕樂、
42015030	但爾此子、與妓盡吞爾業、一至、爾則為之宰肥犢也、
42015031	父謂之曰、我子、爾常偕我、凡我所有、皆爾所有、
42015032	惟爾此弟、死而復生、失而又獲、故喜而樂宜也、
42016001	耶穌又謂門徒曰、富人某、有一家宰、或以其費散主業、訴於其主、
42016002	主呼之曰、我所聞爾此事何耶、宜陳爾宰家之道、蓋爾不能仍為家宰矣、
42016003	家宰心內云、主奪我家宰之職、我將何為乎、鋤無力、乞則恥、
42016004	我知所為矣、致革家宰之職時、人必接我入其家、
42016005	於是凡負主債者、一一召之來、謂首先者曰、爾負我主幾何、
42016006	曰、油百斗、謂之曰、取爾券速坐而寫五十、
42016007	後謂其他曰、爾負幾何、曰、麥百斛、謂之曰、取爾券而寫八十、
42016008	其主乃讚此不義之家宰、因其所為有智也、蓋斯世之子於其代、較光明之子、尤有智也、
42016009	我亦語爾、當以不義之財結友、至其廢時、彼則接爾入永世之幕矣、
42016010	於最微者忠、於大者亦忠、於最微者不義、於大者亦不義、
42016011	倘爾於不義之財而不忠、誰以真者託爾乎、
42016012	倘爾於屬人者而不忠、誰以屬爾者予爾乎、
42016013	家僕無能事二主者、或惡此而愛彼、或重此而輕彼、爾不能事上帝、又事瑪門、○
42016014	𠵽唎㘔人好財、聞此言則誚之、
42016015	耶穌謂之曰、爾在人前自義者也、惟上帝知爾心、蓋人間所崇者、於上帝前可惡也、
42016016	律法與先知至於約翰、自是上帝國之福音已傳、而人人用力以進之、
42016017	天地之逝、較律法一畫之闕猶易也、
42016018	凡出其妻而他娶者、行淫也、娶彼夫所出者、亦行淫也、○
42016019	有一富人、衣紫與絺、每日奢華宴樂、
42016020	又有一貧者、名拉撒路、遍體生瘡委於富人門樓之前、
42016021	欲以富人桌下之遺屑得飽、且犬亦來舐其瘡、
42016022	適貧者死為使者捧至亞爸拉罕之懷、富者亦死而葬、
42016023	在陰間、痛苦之中、舉目遠見亞爸拉罕、及拉撒路、於其懷中、
42016024	則呼曰、我祖亞爸拉罕、憐恤我、遣拉撒路、以指尖蘸水涼我舌、蓋我在此火焰中、苦甚、
42016025	亞爸拉罕曰、子乎、當憶爾生時曾受諸善、而拉撒路亦曾受諸惡、今彼在此得慰、而爾甚苦、
42016026	不但此也我儕與爾曹之間、限以大壑欲由此過爾不能也、欲由彼涉我、亦不能也、
42016027	曰、然則求祖遣拉撒路往我父家、
42016028	蓋我有兄弟五人、使其向之為證免彼亦至此痛苦之處也、
42016029	亞爸拉罕曰、彼有摩西及諸先知、可聽之、
42016030	曰、我祖亞爸拉罕乎、非也、若有人由死者之中就之、彼必悔改矣、
42016031	謂之曰、若不聽摩西及諸先知、即有由死復起者、彼亦不受勸也、
42017001	耶穌又謂門徒曰、夫傾跌之來、固不能免、惟由之而來者、其人禍矣、
42017002	與其使此小子之一傾跌、甯被磨石懸頸而投於海、
42017003	爾當自慎若爾兄弟犯罪、則責之、若其悔改則赦之、
42017004	若其得罪爾一日七次、亦七次轉向爾曰、我悔改矣、爾則必赦之、○
42017005	使徒謂主曰、增益我信、
42017006	主曰、爾若有信、如一芥子、即命此桑樹、拔根而植於海、亦必順爾、
42017007	爾中誰有僕、或耕或牧、自田而歸、遂謂之曰、即來坐而食乎、
42017008	不將謂之曰、爾備我餐、束帶事我、迨我飲食後爾可飲食乎、
42017009	僕行所命者、其謝之乎、
42017010	如此、既盡行所命爾者、則曰、我乃無益之僕、行所當行而已、○
42017011	耶穌往耶路撒冷時、經由撒瑪利亞、與加利利之中、
42017012	方入一村、有癩者十人、遇之而遠立、
42017013	揚聲曰、耶穌夫子、憐恤我也、
42017014	耶穌見之曰、爾往以身示於祭司、其往時、癩則潔矣、
42017015	其中一人、見己已愈、則返大聲歸榮於上帝、
42017016	面伏於耶穌足前而謝之、此乃撒瑪利亞人也、
42017017	耶穌應曰、十人非皆得潔乎、其九安在、
42017018	除此外族之人、未見返而歸榮於上帝者、
42017019	遂語其人曰、起而往、爾之信救爾矣、○
42017020	𠵽唎㘔人問、上帝國何時而至、耶穌應曰、上帝國之至、非目得而觀也、
42017021	人亦不得云、視哉、在此、或在彼、蓋上帝國、乃於爾內矣、
42017022	又謂門徒曰、時將至、爾甚願見人子之一日、而不得見矣、
42017023	將有人語爾曰、視哉在彼、視哉在此、爾勿往勿從、
42017024	蓋如電在天之下、閃於此而光至彼、人子於其日、亦將如是、
42017025	但彼必先多受苦、而為此代所棄、
42017026	如挪亞之時、人飲食、嫁娶、至挪亞入方舟之日、洪水來而滅其眾、人子之日亦將如是、
42017027	
42017028	又如羅得之時、人飲食、買賣、種樹、建造、
42017029	但羅得出所多瑪之日、自天雨火及硫而滅其眾、
42017030	人子顯現之日、亦將如是、
42017031	是日也、在屋上者、其具在室、勿下取之、在田者勿歸、
42017032	當憶羅得之妻焉、
42017033	凡欲得其生者、將喪之、凡喪之者、將保生之、
42017034	我語爾、是夜二人同床、一見取、一見舍、
42017035	二婦同磨、一見取、一見舍、
42017037	眾應之曰、主歟、在何處耶、謂之曰、屍之所在、鷹亦必集於彼焉、
42018001	耶穌以譬語之、致其當恆祈禱而不倦、
42018002	曰、某城有判司、不畏上帝、不禮乎人
42018003	其城有寡婦、就之曰、有敵我者、請伸我冤、
42018004	其久不欲、後心內云、我雖不畏上帝、不禮乎人、
42018005	但此寡婦煩我、我將伸其冤、免其恆來苦我也、
42018006	主又曰、聽其不義之判司所言、
42018007	上帝之選民、晝夜呼籲、上帝且久忍之、豈不終伸其冤乎、
42018008	我語爾、將速伸之矣、雖然、人子至時、將遇信於世乎、○
42018009	有自恃為義、而藐視他人者、耶穌以此譬語之曰、
42018010	有二人登殿宇以祈禱、一乃𠵽唎㘔人、一乃稅吏、
42018011	𠵽唎㘔人、立而私自祈禱曰、上帝歟、我謝爾、因我不似他人、勒索、不義、奸淫、亦不似此稅吏也、
42018012	我七日間禁食二次、且以凡所得者、十輸其一、
42018013	稅吏遠立、舉目仰天亦所不欲、乃捶胸曰、上帝歟、我乃罪人、其憐憫我、
42018014	我語爾、此人下其室、較彼尤得見義、蓋凡自高者、必降為卑、自卑者、必升為高也、○
42018015	有攜嬰孩就耶穌者、欲其按之、門徒見而責其人、
42018016	耶穌召嬰孩來曰、容孩提就我、勿禁之、蓋上帝國、乃屬如此之人也、
42018017	我誠語爾、凡不似孩提而承上帝國者、斷不得入也、○
42018018	有一宰問之曰、善師乎、我當何為、以嗣永生乎、
42018019	耶穌謂之曰、爾何稱我善乎、若非其一、則無善者、其一者上帝也、
42018020	諸誡爾知之矣、毋淫、毋殺、毋盜、毋妄證、敬爾父母、
42018021	彼則曰、凡此我自幼悉守之矣、
42018022	耶穌聞而謂之曰、爾尚缺一、當賣爾一切所有、而分予貧者、則必有財於天、且來從我、
42018023	其人聞此、則憂甚、因其富極也、
42018024	耶穌見之、則曰、富者入上帝國、難矣哉、
42018025	駝穿鍼眼、較富者入上帝國尤易也、
42018026	聞者曰、然則誰能得救乎、
42018027	耶穌曰、在人所不能者、在上帝則能之也、
42018028	彼得曰、我儕已捨己所有、而從爾矣、
42018029	耶穌謂之曰、我誠告爾、無有人為上帝國、捨棄屋宇、或妻室、或兄弟、或父母、或子女、而不於今時得多倍、來世得永生也、○
42018030	
42018031	耶穌攜十二門徒謂之曰、我儕上耶路撒冷、凡由先知所記者、必皆成於人子矣、
42018032	蓋其將見付於異邦人、又見戲弄凌辱及唾焉、
42018033	彼將撲而殺之、第三日、則必復起也、
42018034	凡此者、門徒一無所悟、蓋斯語於彼而隱也、彼不知所謂、○
42018035	近耶利哥時、有一瞽者、坐乞於路旁、
42018036	聞群眾經過、遂問其故、
42018037	人告之曰、拿撒勒 耶穌經過也、
42018038	彼遂呼曰、大衛之裔耶穌、憐恤我歟、
42018039	前行者責之、使之緘默、惟彼益呼曰、大衛之裔、憐恤我、
42018040	耶穌止步、命攜之來、既近、問之曰、
42018041	欲我於爾何為、彼曰、主歟、我欲得見、
42018042	耶穌謂之曰、見哉、爾之信救爾矣、
42018043	彼即得見遂歸榮於上帝而從耶穌、眾民見之、則讚美上帝焉、
42019001	耶穌入耶利哥、經行時、
42019002	視哉、有一人名撒該者、為稅吏長、乃富人也、
42019003	欲見耶穌為何人、因人眾而不得見、身矮故也、
42019004	遂趨前、上桑樹、欲見之、因耶穌必由彼經過也
42019005	耶穌至其處、仰視謂之曰、撒該速下、蓋今日我必寓爾家、
42019006	遂速下喜接之、
42019007	眾見之、囁議曰、彼入宿罪人之家矣、
42019008	撒該立而謂主曰、主歟、我以所有之半予貧者、若曾訛詐何人、則四倍償之、
42019009	耶穌謂之曰、今日拯救臨於此家矣、因彼亦亞爸拉罕之裔也、
42019010	蓋人子來、以尋喪亡者、而救之耳、○
42019011	眾聞此言時、因耶穌已近耶路撒冷、而眾意上帝國、將即顯明、故耶穌繼以譬語之、
42019012	曰、有一貴者、往遠地、欲得國而歸、
42019013	召其僕十人、予之銀十斤、而謂之曰、貿易以至我來、
42019014	其民恨之、遣使於其後、訴曰、我儕不欲斯人王我也、
42019015	貴者受國而返、遂命召其予銀之僕來、欲知彼貿易之所得、
42019016	首先者來前曰、主歟、爾之一斤、已得十斤矣、
42019017	謂之曰、俞、善僕也、爾於最微者既忠、可有權宰十城、
42019018	其次者來曰、主歟、爾之一斤、已得五斤矣、
42019019	亦謂此曰、爾可宰五城、
42019020	又一僕來曰、主歟、視哉、爾之一斤、我以巾收藏之、
42019021	蓋我懼爾、嚴人也、未置者取之、未播者收之、
42019022	主謂之曰、惡僕乎、我將由爾口而判爾、爾既知我乃嚴人、未置者取之、未播者收之、
42019023	何不以我銀、置於兌錢者、致我來時、可並其利而取之乎、
42019024	遂謂旁立者曰、奪其一斤、而予彼有十斤者、
42019025	眾謂之曰、主歟、彼有十斤矣、
42019026	我語爾、凡有者、將予之、無者、即其所有、將亦奪之、
42019027	至彼為我敵、不欲我王之者、可曳之來、殺於我前、○
42019028	耶穌言畢、則前行上耶路撒冷、
42019029	近苃法其苃大尼、於山名橄欖者、遣門徒二人、
42019030	曰、爾往對面之村、入時、必遇小驢繫於彼、從未有人乘之者、可解而牽之來、
42019031	若有人問爾、解之何為、則曰、主需之、
42019032	奉遣者往、果遇如其所言、
42019033	解小驢時、其主謂之曰、解小驢何為、
42019034	曰、主需之、
42019035	遂牽之就耶穌、以己衣置於小驢上、扶耶穌乘之、
42019036	其行時、眾鋪己衣於路、
42019037	既近矣、將下橄欖山時、門徒全群始喜、以大聲讚上帝、為所見諸異能也、
42019038	曰、於主命而來之王、見祝頌也、在天和平、至高之處榮光哉、
42019039	眾中有𠵽唎㘔數人、謂耶穌曰、師乎、當責爾門徒、
42019040	應曰、我語爾、此眾若緘默、則石必呼焉、○
42019041	既近、則見城而為之哭、
42019042	曰、爾也、倘於此日、而知關爾平安之事、則幸、但今隱於爾目矣、
42019043	蓋時將及、爾敵必週圍築壘環遶爾、四面困爾、
42019044	且擲爾及爾中子女於地、不遺石於石上、因爾不知眷顧爾之日也、○
42019045	遂入殿宇、始逐諸賣者、
42019046	謂之曰、記有云、我室為祈禱之室、而爾以之為賊窩矣、○
42019047	耶穌日日教誨於殿宇、眾祭司長、士子、與民間尊長、尋所以滅之、
42019048	惟未得所為、因民皆傾聽之也、
42020001	適一日、耶穌在殿宇教民、傳福音時、眾祭司長、士子與長老、就而謂之曰、
42020002	告我、爾以何權行此諸事、且以此權予爾者、誰耶、
42020003	應之曰、我亦問爾一言、請告我、
42020004	約翰之浸禮、由天乎、抑由人乎、
42020005	彼自相議曰、若云由天、其必曰、何不信之、
42020006	若云由人、民必皆以石擊我、蓋民信約翰為先知也、
42020007	遂應曰、不知其所由、
42020008	耶穌則謂之曰、我亦不語爾、我以何權、行此諸事也、○
42020009	耶穌以此譬、始語民曰、有一人植葡萄園、租與農夫、遂往他邦、在彼日久、
42020010	屆期、遣一僕就農夫、令其以園中之果輸之、但農夫扑之、使之空回、
42020011	又遣他僕、彼亦扑而辱之、使之空回、
42020012	繼遣其三、彼亦傷之、而逐之於外、
42020013	園主則曰、我將何為、我必遣我愛子、庶幾彼敬之矣、
42020014	農夫見之、則相議曰、此乃嗣子、我其殺之、使業歸我、
42020015	遂逐於園外而殺之、園主將何以處之乎、
42020016	必來滅此農夫、以園予他人矣、聞者曰、毋如是、
42020017	耶穌觀之、則曰、記所云、匠人所棄之石、反成屋角首石、此言何耶、
42020018	凡傾於此石上者必碎、此石傾於其上者、則粉散矣、○
42020019	是時也、眾士子與祭司長、知其此譬、指己而言、則尋何以下手執之、但懼民、
42020020	乃窺之、遣偵者、貌為義人、欲執其言、以付於巡撫權與治、
42020021	遂問之曰、師乎、我儕知爾所言所教者為正、爾亦不以貌取人、惟真實以上帝之路教誨、
42020022	我儕納稅於該撒、可乎否乎、
42020023	耶穌知其詭詐、遂語之曰、
42020024	以一銀錢示我、有誰之像與號乎、曰、該撒、
42020025	遂謂之曰、然則以該撒之物歸該撒、以上帝之物歸上帝也、
42020026	偵者當民前、不能執其言、且奇其應對而緘默矣、
42020027	有［口撒］嘟𡀲數人、乃無言復起者、就而問之曰、
42020028	師乎、摩西曾書以示我云、若人之兄弟死、有妻而無子、其兄弟當取其妻、生子以嗣之、
42020029	有兄弟七人、長者取妻、無子而死、
42020030	其二其三、亦取之、七人亦如是、無遺子而死、
42020031	
42020032	厥後、婦亦死、
42020033	在復起時、此婦將為誰之妻、蓋七人皆曾有之為妻也
42020034	耶穌謂之曰、此世之子、有嫁有娶、
42020035	惟視之堪得彼世而由死中復起者、不嫁不娶、
42020036	蓋不能復死、因其如使者然、既為復起之子、則為上帝之子也、
42020037	論死者復起、摩西於棘叢篇明示矣、其稱主為亞爸拉罕之上帝、以撒之上帝、雅各之上帝、
42020038	夫上帝、非死者之上帝、乃生者之上帝、蓋於上帝皆生也、
42020039	有士子數人應曰、師乎、爾言美矣、
42020040	蓋彼不敢復問之一言也、○
42020041	耶穌謂之曰人何言基督為大衛之裔乎、
42020042	蓋詩篇中、大衛自云、主語我主云、坐於我右、
42020043	待我使爾諸敵為爾足凳
42020044	夫大衛稱基督為主、基督如何為其裔乎、○
42020045	眾民聽時、耶穌謂其門徒曰、
42020046	謹防士子、彼欲衣長衣而遊、於市上好人請安、在會堂好首坐、筵席間好首位、
42020047	吞寡婦之家、而佯為長禱此輩受罪、必更大矣、
42021001	耶穌舉目見諸富者、以所捐投入庫
42021002	又見一貧寡婦、投二錢、
42021003	遂曰、我真語爾、此貧寡婦所投者、較眾尤多、
42021004	蓋彼眾由其有餘、而投入所捐者、惟此婦由己之不足、而盡投其所以養生者、○
42021005	有人言及殿宇、如何以美石與獻品而修飾
42021006	時耶穌曰、爾曹所見此諸物也、其日將至、在此無一石遺於石上、而不被毀焉、
42021007	眾問曰、師乎、何時有此、且此事將成、有何兆乎、
42021008	耶穌曰、爾慎勿受迷惑、蓋將有多人、冒我名而來云、我即是也、又云、其時近矣、爾勿從之、
42021009	爾聞戰與亂、勿驚惶、蓋此事必先有、但末期不即至耳、○
42021010	時、耶穌謂之曰、民將起而攻民、國亦起而攻國、
42021011	地將大震、隨在有饑荒、瘟疫、自天將有可畏之象、與大兆、
42021012	此諸事以前、人將下手執爾、窘逐爾、付爾於會堂及監獄、而為我名、拽爾至君王官長之前、
42021013	此將反為爾之證也、
42021014	故定之於心、勿先慮何以申訴、
42021015	蓋我將賜爾口才智慧、即爾諸敵、不能抵擋辯駁、
42021016	爾將為父母、兄弟、親族、朋友所付、爾中亦有被殺者、
42021017	爾將為我名而見惡於眾、
42021018	然爾首一髮亦不失矣、
42021019	爾於恆忍、必得生命、○
42021020	爾見耶路撒冷、為軍所圍、則知其荒墟近矣、
42021021	時在猶太者、當逃於山、在其內者、當出其境、在鄉間者、勿入於城、
42021022	蓋此乃伸冤之日、以應一切所記者、
42021023	是日也、哀哉其懷孕者、哺乳者、蓋其地將有大災、而怒及斯民、
42021024	其將死於刀刃、被擄於諸邦、耶路撒冷將為列邦所踐踏、迨列邦之期滿焉、
42021025	在日月星辰將有兆矣、地上諸邦困苦、因海與波之漰湃、而無可奈、○
42021026	因恐懼及候其將至於天下者、人且絕魂蓋天勢將震動也、
42021027	時、將見人子、以能與大榮、乘雲而來、
42021028	甫有此事、則當興起翹首、蓋爾之得贖近矣、○
42021029	耶穌又以譬語之曰、試觀無花果與諸樹、
42021030	其發芽時、爾見之、自知夏近矣、
42021031	如是爾見此事至、則知上帝國近矣、
42021032	我誠告爾、此代決不逝、待事皆成、
42021033	天地將逝、惟我言必不逝、○
42021034	爾當自慎、恐爾心為醉飽及養生諸慮所壓、而彼日如機檻突然及爾、
42021035	蓋其日將臨於凡居全地面之眾焉、
42021036	惟爾隨時儆醒祈求、致爾能避此將來諸事、而立於人子之前也、○
42021037	耶穌日則在殿宇教誨、夜則出宿於山名橄欖者、
42021038	眾民黎明就之於殿宇、以聽之、
42022001	除酵節、又名逾越節近矣、
42022002	眾祭司長、與士子、尋何以殺耶穌、懼民故也、
42022003	撒但入於猶大稱加畧人者、乃十二徒之一也、
42022004	遂往、與眾祭司長及殿司相語、如何以耶穌付之、
42022005	眾喜約以銀予之、
42022006	猶大諾、遂尋機、乘眾不在時、以耶穌付之、○
42022007	除酵之日至、即當宰逾越羔時也、
42022008	耶穌遣彼得約翰曰、爾往、為我儕備逾越筵、俾我食焉、
42022009	語之曰、欲我何處備之、
42022010	謂之曰、爾入城時、將有一人遇爾、挈瓶盛水者爾隨之、進其所入之室
42022011	語家主曰、師謂爾云、客房安在、我將在彼、與門徒食逾越筵
42022012	其將以陳設之大樓示爾、在彼備之、
42022013	門徒往、果遇如其所言者、遂備逾越筵也、○
42022014	時至、耶穌坐席使徒偕之、
42022015	語之曰、我切切懷願、於受害之先、偕爾食此逾越筵、
42022016	蓋我語爾、我必不食之、迨其應於上帝國也、
42022017	遂接杯、既祝謝、則曰、取此分於爾眾、
42022018	蓋我語爾、今而後、我必不飲葡萄樹所產者、迨上帝國來也、
42022019	又取餅、既祝謝擘而予之曰、此乃我身、為爾所捐者、爾行此以憶我、
42022020	餐後取杯、亦如是曰、此杯乃新約、在於我血、即為爾而流者也、
42022021	然視哉、付我者之手、同我在席、
42022022	蓋人子固去、如前所定、惟付之者、其人禍矣、
42022023	眾始互相辯論其中誰將行此、○
42022024	又有互爭、其中以誰為大、
42022025	耶穌語之曰、列邦之王主治之、而操權者稱為恩主、
42022026	惟爾曹則不然、爾中為大者當若少、為首者當若役、
42022027	蓋誰為大、坐席者乎、役事者乎、非坐席者大乎、然我在爾中、若役事者也、
42022028	於我諸試之中、爾常偕我、
42022029	則我以國封爾、如我父封我然、
42022030	俾爾在我國、飲食於我席、爾亦將坐於位、審判以色列十二支派、
42022031	西門、西門、撒但求欲得爾曹、以篩之如麥、
42022032	惟我曾為爾祈求、使爾信不廢、爾反正後、當堅爾兄弟、
42022033	彼得謂之曰、主歟、我偕爾、已備下獄臨死、
42022034	曰、彼得、我語爾今日雞將不鳴、迨爾三次言不識我、○
42022035	又謂眾徒曰、我遣爾時、無錢囊、無袋無履、爾有所缺乎、曰無、
42022036	語之曰今也、其有囊者攜之、袋亦然、無之者、可賣其衣而買刀也、
42022037	我語爾、所記云、彼被列於不法者、此言必應於我、蓋關涉我者、將終也、
42022038	門徒曰、主歟、視哉、在此有二刀、謂之曰、足矣、○
42022039	耶穌出、如常往橄欖山、門徒亦從之、
42022040	至其處、謂之曰、爾當祈禱、免入於試、
42022041	遂離之、約有投石之遠、屈膝祈禱、
42022042	曰、父歟、爾若肯、則取此杯離我、然非我旨、乃爾旨是成也、
42022043	有一使者、自天現而壯之、
42022044	耶穌極其憂傷、祈禱愈切、其汗如血、大點滴地、
42022045	祈禱而起、則就門徒、見其為憂而睡
42022046	謂之曰、何睡乎起而祈禱、免入於試也、○
42022047	尚言時、視哉群眾至、十二徒之一名猶大者、行於其前、近就耶穌、以吻接之、
42022048	耶穌謂之曰、猶大、爾以接吻、而付人子乎、
42022049	左右之人、見將及之事、則曰、主歟、我儕擊以刀、可乎、
42022050	其中有一人擊祭司長之僕、削其右耳、
42022051	耶穌應曰、既至此、姑聽之、遂捫其耳而愈之、
42022052	耶穌謂來攻之之眾祭司長、殿司、長老、曰、爾出以刀與梃、若攻賊乎、
42022053	我日偕爾在殿宇、爾不伸手攻我、但今乃爾曹之時、及黑暗之權矣、○
42022054	遂執而曳之、携之入祭司長之室、彼得遠從之、
42022055	眾在院中、燃火而同坐、彼得亦坐於其中、
42022056	有一婢、見彼得向光而坐、注目視之、曰、此人亦偕之、
42022057	彼不認曰、女乎、我不識之、
42022058	有頃、又一人見之曰、爾亦其中者、彼得曰、人乎、非也、
42022059	逾半時、又一人力言曰、此人實偕之、蓋加利利人也、
42022060	彼得曰、人乎、我不識爾何言也、尚言、雞即鳴矣、
42022061	主轉身視彼得、彼得遂憶主語之之言云、今日雞鳴之先、爾將三次不認我、
42022062	乃出於外而痛哭、○
42022063	執耶穌之人、戲弄而鞭撲之、
42022064	遂掩其目而問之曰、爾可預言、擊爾者誰耶、
42022065	更以多言謗讟之、○
42022066	及旦、民之眾長老、即眾祭司長與士子、聚集、遂曳之、至其議會、
42022067	曰、爾若基督、其告我、耶穌謂之曰、我若告爾、爾必不信、
42022068	若問爾、爾必不應、
42022069	今而後、人子將坐於上帝之能之右矣、
42022070	眾曰、然則爾為上帝之子乎、謂之曰、爾言我是也、
42022071	眾遂曰、我儕尚何須證、我由其口而親聞之矣、
42023001	眾皆起、攜之至彼拉多前、
42023002	始訟之曰、我見此人、使我邦悖逆、禁納稅於該撒、自稱為基督、為王也、
42023003	彼拉多問之曰、爾猶太人之王乎、應之曰、爾言之矣、
42023004	彼拉多謂眾祭司長與群眾曰、我見此人無辜、
42023005	眾尤奮力曰、其搖動民、教誨遍於猶太、始自加利利而至於此、
42023006	彼拉多聞之、遂問、此人乃加利利人乎、
42023007	既真知其屬希律權下、則遣之至希律、時希律亦在耶路撒冷、○
42023008	希律見耶穌則甚喜、蓋久欲見之、因曾聞其事、且冀見其行奇兆、
42023009	以多言問之、但耶穌一言不答、
42023010	眾祭司長與士子、立而力訟之、
42023011	希律與其兵卒、藐視而戲弄之、衣以華服、復遣之至彼拉多、
42023012	彼拉多與希律、素相仇也、當日遂相友矣、○
42023013	彼拉多召集眾祭司長、宰官庶民、
42023014	語之曰、爾曹攜此人至我、若使民悖逆者、視哉、既審之於爾前、則於爾所訟之者、我見其無辜、
42023015	希律亦然、蓋彼復遣之至我、視哉、其所行、一無當死者、
42023016	故我將笞而釋之、
42023018	眾齊號呼曰、棄此人、釋巴拉巴予我、
42023019	夫巴拉巴乃城內作亂殺人、而投於獄者、
42023020	彼拉多欲釋耶穌、故再語於眾、
42023021	惟眾呼曰、釘之十字架、釘之十字架、
42023022	彼拉多第三次語之曰、彼行何惡耶、我見其一無當死之辜、故將笞而釋之、
42023023	眾大聲逼切、求釘之十字架、其聲則勝矣、
42023024	彼拉多遂斷、如其所求者而行、
42023025	乃釋其所求作亂殺人而投於獄者、將耶穌付眾、以狥其意、○
42023026	曳耶穌去時、則執古利奈人西門、乃由鄉間來者、以十字架置於其身、使負於耶穌後、
42023027	隨之者、有民甚眾、亦有多婦、搥胸而悲哀之、
42023028	耶穌轉身、向之曰耶路撒冷之女乎、勿為我哭、當為己及己之子女而哭、
42023029	蓋時將至、人必曰、福矣、不妊之婦、未產之胎、未哺之乳乎、
42023030	彼時、人將始謂山曰、傾壓我、謂陵曰、覆掩我、
42023031	蓋於青木行之如此、則於枯木將若何乎、○
42023032	又有二人、罪犯也、與耶穌同曳以殺、
42023033	既至一處名髑髏、則在彼釘之十字架、其二犯亦然、一在右、一在左、
42023034	耶穌曰、父歟、求赦之、蓋其不知所為也、人遂拈鬮分其衣、
42023035	民立而觀、諸宰誚之曰、彼救他人、若為上帝之基督、其所選者、可自救也、
42023036	兵卒亦戲之、攜醋而就之、
42023037	曰、爾若猶太人之王、可自救也、
42023038	其上有標曰、此乃猶太人之王、○
42023039	被懸之犯、其一謗讟之曰、爾非基督乎、可救己及我儕、
42023040	其二應而責之曰、爾既同服罪、即上帝亦不畏乎、
42023041	我儕宜也、因我所受、稱我所行、但此人所行、無不是也、
42023042	乃曰、耶穌歟、爾於爾國而來、其憶我、
42023043	耶穌語之曰、我誠告爾、今日爾將偕我在樂園矣、○
42023044	時約午正、遍地晦冥、至申初、
42023045	日光有闕、殿幔中裂、
42023046	耶穌大聲而呼、則曰、父歟、我靈託爾手矣、言畢氣絕、
42023047	百夫長見所成者、歸榮於上帝、曰、此誠義人也、
42023048	聚集以觀此之群眾、見所成者、皆拊膺而返、
42023049	其與耶穌相知者、及自加利利同隨之諸婦、皆遠立而觀斯事、○
42023050	有一人名約瑟、乃議士也、為人善且義、
42023051	同儕所謀所為、其不附和、彼乃屬猶太人之城、亞利瑪太、素慕上帝國者也、
42023052	此人就彼拉多而求耶穌之屍、
42023053	遂取之下、以枲布裹之、置於石鑿之墓、素未有葬人者、
42023054	時乃備節之日、安息日近矣、
42023055	自加利利與耶穌同來之諸婦、隨後觀其墓及屍如何、
42023056	遂歸備香品香膏、當安息日、遵誡而靜、
42024001	七日之首日、黎明、攜所備之香品至墓、
42024002	見石已由墓輾離、
42024003	遂人、不見主耶穌之屍、
42024004	為此躊躇時、視哉有二人傍立、衣服燁燁、
42024005	婦懼、面伏於地、二人語之曰、何於死者中、尋生人耶、
42024006	彼不在此、乃已起矣、當憶彼尚在加利利時、曾語爾曰、
42024007	人子必付於罪人之手、釘十字架第三日復起、
42024008	婦遂憶其言、
42024009	由墓而歸、以此悉報十一徒、及其餘諸人、
42024010	有若麥大拉人瑪利亞、約亞拏、與雅各之母瑪利亞、其餘之諸婦偕之、以此事悉語使徒、
42024011	使徒以此言為虛誕、而不之信、
42024012	彼得起、趨至墓、俯視其內、惟見枲布而已、乃奇所遇而歸其家、○
42024013	是日也、門徒二人、往一村名以瑪迕、離耶路撒冷約二十五里、
42024014	互論所遇諸事、
42024015	互論相問時、耶穌自近而與之偕行、
42024016	二人目迷不識之、
42024017	耶穌謂之曰、爾行時、相談之言何耶、彼則憂容而立焉、
42024018	其一名革流巴、應而謂之曰、爾獨旅耶路撒冷、不知近日在彼所經之事乎、
42024019	語之曰、何事、謂之曰、論拏撒勒人耶穌者也、其乃先知、在上帝及眾民前、言行皆有能、
42024020	而眾祭司長、及我宰者、付之以定死罪、且釘之十字架、
42024021	惟我儕素望、其為將贖以色列者、不但此、事之已成、今三日矣、
42024022	且我中數婦、使我駭異、因彼黎明在墓、
42024023	不見其屍、則來云、已見使者顯見、言其生矣、
42024024	我中數人至墓、果遇如婦所言、惟彼則不見也、
42024025	耶穌語之曰、噫、無知之人、凡先知所言、何心信之遲乎、
42024026	基督受此諸苦、而進其榮、豈不宜乎、
42024027	遂始自摩西與眾先知、凡經中所指己者、悉為之詳解也、
42024028	將近所往之村、耶穌若欲前行
42024029	二人強之曰、請偕我住、因時已暮、日已昃也、遂入以偕住、
42024030	適與之坐席、耶穌取餅祝、擘而予之、
42024031	二人之目遂啟、乃識之、而忽莫之見、
42024032	二人相謂曰、路間彼與我言、且解經時、我心豈不熱乎、
42024033	即時遂起、歸耶路撒冷、見十一徒與同人聚集、
42024034	云、主果起矣、亦見於西門、
42024035	二徒亦述路間所遇、及擘餅時、識耶穌之事、○
42024036	言此之時、耶穌立於其中、語之曰、爾曹平安、
42024037	眾驚惶而懼、意所見者為靈也、
42024038	耶穌語之曰、爾何動擾乎、心中何起思議乎、
42024039	爾視我手我足、即我也、捫我而視、蓋靈無骨肉、如爾觀我有之、
42024040	言此則以手足示之、
42024041	門徒因喜而猶未信、又奇異、耶穌謂之曰、爾曹於此、有食物乎、
42024042	遂以炙魚一片予之、
42024043	耶穌取之、當其前而食焉、○
42024044	謂之曰、此乃我常偕爾時、所與爾言者云、凡摩西之律法、與諸先知、及詩篇、所載指我者、必應也、
42024045	遂啟其聰、俾悟諸經、
42024046	又語之曰、記有如此云、基督必受苦、第三日、由死中復起、
42024047	且悔改及罪之赦、將於其名而宣至萬邦、自耶路撒冷而始焉、
42024048	爾曹為此事之證者、
42024049	視哉我遣我父所許者於爾、惟爾居於城、迨有自上之能被爾焉、○
42024050	遂引之出、至苃大尼相對之處、舉手祝之、
42024051	祝時別之、見升於天、
42024052	眾拜之、喜甚而歸耶路撒冷、
42024053	常在殿宇頌上帝焉、
43001001	元始有道、道與上帝共在、道即上帝也、
43001002	是道元始與上帝共在、
43001003	萬物以道而造、凡受造者、無一不以之而造焉、
43001004	在彼有生、且此生乃人之光也、
43001005	光照於暗、而暗不納之、
43001006	有一人為上帝所遣、名約翰、
43001007	斯人來為證、俾為光作證、使眾由之而信、
43001008	斯人非光、但為光作證耳、
43001009	有光之真者、乃照凡入世之人也、
43001010	彼在世、世亦由之而造、而世不識之、
43001011	彼至屬己者、而己之人不接之、
43001012	凡接之者、即信乎其名者、彼賜之權、成為上帝之子女、
43001013	彼之生也、非由血氣、非由肉之意、非由人之意、乃由上帝也、
43001014	夫道成肉體、居於我儕之中、充滿恩寵真理、且我儕曾觀其榮、如父獨生者之榮焉、
43001015	約翰為之作證、呼曰、此即我所言後我而來者、乃為我之先、因其先我而在也、
43001016	且由其充滿、我儕皆有受、即恩上加恩矣、
43001017	蓋律法乃由摩西而授、恩寵真理、則由 耶穌 基督而至也、
43001018	從未有人見上帝、惟獨生之子、即在父懷者、乃表彰之、○
43001019	約翰之證如左、猶太人自耶路撒冷、遣祭司與利未人問之曰、爾為誰、
43001020	時、約翰認而不諱、其認曰、我非基督、
43001021	又問之曰、然則何耶、爾為伊利亞乎、曰、非也、曰、爾為彼先知乎、應曰、否、
43001022	故語之曰、爾為誰、使我可復於遣我者、爾言己為何、
43001023	曰、我乃呼於野者之聲云、直主之路、如先知以賽亞所言者、
43001024	其人乃𠵽唎㘔人所遣、
43001025	又問而謂之曰、爾非基督、亦非伊利亞、又非彼先知、為何行浸乎、
43001026	約翰應之曰、我行浸於水、惟有一人立於爾中、爾所不識、彼乃後我而來者、
43001027	即解其鞋帶、我亦不堪焉、
43001028	此事行在約但外之苃大尼、即約翰行浸之處、○
43001029	次日、約翰見耶穌就己、則曰、視哉、上帝之羔也、乃負世之罪者、
43001030	此即我所言後我有人來、乃為我先、以其先我而在也、
43001031	我素不識之、特來行浸於水、致彼顯於以色列耳、
43001032	約翰又證曰、我曾見聖靈似鴿、由天降而居於其上、
43001033	我素不識之、惟遣我行浸於水者、彼語我云、爾見聖靈降而居於其上、此即行浸於聖靈者、
43001034	我曾見而證此乃上帝之子也、○
43001035	又次日、約翰與其門徒中二人復立、
43001036	耶穌遊行焉、約翰顧之曰、視哉、上帝之羔也、
43001037	二門徒聞其言、遂從耶穌、
43001038	耶穌轉身而見其從焉、謂之曰、爾何求耶、語之曰、啦吡、爾居何處、啦吡、譯即云師乎、
43001039	耶穌謂之曰、爾來則見之、遂來見其所居、是日與之同居、時約申正、
43001040	聞約翰言而從耶穌之二人、其一、即西門彼得之兄弟安得烈、
43001041	彼先遇己兄弟西門、謂之曰、我儕遇彌施亞矣、譯、即基督也、
43001042	遂引之就耶穌、耶穌顧之曰、爾乃約翰之子西門、爾將稱磯法、譯即彼得也、○
43001043	次日、耶穌欲往加利利、遇腓立、遂謂之曰、從我、
43001044	夫腓立乃茇賽大人、與安得烈彼得同城
43001045	腓立遇拿但業、謂之曰、摩西於律法、及眾先知所記者、我儕已遇之、即約瑟子拿撒勒人耶穌也、
43001046	拿但業語之曰、能有善物出拿撒勒乎、腓立謂之曰、來觀、
43001047	耶穌見拿但業就己、遂指之曰、視哉、此誠以色列人、內無詭譎者、
43001048	拿但業謂之曰、何由知我、耶穌應之曰、腓立未呼爾之前、爾在無花果樹下我已見爾矣、
43001049	拿但業對曰、啦吡、爾乃上帝之子、爾乃以色列之王也、
43001050	耶穌應之曰、因我語爾、我已見爾在無花果樹下、爾則信乎、爾將見有更大於此事者、
43001051	又語之曰、我誠誠告爾、爾將見天開、而上帝之使者、升降於人子之上矣、
43002001	第三日、在加利利之迦拿、有婚筵、耶穌之母在焉、
43002002	耶穌及其門徒、亦見請赴筵、
43002003	酒既盡、耶穌之母語之曰、彼無酒矣、
43002004	耶穌語之曰、婦歟、我於爾何與、我時未至也、
43002005	其母謂諸役曰、凡彼所語爾者、爾其行之、
43002006	依猶太人潔淨之例、在彼設石甕六、各容水二三桶、
43002007	耶穌謂役曰、以水滿甕、遂滿之、至於甕口、
43002008	又語之曰、挹之攜於司筵者、遂攜之、
43002009	司筵者既嘗變為酒之水、則不知其何自、惟挹水之役知之、司筵者乃呼新郎、
43002010	謂之曰、凡人先設美酒、客飲既酣、方設次者、惟爾則留美酒至今矣、
43002011	此乃耶穌諸兆之始、其行之於加利利之迦拿而顯其榮者、門徒遂信之、○
43002012	此後、耶穌偕其母、與兄弟及門徒、下迦伯農、居彼無多日、○
43002013	猶太人之逾越節近矣、耶穌上耶路撒冷、
43002014	在殿宇遇有賣牛羊鴿者、又有兌錢者坐焉、
43002015	耶穌以繩為鞭、將牛羊悉逐之出殿宇、又傾兌錢者之錢、而翻其桌、
43002016	謂賣鴿者曰、攜此物去、毋以我父之室為貿易之室也、
43002017	門徒遂憶有記云、為爾室之銳志、將吞我矣、
43002018	猶太人遂應而語之曰、爾之行此、則有何兆示我乎、
43002019	耶穌應曰、爾毀此殿、我三日內、復起之、
43002020	猶太人遂曰、此殿之建也、歷四十六年、爾將三日內復起之乎、
43002021	惟彼乃言其身之為殿也、
43002022	故彼由死中復起時、門徒方憶其言此、遂信經及耶穌所語之言焉、○
43002023	當逾越期、耶穌在耶路撒冷、節間、多人觀其所行之奇兆、而信乎其名、
43002024	惟耶穌不以己託於彼、因其知眾人、
43002025	亦不需人證乎人、因其自知人之中藏也、
43003001	有𠵽唎㘔人、名尼哥底母、猶太人之宰也、
43003002	此人夜就耶穌語之曰、啦吡、我儕知爾為師、乃自上帝來者、蓋爾所為之奇兆、若非上帝偕之、莫能為也、
43003003	耶穌應而語之曰、我誠誠告爾、人若非再生、則不能見上帝國
43003004	尼哥底母語之曰、人既老、何能再生、豈能再入母胎而生乎、
43003005	耶穌應曰、我誠誠告爾、人若非由水及靈而生、則不能入上帝國
43003006	由肉而生者肉也、由靈而生者靈也、
43003007	我言爾必重生、勿以為奇、
43003008	夫風任意而吹、爾聞其聲、不知其何來何往、凡由靈而生者亦如是也
43003009	尼哥底母應而語之曰、焉能有此乎、
43003010	耶穌應而語之曰、爾為以色列之師、而不知此乎、
43003011	我誠誠告爾、我儕所知者言之、所見者證之、而爾曹不受我證、
43003012	我語爾地上之事、爾尚不信、若語爾天上之事、爾豈信乎、
43003013	無人曾升於天、惟由天而降者、即在天之人子耳、
43003014	且如摩西舉蛇於野、人子亦必如是見舉、
43003015	俾凡信者、在彼而有永生、
43003016	蓋上帝愛世、甚至予以其獨生之子、俾凡信之者、免淪亡而有永生、
43003017	蓋上帝遣其子入世、非以判世、乃使世由之得救、
43003018	信之者不被判、不信者已判矣、因其不信乎上帝獨生子之名也、
43003019	夫其之判也、即光已入世、而人愛暗過於光、因其所行者惡也、
43003020	蓋凡習於不善者、惡光而不就光、以免其所行者被質責
43003021	惟行真理者就光、以彰其所行、乃在於上帝而行焉、○
43003022	此後、耶穌與其門徒至猶太地、在彼與之同居而行浸、
43003023	約翰亦行浸於近撒林之哀嫩、因彼處有多水、眾至而受浸焉、
43003024	蓋約翰未投於獄也、
43003025	於是約翰之門徒、與一猶太人辯論潔淨之禮、
43003026	遂就約翰、謂之曰、啦吡、昔偕爾在約但外、即爾所證者、今彼行浸、而眾皆就之、
43003027	約翰應曰、非由天予之、則人無所能受、
43003028	爾曹自為我作證、我曾言我非基督、乃奉遣於其前者耳、
43003029	有新婦者、新郎也、新郎之友、立而聽之者、因新郎之聲而喜甚、故我此喜盈滿矣、
43003030	彼必長、我必消、
43003031	自上而來者、在萬有之上、其由地者、乃由地而有、亦由地而言、彼自天而來者、乃在萬有之上、
43003032	彼以所見所聞者證之、而無人受其證、
43003033	受其證者、已加印、證上帝為真實也、
43003034	蓋上帝所遣者、言上帝之語、因予以靈、無限量也、
43003035	父愛子、以萬有付於其手、
43003036	信乎子者有永生、不順子者不見夫生、而上帝之怒、恆居其上矣、
43004001	主既知𠵽唎㘔人、聞己招門徒而行浸、較約翰尤多、
43004002	但耶穌不自行浸、乃其門徒行之、
43004003	遂離猶太、復往加利利
43004004	必由撒瑪利亞經過、
43004005	於是至撒瑪利亞之一城、名敘加、近雅各予其子約瑟之地、
43004006	在彼有雅各井泉、耶穌因行路疲倦、坐於井邊、時約午正、
43004007	有一撒瑪利亞婦來汲水、耶穌謂之曰、予我飲、
43004008	蓋其門徒、已往入城市食物
43004009	撒瑪利亞婦語之曰、爾猶太人也、何求飲於我撒瑪利亞婦乎、蓋猶太人、與撒瑪利亞人、不相往來也
43004010	耶穌應而語之曰、倘爾知上帝所賜、又知向爾言與我飲者為誰、爾必求彼、彼則以生活之水予爾也、
43004011	婦謂之曰、主歟、爾無汲器、井又深、何由得彼生活之水乎、
43004012	爾豈大於我祖雅各乎、彼遺我此井、而己與子及畜皆飲之也、
43004013	耶穌應而語之曰、凡飲此水者、將復渴、
43004014	惟凡飲我所予之水者、永不渴、蓋我所予之水、將於其內、成為水泉、湧至永生也、
43004015	婦謂之曰、主歟以此水予我、俾我不渴、無庸遠來此汲矣、
43004016	耶穌謂之曰、往呼爾夫而來此、
43004017	婦應而語之曰、我無夫、耶穌謂之曰、爾言無夫、是也、
43004018	蓋爾曾有五夫、今所有者亦非爾夫、爾言此誠是也、
43004019	婦謂之曰、主歟、我觀爾乃先知者、
43004020	我祖嘗拜於此山、惟爾曹言、人當拜之處、乃在耶路撒冷、
43004021	耶穌謂之曰、婦歟、爾其信我、時將至矣、爾曹拜父、不在此山、亦不在耶路撒冷、
43004022	爾曹拜爾所不知者、我儕拜我所知者、蓋拯救乃出自猶太人也、
43004023	惟時將至、今是矣、真拜者、將於靈於誠而拜父、蓋父亦尋如是者以拜己、
43004024	上帝乃靈、拜之者、必於靈於誠而拜焉、
43004025	婦謂之曰、我知彌施亞、即稱基督者將至、彼至、必以諸事悉告我儕、
43004026	耶穌謂之曰、我是也、即與爾言者、○
43004027	於是門徒來、奇其與婦言、但無人云、爾何求耶、抑云、爾何與婦言耶、
43004028	婦遂舍其瓶、往入城、語眾人曰、
43004029	來觀一人、即將我凡所行者、悉告我、此得毋基督乎、
43004030	眾遂出城而就耶穌、
43004031	當時、門徒求之曰、請啦吡食
43004032	曰、我有糧以食爾所不知者、
43004033	門徒遂相語曰、得毋有人供之食乎、
43004034	耶穌謂之曰、遵行遣我者之旨而畢其工、即我糧也
43004035	爾豈不曰、尚有四月而穫時至乎、我語爾、舉目觀田、已黃而可穫矣、
43004036	穫者得工值、而收實至永生、使播者穫者同樂也、
43004037	蓋諺所云、彼播此穫、於是真矣、
43004038	我曾遣爾穫爾所未勞者、他人既勞、而爾曹繼其所勞者也、○
43004039	彼城有多撒瑪利亞人信之、乃因婦所證之言云彼以我凡所行者悉告我矣、
43004040	故撒瑪利亞人就耶穌時、求其偕居、遂居彼二日、
43004041	緣其所言、而信者尤眾謂
43004042	婦曰我儕今非因爾言而信、乃親自聞之、而知此誠世之救者也、○
43004043	二日後、去彼而往加利利、
43004044	蓋耶穌自證云、先知者在故土不見尊焉、
43004045	既入加利利、加利利人接之、因曾見其於節期在耶路撒冷所行諸事、蓋彼等亦往赴節也、○
43004046	耶穌復至加利利之迦拿、即其以水變酒之處、有一王臣、其子病在迦伯農、
43004047	聞耶穌自猶太至加利利、遂往就之、求之下而醫其子、蓋將死矣、
43004048	故耶穌語之曰、若不見奇兆異蹟、爾曹固不信也、
43004049	王臣謂之曰、主歟、乘我小子未死、請下焉、
43004050	耶穌謂之曰、往哉、爾子生矣、其人信耶穌所語之之言而往、
43004051	方下時、其僕數人遇之、告以其子生矣、
43004052	遂問其何時始愈、彼曰、昨日未時熱退
43004053	其父則知其時、正耶穌言爾子生矣之時也、其人則信、舉家亦然
43004054	耶穌自猶太至加利利所行奇兆、此其二也、
43005001	此後有猶太人節期、耶穌上耶路撒冷、
43005002	在耶路撒冷、近羊門、有一池、希百來方言曰茇士大、池有五廊、
43005003	廊中臥病者、瞽者、跛者、枯者多人、
43005005	在彼有一人、患病三十八年、
43005006	耶穌見其偃臥、而知病已久、謂之曰、爾欲得愈乎、
43005007	病者應之曰、主歟、水動時、我無人置我下池、我來時、他人先我而下矣
43005008	耶穌謂之曰、起、取爾榻而行、
43005009	其人即愈、取其榻而行、○
43005010	是日乃安息日也、故猶太人謂得愈者曰、乃安息日也、爾取榻不可也、
43005011	應之曰、彼愈我者謂我曰、取爾榻而行、
43005012	問之曰、語爾取榻而行者誰乎、
43005013	得愈者不知其為誰、蓋耶穌避矣、因其處人多也、
43005014	後、 耶穌遇之於殿宇、謂之曰、爾已得愈、勿再犯罪、恐有尤甚者及爾、
43005015	其人往告猶太人、以愈之者耶穌也、
43005016	故猶太人窘逐耶穌、因其行此於安息日也、
43005017	耶穌應之曰、我父至今行事、我亦行事焉、
43005018	是故猶太人益尋何以殺之、因其不但犯安息日、且謂上帝為己父、以己與上帝平等也、○
43005019	故耶穌應而語之曰、我誠誠告爾、子若非見父行之、則由己無所能行、蓋凡父所行者、子亦如是行之、
43005020	因父愛子、以己所行者皆示之、且將以大於此者示之、使爾奇異、
43005021	蓋如父起死者而甦之、子亦如是甦其所欲者、
43005022	蓋父亦不判人、惟以判事悉付子、
43005023	使眾皆尊子如尊父然、不尊子者、即不尊遣之之父也、
43005024	我誠誠告爾、凡人聽我道、而信遣我者、則有永生、不至於判、乃已出死入生也、
43005025	我誠誠告爾、時將至、今是矣、死者將聞上帝子之聲、而聞者必生、
43005026	蓋如父在己有生、其予子在己有生亦如是、
43005027	且予之權以行判、因其為人之子也、
43005028	勿以此為奇、時將至、凡在墓內者、必聞其聲而出、
43005029	行善者、乃至得生之復起、習不善者、乃至見判之復起、○
43005030	我由己無所能行、我依所聞而判焉、我之判亦義、因我不求己旨、乃求遣我者之旨也、
43005031	我若為己作證、則我證非真、
43005032	別有為我作證者、我知其證我者真也、
43005033	爾曾遣人就約翰、而彼已為真理作證、
43005034	然我所受之證、非自夫人、但我言此、俾爾得救耳、
43005035	彼乃燈、燃且明也、而爾願暫樂其光、
43005036	然我有證、大於約翰者、蓋父所予我成之事、即我所行者、此乃證我為父所遣者也、
43005037	遣我之父、彼曾為我作證、爾從未聞其聲、亦未見其形、
43005038	爾無其道居於爾衷、蓋其所遣者、爾不信之矣、
43005039	爾考察諸經、意其中有永生、而為我作證者此也、
43005040	惟爾不欲就我以得生、
43005041	我不受榮於人、
43005042	然我識爾、於爾衷無有上帝之愛焉、
43005043	我於我父之名而來、爾不接我、若有他人於己名而來、爾則接之、
43005044	爾曹互相受榮、惟自獨一之上帝而來之榮、爾不求焉、何能信乎、
43005045	勿意我將訟爾於父、有一訟爾者、即爾所仰望之摩西也、
43005046	蓋爾若信摩西、則必信我、因其論我而書焉、
43005047	爾若不信其書、豈信我言乎、
43006001	此後、耶穌渡加利利海、即底庇哩亞海、
43006002	有群眾從之、因見其於病者所行之諸兆也、
43006003	耶穌登山、偕門徒坐於彼、
43006004	夫逾越節、即猶太人之節近矣、
43006005	於是耶穌舉目、見群眾就之、謂腓立曰、我儕何由市餅、俾此眾食乎、
43006006	其言此者、乃以試之、蓋自知所將行也、
43006007	腓立應之曰、二十兩銀之餅、使之各得少許、亦不足也、
43006008	門徒中一人、乃西門彼得之兄弟安得烈、謂耶穌曰、
43006009	在此一童子、有麰麥餅五、魚二、但以此予眾、何足乎、
43006010	耶穌曰、令其人坐、彼處草多、人遂皆坐、數約五千、
43006011	於是耶穌取其餅、既祝謝、遂分予坐者、魚亦如之、乃隨眾所欲、
43006012	眾既飽、耶穌謂門徒曰、拾所擘者之餘、免有遺棄、
43006013	遂將所擘五麰麥餅、即眾所食餘者、拾之、而盈十二筐焉、
43006014	故其人見所行之奇兆、則曰、是誠當入世之先知也、○
43006015	耶穌知眾將至、欲強執之、使之為王、遂獨自復退於山焉、○
43006016	及暮、其門徒下至海濱、
43006017	登舟、欲渡海往迦伯農、既昏、耶穌尚未至、
43006018	風大吹、海浪起、
43006019	於是門徒既鼓櫂、約行十里八里、觀耶穌履海面、漸近於舟、則懼、
43006020	耶穌謂之曰、是我也、勿懼、
43006021	門徒遂願接之登舟、舟即至所往之處、○
43006022	明日、立海對岸之眾、見在彼無他小舟、惟一而已、又見耶穌不與門徒登舟、惟門徒自往耳、
43006023	然有數小舟、由底庇哩亞來、近主祝謝後、眾食餅之處、
43006024	故群眾見耶穌與門徒皆不在、乃登彼數小舟、至迦伯農尋耶穌、
43006025	既遇之於海之對岸、則語之曰、啦吡、爾何時至此、
43006026	耶穌應之曰、我誠誠告爾、爾曹尋我、非因見奇兆、乃因食餅而飽耳、
43006027	勿為將壞之糧而勞、當為存至永生之糧而勞、即人子所將予爾者、蓋父即上帝、曾加印於彼矣、
43006028	眾遂語之曰、我當何為以作上帝之工乎、
43006029	耶穌應而語之曰、信其所遣者、此即上帝之工也、
43006030	眾語之曰、爾何行以為兆、使我見而信爾乎、爾何所為乎、
43006031	昔我祖在野食嗎嗱、如所記云、以由天之餅予之食也、
43006032	耶穌謂之曰、我誠誠告爾、非摩西予爾由天之餅、惟我父予爾由天之真餅、
43006033	蓋上帝之餅、乃由天降、而賜生於世者也、
43006034	眾遂語之曰、主歟、常以此餅賜我、
43006035	耶穌語之曰、我乃生命之餅、就我者必不饑信乎我者永不渴、
43006036	然我曾語爾、爾已見我、而仍不信、
43006037	凡父所予我者、將皆就我、凡就我者、我決不逐之出、
43006038	蓋我由天降、非行己旨、乃行遣我者之旨耳、
43006039	夫遣我者之旨、即凡其所予我者我無失其一、惟於末日皆復起之也
43006040	我父之旨、即凡見子而信之者皆有永生、而我於末日復起之也、○
43006041	猶太人因耶穌言我乃由天降之餅、故囁議之、
43006042	又曰、此非約瑟之子耶穌乎、其父母乃我所識者、今何言我由天降耶、
43006043	耶穌應而語之曰、毋共囁議也
43006044	若非遣我來之父引之、則無人能就我、就我者、我將於末日復起之
43006045	先知之記有云、彼將皆蒙上帝之教矣、故凡聽於父而學者則就我、
43006046	非謂有人曾見父、惟由於上帝者斯已見父也、
43006047	我誠誠告爾、信者有永生、
43006048	我乃生命之餅、
43006049	爾祖在野食嗎嗱、亦死矣、
43006050	惟此乃由天降之餅、俾人食之而不死、
43006051	我乃生活之餅、由天降者也、人若食此餅、則生至永世、且我所將予之餅、即我之肉、為世之生而予者、○
43006052	猶太人因此相爭曰、斯人焉能以其肉予我食乎
43006053	故耶穌語之曰、我誠誠告爾、爾若不食人子之肉、不飲其血、則爾內無生也、
43006054	食我肉、飲我血者有永生、末日我將復起之、
43006055	蓋我肉乃食之實、我血乃飲之實
43006056	食我肉、飲我血者居於我、我亦居於彼、
43006057	如生活之父遣我、且我因父而生、如是、食我者亦將因我而生也、
43006058	此即由天降之餅、非如乃祖之食而亦死、食此餅者、必生至永世矣、
43006059	耶穌在迦伯農教誨於會堂而言此也、○
43006060	門徒聞此、多有云、難哉斯言、誰能聽之、
43006061	耶穌心知門徒因此囁議、則語之曰、此使爾傾跌乎、
43006062	況爾將觀人子上昇其在先之所乎、
43006063	夫甦之者靈也、肉則無益、我語爾之言、靈也、生也、
43006064	然爾中有不信者矣、蓋耶穌自始知不信者為誰、將付之者為誰、
43006065	又曰、因此、我曾語爾云、非我父予之、則無人能就我也、○
43006066	由是、其門徒多有退者、不復偕之行、
43006067	故耶穌語十二徒曰、爾亦欲去乎、
43006068	西門彼得應之曰、主歟、我將往就誰耶、爾有永生之言也、
43006069	我儕曾言、且知爾乃上帝之聖者矣、
43006070	耶穌應之曰、我豈非選爾十二人、而爾中一為魔鬼乎、
43006071	其言此、乃指迦略人西門之子猶大也、蓋彼為十二徒之一、將付耶穌者、
43007001	此後、耶穌周行加利利、不欲行於猶太、因猶太人尋何以殺之也、
43007002	時、猶太人之節、即構廬節近矣、
43007003	故其兄弟語之曰、去此往猶太、使爾門徒、亦見爾所行諸事、
43007004	蓋無有人行事於隱密、而自求顯明者、爾若行此、當自顯於世矣、
43007005	蓋即其兄弟亦不之信也、
43007006	故耶穌謂之曰、我時未至、惟爾時則恆便矣、
43007007	世不能惡爾、惟惡我、因我證其所行者惡也、
43007008	爾可上赴此節、我未上赴此節、因我時未滿也、
43007009	既與之言此、則仍居加利利、○
43007010	其兄弟既上赴節、耶穌亦上、不昭然、乃若隱然、
43007011	猶太人於節期尋之、曰、彼安在耶、
43007012	眾人為之多囁議、有曰善人也、有曰否、乃迷惑眾耳、
43007013	但無人侃然言之、懼猶太人故也、○
43007014	當節期中、耶穌登殿宇教誨焉、
43007015	猶太人遂奇異曰、此人未學、何由識書、
43007016	耶穌應之曰、我之教誨、非屬己、乃屬遣我者也、
43007017	若有人願行其旨、則知此教誨或由上帝、或我由己而言、
43007018	由己而言者、乃求己之榮、惟求遣之者之榮、其人乃真、其內無不義矣、
43007019	摩西豈不以律法予爾、而爾中無一人行律法乎、何為尋以殺我耶、
43007020	眾應曰、爾有鬼矣、誰尋以殺爾、
43007021	耶穌應而語之曰、我曾行一事、爾皆以為奇、
43007022	摩西以割禮授爾、然非由摩西、乃由列祖、而爾在安息日行割禮於人、
43007023	人若在安息日受割禮、免廢摩西律法、則我在安息日、使一人全愈、爾因此怒我乎、
43007024	勿依外貌而判、惟以義判而判也、○
43007025	於是耶路撒冷之人有曰、此非眾所欲殺者乎、
43007026	視哉、其侃然而言、而眾無所語之、得毋諸宰實知此為基督歟、
43007027	然此人我知其所自、惟基督之來、無人知其所自也、
43007028	故耶穌在殿宇教誨、呼曰、爾知我、亦知我所自、我非擅自而來、但遣我者乃真、爾不知之、
43007029	惟我知之、蓋我由彼、而彼遣我也、
43007030	眾遂尋何以執之、然無人下手、因其時未至耳、
43007031	眾中多有信之、曰、基督若來、其所行之奇兆、豈多於此人所行者乎、
43007032	𠵽唎㘔人聞眾以此議之、祭司諸長、與𠵽唎㘔人、則遣役以執之、
43007033	故耶穌曰、我尚有片時偕爾、後將歸於遣我者、
43007034	爾將尋我而不遇、我之所在、爾不能至也、
43007035	猶太人遂相語曰、彼將何往、致我不遇之、豈欲就散處於希臘人中者、而教希臘人乎、
43007036	彼所言爾將尋我而不遇、我之所在、爾不能至者、此言何也、○
43007037	當節之末日、即大日也、耶穌立而呼曰、若有渴者、可就我而飲、
43007038	信我者、如經所言、將有生活水之河、由其腹而流焉、
43007039	耶穌言此、指信之者所將受之聖靈、蓋當時聖靈未賜、因耶穌未得榮也、
43007040	眾聞此言、有曰、此誠彼先知也、
43007041	有曰、此乃基督、又有曰、基督豈由加利利出乎、
43007042	經不云基督由大衛之裔、出茇利恆、即大衛所居之村乎、
43007043	於是眾因之而分爭、
43007044	其中有欲執之者、而無人下手、○
43007045	役歸、就祭司諸長、及𠵽唎㘔人、彼則語之曰、何不攜之來乎、
43007046	役應曰、從未有人如是而言也、
43007047	𠵽唎㘔人應之曰、得毋爾亦迷惑乎、
43007048	諸宰與𠵽唎㘔人中、豈有信之者乎、
43007049	但此眾不識律法者、見詛也、
43007050	中有尼哥底母、即昔就耶穌者、謂之曰、
43007051	未先聽其言、而知其所行、我律法豈判之乎、
43007052	眾應而語之曰、爾亦由加利利乎、爾可考而見、無先知由加利利起也、
43008001	於是人各歸其家、而耶穌往橄欖山、
43008002	清早、復至殿宇、民皆就焉、耶穌坐而教之、
43008003	士子與𠵽唎㘔人、攜一行淫時被執之婦至、既置之於中、
43008004	遂謂之曰、師乎、此婦正在犯淫時被執、
43008005	摩西於律法中命我儕云、如此之婦、宜擊以石、爾論之何言耶、
43008006	言此以試耶穌、欲得所以訟之之隙、耶穌遂屈身以指畫地、
43008007	彼仍問不已、耶穌乃伸起而語之曰、爾中無罪者、可先以石擊之、
43008008	又屈身以指畫地、
43008009	眾聞之、自老至少、一一皆出、遺耶穌獨在、而婦仍在於中、
43008010	耶穌伸起、語婦曰、婦歟、彼眾安在、無人定爾罪乎、
43008011	曰、主歟、無有、耶穌曰、我亦不定爾罪、往哉、今而後勿再犯罪也、○
43008012	耶穌又語眾曰、我乃世之光、從我者不行於暗、惟將有生命之光也、
43008013	𠵽唎㘔人遂語之曰、爾為己作證、爾證非真、
43008014	耶穌應曰、我雖為己作證、我證亦真、蓋我知我何來何去、爾不知我何來何去、
43008015	爾依肉體而判人、惟我不判人、
43008016	然我雖判人、我之判乃真、蓋非我獨在、惟我與遣我之父耳、
43008017	且爾之律法有載云、二人之證為真、
43008018	為己作證者我也、遣我之父、亦為我作證焉、
43008019	眾遂謂之曰、爾父安在、耶穌應曰、爾不識我、亦不識我父、爾若識我、則亦識我父矣、
43008020	耶穌在殿宇、教誨、於庫中、言此、而無人執之、因其時未至耳、○
43008021	耶穌又語眾曰、我往矣、爾將尋我、爾必於爾罪而死、我之所往、爾不能至也、
43008022	猶太人曰、彼言我之所往、爾不能至、得毋將自殺乎、
43008023	耶穌謂之曰、爾曹由於下、我乃由於上、爾曹由於此世我非由於此世、
43008024	我故謂爾云、爾必於爾罪而死、蓋爾不信、我即是也、爾必於爾罪而死矣、
43008025	眾遂謂之曰、爾為誰、耶穌曰、即我自始所與爾言者也、
43008026	我有多端、論爾判爾、但遣我者乃真、我所聞於彼者、則言之於世、
43008027	眾不知其乃指父而言、
43008028	耶穌遂曰、爾舉人子時、必知我即是也、亦知我所行、無一由己、惟我言此、乃如父所教我者、
43008029	遣我者偕我、不遺我獨在、因我常行其所悅者也、
43008030	當言此之時、多人信之、○
43008031	耶穌謂已信己之猶太人曰、爾若恆居於我道、則誠為我門徒也、
43008032	爾將識真理、而真理必使爾自由、
43008033	眾應之曰、我儕乃、亞爸拉罕之裔、從未為人奴爾何云使爾得自由乎、
43008034	耶穌應之曰、我誠誠告爾、凡犯罪者、罪之奴也、
43008035	夫奴不永居於家、惟子永居焉、
43008036	故若子使爾自由、爾則誠自由矣、
43008037	我知爾為亞爸拉罕之裔、但爾尋何以殺我、因我道不運行於爾中也、
43008038	我所見於我父者、我則言之、爾所聞於爾父者、爾則行之、
43008039	眾應而語之曰、我之父乃亞爸拉罕也、耶穌謂之曰、爾若亞爸拉罕之子、必行亞爸拉罕所行、
43008040	今我乃以所聞於上帝之真理語爾之人、而爾竟尋何以殺我、此非亞爸拉罕所行者、
43008041	爾行爾父所行耳、眾語之曰、我儕非由姦而生、我惟有一父、即上帝也、
43008042	耶穌語之曰、若上帝為爾父、爾則愛我、因我由上帝出而至、非擅自而來、乃上帝遣我也、
43008043	爾不明我言、何也、實因不能聽我道耳、
43008044	爾乃由於爾父、即魔鬼也、爾父之慾、爾欲行之、彼自始為殺人者、不立於真理、因其內無真理矣、彼言謊、乃由己所有而言、蓋彼為謊者、且為謊者之父也、
43008045	惟因我言真理、爾則不信我、
43008046	爾中誰以罪質責我乎、我若言真理、爾何不信我耶、
43008047	其由於上帝者、聽上帝之言、爾之所以不聽、因爾非由於上帝也、
43008048	猶太人應而語之曰、我言爾為撒瑪利亞人、且有鬼者、豈不妙哉、
43008049	耶穌應曰、我非有鬼、惟尊我父、爾辱我耳、
43008050	我不求己榮、有一求、且判者也、
43008051	我誠誠告爾、人若守我道、則永不見夫死、
43008052	猶太人語之曰、今我知爾有鬼、亞爸拉罕已死、眾先知亦然、惟爾云、人若守我道、則永不嘗夫死、
43008053	爾豈大於我祖亞爸拉罕乎、彼已死、眾先知亦死、爾自居何等耶、
43008054	耶穌應曰、我若自榮、我榮則無有矣、榮我者乃我父、即爾所言為爾之上帝者、
43008055	爾未識之、惟我識之、若我言不識之、則我為謊者如爾、但我識之而守其道也、
43008056	爾祖亞爸拉罕、以將見我日為樂、且見之而喜矣、
43008057	於是猶太人語之曰、爾年未五十、曾見亞爸拉罕乎、
43008058	耶穌語之曰、我誠誠告爾、亞爸拉罕未生、我自有矣、
43008059	故眾取石以擊之、耶穌自隱而出殿宇、
43009001	經行時、見一人生而瞽者、
43009002	門徒遂問之曰、啦吡、斯人生而瞽、誰犯罪、斯人乎、抑其父母乎、
43009003	耶穌應曰、非斯人犯罪、亦非其父母、惟於彼以顯上帝之作為耳、
43009004	時尚晝、我儕必行遣我者之行、夜將至、則無人能行事矣、
43009005	我在世時、乃世之光也、
43009006	既言此、唾於地、以唾和泥、以泥塗其目、
43009007	語之曰、往洗於西羅諳池、西羅諳、譯即奉遣也、彼遂往洗、得見而返、
43009008	其鄰人與素見其為乞者、曰、此非坐而乞者乎、
43009009	有曰、是彼也、有曰、非也、似彼耳、彼則曰、我是也、
43009010	眾遂語之曰、爾目如何得啟、
43009011	應曰、其人名耶穌者、和泥塗我目、語我云、往西羅諳而洗、我遂往洗而得見、
43009012	眾語之曰、其人安在、曰、不知也、○
43009013	眾攜素為瞽者至𠵽唎㘔人、
43009014	夫耶穌和泥而啟其目之日、乃安息日也、
43009015	故𠵽唎㘔人亦問其如何得見、其人語之曰、彼以泥置於我目、我則洗而得見焉、
43009016	故𠵽唎㘔人中有曰、此人不守安息日、非自乎上帝也、有曰、罪人焉能行如此之奇兆乎、其中於是分爭、
43009017	眾復謂瞽者曰、彼既啟爾目、爾謂其人何如、曰、乃先知也、
43009018	猶太人不信其素為瞽而得見、迨呼得見者之父母、
43009019	而問之曰、此爾子、即爾所謂生而瞽者乎、若然、今何如得見耶、
43009020	其父母應曰、是我子也、生而瞽、我知之、
43009021	今如何得見、我則不知、誰啟其目、我亦不知、彼長矣、可問之、彼將自言也、
43009022	其父母言此、因懼猶太人耳、蓋猶太人已有約定、若有人認耶穌為基督者、必見逐出會堂、
43009023	故其父母曰、彼長矣、可問之也、
43009024	眾乃復呼素為瞽者、語之曰、爾當歸榮於上帝、我知此人乃罪人也、
43009025	遂應曰、其為罪人與否、我不知、祇知一事、即我昔瞽而今見耳、
43009026	眾遂語之曰、彼於爾何為、如何啟爾目、
43009027	應之曰、我已告爾、而爾不聽、何欲復聽之、得毋爾曹亦欲為其門徒乎、
43009028	眾詈之曰、爾乃其門徒、我儕則摩西之門徒也、
43009029	上帝與摩西言、我所知也、但此人也、我則不知其何自、
43009030	其人應而語之曰、彼啟我目、爾不知其何自、是則奇矣、
43009031	我知上帝不聽罪人、惟人若敬拜上帝而行其旨、上帝則聽之、
43009032	自始世以來、未聞生而瞽者、人曾啟其目焉、
43009033	斯人若非自乎上帝、則無所能為也、
43009034	眾應而語之曰、爾之生也、全在罪中、爾而教我乎、遂逐之出、○
43009035	耶穌聞其逐之出、既遇之、則曰、爾信上帝之子乎、
43009036	應曰、主歟、其為誰、俾我可信之、
43009037	耶穌語之曰、爾曾見之、今與爾言者是也、
43009038	曰、主歟、我信矣、遂拜之、
43009039	耶穌曰、我為判而入此世、使不見者得見、而見者反為瞽、
43009040	偕在之𠵽唎㘔人聞此言、則語之曰、得毋我儕亦瞽乎、
43009041	耶穌語之曰、爾曹若瞽、則無罪、今爾云我見、則爾罪尚存也、
43010001	我誠誠告爾、入羊牢、不由其門、而由他處踰者、竊也、盜也、
43010002	由門入者、乃羊之牧也、
43010003	守門者為之啟、羊聽其聲、遂按名呼己羊而引之出、
43010004	既悉出己羊、則先之而行、羊皆從之、因識其聲也、
43010005	決不從外人、乃逃之、因不識外人之聲也、
43010006	耶穌以此譬語眾、而眾不知其所語之為何、○
43010007	故耶穌復語之曰、我誠誠告爾、我即羊之門、
43010008	凡先我而來者、竊也、盜也、然羊不聽之、
43010009	我即門也、若有由我入者、則必得救、且出入而得芻、
43010010	竊至、無非欲竊欲殺欲滅、我至、使之有生、且有餘裕焉、
43010011	我乃良牧、良牧者為羊捐生、
43010012	為傭人、非羊之牧、羊非己羊者、見狼至、棄羊而逃、狼則攫羊而散其群矣、
43010013	皆因其為傭、而不以羊為意耳、
43010014	我乃良牧、我識屬我者、屬我者亦識我、
43010015	如父識我、而我識父然、且我為羊捐生矣、
43010016	我別有羊、非由此牢者、我亦必引之來、彼將聽我聲、致成為一群一牧矣、
43010017	故父愛我、蓋我捐我生、以復取之、
43010018	無人奪之於我、惟我自捐之也、我有權捐之、亦有權復取之、斯命、我受於我父也、○
43010019	因此言、猶太人中復有分爭、
43010020	其中有多人曰、彼有鬼而狂、何為聽之乎、
43010021	又有曰、此非鬼附者之言也、鬼豈能啟瞽者之目乎、○
43010022	在耶路撒冷、有重脩殿節、乃冬時也、
43010023	耶穌遊於殿宇、在所羅門之廊、
43010024	猶太人環而語之曰、爾使我心猜疑、幾何時乎、爾若為基督、可明告我、
43010025	耶穌應之曰、我曾告爾、而爾不信、我於我父之名所行諸事、此為我證也、
43010026	然爾不信、因爾非由於我羊也、
43010027	我羊聽我聲、我亦識之、而彼從我、
43010028	我亦予之以永生、彼永不淪亡、並無有能攫之於我手、
43010029	我父以彼予我者、乃大於萬有、無有能攫之於父手、
43010030	我與父一也、
43010031	猶太人復取石欲擊之、
43010032	耶穌應之曰、我由我父、以多善事示爾、其中爾因何事而以石擊我乎、
43010033	猶太人應之曰、我以石擊爾、非因善事、乃因僭讟、以爾乃人也、而自以為上帝
43010034	耶穌應之曰、爾律法中、豈不載云、我言爾曹為上帝乎、
43010035	夫經不能廢也、若謂承上帝之道者為上帝、
43010036	則父所聖、而遣之入世者、言我為上帝之子、爾因此云、僭讟乎哉、
43010037	若我不行我父之行則勿信我、
43010038	若行之、雖不信我、則信其行、俾爾知且明父在於我、我亦在於父焉、
43010039	眾人又尋何以執耶穌、彼乃脫其手而去、○
43010040	復往約但外、至約翰首先行、浸之處居焉、
43010041	人多就之、且曰、約翰固未行奇兆、惟約翰凡所言指此人者、皆真也、
43010042	在彼、有多人信之、
43011001	有病者拉撒路、屬茇大尼、即瑪利亞及其姊妹瑪他之村、
43011002	此瑪利亞、即曾以香膏沐主、以髮拭主足者、其兄弟拉撒路病也、
43011003	姊妹二人、故遣人就耶穌曰、主、爾所愛者、有病矣、
43011004	耶穌聞之曰、此病不致死、乃為上帝之榮、俾上帝之子、以是而得榮也、
43011005	夫耶穌愛瑪他、與其姊妹、及拉撒路、
43011006	既聞其病、於所在之處仍居二日、
43011007	此後、乃謂門徒曰、我儕可復往猶太
43011008	門徒謂之曰、啦吡、猶太人近尋擊爾以石、而爾尚復往彼乎、
43011009	耶穌應曰、晝非有六時乎、人若晝行、則不傾跌、因見此世之光也、
43011010	若夜行、則將傾跌、因光不在其內也、
43011011	既言此、又謂之曰、我儕之友拉撒路睡矣、我往醒之、
43011012	門徒遂語之曰、主歟、彼若睡則將見救矣、
43011013	耶穌所言、乃謂其死、而門徒意其謂寢而睡也、
43011014	故耶穌明語之曰、拉撒路死矣、
43011015	我不在彼、則為爾故而喜、使爾得信也、然我儕其往就之、
43011016	多瑪稱低土瑪者、語同為門徒者曰、我儕亦往、與之同死、○
43011017	耶穌既至、知拉撒路葬於墓已四日矣、
43011018	茇大尼近耶路撒冷、相去約有五里、
43011019	有猶太多人、已就瑪他瑪利亞、為其兄弟而唁慰之、
43011020	瑪他聞耶穌至、遂出迎之、瑪利亞仍坐於室、
43011021	瑪他語耶穌曰、主歟、倘爾在此、我兄弟則不死、
43011022	然我今亦知之、爾凡所求於上帝者、上帝莫不予爾、
43011023	耶穌謂之曰、爾兄弟將復起、
43011024	瑪他謂之曰、我知末日復起時、彼將復起也、
43011025	耶穌曰、復起者我、生也者亦我、信我者雖死必生、
43011026	凡生而信我者永不死、爾信此乎、
43011027	曰、主歟、然也、我已信爾乃基督、即上帝之子、所當來入世者也、
43011028	既言此、遂往、隱呼其姊妹瑪利亞謂之曰、師在此、而召爾矣、
43011029	瑪利亞聞此、速起就之、
43011030	時、耶穌尚未入村、仍在瑪他迎之之處、
43011031	偕瑪利亞在室、而唁慰之、猶太人、見其速起而出、則隨之、意其往墓以哭耳、
43011032	瑪利亞至耶穌所在之處、見之、則伏其足下、謂之曰、主歟、倘爾在此、我兄弟則不死、
43011033	耶穌見其哭、又見同來之猶太人亦哭、則於靈感怒、內自擾動、
43011034	曰、爾置之何處、謂之曰、主歟、來觀、
43011035	耶穌泣、
43011036	猶太人故曰、視哉、其愛此人為何如耶、
43011037	惟其中有曰、彼曾啟瞽者之目、豈不能使此人不死乎、
43011038	耶穌復內自感怒、至墓、墓乃洞、有石置焉、
43011039	耶穌曰、去其石、死者之姊妹瑪他謂之曰主歟、今臭矣、蓋已四日也、
43011040	耶穌謂之曰、我豈不語爾云、爾若信、將見上帝之榮乎、
43011041	眾遂去其石、耶穌仰目曰、父歟、我謝爾、因爾已聽我、
43011042	我知爾常聽我、但我言此、乃為環立之眾、使其信爾遣我也、
43011043	既言此、遂大聲而呼曰、拉撒路出、
43011044	死者遂出、手足束以布、面裏以巾、耶穌謂眾曰、解之、俾其去也、○
43011045	就瑪利亞之猶太人、見耶穌所行之事者、多信之、
43011046	但其中有就𠵽唎㘔人、以耶穌所行諸事告之、○
43011047	故眾祭司長與𠵽唎㘔人集議會、曰、此人多行奇兆、我儕將何為耶、
43011048	若我如此容彼、眾必皆信之、則羅馬人將至、奪我土地人民矣、
43011049	其中一人、即該亞法、是年為祭司長者、語眾曰、爾曹絕無所知也、
43011050	亦不思一人為民而死、使舉國免亡、乃爾曹之益也、
43011051	其言此、非由於己、乃因是年為祭司長、則預言耶穌將為此民死、
43011052	且不祇為此民、又將使上帝散處之諸子集於一也、
43011053	自是日而後、眾議謀以殺之、○
43011054	故耶穌不復顯行於猶太人中、乃離彼往近野之地、至一邑、名以法蓮、偕門徒居焉、
43011055	猶太人、逾越節近矣、在節前、有多人由鄉間上耶路撒冷、以自潔也、
43011056	遂尋耶穌、且立於殿宇、相語曰、爾意若何、或其不赴節乎、
43011057	眾祭司長、與𠵽唎㘔人、曾出令云、若有人知耶穌所在、則明告以俾執之、
43012001	故耶穌於逾越節前六日、至茇大尼、乃拉撒路所居、拉撒路、即耶穌從死中所起者、
43012002	在彼、人遂為之設筵、瑪他役事焉、而拉撒路為同席者之一、
43012003	瑪利亞以真甘松香至貴之膏一斤、膏耶穌足、以己髮拭其足、膏香滿室、
43012004	門徒之一、乃加略人猶大、即將付之者、遂曰、
43012005	何不以此膏賣銀三十兩、以給貧乏乎、
43012006	其言此、非因以乏為意、惟因其為竊、且管錢箱取所貯耳、
43012007	耶穌遂曰、聽其存之、至我被葬之日、
43012008	蓋爾常有貧者偕爾、惟爾不常有我也、○
43012009	猶太庶民得知耶穌在彼、則至、不但為耶穌故、亦欲得見其從死中所起之拉撒路、
43012010	惟祭司諸長相議、將並欲殺拉撒路、
43012011	蓋猶太人、多因之往而信耶穌也、○
43012012	次日、來赴節之群眾、既聞耶穌將至耶路撒冷、
43012013	遂取椶青出迎之、呼曰、哬𠾎哪於主名而來之以色列王、見祝頌也、
43012014	耶穌遇一小驢、遂乘之、如記所云
43012015	郇之女乎、勿懼、視哉、爾王來兮、乘彼驢駒
43012016	門徒初不明此言、惟耶穌既得榮時、方憶記有斯言言及之、而眾果行斯事於彼也、
43012017	耶穌呼拉撒路出墓、令其從死中而起之時、偕之之眾、乃為之作證
43012018	眾聞其已行此奇兆故往迎之、
43012019	𠵽唎㘔人相語曰、可觀爾一無所濟、視哉、舉世皆從之矣、○
43012020	當節期、上拜者之中、有希臘數人、
43012021	其人就加利利之茇賽大人腓立、請曰、主、我儕欲見耶穌、
43012022	腓立來告安得烈安得烈與腓立來告耶穌、
43012023	耶穌應之曰、人子得榮之時至矣、
43012024	我誠誠告爾、粒麥不落於地而死、則獨存而已、若死、則結實多也、
43012025	愛己之生命者、喪之、惡己之生命於此世者、必保之至永生
43012026	人若役事我、則當從我、我之所在、我役亦將在彼、人若役事我、我父必尊之、
43012027	今我魂擾矣、我將何言乎、父歟、救我脫於斯時、然我為此而至斯時矣、
43012028	父歟、願爾榮爾名、遂自天有聲云、我已榮之、且將再榮之、
43012029	旁立之眾聞之、謂為雷也、有曰、使者與之言也、
43012030	耶穌應之曰、此聲非為我故而來、乃為爾也、
43012031	今則此世受判、今此世之君亦將見逐、
43012032	我若見舉離地、則必引眾皆就我矣、
43012033	其言此、乃兆示己將如何而死也、
43012034	眾遂應之曰、我聞律法有云、基督永存、爾何言人子必見舉乎、此人子誰耶、
43012035	耶穌遂應之曰、光在爾中、尚有片時、爾當乘有光而行、免暗及爾、彼行於暗者、不知所往矣、
43012036	爾尚有光時、則當信乎光、致成為光之子也、耶穌言此、遂往自隱乎眾、○
43012037	耶穌雖於眾前行奇兆若此之多、人猶不信之、
43012038	以應先知以賽亞之言云、主歟、我所傳聞、信之者誰、王之臂力、顯於誰乎、
43012039	眾之所以不能信者、乃因以賽亞復有云、
43012040	主瞽其目、頑其心、免其目見而心悟、轉回而我醫之、
43012041	以賽亞因見主之榮、乃論及之而言此也、
43012042	然宰者亦多有信之、但因𠵽唎㘔人、故不認免見逐出會堂、
43012043	蓋其好人之榮、過於上帝之榮也、○
43012044	耶穌呼曰、信我者非信我、乃信遣我者、
43012045	且見我、即見遣我者也、
43012046	我乃光來入世、使凡信我者、弗居於暗、
43012047	人若聞我言而不守之者、我不判之、蓋我來、非以判世、乃以救世耳、
43012048	棄我而不納我言之人、則有判之者、即我所言之道也、末日判之者此也、
43012049	蓋我非由己而言、乃遣我之父、以所當語所當言者命我、
43012050	我知其命乃永生、故我所言乃如父嘗語我者而言之也、
43013001	逾越節前、耶穌知其離世歸父之時至、既愛在世之屬己者、則愛之至終、
43013002	席間、魔鬼既以付耶穌之意、置於加略人西門子猶大之心、
43013003	耶穌知父已將萬物付於己手、且知己曾出自上帝、今亦歸於上帝、
43013004	遂離席去衣、取巾自束、
43013005	後注水於盤、始洗門徒之足、以所束之巾拭之、
43013006	比及西門彼得、彼得謂之曰、主歟、爾洗我足乎、
43013007	耶穌應而語之曰、我所為者、爾今不識、後則知之、
43013008	彼得謂之曰、爾永毋洗我足、耶穌應之曰、我若不洗爾、爾則於我無分、
43013009	西門彼得謂之曰、主歟、非但我足、即手與頭亦可洗之、
43013010	耶穌謂之曰、凡既浴者、祇須洗足、則為全潔、爾曹乃潔、但非皆然、
43013011	蓋知將付之者為誰、故曰、爾非皆潔也、○
43013012	既洗門徒足、取衣復坐、遂語之曰、我所行於爾者、爾知之乎、
43013013	爾稱我為師為主、爾言善矣、蓋我是也、
43013014	我為主為師、且洗爾足、爾亦宜互相洗足也、
43013015	蓋我以模式示爾、使爾如我所行於爾者而行焉、
43013016	我誠誠告爾、僕不大於其主、使者亦不大於使之者
43013017	凡此、爾既知矣、若行之、則福矣、
43013018	我非指爾眾而言、我所選者我知之、但俾經得應、食我餅者、向我舉踵、
43013019	今而後、事尚未成時、我先告爾、至事已成、爾可信我即是也、
43013020	我誠誠告爾、接我凡所遣者、即接我、接我、即接遣我者也、○
43013021	耶穌既言此、於靈擾動、乃證曰、我誠誠告爾、爾中一人、將付我矣、
43013022	門徒相視、疑其所言為誰、
43013023	有一門徒、即耶穌所愛者、席間、倚耶穌之懷、
43013024	西門彼得頷而語之曰、告我其所言者為誰、
43013025	彼仍倚耶穌之胸問曰、主歟、是誰耶、
43013026	耶穌應曰、我蘸片食而予之者是也、既蘸片食、遂予加略人西門之子猶大、
43013027	猶大受片食後、撒但遂入之、耶穌謂之曰、爾所為者速為之、
43013028	同席者無人知其為何言此、
43013029	有人意因猶大管錢箱故耶穌語之云市我儕守節所需者抑云其以予貧者、
43013030	猶大既受片食、即出、其時夜矣、○
43013031	既出、耶穌曰、今也、人子得榮矣、上帝亦因之而得榮、上帝亦將於己而榮之、且即榮之矣、
43013032	
43013033	小子乎、我尚有片時偕爾、爾曹將尋我、我所往爾曹不能至、如我昔語猶太人、今亦以是語爾也、
43013034	我以新誡賜爾、令爾相愛、如我曾愛爾、令爾亦相愛焉、
43013035	於是人將知爾為我門徒者、乃因爾互相有愛也、○
43013036	西門彼得謂之曰、主歟、將何往耶、耶穌應曰、我之所往者、爾今不能從、後將從也、
43013037	彼得謂之曰、主歟、我今何為不能從爾乎、我必為爾捐生、
43013038	耶穌應曰、爾必為我捐生乎、我誠誠告爾、雞必不鳴、迨爾三次不認我焉、
43014001	爾心勿擾、爾當信上帝、亦當信我、
43014002	在我父家、有多居所、否則我先已告爾、我往為爾曹備一處所、
43014003	若我往為爾而備一處所、則將復來接爾歸我、致我之所在、爾亦在焉、
43014004	我之所往、爾識其路也、
43014005	多瑪謂之曰、主歟、爾之所往、我儕不知、焉知其路乎、
43014006	耶穌曰、我、即路也、真理也、生命也、若非由我、則無人就父矣、
43014007	爾若已識我、則亦識我父、今而後爾識之、且曾見之、
43014008	腓立謂之曰、主歟、以父示於我儕、則足矣、
43014009	耶穌謂之曰、腓立、我偕爾曹如此之久、爾猶不識我乎、已見我者、即已見父、爾何云以父示我哉、
43014010	我在於父、父亦在於我、爾不信乎、我語爾之言、非由己而言、乃父居於我而行其行耳、
43014011	我在於父、父在於我、爾當信之、否則當因我所行而信我、
43014012	我誠誠告爾、信我者、我所行之事、彼將行之、且大於此者、亦將行之、因我歸父也、
43014013	爾於我名而有所求、我必行斯、致父於子而得榮、
43014014	爾若於我名而有所求我者、我必行斯矣、
43014015	爾若愛我、必守我誡、
43014016	我將求父、而父則別以保惠師予爾、使其偕爾至於永世、
43014017	此即真理之靈、世所不能接者、因不見之、且不識之、惟爾識之、因其與爾偕居、且將在於爾、
43014018	我不遺爾為孤子、我必就爾也、
43014019	尚有片時、世則不復見我、惟爾見我、因我生、爾亦必生、
43014020	是日也、爾將知我在於我父、爾在於我、我在於爾焉、
43014021	有我誡而守之者、此乃愛我者也、愛我者、必見愛於我父、我亦必愛之、且以己顯示之、
43014022	有猶大、非加略人者、謂之曰、主歟、爾以己顯於我儕、而不顯於世、何也、
43014023	耶穌應而語之曰、人若愛我、必守我道、我父將愛之、我儕必就之、而以之為居所焉、
43014024	不愛我者、不守我言、且爾所聞者、非我之道、乃遣我之父之道也、○
43014025	我與爾偕居時、曾以此諸言語爾、
43014026	惟保惠師、即聖靈、父於我名所遣者、彼將以諸事悉教爾、且使爾盡憶我所語爾者、
43014027	我以平安遺於爾、我以我之平安予爾、我之予爾、非如世之予焉、爾心勿擾勿懼、
43014028	爾已聞我語爾云、我往又來就爾、爾若愛我、則必因我歸父而喜、蓋父大於我也、
43014029	今事未成、我已告爾、至事成時、俾爾信焉、
43014030	此後、我不與爾多言矣、蓋此世之君將至、而無所有於我也、
43014031	惟使世知我愛父、且循父所命我者而行焉、起、我儕可從此而往矣、
43015001	我乃真葡萄樹、我父為農者、
43015002	凡枝在我而不結果者、彼則去之、凡結果者、則彼潔之、使其結果尤多、
43015003	今爾因我所語爾之道而潔矣、
43015004	爾當居於我、而我於爾、如枝不居於葡萄樹、則不能自結果、爾若不居於我、亦如是、
43015005	我乃葡萄樹、爾曹乃其枝也、居於我、而我於彼者、則結果多、蓋爾若無我、則無能為也、
43015006	人若不居於我、必如枝見棄於外而槁、人拾之、投於火、則見焚焉、
43015007	爾若居於我、而我言居於爾、凡爾所願者求之、則必為爾成焉、
43015008	我父以是而得榮、使爾結果多、而將為我門徒矣
43015009	如父之愛我、我亦曾愛爾、爾當居於我之愛、
43015010	爾若守我誠、則將居於我愛、如我守我父之誡、而居於其愛然、
43015011	我曾以此語爾、致我之喜在於爾、而爾之喜盈滿矣、
43015012	爾當相愛、如我之愛爾、此即我誡也、
43015013	人為其友而捐生、愛莫大於此者、
43015014	爾若行我所命爾者、即為我友矣、
43015015	今而後、我不謂爾為僕、蓋僕不知其主之所行、乃謂爾為友、蓋所聞於我父者、我已悉示爾矣、
43015016	非爾選我、乃我選爾、且立爾、致爾往而結果、而爾之果可恆存、使爾凡於我名而求父者、彼則予爾、
43015017	我以此命爾、使爾相愛也、
43015018	世若惡爾、爾知其未惡爾、先已惡我矣、
43015019	爾若由於世、則世必愛乎屬己者、惟因爾非由於世、乃我選爾出乎世、故世惡爾焉、
43015020	爾當憶我所語爾之言云、僕不大於其主、人若窘逐我、亦將窘逐爾、若守我道、亦將守爾道、
43015021	然人將為我名、以此諸事加於爾、因不識遣我者也、
43015022	若我不來語之、彼則無罪、今其罪無可辭矣、
43015023	惡我者亦惡我父、
43015024	我若於其中不行他人所未行者、彼則無罪、今其於我及我父、且見且惡之矣、
43015025	此皆以應其律法所載云、彼無故而惡我也、
43015026	但保惠師、即真理之靈出於父者、我由父將遣於爾、既至、必為我作證、
43015027	爾曹亦作證、因爾自始偕我也、
43016001	我與爾言此、使爾不至傾跌、
43016002	人將逐爾出會堂、且時將至、凡殺爾者、亦以此為獻事於上帝也、
43016003	彼將行此、因不識父與我也、
43016004	但我與爾言此、致其時至、爾可憶我曾語爾也、我自始未以此語爾、因我偕爾、
43016005	今我歸於遣我者、而爾中無人問我云、爾何往、
43016006	惟因我與爾言此、則憂已滿爾心矣、
43016007	然我以實語爾我往、於爾有益、我若不往、則保惠師不來就爾、若往、則我必遣之就爾、
43016008	彼至必以罪、以義、以判、而質責世、
43016009	以罪、因其不信我、
43016010	以義、因我歸父、而爾不復見我、
43016011	以判、因此世之君已被判也、
43016012	我尚有多端語爾、但爾今不能任之、
43016013	迨真理之靈至、彼將導爾入於一切真理、蓋彼非由己而言、乃以凡所將聞者言之、且以將來之事告爾、
43016014	彼將榮我、蓋其必取我所有而告於爾、
43016015	凡父所有者、我皆有之、我故曰、其取於我所有而告於爾也、
43016016	尚有片時、而爾不見我、再有片時、而爾將見我、
43016017	故門徒有相語曰、彼謂我云、尚有片時、爾不見我、再有片時、爾將見我、且云因我歸父、此言何也、
43016018	故曰、彼所言片時者何也、我不知其所謂也、
43016019	耶穌知其欲問、遂語之曰、我言尚有片時、爾不見我、再有片時、爾將見我、爾以此相問乎、
43016020	我誠誠告爾、爾曹將哭而哀、世將樂、爾將憂、然爾之憂、必轉為樂、
43016021	婦將產、則憂、因其時至矣、子既生、不復憶其痛苦、因樂人生於世也、
43016022	如是、爾今亦有憂、然我將復見爾、而爾心將樂、且爾之樂、無人自爾奪之、
43016023	當日爾曹無所問於我、我誠誠告爾、爾若有所求於父者、彼則於我名而予爾、
43016024	至今爾未曾於我名而求、爾其求則受之、俾爾之樂盈滿矣、○
43016025	凡此、我曾以譬語爾、時將至、不復以譬語爾、乃以父明示於爾也、
43016026	當日、爾將於我名而求、我非謂爾曰、我為爾求父、
43016027	蓋父自愛爾、因爾曾愛我、且信我由父而出也、
43016028	我由父出而來入世、復離世而歸父、
43016029	門徒曰、視哉、今爾明言、非設譬矣、
43016030	今我知爾無所不知、不須有人問爾、我儕因此信爾由上帝而出也、
43016031	耶穌應之曰、今爾信乎、
43016032	時將至、亦已至矣、爾曹分散、各歸其所、遺我獨在、然我非獨在、蓋父偕我也、
43016033	我曾以此語爾、使爾於我而有平安、在世爾有苦難、惟爾可張膽、我已勝乎世矣、
43017001	耶穌言此、舉目仰天曰、父歟、時至矣、願爾榮爾子、致子榮爾、
43017002	如爾已予子權以治凡有肉體者、使爾所予子者、彼則以永生予之焉、
43017003	夫永生也者、即識爾為獨一真上帝、及爾所遣之 耶穌 基督也、
43017004	我已榮爾於地上、因爾所予我行之工、我已成之、
43017005	父歟、今使我與爾偕榮、即未有世之先、我與爾共有之榮矣、
43017006	爾由世間所予我之人、我已以爾名顯示之、彼為爾之人、爾以之予我、彼亦已守爾道也、
43017007	今彼知爾凡所予我者、皆由於爾、
43017008	蓋爾所予我之言、我已予彼、彼亦受之、又誠知我由爾出、且信爾遣我焉、
43017009	我為彼求、不為世求、乃為爾所予我者、因彼為爾之人也、
43017010	我凡所有者、即爾所有、爾凡所有者、即我所有、且我於彼而得榮矣、
43017011	今而後、我不在世、而彼在世、我則就爾、聖父歟、願爾於爾之名、即爾所予我者、而保其人使之為一、如父與我然、
43017012	我尚偕彼之時、曾於爾所予我之名而保之、且守之、其中無所亡、惟淪亡之子耳、使經得應焉、
43017013	今我將就爾、而在世時言此、致其有我之樂盈滿於己、
43017014	我曾以爾道予之、而世惡之、因其非由於世、如我非由於世然、
43017015	我非求爾取之離世、乃保之脫於惡者、
43017016	彼非由於世、如我非由於世然、
43017017	願爾聖之以真理爾之道即真理也、
43017018	如爾遣我入世、我亦遣彼入世、
43017019	我已為彼而聖己、使彼亦於真理而成聖、
43017020	我不但為此人求、亦為因其言而信我者求、使皆為一、
43017021	如父爾在於我、我在於爾然、使彼亦在於我儕、致世信爾遣我也、
43017022	爾所予我之榮、我已予彼使之為一、如我儕之為一然、
43017023	我在彼、而爾在我、使之成全於一、致世知爾遣我、爾亦愛彼如愛我然、
43017024	父歟、爾所予我者、願彼於我之所在、亦偕我在、俾其觀爾所予我之榮、蓋創世之先、爾已愛我矣、
43017025	義哉父乎、世未嘗識爾、惟我嘗識爾、斯人亦嘗識爾曾遣我也、
43017026	我曾以爾名示之、又將示之、使爾愛我之愛在於彼、而我亦在於彼焉、
43018001	耶穌既言此、遂與門徒出、往汲淪溪外、在彼有園、耶穌偕門徒入之、
43018002	付之之猶大、亦識其處、因耶穌與門徒屢集於彼、
43018003	故猶大領兵一隊、及眾祭司長、與𠵽唎㘔人之役、以炬、以燈、以械而至、
43018004	耶穌知將及己之諸事、遂出謂眾曰、爾尋誰耶、
43018005	眾應之曰拿撒勒人耶穌、耶穌謂之曰、我是也、付之之猶大亦與眾同立、
43018006	耶穌一言我是也、眾即退而仆於地、
43018007	故復問之曰、爾尋誰耶、曰、拿撒勒人耶穌、
43018008	耶穌應曰、我已語爾、我是也爾若尋我、斯人則容其去、
43018009	皆以應其所言云、爾所予我者、我無失其一焉、
43018010	西門彼得有刀、拔之、擊祭司長之僕、削其右耳、僕名馬勒古、
43018011	耶穌語彼得曰、收爾刀入鞘、父所予我之杯、我豈不飲之乎、○
43018012	於是兵隊與千夫長、及猶太人之役、執耶穌縛之、
43018013	首先曳至亞拿前、蓋亞拿、乃是年祭司長該亞法之妻父也、
43018014	夫此該亞法、即前與猶太人相議云、一人為民而死、乃有益者也、○
43018015	西門彼得從耶穌、又有一門徒從之、此門徒素為祭司長所識、遂同耶穌入祭司長之院、
43018016	彼得立於外門、彼門徒、即祭司長所識者、出語守門之女、遂引彼得入焉、
43018017	守門之婢謂彼得曰、爾非亦此人之門徒乎、曰、非也、
43018018	眾僕及役、既燃炭火、因寒、故旁立取暖、彼得亦同立而取暖焉、○
43018019	祭司長遂以其門徒與教誨問耶穌、
43018020	耶穌應之曰、我向世顯然而言、我常教誨於會堂、及殿宇、即猶太人咸集之處、我於隱處無所言、
43018021	何問我乎、可問聽我者、我與之言若何、彼知我之所言矣、
43018022	既言此、旁立一役批耶穌曰、爾答祭司長如此乎、
43018023	耶穌應之曰、我所言若非、則可證其非、若是、何撲我耶、
43018024	耶穌仍縛、亞拿遣之至祭司長該亞法處、○
43018025	時、西門彼得立而取暖、眾謂之曰、爾非亦其門徒乎、彼不認曰、非也、
43018026	祭司長有一僕、為彼得削耳者之族人、曰、我非見爾偕彼在園乎、
43018027	彼得又不認、雞即鳴矣、○
43018028	遂曳耶穌自該亞法處至衙署、時、乃晨也、但眾目不入衙署、以免受污、得食逾越筵也
43018029	彼拉多故出就眾曰、爾為何事訟此人乎、
43018030	眾應之曰、此人若非行惡者、我則不付之於爾、
43018031	彼拉多遂語之曰、爾自取之、按爾律法判之、猶太人語之曰、我儕殺人、不可矣、
43018032	乃以應耶穌所語之言、即兆示其將如何而死也、○
43018033	彼拉多復入衙署、召耶穌而語之曰、爾為猶太人之王乎、
43018034	耶穌應曰、爾言此、由於己乎、抑有人以我告爾乎、
43018035	彼拉多應曰、我豈猶太人耶、爾民及眾祭司長以爾付我、爾果何為乎、
43018036	耶穌曰、我國非由於此世、我國若由於此世、則我役必爭戰、以免我被付於猶太人、但今我國、非由於此也、
43018037	彼拉多遂語之曰、然則爾為王乎、耶穌應曰、爾言我為王、我之所以生、所以入世、無非為真理作證、凡由於真理者、聽我聲也、
43018038	彼拉多謂之曰、真理何耶、既言此、復出就猶太人而語之曰、我見其無辜、
43018039	然爾有例、每至逾越節、我釋一囚與爾、爾欲我釋猶太人之王與爾乎
43018040	眾再呼曰、非此人、乃巴拉巴耳、夫巴拉巴、賊也、
43019001	當時、彼拉多取耶穌鞭之、
43019002	兵卒以棘編冕、冠其首、又以紫袍衣之、
43019003	乃就之曰安哉、猶太人之王歟、遂批之、
43019004	彼拉多復出而謂眾曰、視哉、我攜之出就爾、俾爾知我見其無辜也、
43019005	於是耶穌戴棘冕、衣紫袍而出、彼拉多又謂眾曰、視其人哉、
43019006	祭司諸長、及眾役見之、遂呼曰、釘之十字架、釘之十字架、彼拉多謂之曰、爾自取而釘之、可也、蓋我見其無辜焉、
43019007	猶太人應之曰、我儕有律、按此律、則彼當死、因其以己為上帝之子也
43019008	彼拉多聞此言、則益懼
43019009	復入衙署、謂耶穌曰、爾何自而來、耶穌不應之、
43019010	彼拉多謂之曰、爾不與我言乎、豈不知我有權釋爾、亦有權釘爾於十字架乎、
43019011	耶穌應之曰、若非自上予爾、則爾無權以攻我、故解我於爾者、其罪更大、
43019012	自此、彼拉多尋何以釋之猶太人呼曰、爾若釋此人、則非忠於該撒、蓋凡自謂王者、叛該撒也
43019013	彼拉多聞此言、乃攜耶穌出、遂坐公座、其處名鋪石、希伯來言曰、呷吧咃、
43019014	其日、乃逾越節之備日、時約日中、遂謂猶太人曰、視哉、爾王也
43019015	眾呼曰棄之棄之、釘之十字架、彼拉多謂之曰、我可將爾王釘十字架乎、祭司諸長應曰、該撒之外、我無王也、
43019016	於是彼拉多將耶穌付於彼、以釘十字架、彼遂取之、○
43019017	耶穌自負其十字架而出、至一處、名髑髏處、希伯來言曰、咯咯咃
43019018	在彼釘之十字架、有同釘二人、一左一右、而耶穌在中、
43019019	彼拉多書一牌、置於十字架上書曰猶太人之王拿撒勒人耶穌、
43019020	此牌也猶太人多讀之者、因耶穌被釘之處近城、且書以希伯來 羅馬 希臘文字也、
43019021	猶太人之祭司諸長、謂彼拉多曰、勿書猶太人之王、但書其自言我乃猶太人之王也、
43019022	彼拉多應曰、我所書者、已書之矣、○
43019023	兵卒既釘耶穌於十字架、遂取其衣、分為四分、各得一分、又取其裏衣、此衣無縫乃自上渾織而成者、
43019024	故相語曰、勿裂之、惟可拈鬮以觀誰得焉、乃以應經所云、彼共分我外衣、為我服而鬮焉、是事也、兵卒行之、
43019025	立於耶穌十字架旁、有其母、與其母之姊妹、革羅巴之妻馬利亞並麥大拉之馬利亞、
43019026	故耶穌見母、並所愛之門徒立於旁、謂母曰、婦歟視爾子、
43019027	又謂門徒曰、視爾母、自是時也、門徒接之歸於其家、○
43019028	此後、耶穌知諸事已畢、以致經得成、則曰、我渴矣、
43019029	在彼有器置焉、滿以醋、遂以海絨漬醋、置於牛膝竿上、遞至其口、
43019030	耶穌既受醋、則曰、畢矣、遂俯首以靈上付焉、○
43019031	時、乃節之備日、故猶太人求彼拉多令折其脛而去之、以免於安息日留屍在十字架、且此安息之日大也、
43019032	兵卒至、折其首先者、及彼與之偕釘者之脛
43019033	比及耶穌、見其已死、則不折其脛、
43019034	惟有一卒、以戈創其脇而血與水即出、
43019035	見者作證、其證乃真、自知所言乃實、使爾曹可信、
43019036	蓋此事得成、以應經所云、其骨無一見碎、
43019037	又有經云、人將視其所刺者、○
43019038	此後、有亞利瑪太之約瑟、乃耶穌門徒也、惟因懼猶太人而隱密耳、求彼拉多俾取耶穌之屍彼拉多許之、遂來取其屍、
43019039	又有尼哥底母、初曾夜間就耶穌者亦至、携沒藥和沉香、約有百斤、
43019040	二人遂取耶穌之屍、以枲布、加香品裹之、循猶太人之葬例也、
43019041	釘十字架處有園、園中有新墓、向未有葬人者、
43019042	故葬耶穌於彼、因是日為猶太人節之備日、且因其墓近也、
43020001	七日之首日、清早、尚暗時、麥大拉人馬利亞至墓、見石已自墓移開矣、
43020002	遂趨就西門彼得、及別一門徒、即耶穌所愛者、謂之曰、有人取主出墓、不知置於何處、
43020003	故彼得與此門徒、遂出而往墓、
43020004	二人同趨、此徒趨前、較彼得尤速、先至墓、
43020005	俯視墓內見枲布置焉、但未之入也、
43020006	西門彼得隨之而至、入墓、見枲布置焉、
43020007	又見裹首之巾、不與枲布同置、乃別捲於一處、
43020008	時、先至墓之門徒亦入、見而信焉
43020009	蓋眾門徒尚未識經言、耶穌必從死中而復起也、
43020010	於是二門徒、往而歸其家、○
43020011	惟瑪利亞立於墓外而哭、哭時、俯視墓內、
43020012	見二使者衣白衣、坐於耶穌昔所臥之處、一在首、一在足、
43020013	乃謂瑪利亞曰、婦歟、何哭耶、謂之曰、因人取我主去、我不知置之何處、
43020014	既言此、轉身向後、觀耶穌立焉、而不知其為耶穌、
43020015	耶穌謂之曰、婦歟、何哭耶、爾尋誰耶、瑪利亞意其為司園者、乃謂之曰、主歟、爾若舁之去、請告我置於何處、我則取之、
43020016	耶穌謂之曰、瑪利亞乎、彼則轉身、以希伯來言謂之曰、拉啵呢、即云師乎、
43020017	耶穌謂之曰、勿捫我、因我尚未昇至父、可往至我兄弟語之云、我昇至我之父、亦爾之父、我之上帝、亦爾之上帝也、
43020018	麥大拉人瑪利亞、即往告門徒曰、我已見主、又以耶穌語己諸事告之、○
43020019	是日、即七日之首日、既暮、門徒所在之處、已閉其門、因懼猶太人也、耶穌至、立於中、謂之曰、爾眾平安、
43020020	既言此、遂以手與脇示之、門徒見主、則喜、
43020021	耶穌遂復語之曰、爾眾平安、如父之遣我、我亦遣爾、
43020022	既言此、乃噓氣於眾曰、爾其受聖靈矣、
43020023	爾凡赦其罪者、其罪則見赦矣、爾凡留其罪者、其罪則仍留矣、
43020024	有多瑪、稱低土瑪者、十二徒之一也、耶穌至時、彼不與眾同在、
43020025	故眾門徒謂之曰、我儕已見主矣、惟多瑪語之曰、我若不見其手中釘跡、不以指探其釘跡、不以手探其脇我決不信也、○
43020026	越八日、門徒復在於內、多瑪亦偕之、門已閉、耶穌至而立於中、曰、爾眾平安、
43020027	遂謂多瑪曰、伸爾指、視我手、伸爾手、探我脇、毋為弗信者、惟為信者焉、
43020028	多瑪應而語之曰、我主哉、我上帝哉、
43020029	耶穌謂之曰、爾因見我則信、彼不見而信者、福矣、○
43020030	耶穌在門徒前、又多行奇兆、尚弗載於此書者、
43020031	惟載此、使爾信耶穌為基督、即上帝之子、且既信之、則可於其名而得生也、
43021001	此後、耶穌在提庇哩亞海濱、又顯現於門徒、夫其顯現如左、
43021002	有西門彼得、多瑪稱低土瑪、加利利之迦拿人拿但業 西庇太二子、又有門徒二人同在、
43021003	西門彼得謂之曰、我往捕魚、眾曰、我儕亦同往、遂出、登舟、是夜無所獲、
43021004	及旦、耶穌立於岸、然門徒不識其為耶穌、
43021005	耶穌謂之曰、小子歟、爾有食物乎、應之曰、無也、
43021006	耶穌曰爾施網於舟右、則必得焉、遂施之、既而不能舉、魚多故也、
43021007	於是耶穌所愛之門徒謂彼得曰、是主也、時西門彼得既卸衣、一聞是主、則束衣而自下於海、
43021008	其餘門徒、以離岸不遠、約二十丈、駕小舟來而拽滿魚之網
43021009	及登岸見有炭火、其上有魚、又有餅、
43021010	耶穌謂之曰、方獲之魚可少攜之來、
43021011	西門彼得遂上、拽網至岸網滿大魚、百五十三、魚雖如此之多、而網不裂、
43021012	耶穌謂之曰、來食早餐、門徒無敢問爾為誰者、蓋知其為主矣、
43021013	耶穌至、取餅予眾、魚亦如之、
43021014	耶穌由死中復起之後、顯現於門徒者、此其三也、○
43021015	既食早餐、耶穌謂西門彼得曰、約翰之子西門爾親愛我、過於斯眾乎、曰、主歟、是也、爾知我友愛爾矣、耶穌謂之曰、飼我羔也、
43021016	二次復謂之曰、約翰之子西門、爾親愛我乎、曰、主歟、是也、爾知我友愛爾矣、耶穌謂之曰、牧我羊也、
43021017	三次又謂之曰、約翰之子西門、爾友愛我乎、彼得因其三次語之曰、爾愛我乎、則憂曰、主、爾無所不知、爾知我友愛爾矣、耶穌謂之曰、飼我小羊也、
43021018	我誠誠告爾、爾幼時自束帶、遂所欲而遊行、惟爾及老、爾將伸手、他人則束爾、而携爾至不欲往之處矣、
43021019	耶穌此言、乃兆示彼得將如何而死、以榮上帝也、既言此、則謂之曰、從我、
43021020	彼得轉身、見耶穌所愛之門徒從焉、即昔在晚餐時、倚耶穌胸曰、主歟、付爾者為誰、
43021021	彼得見之、則謂耶穌曰、主歟、此人將如何、
43021022	耶穌謂之曰、我若欲彼存至我來、於爾何與、爾其從我也、
43021023	於是此言徧播於兄弟中、謂此門徒將不死、然耶穌非言其不死、惟言我若欲彼存至我來、於爾何與耳、○
43021024	為此事作證而書之者、即此門徒也、且我儕知其證乃真夫
43021025	耶穌所行尚有多焉、若一一書之、我意所錄之書、世不勝載矣、
44001001	提阿非羅歟、我已作前書、論及耶穌凡始行始教者、
44001002	至其托聖靈而命所選使徒之後、被接上昇之日、
44001003	於受害之後曾以多確據、向使徒顯己為生、歷四十日、現於彼前、言及上帝國之事
44001004	同集時命之曰勿離耶路撒冷、惟待父之所許、即爾曾聞於我者也、
44001005	蓋約翰行浸於水、惟爾曹後此不多日、必受浸於聖靈○
44001006	故彼等同集之時問耶穌曰、主、爾於此時、以國復以色列乎、
44001007	曰父以己權所定之時與日、非爾可知
44001008	但聖靈臨於爾曹時、爾必受能、且將在耶路撒冷、遍猶太 撒瑪利亞以及地極、為我而作證、
44001009	言畢、眾觀時、耶穌則見舉、有雲接之、隔其目焉、
44001010	上昇時眾注目望天適有二人白衣傍立、
44001011	曰加利利人歟、爾何立而觀天乎、此耶穌別爾見接於天爾觀其如是昇天、亦必如是而來也○
44001012	時、門徒自山名橄欖者歸耶路撒冷、此山近耶路撒冷、約有安息日之程、
44001013	既入、遂登所居之樓有若彼得、雅各、約翰、安得烈、腓立、多馬、巴多羅買、馬太、亞勒肥子雅各、稱銳烈之西門、雅各之子猶大、
44001014	此皆與數婦、及耶穌之母瑪利亞、並其兄弟、同心專務祈禱、○
44001015	斯時同集之眾、約有一百二十名、彼得立於其中曰
44001016	列位兄弟乎、聖靈由大衛之口、預言領人執耶穌之猶大、其經應驗宜也、
44001017	蓋彼嘗與我儕同列且於此役、亦受其分也、
44001018	乃以不義之償買田、身仆中裂腸皆流出
44001019	此乃耶路撒冷居民所共知者、故按方言名其田曰、啞㗆𠯈嗎、即血田也
44001020	蓋詩篇載云、其舍宜墟、無人居之、又云、其監督之職他人任之、
44001021	是以主耶穌在我儕中出入之時
44001022	自約翰行浸始、至耶穌別我見接之日止、所有常與我偕者、必在其中選一人、與我儕同証其復起、
44001023	於是舉二人、一約瑟稱巴撒巴、又名猶士都、一馬提亞、
44001024	乃祈禱曰、主、爾知眾心者、此二人之中、請示誰為爾所選
44001025	以得分於此役、及使徒之職、即猶大所離以往己之所矣、
44001026	於是為之投鬮、鬮得馬提亞、遂與十一使徒同列焉、
44002001	五旬節之期既至、門徒咸集一處、
44002002	忽然自天有聲、如猛風之吹、充滿所坐之全室
44002003	遂見有舌如火分焉而止各人之上、
44002004	眾皆滿於聖靈、始講諸方言、按靈所賜其言者、○
44002005	時、有敬虔之猶太人、自天下諸邦而來者、居於耶路撒冷、
44002006	此聲一作眾集而紛亂、因各人聞其言各人之方言也、
44002007	遂皆駭異而奇曰、視哉、此言者、非皆加利利人乎、
44002008	何聞其言我各人所生之方言耶、
44002009	巴提亞人、米太人、以攔人、居米所波大米、猶太、加帕多加、本都、亞西亞、
44002010	弗呂家、旁非利亞、埃及並附近古利奈之呂彼亞諸方者、以及自羅馬來之旅客、或猶太人、或進教者、
44002011	革哩底人、亞喇伯人、我儕聞其以我方言而講上帝之大事、
44002012	遂皆駭異、猶豫互相問曰、此竟何意耶、
44002013	有戲之曰、此人無非飲醉新酒耳、○
44002014	惟彼得與十一者立、揚聲告眾曰、猶太人與耶路撒冷之居民歟、爾其知之、傾耳我言、
44002015	此人也、實非醉、如爾意謂、蓋時方巳初也、
44002016	但此即由先知約耳所言、
44002017	曰、上帝云、於末時、我將以我靈注於凡有肉體者、爾之子女、將預言、幼者觀象、老者得夢、
44002018	然是時也、我亦以我靈注於我僕婢、而彼將預言、
44002019	我將示異蹟於天上、諸兆於地下、有若血、若火、若烟霧
44002020	日將變暗、月將變血、於主大且顯之日未至以前、
44002021	且凡籲主名者必得救也
44002022	以色列人、請聽斯言、拿撒勒人耶穌也、上帝曾以由彼所行於爾中之異能奇蹟、及諸兆、表著之於爾、是爾所知也、
44002023	彼既按上帝之定旨及預知而被付、爾曹藉無法者之手釘而殺之、
44002024	然上帝釋乎死之苦而起之、因其不能拘於死也、
44002025	蓋大衛指之曰、我觀主常在我前、彼在我右、使我不震動、
44002026	故我心喜而舌樂、我肉體亦將居於望、
44002027	因爾將不遺我魂於陰府、不使爾聖者見朽壞、
44002028	爾曾示我以生命之路、必使我在爾前滿心喜樂、○
44002029	兄弟歟、我可得以先祖大衛侃然語爾、彼已死而葬、其墓偕我留至今日、
44002030	既為先知、且知上帝曾向之起誓、許將於其裔中使一人坐其位、
44002031	既預見此、則言基督之復起、謂彼不遺於陰府、肉體不見朽壞、
44002032	此耶穌也、上帝已使之復起、我儕皆為之證、
44002033	故既為上帝之右手所舉、又受父所許之聖靈、遂已注此、即爾所見所聞者、
44002034	蓋大衛未昇天、惟自言曰、主謂我主云、爾坐我右、
44002035	待我使爾諸敵為爾足凳、
44002036	故以色列全室其確知之、此耶穌即爾所釘於十字架者、上帝已立之為主、為基督焉、○
44002037	眾聞此、心中見剌、謂彼得及其餘之使徒曰、兄弟歟、我當何為、
44002038	彼得謂之曰、爾曹當悔改、各於耶穌 基督之名受浸、致爾罪得赦且將受聖靈之賜矣、
44002039	蓋所許者歸爾、與爾子孫、及諸遠人、凡主我上帝將召者也、
44002040	又以多言證而勸之曰、爾當自救、脫此邪曲之世、○
44002041	於是納其道者、皆受浸、是日約增三千人、
44002042	恆務使徒之訓、互相交接、擘餅祈禱、○
44002043	眾人莫不恐懼、使徒又多行異蹟奇兆、
44002044	凡信者、皆一處、諸物與共、
44002045	且賣物產家業按各人所需分與之、
44002046	日日同心恆務在殿宇、亦在家擘餅、以歡樂誠心而食、
44002047	頌讚上帝、獲恩於民眾、而主以得救者、日增於彼、
44003001	申初祈禱時、彼得 約翰、同登殿宇、
44003002	有一人自母胎而者、為人所擡、日置於殿宇之一門、名美者、以求濟於入殿宇之人、
44003003	彼得 約翰將入殿宇、即求其施濟、
44003004	彼得與約翰、注目視之、曰、觀我儕、
44003005	遂留意於二人、望有所得、
44003006	彼得曰、金銀我無有、惟將所有者予爾、於拿撒勒人耶穌 基督之名、爾行哉、
44003007	遂執其右手、起之、其足與踝骨即健、
44003008	乃躍起而立且行、偕二人入殿宇、且躍、且行、頌讚上帝、
44003009	眾民見其行及頌讚上帝、
44003010	且真知其為素坐於殿宇之美門求濟者、因其人之所遇、則滿心駭異驚訝、○
44003011	其人持彼得 約翰時、眾民駭特甚、趨就之於廊、名所羅門者、
44003012	彼得見之、則應民曰以色列人乎、何以此為奇、抑何注目視我儕、如我儕以己之能、以己之虔、使之行乎、
44003013	亞爸拉罕、以撒、雅各之上帝、乃我列祖之上帝、已榮其僕耶穌、即爾曹所付、且於彼拉多之前、當其擬釋之之時、爾又不認之者也、
44003014	惟爾曹不認彼聖且義者、反求以一兇犯賜爾、
44003015	殺生命之元君、即上帝由死中復起者、我儕為之證、
44003016	因信於其名、其名已使斯人得強健、乃爾所見所識也、是由彼而有之信、曾予之全愈於爾眾前、
44003017	兄弟乎、今我知爾行之、乃由於不知爾之諸宰亦然、
44003018	但上帝曾由眾先知之口、所預示、即基督將受諸害、於是應驗矣、
44003019	故爾當悔改而轉回、致爾罪得塗抹、使安舒諸期、自主前而至、
44003020	致主遺為爾預定之基督即耶穌、
44003021	天所當受待至萬有復振時、即上帝自世初、由其聖先知之口所言者也、
44003022	摩西固云、主上帝將自爾兄弟中、為爾挺起一先知若我、凡其所語爾者、爾其聽之、
44003023	凡不聽此先知者、將盡滅於民間、
44003024	且凡有言之先知、自撒母耳以來、亦皆言及此時、
44003025	爾為先知之子孫、承上帝與爾列祖所立之約、謂亞爸拉罕曰、天下萬族、將於爾裔而見祝、
44003026	上帝既挺起其僕、先遣之祝爾、在於轉爾各離爾惡焉、
44004001	彼與民言時、眾祭司與殿司、及［口撒］嘟𡀲人、就之、
44004002	恨其教民、且引耶穌以傳死者復起、
44004003	遂下手囚之以待明日、因時已晚矣、
44004004	然聽道者多信、男數約至五千、○
44004005	明日其諸宰、長老、士子、集於耶路撒冷、
44004006	祭司長亞挪、同該亞法、約翰、亞力山大、及凡屬祭司長之親族、咸在
44004007	既置二人於中、則問曰、爾於何能、或於何名、而行此耶、
44004008	彼得滿於聖靈、語之曰、民之諸宰、及長老乎、
44004009	若我儕今日因行善事於病人而受審、問其以何得救、
44004010	則爾眾及全以色列民其知之、此人得愈、立於爾前、無他、乃由於爾所釘十字架上帝自死中所起之拿撒勒人耶穌 基督之名而已、
44004011	彼即爾匠人所忽之石、已成屋角首石者、
44004012	此外並無拯救、蓋天下人間、更無錫他名、為我儕當在之而得救者也、○
44004013	眾見彼得 約翰侃侃而言、又覺其原為無學問之蚩民、則奇異且真知其曾偕耶穌也、
44004014	亦見得愈之人、與之同立、則無所辯駁、
44004015	既命之出議會、乃相議曰、
44004016	此人我將何以處之、蓋易知之兆、固由彼而行、莫不顯著於凡居耶路撒冷者、吾亦不能謂其無有、
44004017	但免此事、更廣播於民間、我可恐嚇之、勿復以斯名語於一人、
44004018	遂召二人戒之、切勿於耶穌之名、或言、或教、
44004019	彼得 約翰應而語之曰、聽爾曹過於聽上帝、在上帝前、義乎否乎、爾其擬之、
44004020	蓋我儕所見所聞者、不得不言也、
44004021	彼等既復恐嚇其人、遂釋之、為民故、不得所以刑之、蓋人皆因所為而榮上帝、
44004022	蓋蒙此醫愈之兆者、其人已四十有餘歲矣、○
44004023	二人既釋、乃就己友、以眾祭司長及長老所言者悉告之、
44004024	彼聞之同心揚聲於上帝、曰、主宰乎、爾造天地與海、及其中萬物者、
44004025	爾曾由聖靈以爾僕我祖大衛之口曰列邦號怒諸民圖妄、奚為哉、
44004026	地之列王共立、諸宰齊集、以敵主及其基督、
44004027	蓋希律、本丟 彼拉多、與列邦人、及以色列諸民、果集於此城、以攻爾所膏之聖僕耶穌
44004028	以行爾手爾旨所預定將有之事也、
44004029	主其鑒彼眾之恐嚇、俾爾諸僕侃侃而言爾道、
44004030	隨時伸爾手施醫、使諸兆與異蹟、由爾聖僕耶穌之名而成也、
44004031	祈禱畢、會集之所震動眾皆滿於聖靈、侃侃而言上帝之道、○
44004032	信者之眾、一心一志、無一謂其所有者屬己、惟諸物與共
44004033	使徒以大能證主耶穌之復起、而大恩臨於眾焉、
44004034	蓋其中絕無窮乏之人、因凡有田有宅者、皆賣之攜其價銀置於使徒足前、
44004035	按各人所需者、分與之、○
44004036	有利未族人生於居比路、名曰約瑟、使徒又稱之曰巴拿巴、譯即勸慰子、
44004037	有田賣之、攜其價值、置於使徒足前、
44005001	有一人名亞拿尼亞、與妻撒非喇、賣產業、
44005002	私留價銀數份、其妻亦知之、餘數份攜至使徒足前、
44005003	彼得曰亞拿尼亞、撒但何為充滿爾心、以欺聖靈、將田價銀私留數份乎、
44005004	田尚未賣、非屬於爾、既賣其銀非爾作主、心懷此事何為乎、爾非欺人、乃欺上帝也、
44005005	亞拿尼亞聽此言、即仆地氣絕聞之者皆大懼
44005006	少者數人起而殮之、擡出埋葬、○
44005007	約過一時有半、其妻亦入、尚未知所遇、
44005008	彼得應之曰、爾其告我、爾曹賣田之值止此乎、曰然、止此耳、
44005009	彼得又謂之曰爾曹何為契合試主之靈耶視哉葬爾夫者、足已及門、亦將擡爾出矣、
44005010	婦即仆於其足前氣絕少者入、見婦已死、則擡之出、葬於夫側
44005011	全會與凡聞此者、皆懼甚、○
44005012	由使徒之手、有多兆與異蹟行於民間、眾皆同心在所羅門之廊、
44005013	其餘無敢附之者、然民尊大之、
44005014	信者益增歸主、男女俱眾、
44005015	其至有擡病者、出於街衢、置之床榻、望彼得經過庶其影或庇蔭其中數人
44005016	環耶路撒冷諸邑之眾亦集攜病人與被污靈所難者、而皆得醫愈○
44005017	惟祭司長起立與偕之者、即𠾎嘟𡀲黨皆滿心嫉妬、
44005018	下手執使徒置之公獄、
44005019	惟主之使者夜開獄門、引之出曰
44005020	往立於殿宇、以此生命之言、悉告於民、
44005021	使徒聞之、黎明入殿宇教誨、祭司長與偕之者至、招集議會、與以色列諸族長、遣人往獄、提使徒至、
44005022	役至、不見其在獄乃反告曰、
44005023	我儕見獄禁閉悉固、守者立於諸門、既開、內不見人、
44005024	殿司與眾祭司長、聞此言、為之猶豫、不知此事將若何、
44005025	或來告之曰、視哉、爾所置於獄者、在殿宇、立而教民矣、
44005026	殿司及諸役遂往引之、但以懼民、不用強、恐被石擊也、
44005027	既引至、則置之於議會前、祭司長遂問之曰、
44005028	我曾嚴禁爾曹勿於此名教誨誰知爾反將爾教、播滿耶路撒冷、欲以此人之血歸我儕乎、
44005029	彼得與諸使徒應曰、順上帝過於順人宜也
44005030	爾所懸於木而殺之耶穌、我列祖之上帝已起之、
44005031	此耶穌、上帝以其右手舉之為君為救者、以予以色列民得悔改與罪赦、
44005032	且我儕為此事之證、聖靈亦然、即上帝所予於順之者也、○
44005033	彼聞之心坼、欲殺使徒、
44005034	惟有𠵽唎㘔人、名迦馬列為教法師、乃眾民所尊者、起立議會之中命使其人暫出
44005035	乃謂眾曰、以色列人乎、爾當自慎、何以處此人、
44005036	昔有丟大起、妄自尊大、附之者約四百人、惟彼見殺、從者皆散歸於無有、
44005037	厥後登籍之時、又有加利利之猶大起、誘民從之、彼亦亡、凡從之者皆散、
44005038	今我語爾、宜遠此人、聽之可也、蓋此謀此為、若由於人、必將被毀、
44005039	若由於上帝、爾不能毀之、且恐爾或亦與上帝戰也、
44005040	眾乃從之、召使徒至、扑之、命其勿於耶穌之名而言、遂釋之、
44005041	使徒離議會前、喜以其視為堪因斯名受辱也、
44005042	每日在家在殿宇、不息教誨傳福音、言耶穌乃基督云、
44006001	當時門徒加多、有希利尼之猶太人、囁議希伯來人、因於每日服役之事不顧其寡婦也、
44006002	十二者召眾門徒就之曰、我儕舍上帝道、而几筵是役、非所宜也、
44006003	兄弟乎、是故爾曹當於爾中、擇有美譽之七人、於靈與智皆滿者、我儕則立之司理此事、
44006004	我將恆務祈禱、役事乎道、
44006005	眾悅其言、遂選士提反、其為人也、於信與聖靈兼滿、又選腓立、伯羅哥羅、尼迦挪、提門、巴米拿、與進教之安提阿人尼哥拉、
44006006	置之於使徒前、既祈禱、手按其上、
44006007	上帝之道益長、門徒之數極盛於耶路撒冷、眾多祭司亦順於信焉、○
44006008	士提反滿以恩與能、在民間行大異蹟諸兆、
44006009	時有稱利百地挪會堂、及古利奈 亞力山太 基利家 亞西亞之會堂者數人起、與士提反辯論、
44006010	而眾弗克抵禦其有智與靈之言焉、
44006011	乃賄人言曰、我曾聞其出言、謗瀆摩西及上帝、
44006012	又聳動眾民與長老及士子、遂就而執之、攜至議會、
44006013	設偽證者曰、此人不息出言、攻此聖所及律法、
44006014	蓋我儕曾聞其言此拿撒勒人耶穌、將毀此所、且改摩西所授與我之例、
44006015	凡坐於議會中者、皆注目視士提反、見其容如使者之容然、
44007001	祭司長曰、事果如此乎、
44007002	士提反曰、諸父兄弟聽之、昔我祖亞爸拉罕、尚在米所波大米、未居伽蘭時、榮光之上帝、顯現於彼、
44007003	謂之曰、出爾地、離爾族、來我將示爾之地、
44007004	於是出迦勒底人之地、居於伽蘭、其父死後、上帝遷之、自彼至此地、即爾今所居者也、
44007005	在此並未以產業予之、即立足之地、亦無有焉、時雖未有子、然上帝曾許以此地、將予之為業、爰及其裔、
44007006	上帝之言如左云、彼之裔將為旅於異地、人將使之為奴、虐待之四百年、
44007007	上帝又云、其使之為奴之邦、我將判之、此後、彼必出、事我於此處、
44007008	又以割禮之約、予亞爸拉罕、於是生以撒、第八日與之行割禮、以撒生雅各、雅各生十二族祖、
44007009	列祖嫉妒約瑟、賣往埃及、惟上帝偕之、
44007010	拯脫諸難、賜以恩寵智慧於埃及王法老前、法老立之總理埃及、與其宗室、
44007011	適埃及 迦南、遍地有饑荒與大難、以致我之祖絕糧、
44007012	雅各聞埃及有穀、先遣我列祖、
44007013	及再、約瑟為兄弟所識、而其族則為法老所知、
44007014	約瑟遂遣請父雅各、與全族七十五人、偕來
44007015	於是雅各下埃及、在彼與我列祖皆終焉、
44007016	後移之敘劍、葬於亞爸拉罕在敘劍、由哈抹子孫、以銀價所買之墓、
44007017	迨上帝賜於亞爸拉罕之許、其期已近、民乃滋生蕃衍於埃及、
44007018	至他王不識約瑟者起、王埃及、
44007019	彼陰謀我族、虐待我祖、使棄其嬰孩、致其生不保、
44007020	時摩西生、上帝視為俊秀、育於父家三月、
44007021	被棄時法老之女拾之、育為己子、
44007022	摩西盡學埃及人之智、言行皆有才能、
44007023	年至四十時、心中起念、省親其兄弟、以色列眾子、
44007024	見一人受冤屈、遂護之而為抑屈者伸冤、擊埃及人、
44007025	意兄弟必悟、上帝乃以其手救之、而彼不悟也、
44007026	明日見兄弟相鬥、欲使之復和、曰、人歟、爾乃兄弟也、何自相冤屈耶、
44007027	冤屈鄰人者、拒之曰、誰立爾為宰為判司、以治我乎、
44007028	豈欲殺我、如昨日殺埃及人乎、
44007029	摩西因此言而逃、為旅於米田之地、在彼生二子焉、
44007030	越四十年、在西乃山野棘叢火焰中、有使者顯現於摩西
44007031	彼見之、則奇所觀、方近以視則有主之聲曰
44007032	我乃爾列祖之上帝即亞爸拉罕、以撒、雅各之上帝也、摩西戰慄不敢視
44007033	主語之曰、解爾足履蓋爾所立之處聖地也
44007034	我民在埃及之苦、我誠見之矣、其悲歎之聲、我果聞之矣、故臨以拯之、爾今可來我將遣爾往埃及也○
44007035	夫此摩西即民所拒云、誰立爾為宰為判司者、乃上帝以棘叢中所現使者之手、遣之為宰為贖者、
44007036	引民出、在埃及紅海曠野等處、歷四十年、常行異蹟諸兆者、即此人也、
44007037	此摩西也、即語以色列眾子曰上帝將自爾兄弟中、為爾挺起一先知若我者、
44007038	此人常於會中、在曠野、偕在西乃山語之之使者、及偕我之列祖、且受生活之詔以授我儕、
44007039	我列祖不欲順、乃拒之、而心中反於埃及、
44007040	謂亞倫曰、爾為我作諸帝、以前導我、蓋此引我出埃及之摩西、不知其何如、
44007041	是時也、彼造一犢且獻祭於像、樂其手之工、
44007042	於是上帝轉而付之、奉事天軍、如先知書所載云、以色列室乎、爾於曠野歷四十年、豈曾以犧牲祭物獻我乎、
44007043	爾舉摩洛之幕、與理番帝之星、即爾所造以拜者之像、我將遷爾於巴比倫外、
44007044	我列祖在曠野、有為証之幕、如彼與摩西言者、所命云、按所見之式而造之者也、
44007045	我列祖承受此幕、與約書亞携之入列邦之業、即上帝在我祖前所逐者、此幕相承、直至大衛之時、
44007046	彼獲恩於上帝前、求為雅各之上帝、得一居所、
44007047	而所羅門為之建室、
44007048	然至上者不居手造之所、如先知云、
44007049	主曰、天乃我坐位、地乃我足櫈、爾將為我建何室、孰為我安息之處乎、
44007050	凡此非皆我手所造者乎、
44007051	爾曹強項、心與耳俱未受割禮者、常背逆聖靈、爾祖如何、爾亦如何、
44007052	先知中爾祖不窘逐者誰乎、預言義者將至之人、彼且殺之、今此義者爾曾賣而殺之矣、
44007053	爾乃受由諸使者而設之律法、而不守之、○
44007054	眾聞此言、中心坼然、向之切齒、
44007055	惟士提反滿於聖靈、注目視天、見上帝之榮、耶穌立上帝之右、
44007056	遂曰、視哉、我觀天開、人子立於上帝之右
44007057	眾乃大聲而呼、掩耳同心擁而擠之、
44007058	逐出城外、以石擊之、證者置衣於少者名掃羅足前、
44007059	眾以石擊士提反、士提反籲曰、主耶穌乎、接我靈也、
44007060	屈膝而大聲呼曰主乎、勿以此罪歸於彼、既言此、則睡掃羅亦悅其死、
44008001	是日也、在耶路撒冷之教會、遭大窘逐、使徒之外、皆散於猶太、撒瑪利亞諸地、
44008002	有敬虔之人、葬士提反、為之捶胸大哭、
44008003	掃羅殘害教會、入各人家、曳其男女付之於獄、○
44008004	於是諸散者遍行傳福音之道、
44008005	腓立下至撒瑪利亞城、以基督宣於其民、
44008006	眾聞而見其所行諸兆遂同心專向腓立之言
44008007	蓋多人有污鬼者、其鬼大聲呼號而出癱者跛者亦多得醫
44008008	其城中大喜、○
44008009	有一人名西門者、素於城中為巫自稱為大、使撒瑪利亞民駭異
44008010	自小至大、莫不專向之曰、此入即所謂上帝之大能也、
44008011	其專向之故、乃因久以巫術使之駭異也
44008012	然既信腓立傳上帝國之福音及耶穌 基督之名、則受浸有男有女
44008013	西門亦自信既受浸常偕腓立、觀所行諸兆大能、則駭異焉、○
44008014	使徒在耶路撒冷者、聞撒瑪利亞已受上帝之道、遂遣彼得約翰就之、
44008015	二人既下、則為之祈禱、俾其受聖靈
44008016	蓋向未有聖靈臨其一人、惟受浸歸於主耶穌之名而已、
44008017	於是手按其上、而彼乃受聖靈焉
44008018	西門見由使徒按手而聖靈遂予、則以財獻之、
44008019	曰、亦以此權予我、使我手所按者受聖靈
44008020	彼得謂之曰、爾銀與爾偕亡、因爾意上帝之賜、由財而得也
44008021	爾於此道無分無涉、蓋在上帝前爾心不正、
44008022	故當悔改爾之此惡、而祈乎主、庶或爾心之念得赦、
44008023	蓋我見爾在苦楚之膽、不義之繫也
44008024	西門應曰、爾曹為我求主、使爾所言無有及我、○
44008025	二人既證而言主道則反耶路撒冷於撒瑪利亞人多村、傳福音焉○
44008026	主之使者謂腓立曰、起、向南而往、至於自耶路撒冷達迦薩之路、是乃曠野、
44008027	遂起而往、適有埃提阿百人、乃埃提阿百女王、干大基有能之太監司理其全庫者也、已至耶路撒冷崇拜、
44008028	返而坐其車、讀先知以賽亞書、
44008029	靈告腓立曰、前往、而附此車、
44008030	腓立趨就之、聞其讀先知以賽亞書、乃曰、爾明所讀者乎、
44008031	曰、無人導我、我則安能、遂求腓立登而同坐
44008032	所讀之經文乃云、其被人牽如羊就屠、其不啟口似羔對剪毛者之無聲、
44008033	其居卑時審判見奪、其世代誰將述之、蓋其生見奪於地、
44008034	太監應腓立曰、請問之、先知言此、所指何人、己乎、人乎、
44008035	腓立啟口、由此經始講耶穌之福音於彼、
44008036	正行路時、至有水處、
44008037	太監曰、視哉有水、我受浸何阻耶
44008038	遂命止車、腓立太監二人下水腓立與之行浸、
44008039	由水中而上、主之靈奪腓立去、太監不再見之、乃欣然而行其路
44008040	腓立於亞鎖都為人所見、遂經行諸城、宣傳福音、及至該撒利亞、
44009001	掃羅向主之門徒仍然盛氣恐喝殺戮、往見祭司長、
44009002	求出文書、達大馬色諸會堂、若遇從此路者、或男或女、則繫而携之至耶路撒冷、
44009003	行時將近大馬色、忽自天有光環照之、
44009004	掃羅遂仆於地聞有聲語之曰、掃羅掃羅、爾何窘逐我耶、
44009005	曰、主爾為誰、曰、我乃耶穌、爾所窘逐者也、
44009006	惟起而入城、爾所當為者、將以告爾、
44009007	同行之人噤立、聞聲而不見人、
44009008	掃羅自地起、其目既開、一無所見、人以手引之、相之入大馬色、
44009009	歷三日不見、弗食弗飲、○
44009010	在大馬色有一門徒、名亞拿尼亞、主於異象語之曰、亞拿尼亞乎、曰、主、我在此、
44009011	主謂之曰、起、往至一街名直者、在猶大家、訪大數人名掃羅者、蓋彼祈禱、
44009012	且曾見一人、名亞拿尼亞、入而手按其上、使之再見、
44009013	亞拿尼亞應曰、主、我聞多人言、此人在耶路撒冷如何、曾多惡待爾諸聖徒、
44009014	且在此有眾祭司長之權、以繫凡籲爾名者、
44009015	惟主語之曰、往哉、彼為我選器、以舉我名於異邦與列王、及以色列裔之前、
44009016	蓋我將示之、為我名必受何多之苦、○
44009017	亞拿尼亞遂往、入其室、手按之曰、兄弟掃羅歟、主即爾來時路中現於爾之耶穌、遣我、使爾再見、且得滿於聖靈、
44009018	其目即有所脫若鱗、遂得見、起而受浸取食乃壯、○
44009019	掃羅與大馬色之門徒、同居數日、
44009020	即在諸會堂宣耶穌、言其為上帝子、
44009021	聞者皆駭異曰、此人非在耶路撒冷殘害凡籲斯名者乎、且來此特欲繫而曳之至祭司諸長也、
44009022	掃羅能幹益堅、駁倒居大馬色之猶太人、明辨斯為基督、○
44009023	歷日既多、猶太人共謀殺之、
44009024	然其謀為掃羅所知、眾又晝夜伺於城門以殺之、
44009025	惟其門徒乘夜攜掃羅、以筐由牆縋之而下、○
44009026	既至耶路撒路、則試附於門徒、而後皆懼之、不信其為門徒也、
44009027	惟巴拿巴攜之引就使徒、將其路中如何見主、主與之言、及其在大馬色如何於耶穌名侃侃而言、皆述之、
44009028	遂在耶路撒冷與使徒出入、
44009029	於主名侃侃而言、與希利尼之猶太人言而辨論、惟其人圖殺之、
44009030	兄弟知之、送其下該撒利亞遣至大數、○
44009031	於是遍猶太、加利利、撒瑪利亞之會既建遂安、所行畏主而蒙聖靈之慰、人數益增、○
44009032	彼得經行諸方、亦就居呂大之聖徒、
44009033	在彼遇一人名埃尼雅、因患癱瘋、臥床八年、
44009034	彼得謂之曰、埃尼雅乎、耶穌 基督醫爾矣、起治爾床彼即起焉、
44009035	凡居呂大與沙崙之人、見之而歸於主、○
44009036	在約帕有一女徒、名太比他、譯即多加彼素廣行善事、及施濟、
44009037	當時染病而死、人洗其屍、停於樓上、
44009038	呂大近約帕、門徒聞彼得在彼、即遣二人就之、祈云、來至我儕勿遲、
44009039	彼得起同往、既至、則引之登樓、眾寡婦立於彼得側而哭、以多加同在時、所作之衣服示之、
44009040	彼得乃使眾出、屈膝祈禱、轉身向屍曰、太比他起、彼遂啟目、既見彼得、則起而坐、
44009041	彼得伸手扶之起、呼眾聖徒及寡婦至、以太比他生而立之於前、
44009042	舉約帕皆知之、而人多信乎主、
44009043	彼得在約帕日久、與皮工西門同居、
44010001	該撒利亞有人名哥尼流為百夫長、屬稱以大利營者也、
44010002	其人敬虔、與全家畏上帝、廣濟於民、常祈上帝、
44010003	日約申初、於異象中明見上帝使者入就之曰、哥尼流、
44010004	哥尼流注目視之、懼曰、主何耶、曰、爾祈禱施濟已上升為記於上帝前、
44010005	今爾遣人至約帕、請西門稱彼得者來、
44010006	彼與皮工西門同寓、屋在海濱、
44010007	與言之使者既退、哥尼流呼家僕者二、與常侍其側敬虔之兵一人、
44010008	既以其事悉告之、遂遣往約帕、○
44010009	次日行路間、將近城、時約午正、彼得登屋頂祈禱、
44010010	饑甚欲食、人備餐時、靈遊象外、
44010011	遂觀天開、有器降下、若大布、從四角縋於地、
44010012	內有各類地上四足之獸、昆蟲、及天上之鳥、
44010013	且有聲謂之曰、彼得起、宰而食焉、
44010014	彼得曰、主斷乎不可、因凡俗物與不潔者、我未嘗食、
44010015	又有聲再謂之曰、上帝所潔者、爾無以為俗也、
44010016	如是者三、其器即收上於天、○
44010017	彼得心中正在猶豫、不知所見之異象何意、哥尼流所遣之人、訪至西門之屋、立於門外、
44010018	呼而問曰、西門又稱彼得者寓此否、
44010019	彼得尚思異象時、靈語之曰、有三人尋爾、
44010020	但起而下、與之同往勿疑、蓋我遣之也、
44010021	彼得下、就其人曰、視哉、我即爾所尋者、爾來何為、
44010022	曰、百夫長哥尼流義人也、且畏上帝、為通猶太邦之人所稱、奉聖使者所示、請爾至其家、並聽爾言、
44010023	於是彼得延之入、止宿焉、明日、與之同往、又有約帕之兄弟數人偕行、○
44010024	次日入該撒利亞、哥尼流已集其親族密友候之、
44010025	彼得方入時、哥尼流迎之、伏其足前而拜、
44010026	彼得扶之起曰、起哉、我亦人也、
44010027	談言間而入、見多人集、則謂之曰、
44010028	猶太人與異族人相附相就者、如何違規、爾所知也、然上帝已示我、概勿言人為俗或不潔、
44010029	故我見請即至無有推辭、試問爾曹請我何意、
44010030	哥尼流曰、四日前及此時、約在申初、我在家祈禱、乃見有一人衣服光然、立於我前、
44010031	曰、哥尼流、在上帝前、爾祈禱已聞、爾施濟已記、
44010032	當遣至約帕、請西門稱彼得者來、彼寓於海濱、皮工西門之屋、
44010033	故我即遣人至爾、爾來善矣、今我儕偕在上帝前、以聽主凡所命爾者、○
44010034	彼得啟口曰、今我真覺上帝不以貌取人、
44010035	惟於各邦、凡有畏上帝而行義者、為其所悅納、
44010036	上帝所遣至以色列裔之道、傳和平福音、由耶穌 基督、彼乃萬有之主也、
44010037	斯言爾自知之、乃徧揚於猶太、而始自加利利在約翰所傳之浸禮後、
44010038	即上帝如何以聖靈與能、膏拿撒勒人耶穌、其乃週遊行善、醫愈凡魔鬼所挾制者、因上帝偕之也、
44010039	凡其在猶太人地、及耶路撒冷所行者、我儕為證、人且懸於木而殺之、
44010040	至第三日、上帝起之、顯示於人、
44010041	非顯於眾民乃顯於上帝所預選之證者、即我儕於其由死中復起後、與之同飲食者也、
44010042	且命我儕宣傳於民、證斯即上帝所定、為生者死者之判司也、
44010043	眾先知亦為之作證、言凡信之者、將由其名而得罪赦、○
44010044	彼得尚言此言時、聖靈臨於凡聽道之人、
44010045	奉割禮之信徒、偕彼得來者、因聖靈之賜、亦注於異邦人、則駭異、
44010046	蓋聞其言諸方言、而稱上帝為大也、
44010047	時彼得應之曰、此人既受聖靈、如我儕然、誰能禁水、使不受浸乎、
44010048	遂命其於耶穌 基督之名受浸、於是眾請彼得住數日焉、
44011001	使徒與在猶太之諸兄弟、聞異邦人亦受上帝之道、
44011002	及彼得上耶路撒冷時彼奉割禮者之爭曰、
44011003	爾曾入就未奉割禮者與之共食焉、
44011004	彼得乃次第陳其事曰
44011005	我在約帕城祈禱時、靈遊象外、見異象、有一器若大布、從四角自天縋而下及我、
44011006	注目視而思之、見內有地上四足之牲畜野獸昆蟲及天上之鳥、
44011007	且聞有聲謂我曰、彼得起、宰而食焉、
44011008	我曰、主、斷乎不可因凡俗物與不潔者、從未入我口、
44011009	有聲自天再應曰、上帝所潔者、爾無以為俗也、
44011010	如是者三、各物遂復曳於天、
44011011	適有三人遣自該撒利亞就我者、立於我儕所在之屋外、
44011012	靈語我與之同往、無分彼此、又有此兄弟六人、與我偕往、同入其人之室、
44011013	彼告我儕、如何曾見一使者立於其室、遣至約帕、請西門稱彼得者來
44011014	其將以言語爾、俾爾與爾全室、藉之而得救也、
44011015	我甫言時、聖靈臨於彼、如當初臨於我儕然、
44011016	我遂憶主言、曰、約翰固以水行浸、惟爾曹將受浸於聖靈焉
44011017	夫上帝既以此賜與彼、一如賜我儕、在信乎主耶穌 基督時、我則為誰、能阻上帝耶、
44011018	眾聞此、遂默然、而歸榮上帝曰、然則上帝亦賜異邦人悔改、以致生矣、○
44011019	因士提反而遭難四散者、周行至於腓尼基、居比路、安提阿等處、但言道於猶太人而已
44011020	然其中有居比路、古利奈數人、至安提阿、亦語於希臘人、傳主耶穌福音焉、
44011021	主之手偕之、信而歸主者、其數甚眾、○
44011022	論及此眾、有言遞至耶路撒冷會之耳中、遂遣巴拿巴往安提阿、
44011023	既至、而見上帝之恩則喜、眾以心志恆居乎主、
44011024	蓋巴拿巴善人也、滿於聖靈與信、於是歸主者甚多、
44011025	巴拿巴往大數以訪掃羅、既遇則携至安提阿、
44011026	二人在會中共集一年、教誨多人、且門徒之稱為基督徒、始在安提阿也、○
44011027	當是時也、有先知數人、從耶路撒冷下至安提阿、
44011028	其中一人名亞伽布者立、由靈兆示言、普天下將有大饑、當革老丟年間、果有其事、
44011029	於是門徒定意各量其力、移濟居猶太之兄弟、
44011030	遂如是而行、託巴拿巴 掃羅之手、寄眾長老焉、
44012001	當時、希律王下手、虐待會中數人
44012002	以刀殺約翰之兄弟雅各、
44012003	見為猶太人所悅、又執彼得、時乃除酵之日、
44012004	既執則置之於獄、付兵四班守之、每班四人、意欲於逾越節後、携出以與民、
44012005	於是彼得留於獄、惟教會為之切求上帝、
44012006	希律欲提之出、是夜彼得繫於二鏈睡在二兵之間、且守者於門前守獄焉、
44012007	忽有主之使者旁立、房中有光照耀、拍彼得脅、醒之曰、速起、鏈即從其手而脫、
44012008	使者語之曰、束帶納履、彼得如是而行、又告之曰、披衣從我
44012009	遂出而從、不知使者所為乃真、以為見異象也、
44012010	既過第一第二守所、至達城之鐵門、其門為之自開、乃出行一街使者即離之、
44012011	彼得醒悟曰今我真知、主遣其使者、拯我出希律之手、盡脫猶太人所望者、
44012012	既覺其情、則至約翰又稱馬可者之母瑪利亞屋、在彼有多人聚集祈禱、
44012013	叩外門時、有女名羅大來聽之、
44012014	識彼得聲、因喜故、門未及開走入、告以彼得立於門前、
44012015	眾謂之曰、爾狂矣、女力言、果如是、眾曰、是乃其使者焉、
44012016	彼得又叩不已、及至開門、眾見之遂駭異、
44012017	彼得搖手使勿言遂將主如何引己出獄告之、又曰、可將此事告雅各及諸兄弟、乃出而他往
44012018	及旦眾兵不知彼得何往、擾動不少、
44012019	希律索之不獲、遂審問卒、命曳之死、乃離猶太、下該撒利亞居焉、○
44012020	希律甚怒推羅西頓之人、惟其人因賴王地以得養故同心就之、既勸王之近臣伯拉士都乃求和、
44012021	希律於定期、衣王服坐於公座、面諭之、
44012022	百姓呼曰、此乃上帝之聲、非人之聲也、
44012023	希律不歸榮上帝、主之使者即擊之、遂為蟲所噬、而氣絕焉、○
44012024	於是上帝之道、增長益廣
44012025	巴拿巴、掃羅、役事已畢、自耶路撒冷而返、携約翰稱馬可者偕之、
44013001	在安提阿、於會中、有先知與教師數人、即巴拿巴、及稱尼結之西面 古利奈人路求、與分封王希律同養之馬念、及掃羅、
44013002	事主禁食之時、聖靈曰、當為我分派巴拿巴、掃羅、成我召彼以任之工、
44013003	於是禁食祈禱、手按其上、而使之往、○
44013004	二人既奉聖靈所遣、下西流基、由彼航海至居比路、
44013005	到撒拉米、遂傳上帝道於猶太人諸會堂、亦有約翰為役事、
44013006	經行全島至於帕弗遇一巫者、偽為先知、猶太人也、名巴耶穌、
44013007	其人偕方伯士求保羅、方伯、哲人也、召巴拿巴 掃羅來、求聽上帝之道、
44013008	惟彼巫者以呂馬、其名譯即巫也、抵禦二人、欲使方伯離乎信、
44013009	但掃羅亦名保羅滿於聖靈、注目視之曰、
44013010	噫、爾滿諸詭譎奸惡者、魔鬼之子、諸義之敵、爾混亂主之正路、將無止息乎、
44013011	視哉、今主之手在爾上、爾將為瞽、暫不見日、其目即矇且暗、遍求人以手相之、
44013012	方伯見所為、則信、奇異主之教也、○
44013013	保羅與同人從帕弗揚帆、至旁非利亞之別加、約翰遂離之歸耶路撒冷、
44013014	惟彼等自別加、經行至彼西氏之安提阿、當安息日入會堂而坐、
44013015	律法與先知之書讀畢、宰會堂者、遣入就之曰、兄弟、若有勸民之言、請言之、
44013016	保羅起立、搖手曰、列位以色列人、及畏上帝者聽之、
44013017	昔以色列民之上帝、選我列祖、當民旅於埃及地時、乃升高之、舉手引之出彼、
44013018	又在曠野寛容之、約四十年、
44013019	既滅迦南地七邦之人、乃分其地、與之為業、約有四百五十年、
44013020	厥後予士師、至先知撒母耳、
44013021	以後民求一王、而上帝予之、以便雅憫支派之人、基士子掃羅、歷四十年、
44013022	既廢之、則舉大衛為王、證之曰、我得耶西子大衛其人乃合我心、凡事將遵我旨者也、
44013023	上帝按所許者、由此人之裔、曾使救主耶穌至以色列民、
44013024	當其未入世、約翰先以悔改之浸禮、宣於以色列眾民、
44013025	約翰將畢其程時、曰、爾意我為何耶、我非其人也、視哉、有後我來者、即解其足之鞋、我亦不堪、
44013026	兄弟乎、亞爸拉罕苗裔、及爾中畏上帝之人、此拯救之道、已遣至我儕矣、
44013027	夫居耶路撒冷者、與其諸宰、因不識之、亦不識先知之聲、即每安息日所頌者、故定擬之、以應此諸言
44013028	雖未得其死辜、然求彼拉多殺之、
44013029	凡指之而記錄者、既應驗矣、乃從木上取之下、置於墓中、
44013030	惟上帝由死中起之、
44013031	有自加利利偕彼同上耶路撒冷者、多日見之、今為其證於民、
44013032	且我儕、以昔所許於列祖者、傳福音於爾、
44013033	即上帝如何起耶穌、以應其所許者於我儕之裔、亦如詩之第二篇載云、爾乃我子、我今日生爾、
44013034	論其由死中起之、不復歸於朽壞、則如是云、我將以大衛聖且實之恩惠予爾、
44013035	蓋他篇亦云、爾必不俾爾聖者見朽壞、
44013036	因大衛當己世代既遵上帝旨而行、則睡、與其列祖共置而見朽壞、
44013037	惟上帝所起者、無見朽壞也、
44013038	兄弟乎、故爾當知之、由此人而罪之赦、今傳於爾、
44013039	凡信者、於彼諸事見義、即爾於摩西律法不能見義者也、
44013040	慎之哉、恐先知之言及於爾曹、
44013041	其言曰、藐忽者乎、爾其視哉、且駭且亡、蓋我當爾之時、將行一事、雖有人告爾、爾亦不信之也、○
44013042	彼出時、有人求於後安息日、再以此言語之、
44013043	會眾既散、猶太人與進教之敬虔者、多從保羅巴拿巴二人與之言勸其恆居於上帝之恩、○
44013044	後安息日、舉城幾乎皆集、以聽上帝之道、
44013045	但猶太人見其眾多、滿時嫉妒、駁保羅所言、且謗讟焉、
44013046	保羅 巴拿巴侃侃而言曰、上帝之道先言於爾、必然者也、而爾曹既棄之、自擬不堪得永生、視哉、我儕轉向異邦人矣、
44013047	蓋主如是命我儕云、我已立爾為列邦之光、俾爾為拯救至於地極、
44013048	異邦人聞此則喜、而榮上帝道、凡見定得永生者、皆信焉、
44013049	於是主道徧傳是地
44013050	惟猶太人唆聳敬虔之貴婦、及城之尊者、竦動窘迫保羅 巴拿巴、逐之出其境、
44013051	二人對眾拂去足塵、而至以哥念、
44013052	門徒滿於喜樂、及聖靈焉、
44014001	二人在以哥念、同入猶太人會堂而言其言也致猶太人、及希臘人、眾多信服
44014002	但其不順之猶太人、竦動異邦人心、使之憾諸兄弟、
44014003	二人居彼日久、賴主侃侃而言、主賜諸兆及異蹟、由彼手而成、以證其恩道
44014004	邑眾乃分、有從猶太人者、有從使徒者、
44014005	適異邦人猶太人、及其諸宰蜂擁、以凌辱而石擊之
44014006	二人知此、則逃於呂高尼之路士得、特庇、二城、及周圍之地、
44014007	在彼傳福音、○
44014008	在路士得有一軟腳之人坐焉、自母胎而跛、並未嘗行者也、
44014009	此人聽保羅言、保羅注目視之、見其有信可得救、
44014010	乃大聲呼曰、起、兩足正立、其人即躍起而行、
44014011	眾見保羅所為則以呂高尼方言、揚聲曰、諸帝如人形而臨我、
44014012	遂稱巴拿巴為丟士、因保羅為言語首領、故稱之為希耳米、
44014013	邑前丟士之祭司、牽牛持花環至於門、意欲合眾獻祭、
44014014	使徒巴拿巴 保羅、聞之、裂衣躍入眾中呼曰、
44014015	人歟、何為行此、我儕亦人也、與爾同情、特傳福音與爾、使爾離此虛妄、轉歸生活上帝、即造天地海、及其中萬物
44014016	且於先代容萬邦、各行己路者也
44014017	然上帝未嘗遺己於無證、乃行諸善、自天賜雨、及豐產之期、以糧食喜樂、充滿爾心焉、
44014018	二人言此、僅止眾不祭之而已、○
44014019	有猶太人來自安提阿、以哥念、既勸眾、則以石擊保羅、曳出城外、意其已死、
44014020	然門徒環之、保羅即起入城、明日同巴拿巴出、而往特庇、
44014021	既傳福音於其城、而招多人為徒、則反路士得、以哥念、安提阿、
44014022	堅門徒心、勸之恆居於信、且云、我儕必由多難、而入上帝之國焉、
44014023	二人既於各會為之選立長老、且禁食祈禱、乃託之於所信之主、
44014024	遂經行彼西氐、而至旁非利亞、
44014025	既言道於別加、遂下亞大利、
44014026	由彼航海至安提阿、昔二人在此、被託於上帝恩以行其今所成滿之工者也、
44014027	既至而集會眾、則以上帝偕己所行諸事、及為異邦人如何開信門、盡述之、
44014028	遂與門徒同居、歷日不少、
44015001	有數人自猶太下來、教諸兄弟曰、若不遵摩西例受割禮、則爾不能得救
44015002	保羅 巴拿巴、既與之大爭辨論、眾遂定派保羅 巴拿巴、與其中數人、為此辨端、上耶路撒冷、見使徒長老、
44015003	於是會眾送之、遂經腓尼基、撒瑪利亞、述異邦人之轉向主、使眾兄弟大喜、
44015004	至耶路撒冷、為教會使徒長老所接、乃述上帝偕己所行諸事、
44015005	然𠵽唎㘔黨中有信者數人、起曰、必與之行割禮、命之守摩西律法、○
44015006	使徒長老共集、以議此事、
44015007	辨論既多、彼得遂起謂眾曰、列位兄弟皆知、昔上帝在爾中選我、使異邦人由我口得聞福音之道而信、
44015008	且知人心之上帝、為之作證、
44015009	以聖靈賜彼、一如賜我儕然、無分彼我、惟以信潔其心、
44015010	今何為試上帝、以我列祖、及我儕不能負之軛置於門徒頸乎、
44015011	惟我儕信、由主耶穌之恩而得救、一如彼然、○
44015012	眾皆默然聽巴拿巴 保羅述上帝由彼至異邦人中、所行諸兆與異蹟、
44015013	言畢、雅各應曰兄弟乎、聽我、
44015014	西門已述上帝當初垂顧異邦人由其中取民以歸己名、
44015015	諸先知之言、與此符合、
44015016	如所載云、此後我將反、而重建大衛傾圯之幕、將重建其破壞者、而再立之、
44015017	令其餘民、及凡有我名稱於彼之列邦、皆尋主、
44015018	自世初、以此示知之主、言之矣、
44015019	故我所擬異邦人中、轉歸上帝者、不可擾之、
44015020	惟書諭之、戒偶像之污、與淫、並勒死之牲與血、
44015021	蓋摩西、自上世以來、於各城有宣之者、即每安息日於會堂所讀者也、○
44015022	時、使徒長老及全會、決意遣其中所選之人、即稱巴撒巴之猶大、及西拉、乃兄弟中為首者、與保羅、巴拿巴、同往安提阿、
44015023	以書托其手云、使徒、及諸兄弟之老者、請異邦中之兄弟、在安提阿 敘利亞 基利家者安、
44015024	蓋聞我儕中、有數人出、以言擾爾、攪亂爾心、其實非我所命者也、
44015025	我儕既同心而決意、選人遣之、偕我所愛之巴拿巴、保羅、就爾、
44015026	此人為我主耶穌 基督之名、已致其命也、
44015027	故遣猶大與西拉、彼亦以此事、口告於爾、
44015028	蓋聖靈與我儕決意、不以他任加爾、過於此必然者也、
44015029	即禁祭偶像之物與血、勒死之牲與淫、爾若自守乎此則善矣、願爾平安、○
44015030	彼等奉遣、下至安提阿、既集眾、則以其書付之、
44015031	眾讀之、喜其慰辭、
44015032	猶大 西拉、亦先知也、以多言勸慰兄弟而堅之、
44015033	居有時、兄弟使其平安而歸乎遣之者、
44015034	
44015035	惟保羅 巴拿巴、仍居安提阿、偕有多人教誨、傳主福音之道、○
44015036	越數日、保羅謂巴拿巴曰、我儕且再往昔傳道之各城、顧眾兄弟如何、
44015037	巴拿巴意欲亦携約翰名馬可者偕之、
44015038	惟保羅以其人為不堪携、因昔在旁非利亞離之、不偕往共事也、
44015039	遂起爭端、至彼此分離、巴拿巴携馬可航海、往居比路、
44015040	保羅擇西拉、為兄弟所託於主之恩、乃往、
44015041	經行敘利亞、基利家、堅固諸會焉、
44016001	保羅至特庇、又至路士得、在彼有門徒名提摩太、乃猶太信婦之子、其父希臘人也、
44016002	是人也、為路士得、以哥念、諸兄弟所證、
44016003	保羅欲携之同往、因彼處之猶太人、遂與之行割禮、蓋皆知其父為希臘人也、
44016004	經行諸城時、將耶路撒冷使徒長老所定之命、授其守之、
44016005	於是諸會堅於信、日增其數、○
44016006	經行弗呂家、加拉太地、因聖靈禁其言道於亞西亞、
44016007	行至每西亞邊境試入庇推尼、而耶穌之靈不之許、
44016008	遂過每西亞、下至特羅亞、
44016009	保羅夜見異象、有一馬其頓人、立而求之曰、渡至馬其頓、助我儕焉、
44016010	保羅既見異象、我儕即尋往馬其頓、意謂上帝招我傳福音與彼也、○
44016011	故由特羅亞揚帆、直航至撒摩特喇、明日至尼亞波利、
44016012	由彼至腓立比、即馬其頓此方之首邑、新建者也、我儕於此城居數日焉、
44016013	當安息日、出城門外河邊、以為在彼有祈禱所、遂坐而言於既集之婦女、
44016014	有婦名呂氐亞、推雅推喇邑人、賣紫布為業、素敬拜上帝者、聽我儕、主啟其心、使傳向保羅所言、
44016015	婦與其家既受浸、求我儕曰、若以我為信乎主、則入居我家、遂強留我儕、○
44016016	我儕往祈禱所、適有婢女遇我、其乃有巫鬼者、素以占卜、大利其主輩、
44016017	是婢隨保羅及我儕、呼曰、此人乃至高上帝之僕、以拯救之路傳於爾曹、
44016018	如是而行者多日、保羅恨甚轉身謂其鬼曰、我於耶穌 基督名、命爾離之而出、鬼即時出、○
44016019	是婢之主輩、見獲利之望已失、遂執保羅西拉、曳之入市、至於宰前、
44016020	解至幕府曰、此人猶太人耳、大擾我邑、
44016021	傳我羅馬人不可受、不可行之規例、
44016022	眾人齊起攻之、幕府既剝彼衣、令杖之、
44016023	扑之既多、下之於獄、命獄吏固守之、
44016024	獄吏受是命、下之內獄、以木固桎其足、
44016025	夜半保羅 西拉祈禱、咏詩頌讚上帝、囚者傾聽之、
44016026	地忽大震致獄基皆動、諸門頓開、眾囚之械繫盡脫、
44016027	獄吏醒、見獄門皆開、拔刀將自殺、意囚者已逃也、
44016028	保羅大聲呼曰、毋自傷、我咸在此、
44016029	獄吏索火躍入、戰慄伏於保羅 西拉前、
44016030	導之出曰、叟乎、我當何為以得救、
44016031	曰、信乎主耶穌、則爾與爾家必得救矣
44016032	遂以主道言於彼、及其家內諸人、
44016033	夜間、於是時也、獄吏携彼二人洗其傷、己與全家即受浸禮焉、
44016034	携之上其室、設席、既信上帝、則與舉家大喜、○
44016035	及旦、幕府遣隸役來曰、釋此人、
44016036	獄吏以此言告保羅、曰、幕府遣人以釋爾曹、故今可出安然而去、
44016037	保羅謂其人曰、我儕羅馬人也、未有定罪、彼當眾扑我、且下於獄、今私逐我乎、此必不可、惟俟其親來携我出、
44016038	隸役以此言告幕府、幕府聞其為羅馬人、則懼、
44016039	遂來勸慰之、携之出、請離其邑、
44016040	二人出獄、入呂氐亞室、既見諸兄弟、則勸慰之而去、
44017001	經過暗妃波里、亞波羅尼亞、至帖撒羅尼迦、在彼有猶太人會堂、
44017002	保羅依其常規入就之、歷三安息日、本諸經與之辯論、
44017003	闡明指實、基督當受苦、由死中復起、又曰、此耶穌我所傳與爾者、即基督也、
44017004	中有數人受勸、歸於保羅 西拉、又有敬虔之希臘人甚多、尊貴之婦女亦不少、
44017005	但猶太人嫉妒之、招納市井匪類數人、既集、群眾則鼓噪其城、突至耶孫屋、欲取二人交之於民、
44017006	不遇、則曳耶孫與數兄弟、置於邑宰前呼曰、斯顛倒天下者亦至此、
44017007	而耶孫納之、此輩皆違逆該撒之命、言有他王即耶穌也、
44017008	眾民與邑宰聞此、則動擾、
44017009	既取耶孫、與其餘數人之保、則釋之、○
44017010	於是兄弟即遣保羅 西拉、夜往庇哩亞、二人既至、則入猶太人會堂、
44017011	其人賢於帖撒羅尼迦人、以其甚注意受道、日考經文、果如此否、
44017012	故其中有多人信焉、又有希臘尊貴之婦女男子亦不少
44017013	但帖撒羅尼迦之猶太人、已知保羅在庇哩亞傳上帝道、遂至彼、震眾而擾之
44017014	兄弟即遣保羅往至海濱、惟西拉 提摩太、仍居於彼、
44017015	送保羅者引之至雅典、既受命召西拉 提摩太速就之則返、○
44017016	保羅在雅典待之、觀其邑滿偶像、心靈憤激、
44017017	故在會堂、與猶太人、及敬虔者辯論、每日於市、與所遇者亦然、
44017018	㕽𠶎咕囉 ［口士］哆啞、二門之智士、與之校論、有曰、此嘐啁者欲何言耶、有曰、其似傳他邦之鬼神者、因保羅傳耶穌、及復起也、
44017019	遂援之引至亞略山、曰、爾所言之新教、可得而知乎、
44017020	蓋爾以異聞入我耳、故我儕欲知其何意、
44017021	雅典人及居彼之旅人、不遑他務惟新事是言是聽而已、○
44017022	保羅立於亞略山中曰、雅典人乎、我觀爾凡事敬畏鬼神、可謂過矣、
44017023	蓋我方行遊、觀爾所拜者、遇一壇、其上書曰、未識之上帝、爾所未識而崇拜者、我以之傳於爾、
44017024	夫造宇宙、及其中萬物之上帝、既為天地之主、不居手造之殿、
44017025	不受人手共事、若有所需者、乃自以生命氣息、及萬物予眾、
44017026	且造萬邦之人、乃本乎一、以居全地面、且限所定之期、與所居之界、
44017027	俾其尋上帝庶可揣摩而得之、然彼離我各人不遠、
44017028	蓋我儕之生也、動也、存也、皆在於彼、如爾中作詩者有云、蓋我儕亦其子類焉、
44017029	夫我儕既為上帝子類、則不當意上帝之性、若金、若銀、若石、以人工人意所琢者也、
44017030	往者蒙昧之時、上帝不咎、今者乃命隨在眾人悔改、
44017031	因已定一日、將以所立之人、按義而判天下、即由死中復起、俾眾徵信者也、○
44017032	眾聞死者復起之言有戲之者、又有曰、我將再聽爾言此、
44017033	於是保羅由其中而出、
44017034	有數人附之而信焉、中有亞略山之丟尼修、及一婦名大瑪哩者、又有數人偕之、
44018001	此後保羅自雅典至哥林多、
44018002	遇一猶太人、名亞居拉、生於本都、與其妻百基拉、方自以大利來、因革老丟命猶太人、皆羅馬、保羅遂就之、
44018003	以其同藝、與之偕居合作、其藝乃製幕也、
44018004	每安息日、保羅在會堂辨論、勸猶太人與希臘人、○
44018005	西拉、提摩太、自馬其頓下時、保羅為道緊迫、向猶太人證耶穌為基督、
44018006	其人敵而謗讟時、保羅遂拂衣謂之曰、爾血歸爾首上、我則潔淨焉、今而後、我必就異邦人矣、
44018007	遂離之入一人之屋、人名提多 猶士都、乃敬拜上帝者、屋鄰會堂也
44018008	宰會堂者、基哩士布、與全家信主、哥林多人中、多聞道、信而受浸、
44018009	夜間、主於異象中謂保羅曰、勿懼、惟言毋緘默、
44018010	蓋我偕爾、並無人擊爾害爾、因在此城我有多民也、
44018011	保羅居彼一年有六月、以上帝道、教於其中、○
44018012	迦流為亞該亞方伯時、猶太人同心起攻保羅、携至公座前曰、
44018013	此人勸眾拜上帝、反乎律法、
44018014	保羅將啟口、迦流謂猶太人曰、猶太人歟、若為不義奸惡之事、理應容爾、
44018015	若辯論言語名字、及爾律法、爾曹自理之、我不欲判此、
44018016	遂逐之離公座前、
44018017	眾執宰會堂之所提尼、於公座前扑之、此事迦流概不以為意、○
44018018	保羅尚居多日、乃別諸兄弟、航海往敘利亞、百基拉 亞居拉同往、在堅革哩翦髮有誓願故也、
44018019	至以弗所、留二人於彼、自入會堂、與猶太人辯論、
44018020	眾請其久居、不許、
44018021	乃別之曰、上帝若願、我將反而就爾、遂揚帆離以弗所、
44018022	至該撒利亞、則上而問教會安、遂下安提阿、
44018023	久之則往、按次經行加拉太、弗呂家地、堅眾門徒焉、○
44018024	有一猶太人、名亞波羅、生於亞力山大、有學問、亦諳於諸經、至以弗所、
44018025	彼習聞主路、心靈銳烈、以耶穌之事、言而詳訓、然但知約翰之浸禮而已、
44018026	彼始在會堂侃侃而言、百基拉 亞居拉聞之、遂携之來、陳上帝之路於彼尤詳、
44018027	亞波羅意欲往亞該亞時、諸兄弟勸勉之、且寄書於門徒、令接之、既至、則大助乎彼由恩而信者、
44018028	以其於眾前力折猶太人、由經指明耶穌為基督也、
44019001	亞波羅在哥林多時、保羅經行上地、至以弗所、遇數門徒、問之、曰、
44019002	爾信時曾受聖靈否、曰、有聖靈與否、我亦未之聞也、
44019003	曰、然則爾受浸以入於何耶曰、約翰之浸、
44019004	保羅曰、約翰行悔改之浸禮、告民當信乎後彼而來者、即耶穌也
44019005	其人聞此則受浸、入於主耶穌之名
44019006	保羅手按其上、聖靈遂臨之乃言諸方言及未來之事、
44019007	共約十有二人、○
44019008	保羅入會堂、侃侃而言、歷三月之久、以上帝國之事、辯論勸誨、
44019009	有數人心硬不順、當眾前誹謗此路、保羅遂離之、使門徒亦別、乃在推喇奴之書塾、日日辯論、
44019010	如是、二年之久、以致凡居亞西亞者、猶太人、希臘人、皆聞主道、
44019011	上帝以保羅之手、行非常之異能、
44019012	甚至有人、從保羅之身、取巾、或襜衣、加於病者、其病則退、惡鬼亦出、
44019013	時有周流之方士數人、猶太人也、擅自呼主耶穌之名、於有惡鬼者之上曰、我藉保羅所宣之耶穌、命爾出有
44019014	猶太祭司長士基雅者、其七子為此、
44019015	惡鬼應而語之曰、耶穌我知之、保羅我亦識之、惟爾曹誰耶、
44019016	惡鬼所附者、遂躍其上、勝兩人克制之、致其赤身受傷、逃出其室、
44019017	居以弗所之猶太人希臘人咸知莫不恐懼、而主耶穌之名遂大稱也
44019018	已信之人多至、明認而訴其所為、
44019019	素習異術者不少、集其書焚於眾前、計其價值銀五萬、
44019020	主道大長而克盛、有如此也、○
44019021	此事既畢、保羅定意、既經行馬其頓、亞該亞、遂往耶路撒冷、曰、至彼之後、我亦必見羅馬、
44019022	乃遣供事之者二人、即提摩太 以拉都、往馬其頓、而己則暫留於亞西亞焉、○
44019023	當時、因主之路、擾動不少、
44019024	蓋有銀工名底米丟、素製亞底米銀龕、使諸工者業增不少、
44019025	乃集諸工、並類其業者曰、眾人、爾知我儕藉此業而獲利、
44019026	爾又見且聞、此保羅勸而引誘多人、言手所作者非神、不但在以弗所、亦幾徧於亞西亞焉、
44019027	如是、非但我儕此業難保其不為人藐視、即大女神亞底米之殿宇、將亦視為無有、且徧亞西亞、及天下所拜之亞底米、將黜其大威矣、
44019028	眾聞之怒甚、呼曰、大哉以弗所人之亞底米也、
44019029	邑滿擾亂、既執保羅之同行者、馬其頓之該由與亞哩達古、則同心擁入戲園、
44019030	保羅意欲入於眾中、門徒不許、
44019031	亞西亞之首領數人、為其友者、遣人勸之、勿冒險而入戲園、
44019032	會眾紛亂諠譁不一、大半不知何為而集也、
44019033	有將猶太人所推之亞力山大、自眾中携出、亞力山大搖手、欲訴於百姓、
44019034	眾知其為猶太人、則同聲呼曰、大哉、以弗所人之亞底米也、如是約有一時之久
44019035	司書者既靖眾、則曰、以弗所人歟、何人不知以弗所人之城為大女神亞底米、與自丟士所隕者之值事乎、
44019036	此事既不能駁、爾眾當靖息無造次、
44019037	況此人非竊殿物亦非謗讟我儕之女神者、爾竟携之至乎、
44019038	若底米丟、並偕之諸工、與人有訟自有聽訟之期、亦有方伯、彼此告訴可也、
44019039	爾曹若問他事、可於合例會中斷之、
44019040	蓋因今日無故之擾亂、我儕難免被告、且亦無言解此聚會之緣由也、
44019041	言畢、則散其會、
44020001	諠譁既息、保羅遣召門徒來勸之、遂言別、往馬其頓、
44020002	經其諸地、以多言勸眾、則至希臘、
44020003	居三月、將揚帆往敘利亞、猶太人設計害之、遂定意由馬其頓而反、
44020004	從之至亞西亞者、有孛路之子、庇哩亞人所巴特、帖撒羅尼迦人亞哩達古、及西公都、特庇人迦猶、提摩太、又有亞西亞人推基古、特羅非摩、
44020005	然此數人先往、在特羅亞俟我儕、
44020006	除酵節後、我儕由腓立比、航海、五日至特羅亞、與之相會、居七日焉、○
44020007	七日之首日、我儕集以擘餅、保羅將於次日啟行、乃與眾講論、延至半夜、
44020008	所集之樓、多設燈火、
44020009	有少年名猶推古、坐於窗上困於熟睡、保羅講論又久、少者困睡、自三層樓墜下、人扶之已死
44020010	保羅下樓伏於其上而抱之、謂眾曰、勿號咷、其魂猶在、
44020011	既復上、擘餅而食、相論又久、至天明遂行、
44020012	少者已生、人携之至、眾則慰甚、○
44020013	我儕先登舟揚帆往亞朔、在彼欲接保羅、依其所命、因其自欲步行也、
44020014	既於亞朔會我儕、我則接之、往米推利尼、
44020015	由彼航海、明日至基阿對面、又明日泊於撒摩、又明日至米利都、
44020016	蓋保羅決意航過以弗所、免久留於亞西亞、乃速行、庶能於五旬節之日、至耶路撒冷、○
44020017	自米利都、遣人至以弗所、請會中諸長老來、
44020018	既至、則謂之曰、爾曹知我自初履亞西亞之日、恆偕爾曹何如、
44020019	凡事謙遜流淚事主、又因猶太人謀害而歷諸試、
44020020	凡益爾者、我未嘗隱諱、或於民前、或於諸家、告爾教爾、
44020021	證於猶太人、希臘人、當向上帝悔改、向我主耶穌 基督有信、
44020022	今我於靈見繫而往耶路撒冷、未知在彼所將遇者、
44020023	惟聖靈於各邑證於我、有縲絏患難俟我也、
44020024	然我不以生為意、而自貴之、惟欲盡我程、並由主耶穌所受之職、以證上帝恩寵之福音、
44020025	我素周行爾中、宣上帝國、今我知爾曹、以後不復見我面、
44020026	故我今日證明於爾、眾人之血、我則潔淨焉、
44020027	蓋我未嘗隱諱、而不以上帝全旨告爾、
44020028	爾當自慎、亦慎全群、聖靈於其中立爾為監督、以牧上帝會、乃彼以己血所獲者也、
44020029	我知我去之後、必有猛狼入於爾中、不惜其群、
44020030	且自爾中、將有人起、出悖理之言、誘門徒從之、
44020031	故爾當儆醒、憶我三年之久、晝夜不息、流淚以警爾各人、
44020032	今我託爾於上帝、及其恩之道、能建立爾、予爾得業於凡蒙聖者中、
44020033	我未嘗貪人金銀衣服、
44020034	乃用此手供我、與偕我者之需、是爾所知也、
44020035	我凡事示爾法、當如此勤勞、以扶持柔弱之人、且憶主耶穌所言云、施比較受、更為有福、○
44020036	言畢屈膝同眾祈禱、
44020037	眾大哭、抱保羅頸、與其接吻
44020038	為其言不復見我面之語、則憂甚、遂送之登舟、
44021001	我儕既別眾、揚帆直至哥士、次日至羅底、由彼又至帕大剌、
44021002	遇一舟欲渡腓尼基、遂登之揚帆、
44021003	望見居比路、右行而過之、航至敘利亞、於推羅登岸、蓋舟於彼卸載也、
44021004	訪見門徒、同居七日、諸門徒由靈謂保羅、勿履耶路撒冷、
44021005	七日既盡、我儕起行、眾與妻子、送至城外、遂皆屈膝於岸而祈禱、
44021006	彼此言別、我儕遂登舟、彼眾歸家、○
44021007	自推羅至多利買、水程既盡、遂問兄弟安、同居一日、
44021008	明日起行、至該撒利亞、入傳福音者腓立之家同居、彼乃七者之一也、
44021009	彼有四女、處子也、素為預言者、
44021010	我儕居數日、有先知名亞伽布、下自猶太、
44021011	就我儕、取保羅帶、自縛手足曰、聖靈言、猶太人在耶路撒冷、將如是縛此帶之主、付於異邦人手、
44021012	我儕與是地之人聞此言、勸保羅勿上耶路撒冷、
44021013	保羅遂應曰、爾曹何為哭泣、而碎我心乎、我為主耶穌之名、不但受縛、即死於耶路撒冷亦已備矣、
44021014	彼不受勸、我則止、曰、主旨得成、○
44021015	此諸日後、收拾行李、上耶路撒冷、
44021016	該撒利亞數門徒同往、亦携居比路人名拿孫、舊門徒也、俾我與之同居、○
44021017	至耶路撒冷、兄弟欣然接我、
44021018	次日、保羅與我儕、入就雅各、眾長老亦在、
44021019	保羅既問眾安、則以上帝用己為役、所行於異邦者、一一述之、
44021020	眾聞之、遂歸榮上帝、謂保羅曰兄弟乎、爾見猶太人中信者幾何萬、皆為律法而銳烈、
44021021	彼曾聞爾教異邦中諸猶太人、皆背摩西云、勿與其子行割禮、並勿依諸例、
44021022	今將若何、蓋彼必聞爾至、
44021023	故我所言、爾其行之、偕我儕有誓願者四人、
44021024	爾携此人與之同潔、代為捐費、使其薙髮、眾則知前所聞說爾者皆虛、爾固遵法而行者也、
44021025	至於異邦之信者、我儕曾遺書擬定、惟戒祭偶像之物與血、並勒死之牲及淫也、
44021026	保羅遂携其人、次日與之同潔、入殿宇、告以潔期將滿、迨為各人獻祭焉、○
44021027	七日將盡、自亞西亞來之猶太人、見保羅在殿宇、則唆聳眾民、下手於彼、
44021028	呼曰、以色列人乎、來助、此即隨在教眾、攻我民與律法、並此所之人、兼且引希臘人入殿宇、俗此聖所也、
44021029	因前已見以弗所人特羅非摩、偕之在城、以為保羅曾引之入殿宇、
44021030	於是舉邑震動、民皆奔集、執保羅曳之出殿宇、諸門即閉、
44021031	眾方欲殺之、有以舉耶路撒冷紛亂、傳至營之千夫長、
44021032	彼即率百夫長數人、與兵卒奔下就之、眾見千夫長與兵卒遂停扑保羅、
44021033	千夫長近而執之、命以二鏈縛之、問其為誰、所為何事、
44021034	眾人諠呼不一、因其諠譁、不能知其實情、遂命携之入營、
44021035	及至階級、因眾擁甚、兵卒負保羅、
44021036	蓋眾民隨後、呼曰、棄之、○
44021037	保羅被携將入營時、謂千夫長曰、我有一言告爾可乎、曰、爾識希臘言乎、
44021038	爾非彼埃及人、昔日作亂、率兇手四千人出曠野者乎、
44021039	保羅曰、我乃猶太人、生於基利家之大數、非鄙邑之民也、請許我與民言、
44021040	既許、保羅立於階級、向民搖手、眾已大靜、乃以希伯來方言語之、
44022001	曰、諸父兄弟乎、我今自訴於爾、請聽之、○
44022002	眾聞其言希伯來方言、益加靜默、○
44022003	保羅曰、我乃猶太人、生於基利家之大數、長於此邑、在迦馬列足下、詳習我祖宗之律法、為上帝而銳烈、如爾眾今日然、
44022004	我曾窘逐斯路者、致死之、無論男女、皆繫而付之於獄、
44022005	祭司長與眾長老、亦為我證、我又接其遺兄弟之書、往大馬色、將縛在彼之人、曳至耶路撒冷受刑、
44022006	行近大馬色、時約日中、忽自天有大光、環照乎我、
44022007	我則仆地、聞有聲謂我曰、掃羅、掃羅、爾何窘逐我、
44022008	我應曰、主、爾為誰、曰、我即拿撒勒人耶穌爾所窘逐者、
44022009	偕我者、乃觀其光、但不聞語我者之聲、
44022010	我曰、主、我當何為、主謂我曰、起、入大馬色、在彼凡所定爾行者、將以告爾、
44022011	我因其光之耀、遂不能見、為偕我者援手導入大馬色、
44022012	有亞拿尼亞者、其人依律法恭敬、為居彼猶太人所證、
44022013	就我旁立、語我曰、兄弟掃羅爾可復見、我即時復見而望之、
44022014	又曰、我列祖之上帝已定爾、以知其旨、見彼義者、且聞其口出之聲、
44022015	蓋爾將以所見聞者、為其證人於眾前、
44022016	今何延遲乎、起、籲其名而受浸、以滌爾罪、
44022017	我既返耶路撒冷、在殿宇祈禱、時靈遊象外、
44022018	見其謂我曰、速出耶路撒冷勿遲、蓋爾為我所證者、其人將不納、
44022019	我曰、主、彼皆知我素囚信乎爾者、又曾在各會堂扑之、
44022020	證爾者士提反之血、見流時、我亦旁立同悅、而守殺之者之衣、
44022021	主謂我曰、往哉、我將遣爾、遠就列邦、○
44022022	眾聽至此言、則揚聲曰、如此之人、去之於地、不宜生也、
44022023	眾人諠呼、脫衣播塵於空中、
44022024	千夫長遂命携保羅入營、以鞭拷訊之、俾得真知、眾人如此呼喝之何故、
44022025	方以皮帶縛之、保羅向旁立之百夫長曰、為羅馬人、未定其罪而鞭之、可乎、
44022026	百夫長聞此、往告千夫長曰、爾將何為、蓋彼乃羅馬人也、
44022027	千夫長就而謂之曰、告我、爾為羅馬人否、曰、
44022028	然千夫長應曰、我以厚價購入此籍、保羅曰、我則生而然者也、
44022029	於是將拷訊之者、即離之、千夫長真知其為羅馬人、因曾縛之亦懼、○
44022030	明日欲知猶太人訟保羅之實情、遂解其縛、命祭司諸長及全議會共集、乃携保羅下、使立於眾前、
44023001	保羅注目視議會曰、兄弟乎、我素於上帝前、處世凡事存良心、至於今日、
44023002	祭司長亞拿尼亞、命侍立者擊其口、
44023003	保羅謂之曰、粉飾之牆乎、上帝將擊爾、爾坐按律法審我、竟違律法命擊我乎、
44023004	侍立者曰、上帝之祭司長、爾詈之乎、
44023005	保羅曰、兄弟乎、我不識其為祭司長也、蓋記有云、爾民之宰、爾勿非之、
44023006	惟保羅知眾半為［口撒］嘟𡀲人、半為𠵽唎㘔人、乃於議會中呼曰、兄弟乎、我𠵽唎㘔人也、亦𠵽唎㘔人之子、因諸死者復起之望、我受審矣、
44023007	言此、𠵽唎㘔人、與［口撒］嘟𡀲人、彼此起爭、眾遂分黨
44023008	蓋［口撒］嘟𡀲人、言無復起、亦無使者與靈𠵽唎㘔人、則認兩者為有、
44023009	眾大諠呼、𠵽唎㘔黨之士子數人起而爭曰我儕見此人無惡、或有靈、或有使者、與之言乎
44023010	時方大爭、千夫長恐保羅被眾分裂命兵卒下、於眾中奪之、引入營、○
44023011	是夜主近立曰、張爾膽爾曾於耶路撒冷、為我作證將亦如此作證於羅馬、○
44023012	及旦、猶太人合眾起誓曰、若不先殺保羅、不飲不食、
44023013	為此約誓者四十餘人、
44023014	乃就祭司諸長、及長老曰、我儕已起大誓、若不先殺保羅、一物不嘗、
44023015	今請爾曹與議會、告千夫長攜之至爾、若將詳察其情、我則已備、於其未近而殺之、
44023016	惟保羅姊妹之子、聞其設伏遂來入營告保羅、
44023017	保羅呼一百夫長來曰、引此少者至千夫長、因其有事告之、
44023018	遂攜之引至千夫長曰、囚者保羅、呼我來、請引此少者至爾、有事以告、
44023019	千夫長執其手、至僻處、私問曰、有何告我曰
44023020	猶太人相約、請爾明日携保羅下議會若將詳問其情
44023021	爾勿聽從之、蓋有四十餘人、隱伏伺之、彼曾誓云、不先殺保羅、不飲不食、今已備矣惟望爾許諾、○
44023022	千夫長遣少者去、戒之曰、爾勿語人、爾曾以此事告我、
44023023	遂召百夫長二人曰、備步兵二百、馬兵七十、持鎗者二百、今夜二更往該撒利亞、
44023024	又備牲畜使保羅乘之護送至廵撫腓力士、
44023025	遂書凾其略如左、
44023026	革老丟 呂西亞、請廵撫腓力士仁臺安、
44023027	此人為猶太人所執、將為其所殺、我得知其乃羅馬人、則率兵而拯之、
44023028	欲真知其訟之之故、則送之下其議會、
44023029	見所訟者、乃為其律法諸辨論、非為堪死堪縛之故、
44023030	或以告我將有計害此人之事、我即遣之就爾、亦命訟之者、控之於爾前、○
44023031	兵卒奉命、取保羅夜引至安提帕底
44023032	明日聽馬兵護送之、而自歸營入
44023033	該撒利亞、以凾呈於巡撫、使保羅立其前
44023034	閱畢、問其為何省人、知其屬基利家、乃曰、
44023035	訟爾者至、我將聽爾、遂命人守之於希律衙署、
44024001	五日之後、祭司長亞拿尼亞、同數長老、及一辯士、名帖土羅下來、以保羅事告巡撫、
44024002	保羅被召、帖土羅遂始訟之曰、
44024003	我儕蒙腓力士仁臺、得享太平、且此邦藉爾先見、隨時隨地、曲者得正、感謝不已、
44024004	今不敢少延、第求溫良聽我片言、
44024005	蓋見此人為流疫於天下猶太人中震亂者也、為拿撒勒黨之先導、
44024006	彼試辱殿宇、我儕執之、
44024007	
44024008	爾審問之、則我所訟之諸端、自能真知矣、
44024009	猶太人從而和之、曰、事果如此也、○
44024010	巡撫頷之、使保羅言、乃應曰、我知爾為此邦之判司、歷年已多、故甘心自訴也
44024011	爾能真知、我上耶路撒冷崇拜、僅十有二日耳、
44024012	彼未嘗見我在殿宇、與人辯論、或集眾生亂、在諸會堂亦然、邑中亦然、
44024013	今訟我之事、彼不能證於爾前、
44024014	惟有一事、我在爾前承認、即彼所謂黨者之路、我則按之以崇事我列祖之上帝、盡信合於律法、及先知所載者、
44024015	且向上帝有望、即死者無論義與不義、將皆復起、此亦彼所共候者也、
44024016	我因而自勵、或對上帝、或對世人、均不為良心所責、
44024017	今歷多年而後、我歸以施濟於我邦、及獻祭物、
44024018	斯間彼遇我於殿宇自潔、無眾、無譁、惟有數猶太人、來自亞西亞、
44024019	彼若有可告者、則當於爾前訟我抑
44024020	或在此之人、見我立議會前、曾有不義否、言之可也、
44024021	縱或有之、亦惟一言而已即我立於眾中、呼曰、為死者復起之理、我今日被審於爾前、○
44024022	事有關涉斯路者腓力士本詳知之、故延遲之、曰、千夫長呂西亞至、我則查究爾事、
44024023	遂命百夫長、守保羅而寛之、其友或供之者、概勿禁、○
44024024	數日後、腓力士與其妻猶太女土西拉至則遣召保羅聽其講論信夫基督 耶穌、
44024025	保羅論公義、節制、及將來之審判腓力士則懼、應曰、今且去、我有便時將召爾來、
44024026	亦因望保羅予之以金、故尤多召其來、與之談論、
44024027	既滿二年、波求 非士都、接腓力士之任、腓力士欲取悅於猶太人、遂留保羅仍繫焉、
44025001	非士都赴任三日、遂自該撒利亞上耶路撒冷、
44025002	祭司諸長與猶太尊貴者告保羅於非士都前、且勸之、
44025003	求情遣取保羅至耶路撒冷、將設伏於路、以殺之
44025004	非士都應曰、保羅必仍守於該撒利亞、我亦不久而返、
44025005	又曰、爾中之有能者與我同下、其人有何不是、則訟之、○
44025006	巡撫既居其中、不過八日、或十日、遂下至該撒利亞、次日坐公座、命引保羅至、
44025007	既至自耶路撒冷下來之猶太人、環之而立、以多且重之故訟之、而不得其據、
44025008	保羅訴曰、猶太人之律法、或殿宇、或該撒、我皆未之犯、
44025009	非士都欲取悅於猶太人、遂應保羅曰、爾願上耶路撒冷、在彼聽我審判此事乎、
44025010	惟保羅曰、我立於該撒公座前、即我當被審之處、我未嘗以不義待猶太人、是亦爾所確知者、
44025011	我若行不義、所為堪死、即死我亦不辭、若所訟我者無一實、則無人可狥人情、以我付彼、我上叩該撒矣、
44025012	非士都既與議會相語、則應曰、爾既上叩該撒、則往見該撒矣、○
44025013	越數日、亞基帕王、與百尼基氏至該撒利亞、問非士都安、
44025014	居多日非士都以保羅之事、陳於王曰、有一人乃腓力士所留之囚
44025015	我在耶路撒冷時、祭司諸長與猶太人長老告之、求定其罪、
44025016	我應之曰、被告、與原告者尚未對質、未得以辨白己事、狥人情而解之、非羅馬人例也、
44025017	故猶太人來集於此、我不延遲、次日坐公座、命引其人至、
44025018	原告對立、其所告者、非我所逆料之惡端
44025019	惟攻之以數辯端即、論其畏鬼神、又論一耶穌者已死而保羅言其生也、
44025020	今此辯端如何斷之我有疑焉、故問其願往耶路撒冷、在彼聽審此事否、
44025021	但保羅既上叩欲我留之聽審於皇、故命我留之、待我遣至該撒也、
44025022	亞基帕謂非士都曰、我亦欲聽此人、應曰明日可聽之、○
44025023	明日、亞基帕與百尼基氏張大儀仗而至、眾千夫長、與邑中貴人、偕之入聽事所、非士都既命、遂引保羅至、
44025024	非士都曰、亞基帕王、與凡偕我在此者、爾觀此人即猶太之眾、或在耶路撒冷、或在於此、曾求我呼曰、彼不當尚生者也、
44025025	然我覺其未行堪死之事、且彼既上叩於皇、我遂定意遣之、
44025026	惟未得其實情以奏我主、故攜之於眾前、至要者於亞基帕王爾前、使審問之後得有所奏、
44025027	蓋我以為遣囚而不陳訟辭於理未合也、
44026001	亞基帕謂保羅曰、許爾自陳、保羅遂舉手自訴曰、
44026002	亞基帕王乎、我為猶太人所訟者、今日悉訴於爾前、我以為有福
44026003	至要者、凡猶太人中之例規辯端皆爾所知、故求寛耐而聽我
44026004	我自幼為人若何、即自始偕我民、及於耶路撒冷者、猶太人皆知之
44026005	倘願為證、則彼自始知我如何、依我儕之虔禮極嚴之黨、處世為𠵽唎㘔人也
44026006	今為望上帝所許我列祖者、立而受審、
44026007	我十二支派、日夜殷勤奉事、亦望得此許耳、王乎、我為此望、而被猶太人所訟也、
44026008	上帝若起諸死者、爾曹何以為不可信乎、
44026009	昔我亦自以為當多行事、以攻拿撒勒人耶穌之名、
44026010	在耶路撒冷、我果行之、既受權於祭司諸長多囚聖徒、其人被殺、我亦謂其宜也、
44026011	且在諸會堂、我屢刑之、強使謗讟、攻之益、狂窘逐至外邑、
44026012	亦得祭司眾長之權、奉命在大馬色、
44026013	王乎、我在路上、日中之時、見自天有光、燦耀於日、環照乎我與同行者、
44026014	眾皆仆地、我聞有聲、以希伯來方言謂我曰、掃羅 掃羅、爾何窘逐我耶、爾以足踢莿、難矣哉、
44026015	我曰、主、爾為誰、主曰、我乃耶穌、爾所窘逐者也、
44026016	惟起立爾足、蓋我特現於爾、立爾為役、為證者、以證爾所曾見於我及我將現以示爾諸事、
44026017	恆拯爾於斯民、及異邦、即我今遣爾就之者、
44026018	以啟其目、使其自暗轉而就光、自撒但之權、歸於上帝、致獲罪赦、且與凡信乎我、而蒙聖者、同得基業、
44026019	亞基帕王乎、是以我不違自天之顯象、
44026020	乃先在大馬色、後於耶路撒冷、與猶太全地、以及異邦、告眾悔改、轉歸上帝、行事以稱悔改、
44026021	猶太人因而執我於殿宇、嘗試殺我、
44026022	然我蒙上帝之祐、立至今日、證於大者小者、所言、無非眾先知及摩西所言將至之事
44026023	即基督如何當受苦、且如何為死者復起之首、以光傳於斯民及異邦人也、○
44026024	保羅如此申訴、非士都大聲曰、保羅爾狂矣、爾之多學、使爾轉而狂也、
44026025	保羅曰、非士都仁臺乎、我非狂也、我所出之言、皆真實而至正之言也、
44026026	蓋王知此、故我當前侃侃而言、因深信此事毫無隱乎王、以斯非行於僻隅也、
44026027	亞基帕王乎、爾信眾先知否、我知爾信也、
44026028	亞基帕謂保羅曰、爾以小勸使我為基督徒耶、
44026029	保羅曰、我所祈於上帝者、無論以小以大、不但使爾、即凡今日之聽我者、均與我無異、惟除此械繫耳、○
44026030	王與巡撫、及伯尼基氏、並同坐者皆起、
44026031	退而相言曰此人所為、並無堪死堪縛之事、
44026032	亞基帕又謂非士都曰、此人若未上叩該撒、釋之可也、
44027001	既定意、使我儕航海往以大利、遂將保羅、及他囚數人、付於皇營之百夫長、名猶流者、
44027002	既登亞大米田船、將航至亞西亞海邊數處、我儕遂揚帆、有馬其頓之帖撒羅尼迦人亞哩達古、偕我焉、
44027003	次日至西頓、猶流仁待保羅、許就諸友、受其供應、
44027004	由彼揚帆行居比路下、風逆故也、
44027005	既航過基利家、旁非利亞之海、至呂家之每拉、
44027006	在彼、百夫長遇一亞力山大船、將航至以大利者、則令我儕登之、
44027007	緩航多日、僅至革尼土對面為風所阻則航革哩底下、與撒摩尼相對、
44027008	僅得沿岸而行、至一處名隹澳、近此有拉西亞城、○
44027009	歷時既久、禁食之期已過、船行危險、保羅勸眾
44027010	曰、眾人歟、我觀行船、不但船與貨必有害而多損、即我儕之生命亦然、
44027011	百夫長信船長及船主、過於保羅所言、
44027012	且在此澳過冬不便、大半意欲揚帆離此、或能至腓尼基過冬、即革哩底之一澳也、一面朝西南、一面朝西北、
44027013	適南風輕吹、眾以為得志、遂起錨、沿革哩底岸而行、
44027014	未幾狂風由彼驟下、其風名㕹啦啹𡃝、
44027015	船被風所掣、而不能勝、則任其飄蕩、
44027016	駛至小島下、島名高大、僅能收其小艇
44027017	既曳之上即多方護船、捆縛其底、且恐投淺灘乃下帆任飄
44027018	風狂蕩甚、次日、遂棄貨於海、
44027019	第三日、又親手擲船中器具、
44027020	日與星多日不顯風雨迫船、亦非輕、得救之望絕矣、
44027021	眾久未食、保羅立於其中曰、眾人歟、爾昔當聽我言、而不揚帆、離革哩底、則免遭此害、
44027022	今我勸爾安心、蓋爾中無一人失命惟失船而已、
44027023	蓋我所係屬、所崇事之上帝、其使者昨夜立於我側、曰、
44027024	保羅勿懼、爾必立於該撒之前視哉、上帝曾以同船之人皆賜於爾、
44027025	故爾眾人當安乃心、蓋我信上帝、事必如其所諭我者、
44027026	然我儕必投於一島矣、○
44027027	至十四夜、船飄蕩於亞底亞海、約夜半舟子以為近岸、
44027028	測水得二十仞、少進又測得十五仞、
44027029	恐觸石、遂自船尾下四錨、切望天明、
44027030	舟子欲離船而逃、下小艇於海、佯從船首下錨、
44027031	保羅謂百夫長與兵卒曰、此人不留於船爾眾不能得救也、
44027032	兵卒遂斷小艇之索、聽其自墜、
44027033	天將明、保羅勸眾取糧、曰、爾曹觀望忍饑不食、今已十四日矣、
44027034	故勸爾取糧、方可得救、蓋爾眾中、即首之一髮、亦無人有失落者、
44027035	言畢取餅、當眾前祝謝上帝、擘而始食、
44027036	於是眾皆心安、亦取糧、
44027037	我儕在船者、共二百七十六人、
44027038	眾食而飽、棄麥於海以輕其船、
44027039	至天明不識其地、惟見一灣有平岸、乃共謀或能推船入彼、
44027040	遂棄諸錨於海、解舵纜揚頭帆、順風向岸而進、
44027041	遇兩水夾流處、船擱於淺、船首膠定不動、船尾因大浪而始破、
44027042	兵卒意欲殺諸囚、恐有泅水逃脫者、
44027043	惟百夫長欲救護保羅、阻其所謀、命能泅者先下水登岸、
44027044	其餘或乘板、或藉船中之物、於是眾皆得救登岸、
44028001	我儕既得救、則真知其島名米利大、
44028002	夷人以非常之仁待我、乃燃火接我眾、因下雨而寒也、
44028003	保羅拾薪一束、置之火上、有蝮因熱而出、着其手、
44028004	夷人見蟲懸於其手、遂相語曰、此人必是兇手者、雖得救於海、天理不容其生也
44028005	保羅拂蟲於火、毫無損傷、
44028006	夷人候其腫、或忽仆而死、候之已久、觀其無傷、則轉意、謂其為神、○
44028007	島長名布伯流、有田近於此、接我儕三日、以禮相對、
44028008	適布伯流之父、患熱病、痢疾而臥、保羅入就之、祈禱手按其上、醫愈之、
44028009	此事既成、島中其餘負病者、亦來而得醫、
44028010	亦優禮尊我儕、揚帆時、以所需者、置於船、○
44028011	三月後、我儕登亞力山太船、號曰、丟士雙子、乃於其島過冬者、遂揚帆、
44028012	航至敘拉古、停泊三日、
44028013	由彼繞行、而至利其翁、後一日南風起、次日至部丟利、
44028014	遇兄弟勸我儕同居七日、遂至羅馬、
44028015	兄弟聞及我儕即來、至亞比烏市、及三館處、迎接我、保羅見之、謝上帝而膽壯、
44028016	既入羅馬、許保羅偕一守卒自居焉、
44028017	越三日、保羅會猶太人長者、既集、則謂之曰、兄弟乎、我雖未犯我民、或列祖之規例、曾自耶路撒冷被囚、而付於羅馬人手、
44028018	彼既審我、見無死辜、則欲釋我、
44028019	惟因猶太人詆譭、我不得已上叩該撒、並非有意訟我邦也、
44028020	今為此故、勸爾曹與我相見論、蓋我為以色列之所望者、而被繫以此鏈、
44028021	眾語之曰、我儕未接猶太來書、論及爾者、兄弟中、亦未有至此、或報或言及爾有何惡、
44028022	但我儕以為堪聞爾之意如何、因此黨、我知其隨在見詆矣、○
44028023	眾既定期、多就之於寓、保羅自朝至暮、陳而明證上帝國、本摩西律法、及諸先知、以耶穌之事勸之、
44028024	有信其所言者、亦有不信焉、
44028025	眾不相合乃散、保羅先發一言曰、善哉、聖靈由先知以賽亞告爾列祖
44028026	云、往告此民曰、爾聽、聽亦不悟、爾視、視亦不見、
44028027	蓋斯民之心塞矣、其耳聾、目閉恐目見、耳聞、心悟、轉回而我醫、之故
44028028	爾當知之、上帝此拯救、已遣於列邦、
44028029	彼必聽之矣、○
44028030	保羅居自賃之屋、二年之久、凡來見者無不接納、
44028031	宣上帝國、以主耶穌 基督之事、侃侃教誨、無有禁之者、
45001001	耶穌 基督之僕保羅、奉召為使徒、特別以傳上帝福音、
45001002	即由其諸先知所預許、在於聖經者、
45001003	乃言其子、依肉體、則由大衛之裔而生、
45001004	依聖德之靈、則由死復起、於能而定為上帝子、即我主耶穌 基督、
45001005	我儕由彼受恩、及使徒之職、使萬邦中人、為其名而順服乎信、
45001006	其中、爾曹亦為耶穌 基督所召者、
45001007	凡在羅馬、為上帝所愛、蒙召為聖徒者、願恩寵平安、自我父上帝、及主耶穌 基督、歸爾曹焉、○
45001008	首因爾之信、舉世傳揚、故我由耶穌 基督、為爾眾謝我上帝、
45001009	蓋我於其子福音、以我靈所崇事之上帝、為我之證、如何懷念爾不已、
45001010	祈禱間常求、庶幾依上帝旨、終得坦途就爾、
45001011	蓋我慕見爾、俾我以靈之恩賜予爾、致爾堅定、
45001012	即我在爾中、由爾我同信、共得安慰、
45001013	兄弟乎、我不願爾不知、我屢立志就爾、欲在爾中得果、如在其餘列邦、但至今仍有所阻、
45001014	我於希臘與化外人、於聰明與愚拙人、皆負其債、
45001015	故願盡我所能、亦傳福音於爾曹在羅馬者、
45001016	蓋我不以福音為恥是乃上帝之能、致救凡信者、先猶太人、次希臘人、
45001017	蓋上帝有義、於福音而顯、由信以致信、如經載云、義人將由信而生也、○
45001018	蓋上帝之怒、由天而顯、及於人所有不虔不義即以不義而阻真理者
45001019	蓋所可知乎上帝者、顯於其衷因上帝已顯之於彼矣、
45001020	蓋自造世以來、上帝之永能與靈性、即所莫見者、從所造之物、思而明見矣、致彼末由推諉、
45001021	因彼既知上帝、而不榮之為上帝、亦不謝之、乃思議成虛妄、不悟之心尚昏暗、
45001022	自稱為智、反成為愚、
45001023	以不朽之上帝之榮、易以可朽之人與禽獸昆蟲等像之狀、○
45001024	故上帝在其心之慾、付之於不潔、以致互辱其身、
45001025	上帝之真、彼易以偽、寧崇拜奉事受造之物、過於造物之主、其乃堪頌者、至於世世、啞𠵘、○
45001026	是故上帝付之於恥辱之情、蓋其婦女以順性之用、變為逆性之用、
45001027	男子亦然、棄婦女順性之用、嗜慾相熏、男與男行不宜身受乖謬當得之報、○
45001028	彼既不願存上帝於其知識中、上帝亦付之於邪僻之志、行所不當行、
45001029	充諸不義、惡慝、貪婪、暴很、滿以嫉妒、兇殺、爭鬥、詭譎、肆毒、
45001030	讒害者、毀謗者、為上帝所恨者、侮慢者、驕傲者、自誇者、創惡端者、忤逆父母者、
45001031	不悟者、背約者、不情者、不慈者、
45001032	彼既真知上帝之義端、凡行是者當死、然不但自行、且悅乎行之者、
45002001	是以凡擬人之人乎、爾無可推諉、蓋爾所擬人者、乃定擬乎己、因爾所擬人者、亦自行之也、
45002002	夫行如是之事者、我儕知上帝必依真理而擬之、
45002003	人乎、彼如是行、爾則擬之、而自行之、爾以為能逃上帝之擬乎、
45002004	抑藐視其慈惠、寛容、恆忍之富、不知上帝之慈惠導爾悔改乎、
45002005	乃依爾之剛愎、與不悔之心為己積怒、至震怒及上帝義鞫顯現之日
45002006	彼必依各人之行而報之、
45002007	凡恆忍於善行、求榮耀、尊貴、及不朽者、報之以永生、
45002008	凡結黨不從真理、而從非義者、報之以忿怒
45002009	患難、窘苦、及於凡行惡者、先猶太人、次希臘、
45002010	而榮耀、尊貴、平安、及於凡行善者、先猶太人、次希臘人、
45002011	蓋在上帝、不以貌取人、
45002012	凡無律法而犯罪者、亦將無律法而淪亡、凡有律法而犯罪者、將以律法而被擬、
45002013	因於上帝前、非聽律法者為義、乃行律法者將見義、
45002014	蓋無律法之異邦人若由本性而行律法之事、彼雖無律、而自為己律、
45002015	是彰明律法之工、銘於其心、良心、同證、其相度也、時或訟之、時或恕之、
45002016	於上帝以耶穌 基督擬人隱微之日、依我福音焉、○
45002017	爾若稱為猶太人、以律法自恃、以上帝自誇、
45002018	既自法而學、則知其旨、且樂至善、
45002019	自信為瞽者之相、在暗者之光、
45002020	愚者之傅、赤子之師、於律法有知識、及真理之模範、
45002021	然則爾誨人、而不誨己乎、爾宣人勿竊而自竊乎、
45002022	爾言人勿淫、而自淫乎、爾惡偶像、而自劫廟乎、
45002023	爾自誇於律法、乃以犯法而辱上帝乎、
45002024	蓋上帝之名、在異邦中、為爾受毀謗、如經所載矣、
45002025	爾若行律法、割禮則有益、爾若犯律法、則爾之割禮、是為無割
45002026	故未受割者、若守律法之義端、雖未受割、豈不以為已割乎、
45002027	爾既由經文受割禮、仍犯律法、其本性無割禮而盡律法者、豈不擬爾乎、
45002028	蓋顯為猶太人者非猶太人、於肉體顯受之割禮、亦非割禮、
45002029	惟隱而為者、是為猶太人、心中受者、是為割禮、蓋在於靈、不在於文、彼之稱讚、非由人、乃由上帝、
45003001	然則猶太人有何所長、割禮有何所益耶、
45003002	凡事多有、首、則有上帝之詔、託之於彼、
45003003	若有不信者、何如耶、彼之不信、豈廢上帝之信乎、
45003004	斷乎不可、惟上帝為誠、而人皆偽、如經載云、致爾於爾言稱義、於爾被議得勝、
45003005	若我儕之不義、表上帝之義、我則何言耶、上帝降怒、其不義乎、此我依人而言耳、
45003006	非也、若然、上帝何能擬世耶、
45003007	若上帝之誠、因我之偽、益使其得榮、則我何仍受擬如罪人乎、
45003008	且何不如謗我者所論、並人謂我儕有言曰、寧為惡以致善乎、此人受刑、宜也、○
45003009	然則何耶、我儕勝於彼乎、決非也、蓋我曾明證猶太人希臘人、皆在罪下、
45003010	如經云、無有義人、即一亦無、
45003011	無有明達者、無有尋求上帝者、
45003012	皆棄正路、同為無用、無有行善者、並無其一、
45003013	其喉乃已開之墓舌施詭詐、脣藏蝮毒、
45003014	口滿呪詛苦毒、
45003015	其足飛奔、以流人血、
45003016	所經諸路、無非殘害苦難、
45003017	平康之路彼不識之、
45003018	目前、無上帝之畏也、○
45003019	我儕知凡律法所言、乃言之於法下者也、以塞眾口使舉世皆服罪於上帝前、
45003020	因由法所致之行凡有肉體者、無見義於上帝前蓋由律法、惟真知罪耳、
45003021	今於律法之外、上帝有義、既已顯著、乃律法及先知所證者、
45003022	即上帝之義由信耶穌 基督、而及於諸信者、蓋無分別、
45003023	因眾已犯罪、而歉上帝之榮、
45003024	惟以其恩、白白而稱義、皆由於基督 耶穌之贖、
45003025	乃上帝立為救贖之祭、由信、在於其血、致彰上帝之義、因其寛容、不咎既往之罪、
45003026	今時彰明其義、致己為義且稱彼信耶穌者為義、
45003027	然則誇安在乎、已絕之矣、以何法乎、以行之法乎、非也、乃以信之法、
45003028	故我儕意謂人非以法之行、乃因信得稱為義、
45003029	抑上帝但為猶太人之上帝乎、非亦為異邦人之上帝乎、然也、亦為異邦人之上帝、
45003030	蓋上帝惟一、由信而稱受割禮者為義、因信而稱未受割禮者亦然、
45003031	然則我儕因信而廢律法乎、斷乎不可、乃堅立律法、
45004001	如此、我將何以言、我祖亞爸拉罕、依肉體、所得何耶、
45004002	夫若亞爸拉罕由行得稱為義、則有誇端、然向上帝則無之、
45004003	蓋經云何、亞爸拉罕信上帝、遂以此為義而歸之、
45004004	且夫行者得其值、不以為恩、乃為所宜
45004005	而不行者、但信乎彼稱不虔之人為義者、斯人也、其信則以為義、
45004006	正如大衛論人在行之外、而得上帝以之為義者、謂之有福、
45004007	曰、得赦其不法、得蔽其諸罪者、福矣、
45004008	主不以其罪歸之者、其人福矣、
45004009	此福也、及於受割者乎、抑亦及於未受割者乎、蓋我云、於亞爸拉罕、其信則以為義矣、
45004010	然則如何以之為義、受割之後乎、抑受割之先乎、非受割之後、乃受割之先、
45004011	且其受割禮為記、即其未受割之先、因信得稱為義之印證、使其為凡未受割而信者之父致義歸彼眾、
45004012	又為受割禮者之父、即彼不但受割者、乃亦從我祖亞爸拉罕未受割時而信之蹤跡者也
45004013	蓋所許於亞爸拉罕及其裔、為世界之嗣者、非由律法、乃由信之義、
45004014	蓋若由於律法者為嗣、信則歸於虛、應許亦廢矣、
45004015	蓋律法也、則致怒、而無律法、則無犯法、
45004016	故本乎信、使依乎恩、致應許堅歸諸裔、不但歸彼由於律法者、亦歸於有亞爸拉罕之信者、
45004017	亞爸拉罕信上帝能蘇諸死者、且呼無者若而為有、彼於主前、為我眾之父、如經載云、我立爾為多邦之父、
45004018	彼於望外、仍望而信、致為多邦之父、如先所云、爾裔必將如此、
45004019	雖思己身若死、年近百歲、及撒拉絕孕、而信不懦
45004020	惟望上帝之應許、不以不信而分其心、其信益堅、歸榮於上帝、
45004021	且深信上帝之所許、其亦能成之
45004022	故以其信為義
45004023	其稱義云者、不止為彼、
45004024	亦為我儕、我儕若信乎使我主耶穌從死復起之上帝、亦得稱為義矣、
45004025	耶穌曾為我儕之過犯而被付、且為我儕稱義而見起也、
45005001	是以我儕既由於信而稱義、則由我主耶穌 基督、得與上帝相和、
45005002	且由之以信而得進於今所處之恩、望中而誇上帝之榮、
45005003	不但此、即於患難亦誇、蓋知患難致忍耐、
45005004	忍耐致練達、練達致盼望、
45005005	而盼望不致於羞恥、蓋上帝之愛、由其所賜我儕之聖靈而注於我心、
45005006	蓋我儕尚弱時、基督則於所定之期、為不虔者而死、
45005007	夫為義人而死者、難乎其有、為善人而死者、容或敢焉、
45005008	惟上帝向我儕而顯己愛、以我尚為罪人時、基督為我而死矣、
45005009	況今既於其血、得稱為義、必由之益得救免怒哉、
45005010	若我尚為敵時、由其子之死、得與上帝復親、況既復親、將於其生益得救哉、
45005011	不但此、乃既由我主耶穌 基督復親、則由之而誇於上帝矣、○
45005012	是故如罪由一人入世、死亦由罪而來、於是死延及萬人、因皆獲罪、
45005013	蓋律法未至、罪已在世、惟無律法、罪則不計、
45005014	然自亞當至摩西、死已王之、即彼犯罪與亞當犯禁不相同者、亦然、夫亞當、乃後至者之豫像也、
45005015	惟過端不如恩賜、蓋若以一人之過端、而眾多死、況上帝之恩與賜、在耶穌 基督一人之恩、而充溢於眾多乎、
45005016	且以一人犯罪、亦不如恩賜、蓋審判、乃自一人以致定罪、惟恩賜、乃自多過犯以致稱義、
45005017	夫若以一人之過端、死則由一人而王、況彼受恩與義賜之充溢者、將由其一、即耶穌 基督、而王於生乎、
45005018	是以如以一過端致眾人定罪、則以一義端致眾人稱義得生、
45005019	蓋如以一人之不順而眾多成為罪者、則以一人之順、而眾多成為義者、亦然
45005020	且律法加入、致過端增多、然罪增多、則恩益溢、
45005021	即如罪曾王於死之中、使恩亦如是由義而王、以致永生、由我主耶穌 基督焉、
45006001	然則何言耶、得毋恆久於罪、使恩更多乎、斷乎不可、
45006002	我儕向罪而既死者豈可仍於罪中而生乎、
45006003	豈不知我儕受浸以入基督 耶穌者、乃受浸以入其死也、
45006004	故我儕既以浸而入其死、遂與之同葬致如基督以父之榮、由死者見起我儕亦得如是而行於生之維新也
45006005	蓋若我儕曾共聯其死狀、則將於其復起亦然
45006006	乃知我之舊人與之同釘致罪身棄絕使我不再為罪之僕
45006007	蓋既死者見義脫罪也、
45006008	若我儕與基督同死、則信亦將與之同生矣、
45006009	且知基督既由死者見起、必不再死、死不再主之、
45006010	蓋其死也、乃向罪而死、一次而已、其生也、乃向上帝而生、
45006011	如此、爾曹當在基督 耶穌、視己為向罪而死、向上帝而生也、○
45006012	故勿容罪王於爾將死之身、致爾徇其慾、
45006013	亦勿獻肢體於罪、為不義之器、惟當如由死而生者、獻己於上帝、使肢體為義之器、以歸上帝、
45006014	蓋罪必不主治爾、因爾非法下、乃恩下也、○
45006015	然則何耶、我儕既非在法下、乃在恩下、可犯罪乎、斷乎不可、
45006016	豈不知爾獻己為僕以順之、則為所順者之僕、或罪以致死、或順以致義、
45006017	感謝上帝、因爾雖素為罪之僕而今、由心已順爾曹所被付之教模也、
45006018	爾既得釋於罪、則為僕於義
45006019	我為爾肉體之弱、故按人事而言、如爾昔獻肢體為僕於不潔不法、以致不法、今當獻肢體為僕於義、以致成聖、
45006020	蓋爾素為罪之僕、彼時、向義為自由矣、
45006021	當日、爾得何果於今所恥者乎、蓋其終也死、
45006022	今爾既釋於罪、為僕於上帝、遂得果致成聖、其終也永生
45006023	蓋罪惡之償值乃死、上帝之恩賜乃永生、在我主耶穌 基督焉、
45007001	兄弟乎、我與知律法者言、爾豈不知、律法主治人、惟其生時乎、
45007002	蓋有夫之婦夫在、則為律法所束、夫死、則脫於夫之律法矣、
45007003	是以夫在而從他人、則謂之淫婦、夫死、則得釋於法、雖從他人、不為淫婦、
45007004	如是、我兄弟乎、爾由基督之身、向律法既為死、致從他人、即彼由死見起者、使我儕結果於上帝、
45007005	蓋我儕在於肉體時、由法而起罪之諸情、運動我肢體、以致結果於死、
45007006	素縛我者、我既向之而死、今已脫於法、致我儕奉事、非在文之舊者、乃在靈之新者也、○
45007007	然則何言耶、律法乃罪乎、斷乎不然、但非律法、我則不知罪、如律法不言勿貪、我則不知貪、
45007008	惟罪乘機由誡而行諸貪於我中、蓋法以外、罪乃死矣、
45007009	昔我於律法之外而生、誡至、罪復生而我則死、
45007010	夫致生之誡、反致我以死、
45007011	蓋罪乘機由誡以誘我、且由之而殺我、
45007012	是律法聖也、誡亦聖、且義且善也
45007013	然則其善者致我死乎、斷乎不然、但罪乃由善而令我死、以顯其為罪、俾罪由誡而成為罪之極耳、
45007014	夫我儕知律法屬乎靈、我屬乎肉體、已賣於罪下、
45007015	蓋我所為者、我不自知、因我所願者、斯不習之我所惡者、斯行之、
45007016	我若行所不願行、我則許律法為善、
45007017	然則其為之者、非仍我也、乃居我中之罪也、
45007018	蓋我知居我中、即我肉體中、無有良善、因願也、雖與我共在、而為其善則不然、
45007019	蓋我所願之善、我不行之、我所不願之惡、斯習之矣、
45007020	但若所不願者、我斯行之、則為之者、非仍我也、乃居我中之罪也、
45007021	是以我覺有一法、即我願行善時、惡與我共在、
45007022	蓋依內心、我則樂上帝之律法、
45007023	但覺肢體中、別有一法、與我心志之法相戰、擄我以從肢體中罪之法、
45007024	苦哉、我之為人也、誰將拯我脫此致死之身乎、
45007025	謝上帝、由我主耶穌 基督而然、是以我以心志服上帝之法、以肉體服罪之法、
45008001	故今夫在基督 耶穌者、無所定罪、
45008002	蓋生命之靈、其法、在基督 耶穌、已釋我、脫罪及死之法也
45008003	蓋律法由肉體之弱、故有所不能、惟上帝遣己子於罪肉之狀、且為罪之故、於肉體中而定罪、
45008004	使律法之義、成於我儕、即不依肉體而行、乃依靈而行者、
45008005	蓋依肉體者、懷念肉體之事、依靈者、懷念靈之事、
45008006	懷念肉體則死、懷念乎靈則生且安、
45008007	蓋肉體之懷念、乃敵上帝、因其不服上帝之法、亦不能服也、
45008008	且在於肉體者、不能得上帝悅
45008009	若上帝之靈居於爾中、則爾曹不在於肉體、乃在於靈、不有基督之靈者、非其人也、
45008010	若基督在爾中、爾身則因罪而死、爾靈則因義而生、
45008011	惟由死而起耶穌者之靈、若居於爾中、其由死而起基督 耶穌者、亦將以其靈、即居爾中者、蘇爾將死之身矣、○
45008012	兄弟乎、是故我儕負債、非於肉體、致依肉體而生、
45008013	爾若依肉體而生、則死矣、若以靈而使身之所習者死、則生矣、
45008014	凡為上帝之靈所導者、是為上帝之子、
45008015	蓋爾曹非受為奴之靈、致復畏懼、乃受義子之靈、因而呼曰、亞爸父也、
45008016	聖靈自與我靈、同證我儕為上帝之子、
45008017	既為子、則為嗣、即上帝之嗣、與基督同為嗣、致我儕既與之同苦、亦可與之同榮、○
45008018	蓋我以為今時之苦、不堪比較將來所顯於我儕之榮、
45008019	以受造之物、切望而待上帝眾子之顯
45008020	因受造之物、服於虛、非其本願、乃因服之者之故、
45008021	惟望受造者、將亦得脫於敗壞之拘束、而入於上帝子女榮光之自由、
45008022	蓋我儕知一切受造者、共歎劬勞、直至於今、
45008023	不但此也、即我儕得靈之初果者、亦內自歎、以待義子之成立、即我身之贖焉、
45008024	夫我儕在乎望而得救、惟既見之望、非望也、蓋既見者、誰猶望之乎、
45008025	然我儕倘未見而望之、則忍而待之、○
45008026	且靈亦如是助我儕之弱、蓋當如何祈禱、我儕不知、惟靈自以不能言之歎息、代我祈求、
45008027	監察人心者、知靈之意、因其依上帝而代聖徒祈求、
45008028	我儕知萬事、同作以益諸愛上帝者、即依預旨而見召者也、
45008029	其所預知者、又預定效其子之狀、使彼於眾兄弟中為長子、
45008030	且所預定者、亦召之、所召者、亦義之、所義者、亦榮之、○
45008031	至於此事、我儕則將何言耶、若上帝偕我、誰敵我耶、
45008032	彼既不惜己子、而為我眾付之、豈不以萬物並賜與我儕乎、
45008033	誰將訟上帝之選民乎、義之者、上帝也、
45008034	定罪者誰乎、既死者、基督 耶穌、且更由死者見起、在上帝右、亦代我儕祈禱矣、
45008035	誰將間我儕於基督之愛乎、或患難、或困苦、或窘逐、或飢餓、或裸體、或危險、或刀劍乎、
45008036	如經載云、我儕為爾故、終日見殺、人視我如將宰之羊然、
45008037	但於此諸事、我儕由愛我者、而得勝有餘、
45008038	蓋我深信、無論或死、或生、或使者、或掌權者、或現今者、或將來者、或有能者、
45008039	或高或深、或受造之他物、皆不能間我儕於上帝之愛、即在於我主基督 耶穌者也、
45009001	我在基督、言真不言謊、我之良心、在聖靈與我為證、
45009002	我有大憂、痛心不已、
45009003	我為兄弟骨肉之親故、即已見詛而離基督、亦所願也、
45009004	彼為以色列人義子之分、榮耀諸約、律法、崇事、應許、皆屬於彼、
45009005	列祖乃其祖、依肉體論、基督亦由之而出、其乃萬有之上、永世堪頌之上帝、啞𠵘、
45009006	非謂上帝之言已廢也、蓋由以色列者、不盡為以色列人、
45009007	亦非因其為亞爸拉罕之裔、遂盡為子、惟經云、在以撒、將稱爾裔焉、
45009008	是則肉體之子、非為上帝之子、惟應許之子、以之為裔、
45009009	蓋應許之言云、屆期我至、撒拉必有一子、
45009010	不但此也、又有利百加、由我祖以撒一人而懷孕、
45009011	雙子未生、善惡未行、俾上帝依選擇之預旨恆存、非由所行、乃由於召者焉、
45009012	故語利百加云、大者必服事幼者、
45009013	如經載云、雅各乃我所愛、以掃乃我所惡、○
45009014	然則何言耶、上帝豈有不義乎、斷乎不然、
45009015	蓋語摩西云、我所憐恤者、將憐恤之、我所愛惜者、將愛惜之、
45009016	是則非在願者、非在趨者、乃在上帝之憐恤、
45009017	蓋經語法老云、我所以特興立爾、以顯我能於爾、而揚我名於天下、
45009018	如是、上帝隨其所願而憐恤人、亦隨其所願而剛愎人、○
45009019	爾必向我云、何其尚責人哉、誰抵禦其旨乎、
45009020	人乎、爾為誰、反詰上帝哉、受造之物、豈對造之者云、爾何造我若此乎、
45009021	陶人豈無權於泥、自一塊而造器、一為貴重、一為卑賤者乎、
45009022	若上帝欲顯其怒、示其能、以恆忍寛容可怒之諸器、適成為敗壞者、
45009023	且俾示其榮耀之富有於憐恤之器、其所預備以得榮者、
45009024	即我儕為其所召者、不但由猶太人、亦由異邦人、則將何如、
45009025	正如上帝在何西書云、非我民者、我將稱為我民、非蒙愛之女、稱為蒙愛者、
45009026	且於素稱其謂爾非我民之地、在彼、其將稱為生活上帝之子、
45009027	以賽亞指以色列人而呼曰、以色列眾子、其數雖如海沙、而得救者、惟其遺留之餘、
45009028	蓋主必行其言於地、成而速竣之、
45009029	又如以賽亞先云、若非萬群之主、留存餘種於我儕、則必與所多馬蛾摩拉無異、○
45009030	然則我將何言耶、異邦人不追求乎、義而得義、即由信之義、
45009031	以色列人、追求成義之法、而不得其法、
45009032	此何故耶、因非由於信、乃如由於行、其跌於跌人之石、
45009033	如經載云、視哉、我以跌人之石、礙人之磐、置於郇也、凡信之者、必不至於羞愧、
45010001	兄弟乎、我心所願、而為彼所求於上帝者、乃彼之得救也、
45010002	蓋我為之證、彼向上帝有熱心、但不依真知焉、
45010003	蓋彼不知上帝之義、而欲立己義、遂不服上帝之義也、
45010004	夫基督為律法之終、致義歸於諸信者、
45010005	蓋摩西書云、人行由律法之義者、必因之而生、
45010006	惟由信之義如此言、爾勿心內云、誰將升天乎、即欲攜基督而下者也、
45010007	抑誰將下於淵乎、即欲攜基督由死中而上者也、
45010008	然其所謂者何、言近爾、在爾口、在爾心、即此信之言、我儕所宣者也、
45010009	爾若以口認耶穌為主、以心信上帝由死者起之、則得救、
45010010	蓋人以心信、致得義、以口認、致得救也、
45010011	經云、凡信之者、必不至於羞愧、
45010012	猶太人、希臘人、無所分別蓋皆共一主、富及於凡籲之者、
45010013	蓋曰、凡籲主名者、必得救也、
45010014	然未信之、何由籲之、未聞之、何由信之、無宣者、何由聞之、
45010015	無奉遣者、何由宣之、如經載云、宣諸善之佳音者、其足何如美哉、○
45010016	然彼非皆順乎佳音、蓋以賽亞有云、主歟、我所傳聞、信之者誰、
45010017	是則信由乎聞、聞由基督之言者也、
45010018	惟我則曰、彼豈未聞乎、聞之矣、蓋其聲音、徧於天下、其言語至於地極、
45010019	我又曰、以色列人、豈未知乎、首摩西云、我將以非民者激爾憤、以不悟之民激爾怒、
45010020	以賽亞亦勇敢曰、未尋我者、我為其所遇未求我者、我向之而顯、
45010021	惟論以色列則云、我終日舉手、向不順而反脣之民矣、
45011001	我則曰、上帝豈棄其民乎、斷乎不然、蓋我亦為以色列人、由亞爸拉罕之裔便雅憫支泒、
45011002	上帝未棄其所預知之民、豈不知經載以利亞者如何、其籲上帝以攻以色列人云、
45011003	主歟、彼曾殺爾先知、毀爾祭壇、惟我存留、彼又索我之命矣、
45011004	然示之者何以應乎、曰、我為己遺留七千人、未嘗屈膝於巴力者、
45011005	於今亦然、猶有遺餘、依恩而選者、
45011006	然若以恩、則不復由乎行、不然、則恩非復為恩矣、
45011007	然則何耶、以色列所求者、竟未得之、惟蒙選者得之、其餘則頑也、
45011008	如經載云、上帝賦之以昏迷之心、不見之目、不聞之耳、至於今日、
45011009	大衛云、俾其筵席、成為機檻、為捕、為傾跌、為報應於彼、
45011010	俾其目矇而不見、其背爾常屈之、
45011011	我則曰、彼已失足、致傾跌乎、斷乎不然、但因彼之過端、救乃及乎列邦、正以激彼之憤也、
45011012	夫彼之過端、若為世之富有、彼之缺乏、為列邦之富有、其盛不更愈乎、○
45011013	我乃向爾異邦人言、因我為異邦人之使徒、故榮我職、
45011014	庶可激憤我骨肉之親、而救其中數人、
45011015	夫彼之見棄、若為世之復和、則彼之見納、豈非由死者而生乎、
45011016	初薦之麪若聖、則全團亦聖、根若聖、則枝亦聖、
45011017	若數枝見折、爾素為野欖者、見接於其中、同與於橄欖之根與腴、
45011018	則勿向枝而誇、爾若自誇、當思非爾載根、乃根載爾、
45011019	爾將云、枝見折、俾我得接、
45011020	是也、彼因不信而見折、爾因信而立、故勿心高、乃宜畏懼
45011021	蓋上帝若不惜本然之枝、將亦不惜爾矣、
45011022	試觀上帝之慈悲威嚴、向彼傾跌者則威嚴、向爾若恆居於其慈悲、則上帝慈悲、不然、爾亦必見斫、
45011023	彼若非恆居於不信、亦將見接、蓋上帝能再接之也、
45011024	蓋爾若由順性為野欖者、既見斫而逆性見接於佳欖、何況其順性之枝、再見接於本欖乎、○
45011025	兄弟乎、我不欲爾不知此奧、恐爾自以為智、即以色列中有頑梗者、以待列邦之盛入焉、
45011026	如是、全以色列、必皆得救、如經載云、有一拯者、由郇而出、革去雅各之不虔、
45011027	我既除其罪時、我與彼之約乃此、
45011028	依福音、則彼因爾而成仇依選擇、則彼因列祖而蒙愛、
45011029	蓋上帝之賜與召、皆無所悔、
45011030	蓋如爾昔不順上帝、今因彼之不順、爾反得憐恤、
45011031	如是、彼今不順、致其由施爾之憐恤、今亦得憐恤焉、
45011032	蓋上帝已圍萬人於不順之中、特以憐恤萬人矣、○
45011033	深哉、上帝智慧知識之富有乎、其判斷不可測、其路程不可追、
45011034	誰知主志、誰與共議、
45011035	誰先予主、主將報之、
45011036	蓋萬有皆本之由之、歸之矣、榮宜歸之、至於世世、啞𠵘、
45012001	兄弟乎、是故我因上帝之憐憫、勸爾曹、獻己身為生祭、聖而見悅於上帝、乃爾合道之崇事也、
45012002	勿效斯世、惟以心志更新、而至於化、得明上帝之旨、乃善見悅、純全者也、○
45012003	我由所賜我之恩、語爾各人、所思勿高於當思、必順理而思、如上帝頒於各人信之量
45012004	蓋一身有百體、百體之用不一、
45012005	我儕眾多、在基督為一身、互為肢體亦如是、
45012006	依所賦我儕之恩、各受其賜不同、或為先知、則依信之分量、
45012007	或役事、則役事、或為教誨者、則教誨、
45012008	或為勸慰者、則勸慰、為賙濟者、則誠實、為治理者、則殷勤、為憐恤者、則喜樂、
45012009	愛當無偽、惡惡、親善、
45012010	兄弟相愛、則宜親厚、彼此尊敬、則宜先施、
45012011	勤而勿惰、心則銳烈、主則事奉、
45012012	於望則喜、於難則忍於祈禱則恆心、
45012013	聖徒所需者、則供應之旅客則務善待之、
45012014	窘逐爾者、宜祝之、惟祝而勿詛、
45012015	與樂者同樂、與哭者同哭、
45012016	彼此所志者、宜相同、心志勿高、惟順就卑微者、勿自以為智、
45012017	勿以惡報惡、於眾前為美者、爾當圖之、
45012018	如或可為、則盡己力、與眾和睦、
45012019	親愛者乎、勿伸己冤、寧讓其怒、蓋記有之、主曰、伸冤在我、我必報應、
45012020	惟爾敵饑則予之食、渴則予之飲、蓋如是行、則以炭火集於其首、
45012021	勿為惡所勝乃以善勝惡、
45013001	掌權者各人當服之、蓋未有權而不本於上帝、今所有者、皆上帝所定、
45013002	故敵掌權者、逆上帝命、逆者自取其罪也、
45013003	蓋凡宰者、非為善行者畏、乃為惡行者耳、爾欲不畏其權乎、惟行善、則得其褒獎、
45013004	蓋彼為上帝之役、以益爾、爾若行惡、則畏、蓋彼非徒執劍、乃為上帝之役、伸冤、以怒及於習惡之人、
45013005	故須服之、不但因怒、亦因良心也、
45013006	是以爾亦當納稅、蓋彼為上帝之執事、常務此事、
45013007	所宜與眾者、與之、宜稅者輸之、宜餉者納之、宜畏者畏之、宜敬者敬之、○
45013008	相愛以外、勿負於人、蓋愛人者、盡律法也、
45013009	蓋云、勿淫、勿殺、勿竊、勿貪、抑或他誡、皆總於此言、愛鄰如己是也、
45013010	愛者、與鄰無惡、故愛乃律法之盡也、○
45013011	此皆當行、因知時也、即爾當由睡而醒之時、蓋我儕得救、較初信之時、更近矣、
45013012	夜已深、晝將近、我儕當脫昏暗之行、而衣光明之甲、
45013013	所行宜端正、有如晝日、勿宴樂而醉酒、勿好色而邪蕩、勿爭鬥而嫉妒、
45013014	惟主耶穌 基督、是佩是服、勿為肉體而圖、致縱私慾焉、
45014001	信弱者、爾當納之、但勿論其所疑、
45014002	有人信百物皆可食、惟信弱者、乃食蔬菜、
45014003	食者、勿輕視不食者、不食者、勿擬食者、蓋上帝已納之矣、
45014004	爾為誰、敢擬他人之家僕乎、彼或立或傾、自有其主在、但彼必立、因主能使之立也、
45014005	有人擬此日勝於彼日、有人擬日日皆同、各當堅定己志、
45014006	守日者、向主而守、食者向主而食、因謝上帝、不食者、亦向主而不食、亦謝上帝、
45014007	蓋我儕無向己而生、亦無向己而死、
45014008	蓋生乃向主而生、死亦向主而死、故我儕或生或死、皆屬於主、
45014009	夫基督之所以死而復生者、致為生者死者之主也、
45014010	爾何擬爾兄弟乎、爾何輕視爾兄弟乎、蓋我眾必皆立於上帝公座前、
45014011	記有之、主曰、我既為生者、萬膝必屈於我、萬口必認上帝、
45014012	是以我儕必各陳己事於上帝、○
45014013	故勿再相擬、寧定意、不以妨礙傾跌者、置於兄弟前、
45014014	我知而在主耶穌深信、凡物本非為俗、人以之為俗、於彼則為俗耳、
45014015	若因所食、爾兄弟憂、則爾非仍依愛而行、基督且為之死、爾勿以所食敗之、
45014016	勿俾爾之善、為人譭謗、
45014017	蓋上帝之國、不在飲食、惟在公義、平安、與在於聖靈之樂焉、
45014018	以此而事基督者、為上帝所悅、為人所稱、
45014019	是以凡致和平、互相建立者、我儕當追求之、
45014020	勿因食故、毀上帝之工、凡物固潔、但因食而致傾跌者、則惡矣、
45014021	不食肉、不飲酒、及凡事不使兄弟傾跌、則美矣、
45014022	爾所有之信、則於上帝前自有之、人於己以為善者、無可自擬、則福矣、
45014023	心疑而食者、定罪、因其非由信也、蓋凡不由信者、罪也、
45015001	我儕能者、當容不能者之懦弱、而不悅己、
45015002	各人宜悅其鄰、致其善而建立、
45015003	蓋基督亦不悅己、乃如經載云、彼詈爾者之詈、皆及於我、
45015004	蓋昔所記者、皆為訓我儕而記、使我儕由忍耐、及經載之安慰、而得盻望
45015005	願忍耐安慰之上帝、賜爾曹心志相同、依基督 耶穌、
45015006	使爾一心一口、歸榮上帝、即我主耶穌 基督之父、
45015007	故當相納如基督已納爾曹致榮歸於上帝、
45015008	蓋我謂基督乃為上帝之真實、而作割禮者之役、致堅所許於列祖者、
45015009	亦俾異邦人為其憐恤、而歸榮上帝、如經載云、因此、我於異邦中、必稱讚爾、歌頌爾名、
45015010	又云、爾異邦人、當與其民同樂、
45015011	又云凡爾諸邦、當頌乎主、凡爾萬民當讚之矣、
45015012	又以賽亞云、將有耶西之根株及興而治異邦者、異邦之人、將仰望之、
45015013	願希望之上帝、使爾以信而滿諸喜樂、平安、致爾在聖靈之能、而得望有餘、○
45015014	兄弟乎、我自深信、爾曹滿於諸善、充於諸知、自能相警、
45015015	然我略為加膽、修書於爾、使爾復憶、因上帝賜我之恩、使我為基督 耶穌之執事、於異邦中、敬事上帝福音、俾所獻之異邦人、在聖靈而蒙成聖者、見悅納、
45015016	
45015017	是故論上帝之事、我在基督 耶穌、有所誇、
45015018	然於基督由我所行者以外、我不敢言何、惟言其以言語、行為、諸兆、異蹟、及聖靈之能、使異邦順服
45015019	是我自耶路撒冷、周行至以利哩古、盡傳基督福音、
45015020	且我立志傳福音、不在基督被稱之處、恐建於他人之基上、
45015021	乃如經載云、其音未及者將見、未聞者將悟、○
45015022	因此我屢見阻、不得就爾、
45015023	今在此境、再無可往、多年以來、所戀慕者、乃往士班雅時就爾、
45015024	蓋我盼望經過時見爾、先由爾曹、稍滿我意、後蒙爾送行、
45015025	今我往耶路撒冷、供事聖徒、
45015026	蓋馬其頓亞該亞人、樂意共捐、為耶路撒冷聖徒中之貧者
45015027	彼固樂意、原亦負其債也、蓋異邦人、既共與其屬靈之事、自當以屬身之物事奉之、
45015028	迨我成完此事、加印此果於彼、我將由爾而至士班雅、
45015029	我知就爾時、將以基督福音祝嘏之盛而來矣、○
45015030	兄弟乎、我由我主耶穌 基督、亦由聖靈之愛、勸爾同我竭力、為我祈求上帝、
45015031	使我得脫在猶太諸不順者、亦俾我為耶路撒冷之役事、見納於聖徒、
45015032	使我由上帝旨、歡然就爾、偕爾獲安、
45015033	願平康之上帝、偕爾眾、啞𠵘、
45016001	我薦我儕之姊妹非比於爾、即為堅革哩會之事役者、
45016002	俾爾為主納之如聖徒所宜其有所需於爾者、則助之、蓋彼素助多人、亦曾助我也、○
45016003	問安白基拉、亞居拉、在基督 耶穌、與我同勞者、
45016004	亦為我命以頸冒刃、故不但我謝之、即在異邦諸會亦然、
45016005	又問安於其家之會、問安我所愛之以拜尼土、其乃亞西亞、首薦於基督者、
45016006	問安馬利亞、彼為爾曹多勞者、
45016007	問安我親戚安多尼古、猶尼亞、曾與我同囚、有名於使徒中、且先我而在基督者、
45016008	問安在主而為我所愛之暗伯利、
45016009	問安在基督與我同勞之耳巴伮、及我所愛之士大古、
45016010	問安亞比利、乃在基督之練達者、問安亞利多布家之人、
45016011	問安我親戚希羅天、問安拏其數家中在主之人、
45016012	問安在主而勤勞之土非拏氏、土富撒氏、問安在主多勞所愛之彼息氏、
45016013	問安在主而得選之魯孚、及其母、其母即我母也、
45016014	問安亞遜其土、弗勒干、黑美、八羅巴、黑瑪、及偕彼之眾兄弟、
45016015	問安非羅羅古、猶利亞、尼利亞、及其姊妹、問安阿林巴、與偕彼之眾聖徒、
45016016	爾曹互相問安、接吻惟聖、基督眾會、問爾曹安○
45016017	兄弟乎、凡離間爾妨礙爾、使爾違背所學之道者、我勸爾謹防、且避之、
45016018	蓋如此之人、不事我主基督、惟事己腹以巧言媚語、誘惑無咎者之心、
45016019	夫爾之順服、已徧聞於眾、故我為爾喜、惟願爾於善則智於惡則愚、
45016020	平康之上帝、必速踐殘撒但於爾足下、願我主耶穌 基督之恩、偕爾曹焉、○
45016021	與我同勞之提摩太、及我之親戚路求、耶孫、所西把德、問爾安、
45016022	代筆此書者德丟、在主而問爾安、
45016023	我之寓主、亦全會之寓主迦猶、問爾安、
45016024	城之司庫者以拉都、及兄弟括土、問爾安、○
45016025	惟上帝能堅爾眾、依我福音、及耶穌 基督之宣布又依啟示永古未言之奧、
45016026	即今以先知之書而顯著者、依永久上帝之命、指示萬邦、致順乎信、
45016027	惟獨一有智之上帝、今由耶穌 基督、榮耀歸之、世世無盡、啞𠵘、
46001001	由上帝旨、奉召為耶穌 基督之使徒保羅、及兄弟所提尼、
46001002	書達在哥林多上帝之會、即成聖於基督 耶穌、蒙召為聖徒、及凡隨在籲彼與我之主我主耶穌 基督名者、
46001003	願爾曹由上帝我儕之父、及主耶穌 基督、得恩寵平康、○
46001004	我常為爾曹謝我之上帝、因上帝之恩、在耶穌 基督而賜爾者、
46001005	乃爾在基督、凡事已至富有言語知識、無不備矣、
46001006	即如基督之證、得堅於爾中、
46001007	致爾曹於諸恩賜、無缺其一、惟待我主耶穌 基督之顯見
46001008	其將亦堅爾至終、俾於我主耶穌 基督之日、無有可責
46001009	上帝乃誠信也、爾由彼見召以入其子我主耶穌 基督之共與、○
46001010	兄弟乎、我由我主耶穌 基督之名、勸爾曹言語皆同、無結黨、一志一意、以共成全、
46001011	蓋革來氏家人告我言爾兄弟中有爭、
46001012	夫我謂爾中各有言、我屬保羅、我屬亞波羅、我屬磯法、我屬基督者、
46001013	基督豈有所分乎、保羅豈為爾釘十字架乎、爾領浸入於保羅之名乎
46001014	感謝上帝、我於基士部迦猶之外、未嘗行浸於爾中一人、
46001015	免有人言爾曹領浸、入我名焉、
46001016	我亦行浸於士提反亞家人、其餘行浸於他人否、我則不知矣
46001017	蓋基督遣我、非以行浸乃傳福音、不在言語之智、免基督十字架歸於虛焉、○
46001018	夫十字架之道、於淪亡者則為愚、於我儕得救者、則為上帝之能、
46001019	蓋經載云、我將滅智慧者之智慧、將棄聰明者之聰明、
46001020	智慧者何在、士子何在、斯世之辯士何在、上帝豈非使世之智、成為愚乎、
46001021	蓋世在上帝之智中、既不由智以識上帝、故上帝喜悅、由於宣傳之愚以救諸信者、
46001022	猶太人求諸兆希臘人索智慧、
46001023	惟我儕宣釘十字架之基督、向猶太人則致傾跌、向異邦人則為愚魯
46001024	惟向蒙召者、無論猶太人、希臘人基督則為上帝之能、上帝之智、
46001025	蓋上帝之愚、猶智於人、上帝之弱、猶強於人也、○
46001026	兄弟乎、試觀爾之蒙召、依肉體為智者、不多也、有能者不多也、有貴者不多也、
46001027	乃上帝選世之愚者、以愧智者、選世之弱者、以愧強者、
46001028	上帝又選世之賤者、為人所棄者、與夫無者、以廢有者、
46001029	使凡有肉體者、無得誇於上帝前、
46001030	惟爾本於彼、在於基督 耶穌、其由於上帝、於我儕為智且為義、為聖、為贖者也、
46001031	使如經載云、誇者、當於主而誇焉、
46002001	兄弟乎、我素就爾時、宣上帝之奧、不依高言大智、
46002002	蓋我決意、於爾中不知其他、惟知耶穌 基督、並其釘十字架耳、
46002003	且我偕爾時、又軟弱、又畏懼、甚為戰兢、
46002004	我所語、我所宣、不在智之婉言、惟在靈與能之顯明、
46002005	令爾信不在人之智、惟在上帝之能也、○
46002006	然我儕於成全者中言智、但非斯世之智、亦非斯世將廢之諸宰之智、
46002007	乃於奧妙而言上帝素隱之智、即上帝於萬世之先、所預定以致我得榮者也、
46002008	此智也、斯世之諸宰、無一知之、若知、則不以榮光之主、釘於十字架矣、
46002009	乃如經載云、上帝為愛之者所備、即目所未見、耳所未聞、亦未入於人心者、
46002010	惟上帝以靈啟之於我、蓋靈鑒察萬事、及上帝之深情、
46002011	夫一人之情、若非其人內之靈、眾人有誰知之、如是、上帝之情、若非上帝之靈、亦無有識之矣、
46002012	然我儕所受、非世之靈、乃由上帝之靈、俾我知上帝所賜我者、
46002013	且我儕言之、非以人智所教之言、乃以靈所教、即以靈事、比較靈事也、
46002014	夫血氣之人、不受上帝靈之事、蓋於彼為愚也、且不能識之、蓋必由靈而審耳、
46002015	惟屬靈之人審萬事、而己不為人所審、
46002016	蓋孰嘗知主志、以教之乎、我儕乃得基督之志矣、
46003001	兄弟乎、我昔與爾言、不能如屬靈之人、乃如屬身之人、如在基督之嬰兒然
46003002	我曾哺爾以乳、不以糧、因爾素未能當之、今亦不能也、蓋爾尚為屬肉體者、
46003003	蓋爾中有嫉妒、有爭鬥、豈非屬肉體、效人而行乎、
46003004	夫一言我屬保羅、一言我屬亞波羅、爾曹豈非人乎、
46003005	亞波羅為誰、保羅為誰、無非役事、爾所由之而信者、隨主所賜於各人者也、
46003006	我種之、亞波羅灌之、惟上帝長之、
46003007	是以種者灌者無足算、惟長之者、上帝耳、
46003008	夫種者灌者一也、但各依己勞而得己值、
46003009	蓋我儕為上帝同勞者、爾曹乃上帝所耕之田、上帝所建之室、○
46003010	依上帝賜我之恩、我如有智之工師置基、他人建造於其上、各當惟慎如何建之耳、
46003011	蓋所置之基外、無能他置、基者、耶穌 基督也、
46003012	若人以金銀、寶石、草木、禾稿建於此基上、
46003013	各人之工必顯、彼日必彰之、蓋必於火而顯、各人之工如何、火自將驗之、
46003014	人所建之工若存、則必得值、
46003015	人之工若焚、則必受損惟己得救、乃如自火而出、○
46003016	豈不知、爾乃上帝殿上帝之靈居爾中乎、
46003017	人毀上帝殿、上帝必毀之、蓋上帝之殿乃聖、爾曹是也、○
46003018	勿自欺、爾中有人、於此世自以為智、則當為愚、以成為智、
46003019	蓋此世之智、在上帝為愚、緣經載云、拘諸智者、自中詭計、
46003020	又云、主知智者之意念為虛、
46003021	是故勿以人而誇、
46003022	蓋萬物為爾所有、無論或保羅、或亞波羅、或磯法、或世界、或生、或死、或現今者、或將來者、皆爾所有、
46003023	且爾曹為基督所有、而基督為上帝所有也、
46004001	人當以我儕為基督之役事、上帝諸奧之家宰、
46004002	且夫所求於家宰者、乃其忠也、
46004003	我見審於爾、或於人之日、皆以為細事、我且不內自審也、
46004004	蓋論己則無所覺、然不因此見義、惟審我者主也、
46004005	故時未至、勿擬議、待主至、彼必光照黑暗之隱情、顯明心中之意旨、時、各人必得其褒於上帝、○
46004006	兄弟乎、我為爾曹、引此諸事比己及亞波羅、令爾學於我儕勿過於經所載、免自滿而重此輕彼、
46004007	蓋誰使爾異於人乎、爾何所有、而非受之者乎、若受之、何誇如非受者乎、
46004008	爾已飽足、已富有、爾曹無我儕、而已自為王矣、我果願爾為王、俾我儕與爾同為王、
46004009	蓋我思、上帝設我儕使徒、身居於末、如定死之囚、蓋我儕如劇為世界與諸使及眾人所觀、
46004010	我儕因基督而愚爾在基督而智、我弱爾強、爾榮我辱、
46004011	至於今、我儕且飢且渴赤身、受撻無有定處日
46004012	勞苦、親手作工、被詈罵、則祝福、被窘逐則容忍、
46004013	被毀謗、則善勸、人視我如世之棄穢如物之塵垢、以至於今、○
46004014	我書此、非以愧爾、乃警爾如我之愛子、
46004015	因爾在基督、塾師雖有萬、而父則無多、蓋在基督 耶穌、我曾由福音而生爾
46004016	故勸爾效我、
46004017	是以我已遣提摩太就爾、彼在主為我子、見愛而忠者、其將使爾記憶我之諸路、在於基督者、即我於各會、隨在教誨者也、
46004018	有人意我不就爾而自滿
46004019	主若願之、我必速就爾、而我將知者、非自滿者之言、乃其能耳、
46004020	蓋上帝國、不在言而在能、
46004021	爾何所欲、我將以杖而就爾乎、抑以愛與溫柔之靈乎、
46005001	確聞爾中有淫亂、乃異邦亦所未有者、即有人有其父之妻也、
46005002	爾猶自滿寧不自哀、使行此者、於爾中見除、
46005003	我也、身違而靈在、我而如在、已擬定如是行者
46005004	於我主耶穌之名、爾曹及我靈既集、偕有我主耶穌之能
46005005	交若人與撒但、以滅肉體、致靈得救、於我主耶穌之日、
46005006	爾之誇、非美也、豈不知些須之酵、發全團乎
46005007	當盡淨舊酵俾爾成新團、一如爾曹為無酵然、蓋我儕之逾越羔、即基督、亦見宰為祭矣、
46005008	是故我儕宜守節、不以舊酵、不以暴很惡毒之酵乃以清純誠實之無酵餅、○
46005009	我曾以書寄爾、勿與淫亂者相雜、
46005010	然非概指此世之淫亂者、或貪婪者、勒索者、拜偶像者、若然、爾必出於世外、
46005011	今我以書寄爾、若有稱為兄弟、而為淫亂或貪婪、或拜偶像、或詬罵、或醉酒、或勒索者、勿與相雜、如此之人、即共食亦不可、
46005012	蓋擬乎在外者、與我何涉、在內者、豈非爾擬之、而在外者、上帝擬之耶、
46005013	彼惡者、宜於爾中除之、
46006001	爾中或彼此有事、敢訟於不義者前、而不於聖者前乎、
46006002	豈不知聖者將擬世界、世界且為爾所擬、而不堪擬小事乎、
46006003	豈不知我儕將擬諸使、何況此生之事乎、
46006004	夫若有此生之事當擬、爾使會中卑賤者擬之乎、
46006005	我言此以愧爾、爾中豈無一智者、能斷於兄弟之間乎、
46006006	乃兄弟與兄弟相訟、且於不信者前乎、
46006007	夫爾曹相訟、概為玷矣、何不寧受枉乎、何不寧受虧乎、
46006008	爾竟枉人虧人、且受枉受虧者、皆兄弟也、
46006009	豈不知不義者、不得嗣上帝國乎、毋為所欺、凡淫亂者、拜偶像者、行姦者、柔邪者、比頑童者、
46006010	偷竊者、貪婪者、醉酒者、詬罵者、勒索者、皆不得嗣上帝國也、
46006011	爾中數人、素亦如是、今惟在我主耶穌 基督之名、及我上帝之靈、已得洗滌、已得成聖、已得稱義、○
46006012	凡事於我無不可、然不盡有益、凡事於我無不可、然我概不服其權、
46006013	食乃為腹、腹乃為食、但二者、上帝必廢之、惟身非為淫、乃為主、主亦為身焉、
46006014	而上帝既已起主、則亦以其能、將起我儕、
46006015	豈不知爾曹之身、乃基督之體肢乎、我將以基督之體肢、為娼妓之體肢乎、斷乎不可、
46006016	豈不知與娼妓聯合者、與之一體乎、蓋經曰、二者成為一體、
46006017	與主聯合者、與之一靈也、
46006018	當避淫行、人所犯諸罪、皆身之外、惟行淫者、乃得罪己身也、
46006019	抑不知爾身乃聖靈之殿、聖靈在爾中、乃自上帝所有乎、
46006020	且爾非已有蓋爾以價見購、故當於爾身、歸榮上帝焉、
46007001	論及爾所書者、則男不親女為美、
46007002	然因淫亂故、男當各有己婦、女亦當各有己夫、
46007003	夫於婦、當予以所宜、婦於夫亦然、
46007004	婦無權自主其身、惟夫主之、夫亦無權自主其身、惟婦主之、
46007005	勿相虧負、惟若彼此合意則暫分房、致務祈禱、後仍相聚、免撒但乘爾不自禁而試爾、
46007006	我言此、乃許也、非命也、
46007007	我願人皆如我、但各自上帝有己之恩賜、一如此、一如彼、○
46007008	我向未嫁娶者、及寡婦云、若常如我則美、
46007009	倘不能自禁、則嫁娶、蓋嫁娶愈於慾焚、
46007010	我命已嫁娶者、然非我、乃主命之、曰、婦勿離夫、
46007011	惟若離之、則恆於不嫁、或與夫復親、夫亦勿離婦、
46007012	向其餘者、我言、非主言、若兄弟有不信之婦、彼悅同居、則勿離之、
46007013	婦有不信之夫、彼悅同居、則勿離其夫、
46007014	蓋不信之夫、於婦而得聖、不信之婦、於夫而得聖、不然、爾之子女不潔、但今已聖矣、
46007015	不信者若離、則聽其離、兄弟姊妹、於此諸事、無所拘束、惟上帝召我於和、
46007016	婦乎、爾焉知將救夫乎、夫乎爾焉知將救婦乎、
46007017	惟如主所賜各人者、如上帝所召各人者、當若是而行、我命諸會亦如此、
46007018	人既受割禮而見召、則勿廢割禮、未受割禮而見召、則勿受割禮、
46007019	受割無足算、不受割亦無足算、惟守上帝之誡而已、
46007020	各人見召、分在何等、宜居於此、
46007021	爾為奴而見召、勿以為慮、若能自由、寧用之、
46007022	蓋為奴而於主見召、則為主所釋、自由而見召、則為基督之奴、亦如是、
46007023	爾以價見購、勿成為人奴、
46007024	兄弟乎、各人見召於何等、宜偕上帝而居之於此、○
46007025	論及童身者、我未奉主命惟如蒙主憐憫以為忠者、我則以己意授爾、
46007026	是我意為美者、因今時之難、人如其素則為美、
46007027	既繫於婦、則勿求釋、不繫於婦、則勿求娶、
46007028	爾若娶、非犯罪、童女若嫁、亦非犯罪、但若此之人、肉體必受難、惟我惜爾、
46007029	兄弟乎、我且言、時日減短矣、今而後、使有妻者、當如無妻
46007030	哭者如無哭、喜者如無喜、買者如無得、
46007031	用世者如不妄用、蓋斯世之態逝矣、
46007032	我願爾無所慮、無妻者、慮主之事、如何悅主、
46007033	有妻者、慮世之事如何悅妻、
46007034	婦人與處女亦有別、無夫者、慮主之事、俾身與靈皆聖、有夫者、慮世之事、如何悅夫、
46007035	我言此、為爾益、非欲籠絡爾、乃使爾以所宜者、殷勤事主、無所紛擾、
46007036	若人有童女、年過及笄、而以為待之不合所宜、則隨所願、嫁亦無罪、
46007037	若有其心堅立、事無所逼、有權自行其志、而己心既定、則留己之童女為美、
46007038	如是、嫁己之童女者美也、不嫁之者尤美、
46007039	夫在、婦為所繫、夫死、婦得自由、任所願嫁、惟在主耳
46007040	然我以為不嫁、更為有福且意我亦有上帝之靈也、
46008001	論及祭偶像之物、我知我儕皆有知識、知識致自滿、惟仁愛乃建立、
46008002	人若自以為有知、則未知如所當知、
46008003	人若愛上帝、則為上帝所知矣、
46008004	論及食祭偶像之物、我儕知偶像在世無足算、且知上帝獨一無他、
46008005	雖有稱為神者、或在天、或在地、如有多神多主、
46008006	但於我儕、惟有一上帝、父也、萬物本之、我眾歸之、又有一主耶穌 基督、萬物由之、我儕亦由之、
46008007	然人不皆有此知識、但至於今、尚有慣習偶像者、食則若為祭物然、其良心既弱、故被浼
46008008	夫食、不薦我儕於上帝、不食、於我無損、食、亦於我無益、
46008009	惟當慎、恐爾此權、為跌弱者之石、
46008010	蓋若有人見爾有知識者、坐席於偶像之廟、倘彼為弱、則良心豈不自建、而食祭偶像之物乎、
46008011	蓋由爾之知識、懦弱者淪亡、即基督為之而死之兄弟也、
46008012	如是、爾獲罪於諸兄弟、其良心既弱、爾且傷之、是乃獲罪於基督矣、
46008013	是故食物若使我兄弟傾跌、我則永不食肉、免使我兄弟傾跌也、
46009001	我非得自由乎、非使徒乎、非見我主耶穌乎、爾曹非我之工在於主乎、
46009002	在他人、我若非使徒、在爾曹則無不是、因爾之在於主、乃我為使徒之印證也、
46009003	有審我者、我以此自訴、
46009004	我儕豈無權以食以飲乎、
46009005	豈無權娶信女、攜之同行、如其餘使徒、及主之兄弟並磯法乎、
46009006	抑我及巴拿巴、獨無權以不操作乎、
46009007	有誰當兵、嘗食己糧乎、誰種葡萄園、不食其果乎、有誰牧畜、不食其群之乳乎、
46009008	我豈依人而言此乎、抑律法非亦如是言乎、
46009009	蓋摩西律載云、蹂穀之牛、勿籠其口、上帝以牛為意乎、
46009010	抑概為我言之乎、固為我書之、因耕者、當於望而耕、蹂穀者、於共得之望而蹂、
46009011	我若以屬靈之事播爾、則獲爾屬肉體之物、豈為過乎、
46009012	他人且共分此權於爾、況我儕乎、然我儕不用此權、寧可凡事忍耐、使無阻基督福音、
46009013	豈不知勞於聖事者、由殿宇得食、侍祭壇者、由壇而頒乎、
46009014	如是、主命傳福音者、必由福音養生、
46009015	然此諸事、我未嘗用、且我書此、非欲爾如是待我、蓋我寧死、勿致人使我所誇者、歸於虛也、
46009016	夫我傳福音、原無可誇、不得已耳、若不傳福音、我其禍哉、
46009017	若我甘心為之、則有賞、即或不甘、責任已託付於我、
46009018	然則我之賞何歟、即我傳福音時、使人不費而得之、免用盡我在福音所有之權也、
46009019	蓋我雖得自由乎眾、乃向眾而自僕、致獲人愈多、
46009020	向猶太人、我則如猶太人、以獲猶太人、向法下者、我雖非法下、而如法下者、以獲法下之人、
46009021	向無法者、我則如無法者、以獲無法之人、然我於上帝、非無法、乃於基督而在法下、
46009022	向懦弱者、我則為懦弱、以獲懦弱之人、向眾人、我無不為也、以多方救數人、
46009023	我所為者、皆因福音而為、致我與人共與之、
46009024	豈不知在場賽走者、皆走、而得賞者惟一、爾惟走、以致獲然、
46009025	凡奮力爭先者、諸事節制、夫彼等以得必朽之冠、我儕以得不朽之冠焉、
46009026	故我賽走、非如無定、我鬥拳、非如擊空、
46009027	我攻克己身、使之折服、恐我既宣於人、而己反見棄、
46010001	兄弟乎、我不願爾不知、我儕列祖、皆在雲下、皆由海中經過、
46010002	皆在雲中海中受浸、以入摩西、
46010003	皆食一靈食、
46010004	皆飲一靈飲、蓋所飲、出自隨彼之靈磐、磐者、基督也、
46010005	然其人多為上帝不悅、蓋被倒斃於野、
46010006	夫此事、為我儕鑒、使我勿嗜惡、如彼嗜惡然、
46010007	爾曹亦勿拜偶像、如彼中有拜者、如經載云、民坐而飲食、起而嬉戲、
46010008	我儕且勿行淫、如彼中有行者、一日而殞二萬三千人、
46010009	且勿試主、如彼中有試者、而亡於蛇、
46010010	爾曹勿囁議、如彼中有人囁議、而亡於剿滅者、
46010011	夫彼所遇諸事、為鑒戒也、且載於經、以警我儕、即末世已臨之人、
46010012	故自以為立者、當慎、免至於傾、
46010013	爾所遇之試、無非人之常耳、上帝乃誠信、必不容爾曹遭試、過爾所能、惟於試際、必開一出路、使爾能當之、○
46010014	是故我所愛者乎、拜偶像、爾宜避之、
46010015	我如向智者言、爾當審我語、
46010016	祝杯、即我儕所祝者、非共與基督之血乎、我所擘之餅、非共與基督之身乎、
46010017	蓋有一餅、而我眾為一體、因皆共分一餅焉、
46010018	試觀依肉體之以色列、其食祭物者、非共與於祭壇乎、
46010019	然則何謂乎、豈謂祭偶像之物為何耶、抑偶像為何耶、
46010020	乃謂異邦人所祭者、祭於鬼、非祭於上帝、我不願爾共與於鬼耳、
46010021	爾不能飲主之杯、兼鬼之杯、不能共分主之席、兼鬼之席、
46010022	抑我儕可激主之憤乎、我力勝於主乎、○
46010023	凡事無不可、然非皆有益、凡事無不可、然非皆建立、
46010024	勿求己益、乃求人益、
46010025	凡賣於市者、則食、勿因良心而審問、
46010026	蓋地與其豐盛、皆主所有、
46010027	若有不信者邀爾、而爾欲往、凡所陳者食之、勿因良心而審問、
46010028	設有告爾者曰、此乃祭物、則勿食、因告爾者、及良心之故、
46010029	我謂良心、非爾者也、乃他人者也、蓋我之自由、為何被他人之良心擬議乎、
46010030	若我蒙恩、共分得食、為何因我謝而食者、受毀謗乎、
46010031	是故爾曹、或食或飲、不論何為、皆致上帝之榮而為之、
46010032	勿使人傾跌、或猶太人、或希臘人、或上帝之會、
46010033	即如我、凡事悅眾、不求己益、乃求眾益、使其得救、
46011001	爾當效我、如我之效基督焉、○
46011002	我讚爾、因爾凡事記念我、堅守諸傳、如我授之於爾、
46011003	惟我欲爾知、凡男之首、基督也、女之首、男也、基督之首、上帝也、
46011004	凡男、或祈禱、或預言、而蒙首、則辱其首、
46011005	凡女或祈禱、或預言、而不蒙首、則辱其首、蓋與薙髮無異、
46011006	夫女若不蒙首、則可翦髮、女若以翦髮薙髮為羞、寧可蒙首、
46011007	蓋男固不宜蒙首、因其為上帝之像與榮、而女則為男之榮焉、
46011008	蓋男非自乎女、惟女乃自乎男、
46011009	男非為女而造、女乃為男而造、
46011010	是以女宜有權在首、因使者之故也、
46011011	雖然、在主、則非女而無男、亦非男而無女、
46011012	蓋如女自乎男、男亦由女、惟萬有自乎上帝焉、
46011013	爾內自審之、女不蒙首而禱上帝、豈宜乎、
46011014	本性豈不自教、男有長髮、則為辱乎、
46011015	若女有長髮、則為榮矣、蓋其髮乃賜之為帕、
46011016	倘人有意辯駁、我儕則無此例、上帝眾會亦無之也、○
46011017	我命以此、固非讚爾、因爾之會集、不致益而致損焉、
46011018	首我聞爾集於會時、爾中有紛爭、我亦略信之、
46011019	蓋爾中必有黨、以致練達者顯於爾中、
46011020	是故爾同集一處、實非食主之餐、
46011021	蓋食間、各先食己餐飢者有之、醉者有之、
46011022	爾豈無屋以飲食乎、何藐視上帝之會、而愧無有者乎、我將何以語爾、因此讚爾乎、我不讚也、
46011023	蓋我由主所受者、曾授與爾、即主耶穌於被付之夜、取餅、
46011024	祝謝而擘之、曰、此乃我身、為爾者也、爾行此以記念我、
46011025	食後、取杯亦然、曰、此杯乃新約、在於我血、每飲時、行此以記念我、
46011026	蓋爾每食此餅、飲此杯、乃揚主之死、直至其來也、
46011027	凡不合宜而食主之餅、飲主之杯者、則辜負主身主血者也、
46011028	人當自省、然後食其餅、飲其杯、
46011029	若不辨其身而飲食者、則以飲食自取審判也、
46011030	故爾中弱者病者多、睡者亦不少、
46011031	我儕若自判、則不被擬、
46011032	然我被擬、乃為主所懲、免與世人同定罪、
46011033	兄弟乎、故爾聚食時、當彼此相待、
46011034	若有飢者、可食於家、免聚集時、自取審判、其餘、我來乃定、
46012001	兄弟乎、論及靈賜、我不欲爾無知、
46012002	爾知、爾為異邦人時、惑於無聲之偶像、隨事被誘、
46012003	故我令爾知、未有於上帝之靈而言、謂耶穌可詛者、若非於聖靈、亦未有能稱耶穌為主者、○
46012004	夫恩賜有殊、其靈惟一、
46012005	役事有殊、其主惟一、
46012006	工作有殊、其上帝惟一、作萬事於萬有者也、
46012007	惟靈之顯、乃賜於各人以致益、
46012008	蓋或由靈、蒙賜以智慧之言、或依此靈、蒙賜以知識之言、
46012009	亦於此靈、賜人以信德、亦於同一靈、賜人以醫治之恩、
46012010	亦或賜之作諸異能、或能預言、或辨諸靈、或言方言、或譯方言、
46012011	是皆為此一靈所作、隨意頒與各人者、○
46012012	如身乃一、而體乃百、且身之體雖多、皆為一身、基督亦然、
46012013	蓋我眾、無論猶太人、希臘人、為奴者、自主者、皆受浸於一靈、以入於一身、且皆飲於一靈焉、
46012014	蓋身非一體、乃百體也、
46012015	倘足云我非手、我不屬身、其非遂不屬身也、
46012016	倘耳云、我非目、我不屬身、其非遂不屬身也、
46012017	倘全身為目、其聽安在、全身為耳、其臭安在、
46012018	今上帝隨其所願、以百體置之於身、
46012019	若百體皆為一、則身安在、
46012020	今體則多、而身則一、
46012021	目不能向手云、我不需爾、首亦不能向足云、我不需爾、
46012022	反是、身之眾體中、似稍弱者、其用尤要、
46012023	且視為身之卑賤者、我儕益以尊貴加之、又我之不美者、益得美焉、
46012024	夫美者無所須、惟上帝調和乎身、於乏者、益賜以尊貴、
46012025	至在身無所分、而百體相顧焉、
46012026	若一體受苦、百體同苦、一體受榮、百體同樂、
46012027	爾曹乃基督之身、而各為體焉、
46012028	上帝所置於會者、一使徒、二先知、三教師、次行異能、次醫治之恩賜、輔佐者、治理者、言方言者、
46012029	眾豈皆為使徒乎、皆為先知乎、皆為教師乎、皆行異能乎、
46012030	皆有醫治之恩賜乎、皆言方言乎、皆翻譯乎、
46012031	爾惟切慕恩賜之尤大者、我且以更妙之路示爾焉、
46013001	我若能言諸人及使者之言、而無愛、則如鳴銅響鈸、
46013002	我若能預言、亦識諸奧及諸知、全有信德、足以移山、而無愛、我則屬無、
46013003	我若罄所有以施濟、又付身被焚、而無愛、則於我無益、
46013004	夫愛、則寛忍慈悲、愛則不嫉妬、愛則不自誇、自滿、
46013005	不行非義、不為己是圖、不暴怒、不較惡、
46013006	不喜非義、而與真理共喜、
46013007	容諸事、信諸事、望諸事、忍諸事、
46013008	愛永不隕、然預言之能將廢、方言之才將息、知識將廢、
46013009	蓋我儕所知者有缺、預言亦有缺、
46013010	迨全者至、有缺者廢矣、
46013011	我為赤子時、所言如赤子、所志如赤子、所思如赤子、既成人、則廢赤子之事矣、
46013012	今我由鏡而見、昏然而已、迨彼時、則面相對矣、今我知有缺、迨彼時、則全知、一如我被知矣、
46013013	然今所存者三、信也、望也、愛也、惟其中愛為大焉、
46014001	爾宜追求乎愛、且切慕靈賜、最要者、能預言也、
46014002	夫言方言者、非向人言、乃向上帝言、蓋無人通之、彼惟於靈言諸奧耳、
46014003	但預言者向人言、以建立、勸勉、安慰、
46014004	言方言者、建立乎己、言預言者、建立乎會、
46014005	我願爾皆言方言、而尤願爾言預言、蓋若不譯以致建立乎會、則預言者、大於言方言者也、
46014006	兄弟乎、若我就爾而言方言、不言啟示、或知識、或預言、或教誨、則於爾何益哉、
46014007	夫有音無魂之物、如簫如琴、若發聲無別、焉知所吹所鼓者何耶、
46014008	號筒若無定音、誰將備戰乎、
46014009	爾曹亦然、若不以舌出易解之言、焉知所言乎、爾乃向空而言耳、
46014010	世上之音、類雖或多、未有非音、
46014011	若我不識其音之意、則言者將以我為夷、我亦將以彼為夷矣、
46014012	爾曹亦然、既切慕靈賜、宜益求建立乎會、
46014013	是以言方言者、宜祈能譯也、
46014014	若我以方言祈禱、乃我之靈祈禱、而我之悟性無有果矣、
46014015	然則何耶、我將以靈祈禱、亦以悟性祈禱、我將以靈歌頌、亦以悟性歌頌焉、
46014016	不然、爾以靈祝謝、彼居下民之位、既不知爾云何、焉能於爾祝謝時、曰啞𠵘乎、
46014017	爾之祝謝固美、惟彼無所建立、
46014018	我謝上帝、我言方言、多於爾眾、
46014019	然在會中、與其以方言言萬言、寧以悟性言五言、致教他人、○
46014020	兄弟乎、於智勿為嬰孩、惟於惡為赤子、於智則當為成人、
46014021	律法載云、主曰、我將以異舌之言、及異人之脣、語斯民、然亦不我聽、
46014022	是則言方言為兆、非示信者、乃示不信者、預言非示不信者、乃示信者、
46014023	倘全會集於一處、而皆言方言、則有下民、或不信者入、豈不謂爾狂乎、
46014024	倘皆言預言、而有一不信者、或下民入、為眾所責、為眾所審、
46014025	其心之隱微顯露、則面伏拜上帝、言上帝誠在爾中矣、○
46014026	然則何耶、兄弟乎、爾既集、各人或有詩章、或教誨、或啟示、或言方言、或翻譯、惟諸事當行以致建立、
46014027	若有言方言者、惟二人、多不過三、依次而言、一人譯之、
46014028	若無譯之者、則緘默於會中、惟言於己與上帝焉、
46014029	預言者、亦二三人言、其餘可辨別之、
46014030	若旁坐者得啟示、初言者宜緘默、
46014031	蓋爾皆可一一預言、致眾學習、眾受勸、
46014032	且先知之靈、服於先知也、
46014033	蓋上帝非紊亂之上帝、乃平康之上帝、如在聖徒之諸會然、○
46014034	婦女在會當緘默、蓋不許之言、乃宜順服、如律法所謂、
46014035	若欲有所學、則在家可問己夫、蓋婦女言於會中、恥也、
46014036	夫上帝之道、由爾曹出乎、抑獨臨於爾乎、○
46014037	若有自以為先知、或為屬靈之人、則可知我所書於爾者、為主之命、
46014038	若有不知者、則任其不知、○
46014039	是以我兄弟乎、宜切慕預言、而勿禁言方言、
46014040	凡事惟合宜、亦依次而行焉、
46015001	兄弟乎、我令爾知、我昔所傳於爾之福音、即爾所受、且依之而立者、
46015002	爾若守我所傳之道、而信不虛、則由此福音、亦得救矣、
46015003	蓋我所受而首授爾者、即基督為我儕之罪而死、依經所載、
46015004	既葬、第三日復起、亦依經所載、
46015005	遂見於磯法、次見於十二徒、
46015006	又次、一時見於五百餘兄弟、其中大半猶存、亦有已睡者、
46015007	又次、見於雅各、又其次見於諸使徒、
46015008	末則見於我、我如未及產期而生者、
46015009	蓋我乃使徒之至微者、不堪稱為使徒、因我曾窘逐上帝之會也、
46015010	然我今為何如人、乃賴上帝之恩而為者、且其所賜我之恩、非徒然也、惟我勤勞、較眾益多、然非我也、乃上帝之恩偕我者也、
46015011	是以不論為我、為彼、我儕如此而宣、爾曹亦如此而信、○
46015012	夫若宣基督由死中見起、何爾中有人云、死者無復起乎、
46015013	若死者無復起、則基督未嘗見起、
46015014	若基督未嘗見起、則我之宣者為徒然、爾之信也亦徒然、
46015015	若死者不起、則上帝未嘗起基督、而我儕證其曾起之、則我於上帝為妄證者也、
46015016	蓋死者若不見起、則基督未嘗見起、
46015017	若基督未嘗見起、則爾之信為虛、爾尚在爾罪中、
46015018	且在於基督而睡者、亦淪亡矣、
46015019	若惟在今生有望於基督、我儕則於眾人之中、為最可惜者也、○
46015020	但今基督已由死中見起、為諸睡者之初果、
46015021	蓋既由於人而有死、亦由於人而有死者之復起、
46015022	如在亞當而眾皆死、亦在基督而眾皆見蘇、
46015023	但各依其次、基督為初果、後於其臨時、乃屬基督者、
46015024	盡期遂至、而基督既廢諸政、諸權、諸能、將付其國於上帝、即父也、
46015025	蓋其必王、迨上帝置諸敵於其足下、
46015026	最後被廢之敵、即死也、
46015027	蓋有云、置萬有服其足下、但言萬有服之、則使萬有服之者、不在其內、明矣、
46015028	若有既服之、則子亦自服於使萬有服之者、俾上帝於萬有中為萬有者、○
46015029	不然、則人為死者而受浸禮、將何為、若死者概不見起、其為之而受浸也何故、
46015030	且我儕何為時時冒險哉、
46015031	兄弟乎、我在我主基督 耶穌所有因爾而誇者、指之以誓、我日日死矣、
46015032	若我依人事、在以弗所與獸鬥、何益於我哉、若死者不見起、我儕莫若飲食、蓋明日死矣、
46015033	毋為所欺、惡交致壞善俗、
46015034	依義而警醒、勿犯罪、蓋有不識上帝者、我言此以愧爾、○
46015035	或有人云、死者如何見起、以何如之身體而來乎、
46015036	愚者乎、所播者、不先死、則不蘇、
46015037	爾所播者非播將來之體、惟一粒耳、或麥、或他穀之類、
46015038	惟上帝任其所願、予之以體、於各種予其本體焉、
46015039	凡肉體非一、有人有獸有魚有鳥之不同、
46015040	又有在天諸體、亦有在地諸體、而在天者之榮、異於在地者之榮、
46015041	有日之榮、有月之榮、有眾星之榮、蓋此星彼星、榮各不同、
46015042	死者復起亦如是、播於必朽、起於不朽、
46015043	播於辱而起於榮、播於弱而起於能、
46015044	播則血氣之體、起則靈之體、若有血氣之體、亦有靈之體焉、
46015045	經亦載云、始人亞當、成為生魂、終之亞當、成為賜生之靈、
46015046	然靈者非在先、乃血氣者在先、而靈者在後、
46015047	始一人、本乎地而類土、繼一人、本乎天、
46015048	彼類土者如何、凡類土者亦如何、彼在天者如何、凡在天者亦如何、
46015049	我儕既戴類土者之像、亦將戴在天者之像、○
46015050	兄弟乎、我言、血肉不能嗣上帝之國、必朽亦不能嗣不朽、
46015051	我以奧妙告爾、我儕非將皆睡、而將皆化、
46015052	頃刻瞬息之間、末號筒響時、蓋號筒將響、死者遂見起而不朽、我儕亦將化、
46015053	蓋此必朽者、將衣以不朽、此必死者、將衣以不死、
46015054	惟此必朽、既衣以不朽、此必死、既衣以不死、是時也、經所載云、死盡吞於勝、其言則成矣、
46015055	死乎、爾之勝安在哉死乎爾之鋒安在哉、
46015056	夫死之鋒、罪也、罪之能、法也、
46015057	感謝上帝、以其賜我儕、由我主耶穌 基督而得勝焉、
46015058	是以我所愛之兄弟乎、爾宜貞固不搖、恆溢於主工、蓋知爾之勞於主者、非徒然也、
46016001	論及為聖徒而捐者、如我命加拉太之諸會、爾亦宜如是行之、
46016002	每七日之首日、爾曹各隨所入之利、自抽而積之、免我來時方捐也、
46016003	我至、爾以書薦何人、我必遣之、以攜爾惠物至耶路撒冷、
46016004	若我亦宜往、彼可偕往焉、
46016005	我經馬其頓後、則將就爾、蓋我意經馬其頓也、
46016006	或偕爾居、或偕爾過冬、致爾曹送我於所往、
46016007	蓋我今不欲於途中見爾、主若許、我望與爾偕居幾時、
46016008	惟我仍居於以弗所、以至五旬節、
46016009	蓋大而有效之門、已開於我、且敵者多矣、○
46016010	若提摩太至、爾慎使其無懼於爾中、蓋彼勞於主工、一如我然、
46016011	是故人勿藐視之、乃送之安行就我、蓋我候彼偕諸兄弟來也、
46016012	至於兄弟亞波羅、我多勸之偕諸兄弟就爾、蓋彼於今、概無旨來、然有機會則至、○
46016013	爾宜儆醒、堅立於信、為丈夫、為剛健、
46016014	凡事以愛而行之、○
46016015	兄弟乎、爾識士提反亞之家、乃亞該亞之初果、且專事聖徒者、
46016016	我勸爾曹、服如此之人、與凡同作而勞者、
46016017	我且喜士提反亞、福徒拿都、亞該古來、以其補爾之不及、
46016018	彼曾慰我及爾心、如此之人、爾當真知之、○
46016019	亞西亞諸會問爾曹安、亞居拉、百基拉、與其家內之會、於主而切問爾安、
46016020	諸兄弟問爾安、爾曹互相問安、接吻惟聖、我
46016021	保羅親筆問爾安、
46016022	若有不愛主者、其見詛也、我主來矣、
46016023	願主耶穌 基督之恩偕爾曹、
46016024	我之愛、於基督 耶穌偕爾眾、啞𠵘、
47001001	奉上帝旨、為耶穌 基督之使徒保羅、與兄弟提摩太、書達上帝之會在哥林多者、及遍亞該亞之諸聖徒、
47001002	願爾曹由上帝我儕之父、與主耶穌 基督、而受恩寵平康、○
47001003	祝謝上帝、我主耶穌 基督之父、憐憫之父、諸安慰之上帝、
47001004	其慰我儕於諸難中、致我能以上帝之慰我者、而慰諸難中之人、
47001005	蓋如基督之苦、曾溢於我、我之慰、亦由基督而溢、
47001006	我儕或受難、則為爾之慰與救或受慰、亦為爾之慰、斯慰使爾忍受苦、如我所受者然、
47001007	且我為爾而望者堅、蓋知爾既同受苦、亦必同得慰、
47001008	兄弟乎、我不欲爾不知、我在亞西亞受難、見壓實甚、過於我力、至絕保生之望、
47001009	我自擬必死、致不恃己、乃恃起死者之上帝、
47001010	彼曾拯我於如此之死、又將拯我、我且望其仍將拯我也、
47001011	爾亦為我祈禱而相助、致多人、因我由多祈禱者所受之恩而感謝也、○
47001012	夫我之所以誇者、乃我良心之證、我在上帝之聖潔清純、非在肉體之智、乃在上帝之恩、行動於世、於爾中尤甚、
47001013	蓋我所書於爾、無他、惟爾所讀所認者、我望爾至終認之、
47001014	蓋爾已略認爾因我而誇、如我因爾而誇、於主耶穌之日、○
47001015	據此之信、我前欲就爾、致爾再獲益、
47001016	亦欲由爾經過往瑪其頓、復由瑪其頓就爾、使爾送我往猶太、
47001017	我欲如此、豈浮而不實乎抑、我之意、由肉體而定、致在我有是是否否乎、
47001018	上帝乃可信矣、我所語爾者、亦無有是否、
47001019	蓋我儕即我與西拉、提摩太、於爾中所宣上帝之子耶穌 基督、無有是否、在彼惟有是耳、
47001020	蓋上帝所許者、不論幾何、於彼皆是、故由彼而皆啞𠵘、致榮由我儕而歸上帝焉、
47001021	夫堅我儕與爾曹於基督、且膏我儕者上帝也、
47001022	彼亦以印印我儕、予靈為質於我儕之心焉、○
47001023	我籲上帝為我心作證、我未至哥林多、惟因寛容爾也、
47001024	非我儕主爾之信、乃助爾之樂、蓋爾以信而立焉、
47002001	我惟自決、不復以憂就爾、
47002002	蓋我若使爾憂、則我所使憂者之外、誰使我樂乎、
47002003	昔我書此、免我來時、所當令我樂者、轉令我憂、蓋我篤信爾眾、皆以我之樂為爾眾之樂也、
47002004	昔我心苦難迫切、不勝流涕以書達爾、非令爾憂、乃使爾知我愛爾尤溢也、○
47002005	若有使憂者、非使我憂、乃略使爾眾憂、蓋我欲不重責爾、
47002006	如此之人、受責於眾者已足、
47002007	故甯轉而赦之、慰之、恐其溢憂、以至沉溺、
47002008	故我勸爾、以爾愛顯於彼、
47002009	為此、我曾遺書以試爾、欲知爾凡事聽從否、
47002010	爾所赦於人者、我亦赦之、蓋我若有所赦者、為爾曹而赦之於基督前、
47002011	免撒但計勝我儕、蓋我非不知其謀也、○
47002012	昔我為基督之福音、至特羅亞、且由主有門為我而開、
47002013	惟不遇我兄弟提多、故我心不安、遂別彼眾往瑪其頓、
47002014	感謝上帝、常於基督而導我凱旋、隨在由我儕、顯揚而使人知彼之香、
47002015	蓋我儕於上帝為基督之馨香、無論在得救者、在淪亡者、
47002016	於此、為死香致死於彼為生香致生、而誰足以任此哉、
47002017	蓋我不似多人、為利而混雜上帝之道、乃似由清純、由上帝、賴基督而言於上帝前也、
47003001	我豈始復自薦乎、抑我如人需薦書與爾、我自爾需薦書乎、
47003002	爾乃我書、書於我心、為眾人所知所讀者、
47003003	爾顯為基督之書、由我之役事而作、書非以墨、乃以活上帝之靈、非於石碑、乃於心之肉碑也、
47003004	我儕賴基督、向上帝具有此信、
47003005	非我自足、而擅自思索、惟我之足乃由上帝也、
47003006	其亦使我足當新約之役、非以文乃以靈、蓋文致死、而靈致生也、
47003007	夫致死之役、文鑴於石、以榮而成、使以色列人不能注目視摩西之面、因其面之榮、斯榮乃漸廢者也、
47003008	況靈之役、豈不更有榮乎、
47003009	蓋定罪之役、既榮、則稱義之役更溢其榮矣、
47003010	昔之所謂榮者、今緣此更大之榮、不足為榮也、
47003011	蓋所廢者、若以榮而成、則所存者、更有榮矣、○
47003012	我儕既有如此之望、故侃侃而言、
47003013	非如摩西以帕蒙面、致以色列人不能視及將廢者之終、
47003014	但彼眾心頑、蓋至於今日、讀舊約時、其帕尚存而未啟、夫其帕、由基督而廢矣
47003015	但至於今日、每讀摩西書時、其帕猶蒙於心、
47003016	迨其歸主、帕則除焉、
47003017	夫主乃靈、主之靈所在、人得自由、
47003018	惟我儕面無所蒙、如由鏡見主之榮、皆化為其像、自榮致榮、如由主靈也、
47004001	是以我儕既有此職役、依所得之憐恤、則不倦、
47004002	乃棄愧恥之隱事、不行於詭詐中、不混上帝之道、乃表彰真理、而薦己於各人之良心、在上帝前、
47004003	若我福音有所蔽、惟蔽於淪亡之人、
47004004	在其中此世之上帝、所盲不信者之心、致基督榮耀福音之光不照之、夫基督乃上帝之像也、
47004005	蓋我儕所宣者非己、乃基督 耶穌為主、而己因耶穌為爾僕耳、
47004006	因命光由暗而照之上帝、已照於我心、致識上帝之榮之光、顯於耶穌 基督之面也、○
47004007	然我儕有此寶、在於土器、致莫大之能、非由我、乃由上帝焉、
47004008	我在西方遇難而未困窮、顛沛而未失望、
47004009	見窘逐而不遺、被隕越而不亡、
47004010	常以耶穌之死、負之於我身、致耶穌之生、亦顯於我身、
47004011	蓋我儕生者、常因耶穌而付於死、致耶穌之生、亦顯於我必死之肉體、
47004012	是則死力行於我、而生力行於爾矣、
47004013	但我既有此信之靈、一如經所載云、我信、故言也、我儕亦信、故亦言、
47004014	自知起主耶穌者、將亦偕耶穌起我儕、進我與爾並立焉、
47004015	蓋萬事皆為爾曹、致恩寵由眾而益增、使祝謝洋溢、致上帝受榮、○
47004016	故我儕不倦、蓋在外之我雖壞、而在內之我日新、
47004017	蓋暫時之輕苦、為我成愈而尤愈罔極永重之榮、
47004018	以我不顧所見者、乃顧所不見者、蓋所見者暫、所不見者永也、
47005001	蓋我儕知我在地、之幕室若毀、則有由上帝之居所、非手所造之室、永遠在天者、
47005002	蓋我在此歎息、甚慕我由天之屋、得以衣之、
47005003	若得衣、則免裸體、
47005004	蓋我在此幕者、負重而歎息、非欲脫此乃欲衣彼、致可死者、見吞於生耳、
47005005	夫備我儕得此者、上帝也、彼亦以其靈予我為質、
47005006	故我常毅然、知居於身時、則離於主、
47005007	蓋我由信而行、非由所見、
47005008	我儕毅然、更悅離於身而與主偕、
47005009	故我儕自勉、致或偕或離、皆可悅納於主、
47005010	蓋我儕必皆被顯於基督審位前、各依身之所為、或善或惡而受報焉、○
47005011	我儕既知主之可畏、則勸人、惟我已顯於上帝、亦望已顯於爾之良心、
47005012	我儕不復自薦於爾、惟以因我而誇之原予爾、致爾可答彼以貌不以心而誇者、
47005013	我若狂、為上帝也、若自制、為爾曹也、
47005014	蓋基督之愛勉勵我、因我思、一人代眾而死、則眾死矣、
47005015	且其代眾而死、以致生者不為己而生、乃為代之死而起者、
47005016	故我儕自今以後、不依肉體識人、雖曾依肉體而識基督、今後不復以是識之矣、
47005017	是以人若在基督、則為新造之人、舊事已逝、皆成為新也、
47005018	且萬事本乎上帝、彼由基督、使我儕與己復和、又以復和之職授我儕、
47005019	即上帝在於基督使世與己復和、不以其過端歸之、曾以復和之道託我儕、○
47005020	是以我儕為基督而作使者、猶上帝以我勸爾、我為基督而求爾、復和於上帝、
47005021	上帝以不知罪者因我儕而為罪、致我儕在於彼而成為上帝之義焉、
47006001	且既與主同勞、我儕亦勸爾、勿徒受上帝之恩、
47006002	蓋上帝云、我聽爾於可納之時、我助爾於拯救之日、
47006003	夫今乃可納之時、今乃拯救之日也、我概不俾人蹶、以免此職役見責、
47006004	乃於凡事薦己為上帝之役、有若多忍、艱難、空乏、困苦、
47006005	受杖、繫獄、擾亂、勤勞、不寢不食、
47006006	以廉潔、以知識、以恆忍、以仁慈、以聖靈、以無偽之愛、
47006007	以真理之道、以上帝之能、以義之武具護衛左右、
47006008	或榮或辱、或惡名、或美名、似偽而真、
47006009	似不為人知而被真知、似將死而尚生、似受責而不致死、
47006010	似憂而常樂、似貧而使多人富、似無所有而無所不有焉、○
47006011	哥林多人歟、我向爾曹、口已啟心已廣、
47006012	爾褊狹非在我、乃在爾腹、
47006013	我語爾、如語己子、爾亦當廣爾心以報我、○
47006014	勿與不信者耦、蓋義與不義、何侶之有、光與暗、何交之有、
47006015	基督與彼列、何和之有、信者與不信者、何與之有、
47006016	上帝之殿與偶像、何同之有、夫我儕乃生活上帝之殿、如上帝曰、我將居其內、遊其間、我為彼之上帝、彼為我之民、
47006017	故主曰、爾出其中而自為別、毋捫不潔、我則納爾、
47006018	我將為爾父、爾為我子女、全能之主言之矣、
47007001	愛友乎、既有此諸應許、我儕當潔已、去一切肉體及靈之污、畏上帝而成聖之極、○
47007002	廣爾心而納我、我未嘗虧人、未嘗壞人、未嘗賺人、
47007003	我言之、非以定罪、蓋我己謂爾在我心、生死共之矣、
47007004	我向爾大為侃侃我為爾大有所誇、於我諸難中、滿以慰、溢以樂、○
47007005	且我儕至瑪其頓、肉體無寧、屢遭顛沛、外有爭、內有懼、
47007006	然慰卑微者之上帝、以提多之來慰我儕、
47007007	不第以其來、乃亦以所受於爾之慰而慰我、蓋其以爾戀慕哀痛及向我之心熱告我、使我欣喜不勝、
47007008	我曾以書使爾憂、昔雖悔之、今不悔矣、蓋我見是書、使爾憂者暫耳、
47007009	今我喜、非因爾憂、乃因爾憂以致悔改、蓋爾被憂、乃順乎上帝、致爾無所受損於我儕、
47007010	夫順上帝之憂、生悔改以致得救、無庸後悔也、惟世之憂也、致死、
47007011	試觀乎此順上帝之憂、於爾生何如之殷勤、自訴、怨恨、恐懼、戀慕、熱心、伸冤耶、爾於此事、已悉自表為潔矣、
47007012	我昔雖遺書於爾、非為虧人者、亦非為受虧者、惟欲爾之為我儕殷勤、在上帝前顯明於爾中、
47007013	故我受慰而慰中因提多之樂而愈樂、蓋其心由爾眾而得安、
47007014	我若以何事向彼因爾而誇、則無愧焉、如我昔語爾者皆真、所誇於提多前者亦真、
47007015	且彼記念爾皆順服、以恐懼戰慄接之、則其心腹益向爾曹、
47007016	我凡事於爾得毅然、則喜矣、
47008001	兄弟乎、我令爾知、上帝所予瑪其頓諸會之恩、
47008002	即在難中、多被試而有盛樂、且甚貧而益彰其施濟之厚、
47008003	我證其自願、如其力、且過其力、
47008004	懇懇求我儕、准其得此恩、即共與於役事聖徒者、
47008005	且不但如我所望、乃先以己獻於主、亦由上帝旨、自獻於我儕、
47008006	以致我勸提多、既倡行此恩於爾中、則宜成之、
47008007	惟爾於凡事、若信、若言、若知識、若殷勤、若愛我、既溢、則亦宜溢於此恩、
47008008	我言此、非命爾、乃乘他人之殷勤、以試爾愛之實、
47008009	蓋爾知、我主耶穌 基督之恩、彼本富而為我成貧、致爾由其貧而得富、
47008010	我於此事、以己意示爾、乃為爾有益、蓋爾不但行之、乃亦為願者之先倡、已經年矣、
47008011	今宜成之、致爾既有所願、亦由所有者而成之、
47008012	蓋有願、則見納、依其所有、非依其所無、
47008013	又非欲他人甯、而爾曹難、
47008014	乃欲均平、今以爾有餘補彼不足、致彼有餘可補爾不足、如是乃均平矣、
47008015	如經云、多斂者無餘、少斂者無缺也、○
47008016	感謝上帝、以此為爾之殷勤、同賜於提多之心、
47008017	彼固受勸、然甚為殷勤、故自願就爾、
47008018	我遣一兄弟偕之、即於福音而為眾會所稱讚者、
47008019	不但此也、亦為諸會所選、與我同行、送我司理之惠物、致彰主之榮及我之願、
47008020	免人因我司理之多而謗我、
47008021	蓋我圖美事、不獨於主前、亦於人前也、
47008022	又遣我兄弟一人同往、我於諸事曾屢試其殷勤、今因其深信爾、則更殷勤矣、
47008023	論提多、乃我同伴、向爾而偕我同勞、論我二兄弟、乃諸會之使者、基督之榮焉、
47008024	故於諸會前、爾宜向之彰爾愛、及我誇爾之證、
47009001	夫論役事聖徒、我固不必書於爾、
47009002	蓋我知爾之願、故曾誇爾於瑪其頓人、言亞該亞人、一年前已備矣、且爾之熱心、已激多人矣、
47009003	但我遣兄弟使爾有備、如我所言、免我以此事誇爾者歸於虛、
47009004	恐或有瑪其頓人、與我偕來、見爾未備、我則以此篤信者有愧、爾則更無庸言矣、
47009005	故我意當請兄弟先就爾、以備爾昔所許之惠、致此預備、乃由於惠、非由於勉強焉、○
47009006	少種少收、多種多收、此言是也、
47009007	各隨其心所願、無憂慮、無勉強、蓋樂施者、上帝愛之、
47009008	且上帝能使諸恩溢及爾曹、致爾凡事常足、可溢行諸善事、
47009009	如經云、彼散財、濟貧、其義永存、
47009010	且彼賜種與播者、賜糧與食者、將給而倍爾所播之種、增爾公義之果、
47009011	爾既凡事富足、可以博施、致人由我儕而感謝上帝也、
47009012	蓋此供事之役、非但補滿聖徒之乏、亦溢致眾感謝乎上帝、
47009013	蓋彼由此役之效驗、歸榮於上帝、因爾認順服基督之福音、又因爾博施於彼及眾人、
47009014	彼亦因上帝賜爾洪恩、深慕爾、為爾祈禱、
47009015	感謝上帝、其恩賜非言所能盡也、
47010001	我保羅、覿面則於爾中為卑微、暌違則向爾而毅然、今以基督之溫柔和良、自勸爾、
47010002	且求爾、勿使我偕爾時毅然、如我有意勇敢向彼以我為依肉體而行者、
47010003	蓋我儕雖於肉體而行、不依肉體而戰、
47010004	夫我戰陳之器、不屬肉體、乃於上帝前有能、足以毀堅壘、
47010005	諸計謀、諸驕慢、自高、逆上帝之智者、我毀之、且擄諸思念、順服基督、
47010006	又已設備、待爾之順服滿盈、以伸冤於諸不順服者、
47010007	爾觀目前者耶、若有自信為屬基督者、則宜復思、如彼屬基督、我亦然、
47010008	蓋主所賜我之權、乃致造建爾、非致傾跌爾、我若以此權而多誇、亦不為愧、
47010009	亦免我似以書而驚爾、
47010010	蓋有云、其書重而力、其晤對則身弱言鄙、
47010011	但彼宜思、我暌違時、書言如何、則晤對時、所行亦如是、
47010012	有自薦者、我儕不敢與之匹、與之較、惟彼自相量、自相較、不智也、
47010013	我不以量外而誇、乃依上帝所量予我儕準繩之量、即及於爾者、
47010014	蓋我儕不踰乎量、如不及於爾然、惟我儕傳基督之福音、亦巳及爾矣、
47010015	不以量外而誇他人之勞、乃望爾之信漸長、則我之準繩以爾而益廣、
47010016	致傳福音於爾外之地、不以他人準繩內所已備者而誇也、
47010017	但誇者、當於主而誇、
47010018	蓋非自薦者見納、乃主所薦者見納也、
47011001	願爾容我微愚、惟爾無不容我、
47011002	蓋我以屬上帝之熱心、為爾而熱心、因我曾聘爾於一夫、以獻爾如貞女於基督、
47011003	惟恐爾心念被壞、失向基督之純樸、如蛇之以機巧誘夏娃也、
47011004	若有就爾者、別宣一耶穌、我所未宣者、或爾受一靈異於昔所受者、或納一福音、異於昔所納者、爾容之、美矣、
47011005	夫我意謂、我不亞於至大之使徒、
47011006	我言雖俚、而識則不然、乃凡事向爾而顯之於眾、
47011007	我以自卑、致爾見舉、傳上帝之福音、無費於爾、其有罪乎、
47011008	我奪於他會而取其值、以役於爾、
47011009	我偕爾時、有乏、未累爾一人、蓋自瑪其頓來之兄弟、補我之乏、我凡事自守、免累於爾、以後亦將自守焉、
47011010	基督之誠在於我、則我此誇、在亞該亞全地、必無人止之、
47011011	何故耶、因我不愛爾乎、上帝知之焉、
47011012	惟我所行者亦將行之、以絕機於尋機者、致彼於其所誇、與我儕無異、
47011013	蓋如此之人、乃偽使徒、行事詭詐、自貌為基督之使徒、
47011014	而無足奇也、蓋撒但亦自貌為光之使者、
47011015	故其役自貌似義役、亦無大事、其終必依其所行焉、○
47011016	我再言、人勿以我為愚、不然、則仍納我若愚、容我略可自誇、
47011017	我今所言、非依主而言、乃若愚者、於此篤信而誇、
47011018	既有多人依肉體而誇、則我亦將誇、
47011019	爾既為智者、則甘容愚者、
47011020	若有人僕爾、吞爾、刼爾、自高、批爾面、爾則容之、
47011021	我辱己而言、似我儕為懦弱、但人於何事勇敢、我亦勇敢、我若愚而言此、
47011022	彼希伯來人乎、我亦然、彼以色列人乎、我亦然、彼亞爸拉罕之裔乎、我亦然、
47011023	彼基督之役乎、我若狂而言、我則過之、愈務勤勞、愈被繫獄、鞭扑無數、屢臨於死、
47011024	我五次受猶太人四十減一之鞭、
47011025	三次受杖、一次石擊、三次舟壞、一日一夜在深海、
47011026	常行遠路、遇險於江河、遇險於盜賊、遇險於本族、遇險於異邦、遇險於城內、遇險於曠野、遇險於海、遇險於偽兄弟、
47011027	勞而苦、屢不寢、飢與渴、屢不食、又寒及裸、
47011028	除此外事、又有每日所集於我者、即諸會之慮、
47011029	誰為弱而我不弱乎、誰傾跌而我心不如焚乎、
47011030	我若必誇、則將以我之弱情而誇、
47011031	我主耶穌之父、永遠受祝之上帝知我不謊、
47011032	在大瑪色、亞哩達王之邑宰、守大瑪色人之城、欲執我、
47011033	但我由牖、以筐由牆縋下而脫其手、
47012001	雖則無益、我不得不誇也、我將舉主之顯見與啟示、
47012002	我識一人、在基督者、十四年前、見攝至第三層天、或於身、我不知、或非於身、我亦不知、上帝知之也、
47012003	我識如此之人、或於身、或離身、我不知、上帝知之、
47012004	見攝至樂園、聞莫言之言、人所不可述者、
47012005	我將為如此者誇、非為己誇、惟誇我諸弱耳、
47012006	我若欲誇、亦不為愚、蓋我言乃真、然我自戒、恐人以為我過於其所見、抑其所聞於我者、
47012007	且免我以啟示之甚大而過高、則賜我以肉中之刺、即撒但之使以擊我者、免我過高也、
47012008	我為此、三次求主、使之離我、
47012009	主謂我曰、我恩於爾足矣、蓋我之能成全於弱、故我欣然、寧誇我諸弱、致基督之能庇我焉、
47012010	是以我為基督而悅乎諸弱、凌辱、空乏、窘逐、阨窮、蓋我弱時、反為能也、○
47012011	我也成愚、爾強逼我、蓋我當為爾所薦、因我雖為無物、實不亞於至大之使徒、
47012012	使徒之諸兆、我果於多忍、曾行在爾中、即諸兆、奇蹟、異能也、
47012013	爾何事不及他會乎、惟我不自累爾耳、請恕我此不義、○
47012014	今乃我第三次已備就爾、亦必不累爾、蓋我所求者、爾也、非爾所有也、蓋子女不宜為父母積財、乃父母為子女積也、
47012015	我又欣然為爾魂出費、而盡自費、我若愈加愛爾、豈愈少見愛乎、
47012016	然則我不累爾、乃我為巧而以詭計取爾耶、
47012017	我遣人就爾者、曾以誰賺爾乎、
47012018	我勸提多、亦遣一兄弟偕之、提多曾賺爾乎、我儕所行非同一靈、同足跡乎、
47012019	爾曹久以我儕為自訴於爾、我儕在基督而言於上帝前也、親愛者乎、所行皆為建爾德也、
47012020	蓋恐我來時、或見爾不如我所願、爾見我不如爾所願、恐或有爭鬥、嫉妒、忿怒、分爭、毀謗、隱刺、驕矜、混亂、諸端、
47012021	恐我再來時、我上帝使我卑微於爾前、而我有憂愁、因多人已犯罪而未悔改其所行之污穢、姦淫、邪侈也、
47013001	此乃我將第三次就爾、以二三證者之口而言悉定、
47013002	我昔曾告爾、今雖暌違、如第二次覿面然、預告諸曾犯罪者、及其餘之人、我若復來、必不寛容、
47013003	蓋爾曹求基督在我而言之據、夫彼向爾非弱、乃於爾中有能也、
47013004	彼雖由弱而被釘十字架、然由上帝之能而生、如是我儕於彼亦弱、乃由上帝之能、將向爾曹與之共生、
47013005	爾宜自試、在乎信否、爾宜自驗也、抑爾不自知、耶穌 基督在於爾乎、否、則爾為見棄者矣、
47013006	我望爾知、我儕非見棄者、
47013007	我儕求上帝、使爾概不行惡、非欲顯我儕之見納、我雖如見棄者、惟欲爾所行者美耳、
47013008	蓋我儕莫能逆真理、無非為真理也、
47013009	我弱爾強、我則喜、我所祈禱者、爾之成全是也、
47013010	為此故、我暌違時、書此遺爾、致覿面時、無庸嚴厲、依主所予我之權、致造建也、非致傾跌也、○
47013011	究之兄弟乎、願爾喜樂成全、受慰、同志、和平、則仁愛和平之上帝、將偕爾焉、
47013012	互相問安、接吻惟聖、
47013013	諸聖徒問爾曹安、
47013014	願主耶穌 基督之恩、上帝之愛、聖靈之共與、偕爾眾、啞𠵘、
48001001	保羅為使徒、非由人、亦非以人、乃以耶穌 基督、及父上帝、即由死而起之者、
48001002	我與偕我之眾兄弟、書達加拉太諸會、
48001003	願爾曹、由父上帝、及我主耶穌 基督、得恩寵平康、
48001004	彼為我罪而捨己、以拯我儕於今之惡世、乃依上帝我父之旨也、
48001005	願榮耀歸之、至於世世、啞𠵘○
48001006	昔於基督之恩召爾者、爾離之若此之速、而別從福音、是我所奇也、
48001007	此非他福音也、惟有人擾爾、欲傾覆基督福音耳
48001008	然或我儕、或自天之使者、傳福音於爾、異乎我曾傳於爾者、則當見詛也、
48001009	如我儕已先言、今復言之、若人傳福音於爾、異乎爾所受者、則當見詛也、
48001010	夫我今欲取信於人乎、抑於上帝乎、抑我求悅於人乎、若我仍取悅於人、則非基督之僕矣、○
48001011	兄弟乎、論我昔所傳之福音、我令爾知、其非依人也、
48001012	蓋我未受之於人、亦未學之、乃由耶穌 基督之啟示焉、
48001013	夫爾曾聞我在猶太教時所行者、即窘逐上帝之會實甚、而殘害之、
48001014	且我在猶太教較本族同年者多人更有長進、為列祖之遺傳、益加憤烈、
48001015	然自我母胎區別我、由其恩而召我之上帝、既悅、以其子顯於我衷、使我傳其福音於異邦、我遂不與世人相謀、
48001016	
48001017	亦不上耶路撒冷、就先我為使徒者、乃往亞喇伯、復返大馬色、○
48001018	後三年我上耶路撒冷、見磯法、與之同居十有五日、
48001019	其餘使徒、除主之兄弟雅各外、皆未之見、
48001020	我所書於爾者、在上帝前我誠不言謊、
48001021	厥後、我至敘利亞、及基利家之境、
48001022	而在猶太 基督之諸會、尚未識我面、
48001023	惟聞、彼素窘逐我儕者、今傳其所殘害之教、
48001024	乃因我而歸榮於上帝、
48002001	越十四年、我與巴拿巴復上耶路撒冷、亦同攜提多、
48002002	我乃依啟示而上、且以我在異邦所宣之福音、陳於彼、惟私語於有名望者、免我前後所行歸於徒勞、
48002003	偕我之提多、雖為希臘人、亦無有逼之受割禮、
48002004	因有私引來之偽兄弟、私入以窺我儕在基督 耶穌所有之自由、而欲僕我也、
48002005	我未嘗一時服以讓之、使福音之真理恆存於爾中、
48002006	至於有名望者、無論其昔為何如人、於我無與、上帝不以貌取人、彼有名望者、於我無所增益、
48002007	反乎此、既見主託我傳福音於未受割禮者、如託彼得傳福音於受割禮者、
48002008	蓋感彼得、為使徒於受割禮者、亦感我為使徒於異邦人、
48002009	雅各磯法、約翰、人視為柱者、既知所賜我之恩、則施相與之右手於我及巴拿巴、使我儕就異邦人、而彼就受割禮者、
48002010	惟欲我儕念諸貧者、此亦我所殷勤以行者也、○
48002011	後磯法至安提阿時、我面責之、因其有可責之處、蓋
48002012	自雅各來者未至、彼與異邦人同食、既至、退而自別、懼受割禮者故也、
48002013	其餘猶太人、亦與之為偽、甚至巴拿巴亦以其偽被誘、
48002014	但我見其行不正、不遵福音之真理、則於眾前語磯法曰、爾猶太人也、既行如異邦人、非如猶太人、為何強異邦人、行如猶太人乎、
48002015	蓋我儕本為猶太人、非異邦罪人也、
48002016	既知人之稱義、非由法之行、乃由信耶穌 基督、故我儕亦信乎基督 耶穌、致我由信基督而稱義、非由法之行、蓋有肉體者、無一由法之行而見義焉、
48002017	若由基督求稱義、而仍視為罪人、得毋基督即罪之役耶、斷乎不可、
48002018	蓋我所毀者、若復建之、乃自表為過犯者、
48002019	蓋我由乎法而向法已死、使我向上帝而生、
48002020	我曾與基督同釘十字架、而我仍生、但非我生、乃基督在我而生、且今在身所生之我、乃因信上帝子而生、彼曾愛我而為我捨己者也、
48002021	我不廢上帝之恩、蓋義若由乎法、則基督無故而死矣、
48003001	無知者加拉太人乎、耶穌 基督釘十字架、既已容形於爾目前、今迷惑爾者誰乎、
48003002	我惟欲問爾、爾受靈、由法之行乎、抑由聽而信乎、
48003003	爾如此無知耶、昔始夫靈、今終夫肉耶、
48003004	爾徒受如此之多苦耶、果徒然耶、
48003005	賜爾以靈、且行異能於爾中者、由法之行乎、抑由聽而信乎、
48003006	如亞爸拉罕信上帝、遂以此得稱為義、
48003007	是以爾可知、凡由乎信者、此為亞爸拉罕之裔也、
48003008	且經既預見、上帝將由信稱異邦人為義、故預傳福音於亞爸拉罕云、萬邦將於爾得福、
48003009	如是則凡由信者、與有信之亞爸拉罕、同受福矣、
48003010	蓋由法之行者、皆服詛、蓋經載云、凡不恆依律法書所載而行之者、見詛也、
48003011	夫由法則無人稱義於上帝前、明矣、蓋經云、義人將由信而生也、
48003012	律法不由於信、然經云、行此者、將於此而生、
48003013	基督已贖我儕脫法之詛、因其為我而成詛、蓋載有云、凡懸木者見詛也、
48003014	致亞爸拉罕之福、於基督 耶穌者臨及異邦、使我儕因信而受所許之靈、○
48003015	兄弟乎、我依人而言、即人之約、既定、則無有或廢或增之、
48003016	夫所許之諸言、言於亞爸拉罕、與其裔、不曰、於諸裔、如指多人、乃曰、於爾裔、如指一人、即基督也、
48003017	我言、上帝所預定之約、四百三十年後之律法、不能廢之、致所許者歸於空、
48003018	蓋嗣業若由於法、則不由於許、然上帝曾依許賜之於亞爸拉罕、
48003019	然則律法何耶、乃為諸過失而加、待受許之裔至、又以諸使者、於中保之手而設、
48003020	夫中保非為一、而上帝乃一也、
48003021	然則律法逆於上帝之許乎、斷乎不可、若已予能致生之法、則由法必有義、
48003022	但經已囿萬有於罪下、致所許可由信耶穌 基督而賜於諸信者、○
48003023	然信未至、我儕被守於法下、拘囿以待將啟之信也、
48003024	如是、律法為我儕啟蒙之師、以引我至基督、使我由信而稱義、
48003025	但信既至、則不再服於啟蒙者下、
48003026	蓋爾曹由信皆於基督 耶穌而為上帝之子、
48003027	蓋凡受浸以入於基督者、皆衣基督焉、
48003028	無分猶太人、希臘人、無自主者、為奴者、無分或男或女、蓋爾曹於基督 耶穌皆為一也、
48003029	爾若屬基督、則為亞爸拉罕之裔、依應許而為嗣子也、
48004001	我且曰、嗣子雖為全業之主、童蒙時、無異於僕、
48004002	乃在司業家宰之下、待父預定之期至、
48004003	如是、我儕童蒙時、亦為僕於此世小學之下、
48004004	但時既滿、上帝遣其子、由女而生、生於法下、
48004005	以贖法下之人、使我儕得為義子、
48004006	爾既為子、上帝則遣其子之靈、入於我心、呼曰、阿爸父也、
48004007	如是爾非仍為僕、乃為子矣、既為子、則由上帝而為嗣子、○
48004008	當時、爾不識上帝、乃為僕於依性非上帝者、
48004009	今也知上帝更為上帝所知、何反向懦弱卑狹之小學、而欲復為僕於彼乎、
48004010	爾乃守日與月、節與年、
48004011	我為爾懼、恐我所勞於爾者、或徒然矣、○
48004012	兄弟乎、我求爾、當如我、蓋我亦如爾、爾未有所虧我、
48004013	爾知、我昔因肉體之弱、傳福音與爾、
48004014	且我肉體中、有所試爾者、爾不藐視、不厭棄、乃接我如上帝之使者、如基督 耶穌然、
48004015	爾當時之福慶安在、蓋我為爾證、若能為之、則願抉目以予我、
48004016	今我以真告爾、乃成爾之仇乎、
48004017	彼熱心向爾、非善意也、惟欲離間爾、使爾熱心向彼耳、
48004018	常以熱心為善、善也、非獨我與爾偕時而然、
48004019	我小子乎、我復為爾劬勞、迨基督成形於爾心、
48004020	我今願偕爾而改我聲、蓋我為爾心疑不決、○
48004021	爾欲服律法者、請告我、爾不聞律法乎、
48004022	蓋記有云、亞爸拉罕有二子、一為婢出、一為自由者出、
48004023	然婢所出者、依肉體而生、自由所出者、由應許而生、
48004024	斯皆為譬、蓋二女即二約、一出於西乃山、所生者為僕、夏甲是也、
48004025	此夏甲乃指亞喇伯之西乃山、與今之耶路撒冷相類彼與其諸子為僕、
48004026	惟在上之耶路撒冷、則自由、乃我儕之母也、
48004027	蓋記有云、爾不妊不產者、當喜樂、爾未劬勞者、當揚聲而呼、蓋煢獨者、較有夫者、生子更多、
48004028	兄弟乎、我儕如以撒、因應許而為子、
48004029	但如昔依肉體而生者、窘逐依靈而生者、於今亦然、
48004030	然經所云者、逐婢及其子、蓋婢之子不可與自由者之子、同嗣業也、
48004031	兄弟乎、是以我儕非婢之子、乃自由之子焉、
48005001	基督釋我儕自由、故爾當堅立、勿復為僕之軛所制、○
48005002	我保羅語爾、若受割禮、則基督於爾無益、
48005003	我再證告凡受割禮者、彼當守全法、
48005004	爾由法稱義者、已割斷乎基督、已隕越乎恩矣、
48005005	蓋我儕以靈、由信而候所望得之義、
48005006	蓋在基督 耶穌、受割禮與不受割禮、皆無益、惟信之由愛而行者、乃有益焉、
48005007	爾素行也善、誰阻爾致不遵真理乎、
48005008	爾今所受之勸、非由召爾者、
48005009	少許之酵、酵全團矣、
48005010	我在主深信、爾將不懷異志、但擾爾者、不論何人、必受其刑、
48005011	兄弟乎、我若仍宣割禮、為何仍受窘逐乎、若然、則十字架之使人傾跌者、已廢矣、
48005012	惟願彼亂爾者、自割絕焉、○
48005013	蓋爾兄弟、蒙召以得自由、然勿以自由為縱慾之機、乃以愛互相為僕、
48005014	蓋全律法、一言以盡之曰、愛鄰如己、
48005015	若爾互相吞噬、恐互相滅亡、爾其慎之、○
48005016	我謂、爾當以靈而行、則不縱肉體之欲、
48005017	蓋肉體之欲、克乎靈、靈之欲、克乎肉體、二者相敵、使爾不行所願行、
48005018	但爾若為靈所導、則不在法下、
48005019	夫肉體之行顯著、即姦淫、污穢、邪侈、
48005020	拜偶像、巫術、結仇、爭鬥、嫉妒、忿怒、分爭、結黨異端、
48005021	忌恨、醉酒、宴樂、及此之類、我昔預言、今亦告爾、凡行如是者、必不嗣上帝之國、
48005022	惟靈之果、乃仁愛、喜樂、和平、忍耐、慈悲、良善、忠信、
48005023	溫柔、撙節、如此者、無法禁之、且
48005024	凡屬基督 耶穌者、已以肉體、及其情慾、釘之十字架矣、○
48005025	我儕若以靈而生、亦宜以靈而行、
48005026	勿尚虛榮、勿相激怒、勿相嫉妒、
48006001	兄弟乎、若有人偶陷於過端、爾感於靈者、宜以溫柔之心規正之、且宜自顧、恐爾亦見試
48006002	當互相任勞、如是、乃盡基督之法、
48006003	人若無有而自以為有、是自欺也、
48006004	各人宜驗己工、則其所誇者、惟在乎己、不在乎人、
48006005	蓋人必各負己任、○
48006006	受教於道者、宜以諸善物、供乎傳教者、
48006007	毋自欺也、上帝不受侮也、蓋人所播者何、所穫者亦何、
48006008	播於己之肉體者、將由肉體而穫敗壞、播於靈者、將由靈而穫永生、
48006009	我儕當行善勿倦、蓋若不困憊、屆期以穫矣、
48006010	我儕有機、則當行善於眾、而於屬信之家為尤要、○
48006011	我親手書達於爾、爾視其字、何等大也、
48006012	凡欲以外貌自榮者、逼爾受割禮、惟恐為基督之十字架、受窘逐耳、
48006013	蓋彼受割禮者、己不守法、惟欲爾受割、致彼可於爾之肉體而誇、
48006014	然我絕無所誇、惟誇我主耶穌 基督十字架耳、由之而世向我釘十字架、我向世亦然、
48006015	蓋受割禮、不受割禮皆無益、惟新造之人而已、
48006016	凡依此規而行者、願平康憐恤臨之、亦臨於上帝之以色列民、
48006017	今而後、人毋擾我、蓋我身佩耶穌之印記、○
48006018	兄弟乎、願我主耶穌 基督之恩、偕爾靈、啞𠵘、
49001001	由上帝旨為 耶穌 基督之使徒保羅、書達在以弗所諸聖徒、忠於信基督 耶穌者、
49001002	願爾曹得恩寵平康、由上帝我儕之父、與主耶穌 基督、○
49001003	祝謝我主耶穌 基督之上帝與父、曾在天之際、以種種靈福、於基督而祝於儕、
49001004	即如創世之先、於基督選我儕、使我在其前為聖、於愛無所瑕疵、
49001005	依其旨所悅、預定我儕歸己、由耶穌 基督得為義子、
49001006	致其在於見愛者賜我之恩之榮得讚訟、
49001007	於彼也、我儕由其血得贖、即過端之赦、依其恩之富有、
49001008	此恩亦溢於我儕、以諸智慧、知識、
49001009	既令我知其旨之奧、依其悅意、乃在彼所預定者、
49001010	即於歷代盈滿之時、使萬物、或在天、或在地者、悉歸一首、即基督、
49001011	於彼也、我儕亦為產業、乃所預定者、依乎任己意行萬事者之預旨、
49001012	致其榮耀、因我儕先望乎基督者、得讚頌焉、
49001013	於彼也、爾曹既聞真理之道、救爾之福音、且亦信之、則被印以所許之聖靈、
49001014	即我儕嗣業之質、迨其所購者見贖、致其榮耀得讚頌焉、○
49001015	因此、我既聞爾曹向主耶穌之信、即顯於諸聖徒者、
49001016	則為爾感謝不已、祈禱時、常提及爾曹、
49001017	求我主耶穌 基督之上帝、榮耀之父、賜爾在於真知乎、彼而得智慧啟示之靈、
49001018	光照爾心之目、致知其召爾之望何如、其於諸聖者之業榮富何如、
49001019	其莫大之能於我儕信者何如、依其運行之大力、
49001020	即運行於基督、由死起之、坐之於天、在己之右、
49001021	遠超於諸執政者、操權者、有能者、主治者、及凡有名、不但在今世、亦在來世者之上、
49001022	又服萬有於其足下、予之於會、為萬有之首、
49001023	夫會即其身、乃充滿萬有者之盛滿也、
49002001	且其已甦爾曹、素以諸過諸罪而死者、
49002002	爾昔行其中、依今世之俗、依空中拿權之君、即今運行於不順服者之靈、
49002003	我儕昔亦皆徃來於此人中、縱肉體之慾行肉體及思念之旨、依性為服怒之子、如他人然、
49002004	惟上帝憐恤也富、以大愛而愛我、
49002005	當我以過端而死時、乃使我與基督同甦、爾之得救由恩而已、
49002006	且使我儕在於基督 耶穌、與之同起同坐於天際、
49002007	欲以其於基督 耶穌所施我儕之仁慈、而彰其極富之恩於後世焉、
49002008	蓋爾之得救也、由恩以信、此非由於己、乃上帝所賜、
49002009	非由於行、免人自誇、
49002010	蓋我儕乃彼之工、受造於基督 耶穌、以行善行、即上帝所預備、使我行於其中者也、○
49002011	故爾當憶、爾昔於肉體為異邦人、為彼所補割禮之人、即於肉體由人手受割者、稱為未受割者、
49002012	彼時也、爾外乎基督、異乎以色列國政、遠乎應許諸約、無有所望、在世無上帝、
49002013	今則在於基督 耶穌、爾素為遠離者、以基督之血而得近矣、
49002014	蓋彼乃我儕之和、使兩者為一、毀去中隔之牆、
49002015	且以其肉體廢為仇之由、即諸誡之法、載於律令者、使兩者於己為一新造之人、如是成和、
49002016	且既於十字架滅為仇之由、則使二者為一體、由十字架而復親乎上帝、
49002017	乃來傳和平之福音於爾曹遠者、於近者亦和平焉、
49002018	蓋我二者、由彼以一靈得進於父前、
49002019	故爾不復為遠人客旅、乃與諸聖徒為同國者、為上帝之家人也、
49002020	建於諸使徒及先知之基、基督 耶穌自為屋隅之首石、
49002021	於彼凡所建者、共為結構漸成聖殿於主、
49002022	爾曹亦於彼共受建造成上帝以靈所居之室焉、
49003001	因此、我保羅為爾異邦人、為基督 耶穌之囚、
49003002	若爾曾聞上帝恩之政、為爾而予我者、
49003003	即以啟示令我知其奧妙、如我前所略書者、
49003004	爾讀之、能悟我識基督之奧妙、
49003005	即前世未令人知、猶今之於靈啟示其諸聖使徒與先知然、
49003006	即異邦人於基督 耶穌、由福音同為嗣子、同為一體、應許共分、
49003007	我為此福音之役、依上帝所賜我之恩、乃依其能所運行而賜我者也、
49003008	我雖眾聖徒中微之又微者、亦蒙此恩賜我、可於異邦中傳基督莫測之富有、
49003009	又令眾人明此奧妙之政、即世世隱在於上帝、乃造萬有者也、
49003010	以致在天之執政者、操權者、今由教會而知上帝具備萬殊之智慧、
49003011	依其永旨、即於我主基督 耶穌而成者也、
49003012	在彼、我儕因信之、而張膽、侃然前進、
49003013	故我求爾、勿因我為爾所受之難而困憊、此實為爾之榮也、○
49003014	因此、我屈膝於父、
49003015	即在天在地諸家、由彼而稱名者、
49003016	求之依其榮之富有、由其靈賜爾中心以能而剛健、
49003017	使基督以信而居爾心、致爾於愛既有根有基、
49003018	則能與諸聖徒、悟其長闊高深、
49003019	而知基督之愛、即超越乎知者、使爾以上帝之盛滿而得滿焉、○
49003020	夫能行、過於我儕凡所求所思、依其運行於我儕之能者、
49003021	願在教會與在基督 耶穌、榮耀歸之、至於世世、永遠無盡、啞𠵘、
49004001	是故我於主為囚者、勸爾曹、所行當與蒙召相稱、
49004002	凡事謙遜、溫柔、忍耐、以愛相恕、
49004003	務守靈所使之一也、以和平互相聯絡、
49004004	體一、靈一、如爾蒙召之望亦一、
49004005	主一、信一、浸禮一、
49004006	上帝一、為眾人之父、在眾上、貫乎眾、在眾中者、
49004007	然我儕蒙賜以恩、各依基督恩賜之量、
49004008	故曰、彼升上時、則擄擄者而賜恩賜於人、
49004009	夫既謂升上、豈非其先降於地之下乎、
49004010	降者即升於諸天之上、致滿萬有者也、
49004011	且其所賜者、有使徒、有先知、有傳福音者、有牧師教師、
49004012	為聖徒之成全、又致役事之工、致基督體之造建、
49004013	直至我眾共得一信、共知上帝之子、得為完人、分量充滿、如基督充滿之分量然
49004014	致我儕不復為赤子、蕩漾於諸教之風、中人之詭計、及欺詐之法術、
49004015	乃以愛言真、萬事漸長於彼為首者、即基督也、
49004016	由彼全身結構聯絡、以百節各依其分量相助、漸長而自建於愛、○
49004017	故我言之、且於主證之、爾所行毋復如異邦人志意虛妄而行者、
49004018	其思念蒙昧、遠離乎上帝之生、因其中無知、其心頑梗也、
49004019	既至罔覺縱己於邪侈以貪而行諸污然、
49004020	爾曹學基督未嘗如是、
49004021	若爾嘗聞之而於之受教、依所有在耶穌之真理、
49004022	當去爾素習脫彼舊人、即因誘人之慾而敗壞者、
49004023	又當以爾心之靈而更新、
49004024	衣以新人、即依上帝而造、乃於真理之義與聖者也、○
49004025	故宜去謊、各與其鄰言真、蓋我儕互為肢體也、
49004026	爾怒惟勿犯罪、勿怒至日落、
49004027	勿容魔鬼乘間
49004028	竊者勿復竊、寧服勞、手作善工、致有以予貧者、
49004029	邪言勿出爾口、惟言善足以造建人之所乏、致恩及聽者、
49004030	勿貽憂於上帝之聖靈、即爾由之得印以至受贖之日者、
49004031	凡荼苦、怨恨、忿怒、喧釀、謗讟、以及諸惡、皆宜去於爾中、
49004032	且彼此施惠愛憐、互相赦免、如上帝於基督曾赦爾焉、
49005001	故爾當效上帝如愛子焉、
49005002	當以愛而行、如基督愛爾曹為我儕付己、為獻禮、祭物、馨香於上帝焉、
49005003	惟姦淫諸污穢、或貪婪、在爾中即言之亦不可、如聖徒所宜也
49005004	淫詞、妄談戲謔、亦非宜、寧祝謝
49005005	蓋爾確知、凡淫者、污者、及貪婪即拜偶像者、皆不得嗣業於基督 耶穌及上帝之國、
49005006	勿為人之虛言所欺、蓋上帝之怒、因此諸事臨於背逆之子
49005007	故勿與彼共分、
49005008	蓋爾素為暗、今於主為光、宜如光之子而行、
49005009	夫光之結實在乎諸善、與義、與真、
49005010	宜察何者為主所悅
49005011	於暗昧無結實之行毋共與、寧責之、
49005012	蓋彼於隱中所行、即言之亦可恥、
49005013	惟凡事被責、乃光所顯、蓋凡顯者光也、
49005014	故曰、睡者宜興、由死者起、則基督將照爾矣、○
49005015	故當謹慎爾所行、勿如無智者、乃如智者然、
49005016	當愛惜光陰、因時世邪惡、
49005017	是以勿為愚魯、宜悟何為主旨、
49005018	又勿醉以酒、中有放蕩、惟滿於靈彼
49005019	此酬答、以詩、以歌、以靈賦、口唱心和而讚主、
49005020	萬事常於我主耶穌 基督之名而感謝上帝即父也、
49005021	彼此於基督之畏而相順服、○
49005022	婦宜服其夫、如服主然、
49005023	蓋夫為婦之首、如基督為會之首、自為身之救主、
49005024	然會服基督婦凡事服夫亦當如是、
49005025	夫、爾當愛婦、如基督愛會而為之捨己、
49005026	欲使之成聖、以水之浸與道而潔之、
49005027	且欲立之於己前、為榮會、無玷無皺、併無其類、乃聖而無疵也、
49005028	夫宜愛婦如己身、愛婦者即愛己、
49005029	從未有惡己身者、乃保之、養之、如基督之於會然、
49005030	蓋我儕為其身之肢也、
49005031	為此、人將離父母、膠漆其妻、二者將為一體、
49005032	此奧妙大矣、我惟言之以指基督 耶穌於會、
49005033	然爾曹各宜愛妻如己、婦亦宜敬其夫焉、
49006001	子女、爾宜於主而順服母、此乃義也、
49006002	第一帶應許之誡曰、孝敬爾父與爾母、
49006003	則爾得福享壽於世、
49006004	父、爾勿激子女之怒乃以主之教訓、警戒而養育之、○
49006005	僕、爾宜畏懼戰慄、以誠心聽從依肉體為爾之主、如於基督、
49006006	勿以目前之服事、如取悅於人者、乃如基督之僕、由心而行上帝之旨、
49006007	心悅服役、如於主非如於人、
49006008	蓋知各人所行之善、無論奴僕自主、將反受之於主、
49006009	主爾亦宜如是行於僕、勿用厲言、蓋知彼與爾之主在天、乃不以貌取人者也、○
49006010	究之、爾宜於主及其莫大之能而剛健、
49006011	衣上帝之全身甲胃、致能立而禦魔鬼諸詭計、
49006012	蓋我儕所與戰者、非血肉、乃執政者、掌權者、及斯世幽暗之諸君、及在天際之靈之惡者
49006013	故宜取上帝之全身甲胃、致能立禦於遇惡之日、而成諸事後仍立焉
49006014	是以宜立、腰束以真理、胸護以公義、
49006015	以和平福音之預備為履、
49006016	此外又執信以為盾、以之能滅惡者之火箭、
49006017	又取拯救之冑、以及聖靈之劍、即上帝之言也、
49006018	用諸祈、禱懇求、常以靈而禱告、且恆儆醒乎此、為諸聖徒而求、
49006019	亦為我求、致我能言、侃侃然啟口、令人知福音之奧妙、
49006020	為奧妙我為使者、被繫以鏈、爾宜求使我以奧妙侃侃而言、如我所當言也、○
49006021	我所受之兄弟、且為忠役於主者、推基古、將以我事如何、悉令爾知、
49006022	我特為此遣之就爾、使爾知我之事、且慰爾心、○
49006023	願諸兄弟、由父上帝、與主耶穌、獲平康、與愛、與信也、
49006024	又願凡於不朽而愛我主耶穌 基督者、皆獲恩寵、啞𠵘、
50001001	基督 耶穌之僕保羅、及提摩太、書達凡居腓立比、在基督 耶穌之眾聖、與諸監督及執事者、
50001002	願爾曹由我儕之父上帝、及主 耶穌 基督、得恩寵平康、○
50001003	我恆懷念夫爾、而謝我之上帝、
50001004	我每為爾眾祈禱時、常歡然而求、
50001005	因爾自始日迄今、共與於福音也、
50001006	始行善工於爾者將成之、迄於耶穌 基督之日、此我所深信者也、
50001007	如是、我為爾眾而懷斯意、義也、因有爾於我心、蓋於我縲絏、及陳訴、而徵福音、爾曹皆與我共與於恩也、
50001008	蓋上帝為我證我體基督 耶穌之心腸、若何戀慕爾眾、
50001009	且我所祈禱、即爾之愛有真知、及諸覺悟、增而益增、
50001010	致爾察驗至善之事、俾爾純潔無礙、至於基督之日、
50001011	滿以義之果、即由耶穌 基督而有者、致上帝得榮光頌讚焉、○
50001012	兄弟乎、我欲爾知、我所遇諸事、更致福音長進、
50001013	以致我之縲絏、在於基督而遍顯於全營、及其餘之眾、
50001014	且使在主之兄弟大半、因我之縲絏而信、其胆尤壯而無懼、以言上帝之道、
50001015	宣傳基督、為妒忌爭鬥者有之、因悅意者亦有之、
50001016	此則出於仁愛、蓋知我之立、為陳訴福音也、
50001017	惟彼之傳播基督、乃由結黨非誠然也、意欲起難以加乎我之縲絏耳、
50001018	然則何耶、或飾貌或真實、不論何如、惟基督是傳、於是我則樂、且將樂焉、
50001019	蓋我知斯事、由爾之祈禱、及耶穌 基督之靈之給、反致我得救、
50001020	依我之引領與希望、即我概無羞愧、乃凡事侃然、或由生、或由死、今基督將於我身、如常而得尊大、
50001021	蓋於我也、生也、即基督、死也、即益矣
50001022	然生於肉體、倘斯為我工之結實、我則不知將何擇、
50001023	我乃困於二者之間、意欲歸而與基督共在、甚為尤愈、
50001024	然、為爾曹之故、我仍居肉體尤為切要、
50001025	我既深信乎此、則知我必仍居、且與爾眾共居、使爾於信得長進、而喜樂焉、
50001026	致爾之誇端、在基督 耶穌益增於我、由我與爾曹之復在也、
50001027	但爾之處世、當稱乎、基督之福音、俾我、或來見爾、或相離、而得聞爾諸事、則知爾堅立於一靈、以一心為福音之信而同勞、
50001028	凡事不被諸敵所驚、於彼則為敗亡之表彰、亦為爾得救之表彰、乃由於上帝也、
50001029	蓋已賜爾為基督、不但信之、且為之受苦、
50001030	爾亦有力爭、無異昔所見於我、今所聞於我者也、
50002001	是故若在基督有何勸勉、或由仁愛有何安慰、或於靈有何共與、或有何仁慈憐恤、
50002002	則當滿我之樂、致為同志、同愛、同心、同意、
50002003	凡事勿由於結黨、勿尚虛榮、惟彼此以謙遜之心、各視他人為愈於己、
50002004	勿各顧己事、亦宜各顧他人之事、
50002005	爾衷當有斯志、即昔於耶穌 基督者、
50002006	彼原在上帝之狀、然不以與上帝平等是執、
50002007	乃虛己、取僕之狀成人之形、
50002008	既見如人之態、則自卑、順服以至於死、即死於十字架焉、
50002009	收上帝躋之無上、以凡名以上之名予之、
50002010	使凡在天在地及地之下者、於耶穌之名無膝不屈、
50002011	無口不稱耶穌 基督為主、以致父上帝之榮、○
50002012	是以我諸愛友乎、如爾素曾順服、不但於我在之時而然、即今我不在、尤當以恐懼戰慄而成已之得救、
50002013	蓋願也、行也、皆惟上帝、因其善意、行之於爾中也、
50002014	凡爾作為、毋攝議毋疑辯、
50002015	俾得無間然、無駁雜、為上帝子女、無瑕疵於邪曲悖逆之世代爾曹於其間、乃見於世為發光者、
50002016	提舉生命之道、俾我在基督之日有可誇、因我非徒趨、亦非徒勞也、
50002017	且爾之信如祭物、如奉事、而我若為灌奠於其上我亦樂之、且與爾眾共樂焉、
50002018	爾亦當如是而樂、且與我共樂焉、○
50002019	惟我於主耶穌望速遣提摩太就爾、俾我知爾之事、而心則安、
50002020	緣我無有同心者、誠以爾事為慮、
50002021	蓋彼眾惟己事是求、而非求耶穌 基督之事也、
50002022	但提摩太之經驗爾知之、即與我共事以振興福音、如子之於父然、
50002023	故我既視我事將如何、則望即遣之、
50002024	然我於主而信、已亦將速至、
50002025	但我意必遣以巴弗提就爾、彼乃我兄弟、且共勞同伍者、亦為爾之使、而供我所需、
50002026	因彼戀慕爾眾、而慘怛、因爾曾聞其病也、
50002027	彼果病幾死、惟上帝恤之、不但恤彼、亦恤我、免我憂上有憂、
50002028	故我尤殷勤遣之、俾爾復見之則樂、而我憂亦稍解、
50002029	故爾當於主而欣然納之、如此之人、亦當尊之、
50002030	蓋彼為基督之工幾乎致死、自危其命、以補爾供事我之所闕焉、
50003001	究、之我兄弟、乎爾當樂於主、我復書斯言達爾、於我不憚煩、而於爾則安固、
50003002	慎防諸犬類、慎防諸作惡者、慎防諸損害者、
50003003	蓋我儕以上帝之靈而崇拜、於耶穌 基督而矜誇、不恃乎肉體者、是真受割禮也、
50003004	雖然、我亦有可恃乎肉體矣、若他人以為有可恃乎肉體、我則更有之、
50003005	我第八日受割禮、由以色列族、屬便雅憫支派、乃由希伯來人所出之希伯來人也、依律法、則為𠵽唎㘔人、
50003006	依銳烈、則窘逐夫會、依在律法之義、則無間然、
50003007	但素以為益我者、今為基督則以之為損、
50003008	誠以萬事為損、因我以為識我主基督 耶穌為愈、我為彼己損失一切、今亦視之為糞土、致得乎基督、
50003009	而見為在彼、非有己之義、即由律法者、乃由信基督者、即由於上帝而因乎信之義、
50003010	俾我識之、與其復起之能、及其受苦之共與、而效其死之狀、
50003011	或可至乎而死中之復起、
50003012	非謂我既得、或既成全、惟我趨進、或可獲基督 耶穌之所以獲我者、
50003013	兄弟乎、我非自以為既獲、惟專一、即忘諸後、而奮向諸前、
50003014	向標準而趨、以至上帝於基督 耶穌上召之賞也、
50003015	故我儕、凡我成全者宜懷此志、若於何事爾志未同、上帝亦將以此啟示於爾、
50003016	但我儕所既至、當依此而行焉、○
50003017	兄弟乎、爾當共效我、爾有我儕為模楷、倘有人如是而行、爾則當視之、
50003018	蓋有多人行、即我屢告於爾者、今亦哀哭而告、彼乃基督十字架之敵也、
50003019	其終乃淪亡、其神乃已腹、其榮乃於其恥、以地上之事為志也、
50003020	蓋我儕之為民、乃在於天由彼而望救者至、即主耶穌 基督也、
50003021	彼將以我卑賤之身、變其態、與己榮光之身同狀、乃依彼之功用、即其能使萬有服乎己者也、
50004001	故我所愛所慕之兄弟乎、我之喜樂、我之冠冕也、所愛者乎、爾當如是堅立於主、
50004002	我勸友阿爹、又勸循都基、宜同心於主、
50004003	我又求爾、真共負軛者、助此二婦、蓋彼曾偕我同努力於福音、亦偕革利免、及其餘與我同勞、其名錄於生命册者、
50004004	爾曹其恆樂於主、我將復言之、爾其樂哉、
50004005	爾之和良、當為眾所知、主已近矣、
50004006	凡事勿慮、惟萬事當以祈禱、籲告、並稱謝、將爾所求者告於上帝、
50004007	則上帝之平康、超乎一切明悟者、於基督 耶穌必守爾諸心諸念、○
50004008	究之、兄弟乎、凡真實、凡可敬、凡善義、凡清潔、凡可愛、凡可稱之事、若有何德、若有何獎、爾曹當思之、
50004009	爾所學、所受、所聞所見於我者、當行之、則平康之上帝必偕爾、○
50004010	惟我大樂於主、因爾念我之志、終復萌矣、爾素有志乎此、惟無其機耳、
50004011	我言此、非為不足之故、蓋我已學不論於何情事、莫不自得、
50004012	我知所以處卑賤、亦知所以處贏餘、或飽、或饑、或贏餘、或不足、諸凡各事、我悉諳練、
50004013	在於增我能者、我萬事皆能、
50004014	然爾曹與我患難共與、乃為美事也、
50004015	腓立比人乎、爾曹亦自知、於福音之始、我自馬其頓出時、他會無一與我共與於授受之事、惟爾而已、
50004016	即我在帖撒羅尼迦、爾亦一而再、遣以給我所需、
50004017	非我求贈、惟求果之繁多、以歸爾數、
50004018	但我有諸物、足而有餘、我已充足、曾由以巴弗提受爾來物、乃馨香、可納之祭、見說於上帝者也、
50004019	夫我之上帝、必充爾凡所需、依其榮中之富、在於基督 耶穌、
50004020	願榮光歸我儕之父上帝、至於世世無盡、啞𠵘、○
50004021	爾其問安在基督 耶穌之諸聖、偕我之諸兄弟問爾安、
50004022	眾聖問爾安、彼屬該撒家者、特問爾安、
50004023	願主耶穌 基督之恩偕爾曹之靈焉、
51001001	由上帝旨、為基督 耶穌之使徒保羅、與兄弟提摩太、
51001002	書達在哥羅西之諸聖、及在基督忠信之兄弟、願爾曹由我儕之父上帝得恩寵平康、○
51001003	我儕感謝上帝、即我主耶穌 基督之父、而常為爾祈禱、
51001004	蓋曾聞爾之信於基督 耶穌、及向諸聖所有之愛、
51001005	因在天為爾所藏之望、即爾昔在福音真理之道所聞者、
51001006	斯福音已至於爾、亦如於遍世然、結果而增長、如於爾中無異、自爾曾聞、且於真誠知上帝恩之日、
51001007	如爾所學於以巴弗、即我所愛之同僕乃為我儕而為基督忠信之役、
51001008	彼亦曾以爾於靈之仁愛告我、○
51001009	是故我儕、自聞之之日、為爾祈禱、代求不已、願爾於神靈之諸智慧聰明、得真知其旨、至於充滿
51001010	使所行宜乎主、致凡事見悅、於諸善事結果、且於真知上帝而增長、
51001011	又依其榮之力、以諸能而強健、以至凡事久耐恆忍兼喜樂、
51001012	感謝父、因其使我儕足以共與諸聖之業、即在光明中者、○
51001013	彼已拯我儕脫黑暗之權、而徙我入其愛子之國、
51001014	在彼也、我儕有贖、即我諸罪之赦也、
51001015	彼乃未由見之上帝之像、為凡受造之首生者、
51001016	蓋萬有於彼而受造、在天與在地者、有可見者、與莫見者、或諸座、或諸治、或執政、或秉權、萬有皆由彼而受造、且歸於彼焉、
51001017	彼先於萬有、而萬有共立於彼、
51001018	會乃身、彼為首、為元始、自諸死者中為首生者、致彼於萬事居首焉、
51001019	蓋父悅以一切豐盛、使居於彼、
51001020	既由其十字架之血、而成平和、則由之使萬有與己復和、或地上者或在諸天者、皆由彼也、
51001021	且爾曹素為離間在於惡行、於心為敵、
51001022	今彼於其肉體之身、由死已令爾復和、以獻爾聖潔無疵、無可責於其前、
51001023	若爾曹恆居於信、基固而堅立、不被動而離福音之望、即爾所聞者、乃宣傳於天下凡受造者之中、我保羅已立為其役、○
51001024	今我為爾受苦則樂、且為基督之身、即其會、於我肉體滿其患難之所缺、
51001025	我立為斯會之役、依上帝為爾曹所付我之家政、以成滿上帝之道、
51001026	即萬世萬代以來、所藏之奧妙、今已顯於其諸聖、
51001027	乃上帝願令其知斯奧妙之榮、如何富厚於列邦中、即基督在爾曹為榮之望、
51001028	我儕傳之、於諸智慧勸各人、教各人、以獻各人成全於基督焉、
51001029	我為此而勤勞、依其功用而力爭、即以能而行於我者也、
51002001	蓋我欲爾知、我為爾曹、及彼在老底嘉者、與凡於肉體未見我面者、如何力爭、
51002002	俾其心受慰、以仁愛相聯、以至明悟之充實一切之富、俾真知上帝之奧妙、即基督也、
51002003	凡智慧及知識之寶藏均隱於彼焉
51002004	我言此、免人以巧言惑爾、
51002005	蓋我於肉體雖離爾、於靈則偕爾、喜而觀爾之秩然有序、及爾信乎基督之堅○
51002006	是故爾曹既受主基督 耶穌、則當如是在彼而行、
51002007	於彼根深而建造、以信堅立、如爾之受教然、祝謝益多、○
51002008	慎勿為人以其理學、及虛誣所奪取、依人之遺傳、及世之小學、非依基督、
51002009	蓋上帝性體一切之豐盛、皆以身而居之、
51002010	爾曹於彼亦得盛滿、彼乃諸政諸權之首、
51002011	於彼也、爾曹亦已受割禮、非以手而行者、乃於脫肉體之身、在基督之割禮也、
51002012	既於浸禮與之同葬、則於此亦與之同起、乃由信上帝功用、即自死中而起之者、
51002013	且爾曹昔因爾之過、及爾肉體之無割、而死者、今上帝既免我儕諸過、遂與基督同甦爾、
51002014	既抹所載諸誡條、即攻我之券、乃敵我者、自中除之、釘之於十字架、
51002015	既脫諸政者、權者、則以彼顯然示眾、於十字架而凱旋然、○
51002016	是故勿因所食所飲、或節期、或月朔、及安息日、為人所擬、
51002017	此皆為後事之影、而形乃屬、基督、
51002018	勿俾人將謙卑及拜使者、故意奪爾之賞、彼乃居其所見、因肉體之志虛張為大、
51002019	不固持其首、自首也、全身由筋節而得供給聯結、依上帝之長成而長成焉、○
51002020	爾曹若與基督同死、而脫世之小學、何為如生於世而自服於誡條乎、
51002021	有如勿執、勿嘗、勿們、
51002022	凡此乃用而致壞者、依人之誡命、及教訓也、
51002023	是皆有智慧之名、乃於私自崇拜、謙卑、及嚴治其身、惟毫無功於克肉體之饜焉、
51003001	故爾曹若曾與基督同起、當求在上之事、基督在彼、坐上帝之右、
51003002	當志在上之事、勿志在地之事、
51003003	蓋爾曾死、而爾之生與基督共隱於上帝、基督
51003004	為我儕之生、及其顯時、爾亦將共顯於榮中、○
51003005	故爾當死爾在地之肢體、有如姦淫、污穢、邪情、惡慾、及貪婪、即拜偶像、
51003006	因此諸事、上帝之怒臨及悖逆之諸子、
51003007	爾生於其間時、亦曾於此而行、
51003008	惟今爾曹當去此一切、有如怒恨、忿戾、惡毒、謗讟、及口中醜言、
51003009	毋互相言謊、蓋爾曹已脫舊人、與其作為、
51003010	亦衣以新人、日新以致真知、依造之者之像焉
51003011	於此並無分希臘人、猶太人、受割者、無受割者、化外人、西古提人、為僕者、自由者、惟基督乃為萬有、且在萬有中、○
51003012	故爾曹、既為上帝所選、聖而蒙愛者、宜衣以憐恤之心、及慈惠、謙卑、溫柔、恆忍、
51003013	倘彼此有嫌隙、則相容、相赦、主曾赦爾曹、爾亦宜若是、
51003014	凡此之上、衣以仁愛即成全之維繫也、
51003015	惟基督之和平、主於爾心、爾至此蒙召於一體、且宜感謝、
51003016	當以基督之道、於諸智慧、厚居爾衷、且以詩章、歌頌、靈賦、互相教誨警戒、感恩而心頌上帝、
51003017	且凡所為、或言或行、皆於主耶穌之名而為之、由彼而稱謝父上帝、○
51003018	婦、爾當服夫、如在主所宜者、
51003019	夫、爾當愛婦、勿苦待之、
51003020	子女、爾當凡事順父母、蓋此於主見悅焉、
51003021	父、爾毋激怒爾子女、恐其失志、
51003022	僕、依肉體為爾主者、爾當凡事順之、非以目前之服役、如取悅於人者、惟以心之誠、畏乎主焉、
51003023	凡爾所為、當由心而作、如向主、非如向人、
51003024	蓋知爾曹將由主受嗣業之賞、爾乃事主基督也、
51003025	蓋行非義者、必受其非義、概無以貌取人焉、
51004001	為主者、爾當以義、以公、施於諸僕、蓋知爾亦有主在天也、○
51004002	宜恆祈禱、以感謝、而警醒於此、
51004003	且為我儕祈禱、求上帝為我開道之門、俾言基督之奧妙我為此亦被縲絏、
51004004	俾我發明之、如我所當言、
51004005	向彼外人、當於智慧而行、購買光陰、
51004006	爾之所言、當常以恩、若以鹽調和、致知如何應各人矣、○
51004007	凡我之事、推基古將告於爾、彼乃所愛之兄弟、於主為忠信之役、而同為僕者、
51004008	我特為此遣之就爾、使爾知我儕之事、俾其勸慰爾心、
51004009	亦遣阿尼西母偕之、彼乃忠信而所愛之兄弟、為爾中之一、二人將以此處之事、悉告於爾、○
51004010	我之同囚亞里達古問爾安、巴拿巴之表兄弟馬可亦然、爾已為之受命、彼若就爾、爾則接之、
51004011	耶穌、稱猶士都者、亦問爾安、此數人乃屬割禮者也、惟此三人、與我為上帝國同勞、而慰我者、
51004012	基督 耶穌之僕以巴弗、即爾中之一、問爾安、彼於祈禱中常為爾爭、今爾成全、篤信而立於上帝之全旨、
51004013	蓋彼為爾曹、與在老底嘉、及希拉波里者、有多勞矣我為之證、
51004014	所愛之醫士路加、與底馬、問爾安、
51004015	問安在老底嘉諸兄弟、及寧法、與在其家之會、
51004016	此書、既讀於爾中、亦宜俾讀於老底嘉人之會、由老底嘉之書、爾亦讀之、
51004017	且語亞基布云、爾於主所受之役、爾其慎以成之、
51004018	我保羅親手問爾安、爾其憶我之縲絏、願恩寵與爾偕焉、
52001001	保羅與西籮挪及提摩太、書達帖撒羅尼迦人之會、即在父上帝、及主耶穌 基督者、願恩寵平康施於爾曹、○
52001002	我儕為爾眾恆謝上帝、祈禱間提及爾曹、
52001003	在我父上帝前、恆念乎爾信之作為、爾受之勞苦、爾望我主耶穌 基督之忍耐、
52001004	蓋知上帝所愛之兄弟、爾之蒙選矣、
52001005	因我儕之福音已及於爾曹、非惟在言、乃亦在能、在聖靈、與信之充實、如爾亦知我儕向爾曾為爾而成何如之人
52001006	且爾、既於多苦難、以聖靈之樂而受道、遂傚我儕、亦傚乎主、
52001007	致爾曹為馬其頓及亞該亞諸信者之模楷也、
52001008	蓋主道由爾聲聞、不第在馬其頓及亞該亞、即爾向上帝之信、已隨在播揚、致我無庸有所言、
52001009	蓋彼眾已報焉言我儕如何入於爾中、爾曹如何離偶像而歸上愛以服事生且真之上帝、
52001010	並候其子由天而至、是其由死中所起者、即耶穌、乃拯我儕脫將來之怒者也、
52002001	蓋兄弟自知、我儕入於爾中、非徒然也、
52002002	惟在腓立比既先遇害、受辱、如爾所知、我在多爭中、於學之上帝、侃侃向爾言上帝之福音、
52002003	蓋我儕之勸勉非由乖謬、非由不潔、亦非於奸詐
52002004	乃既為上帝所驗、以受福音之託遂如是而言、非若悅人、惟悅驗我心之上帝、
52002005	蓋我儕從未用諂媚之言、如爾所知、亦非用貪婪之飾上帝證之
52002006	我儕為基督使徒、雖可自居於重然未求榮於人、或於爾、或於他人也、
52002007	我儕乃柔良於爾、中如乳母之撫煦己子、
52002008	如是我儕因愛慕爾、不第上帝之福音、即己之生命、亦悅與爾共之、因爾為我所深愛者也、
52002009	蓋兄弟憶我之勞與苦、晝夜工作、以免重累爾中一人、而宣上帝福音於爾
52002010	爾曹為證上帝亦然、我儕若何以聖以義、無可指摘、向爾信者而行、
52002011	爾曹亦知我儕如何勸勉撫慰及證告爾中各人、猶父之於己子然
52002012	致爾行事合乎上帝即召爾入於己國與榮者也○
52002013	是以我儕亦感謝上帝不已、因爾由我而受所聞上帝道之時、爾接之非以為人道、乃以為上帝道、如其誠然、即力行於爾信者中、
52002014	兄弟曾傚上帝諸會、即在猶太於基督 耶穌者、因彼所受於猶太人諸苦、爾亦受之於爾之同族焉、
52002015	猶太人殺主耶穌及眾先知亦逐出我儕不悅於上帝且與眾為敵、
52002016	禁我儕語於列邦人、使之得救、如是恆盈己罪惟怒臨之已極矣○
52002017	兄弟乎、我儕既一時之久為爾遺失、乃以面、非以心則殷勤尤切、甚欲見爾之面、
52002018	因我儕願就爾、我保羅一而再焉、惟撒但阻我儕、
52002019	蓋我之望與樂、及所誇之冠冕何耶、非爾曹在我主耶穌前、於其復在乎、
52002020	蓋爾曹即我之榮與樂也、
52003001	是故我儕、既不得復忍、則悅意獨留在雅典、
52003002	遣提摩太、我之兄弟、於基督福音亦為上帝之役、以堅爾曹、且為爾之信而勸慰爾、
52003003	免有人被此諸難所動、蓋爾自知、我儕分定至此矣、
52003004	蓋我偕爾時、曾預告爾、我儕必受難、後果若是、爾所知也、
52003005	是故我既不得復忍、則遣人以得知爾之信、恐彼試者有所以試爾、而我之勞為徒然矣、
52003006	惟今提摩太由爾至我、以爾之信與愛之佳音報我、又言爾常懷念我、戀慕得見我、如我之欲見爾、
52003007	是以兄弟乎、我儕於一切困逼患難中、由爾之信、因爾而受慰、
52003008	蓋今也、若爾堅立在主、我則生矣、
52003009	蓋我儕、因在我上帝前、為爾故、所樂一切之樂、能以何感謝、而為爾復答上帝乎、
52003010	日夜祈求甚切、以得見爾面、而補爾信之不足、○
52003011	惟願我父上帝、及我主耶穌、導我坦途就爾、
52003012	又願主使爾曹相愛、及愛眾、充足有餘、如我儕之愛爾、
52003013	致堅爾心、聖潔無間在我父上帝前於我主耶穌偕其眾聖復在之時也、
52004001	究之兄弟乎、我儕於主耶穌求爾、勸爾、爾既受於我儕、當如何行以悅上帝、如爾所行者、則當加厚焉、
52004002	蓋爾知、我由主耶穌以何命予爾、
52004003	夫爾成聖、自戒淫亂、斯上帝之旨也、
52004004	俾爾各知、如何以聖潔、尊貴、而得己之器、
52004005	勿以慾之情如不識上帝之列邦人、
52004006	於斯事毋踰閑、毋侵及其兄弟、蓋於此諸事、主乃伸冤者、如我儕昔與爾言而證者也、
52004007	緣上帝召我、非致污穢、乃於聖潔、
52004008	是則拒之者非拒人、乃拒上帝、即以其聖靈予爾者也、○
52004009	論及愛兄弟、無庸人書於爾、因爾自為上帝所教、以彼此相愛、
52004010	蓋爾曹果行之於徧馬其頓之眾兄弟、然我儕勸兄弟、宜加厚焉、
52004011	且恬靜是貴、己事是習、以手工作、如我所命爾者、
52004012	使爾向外人合宜而行、無所匱闕、○
52004013	兄弟乎、論及睡者、我儕不願爾不知、恐爾有憂、若彼無望者然、
52004014	蓋我儕若信耶穌曾死而復起、凡由耶穌而己睡者、上帝亦將如是攜之與耶穌偕來、
52004015	蓋我於主道以此告爾、即我儕尚生、而存至主之復在者、決不先於既睡者焉、
52004016	蓋主將以號呼、與使長之聲、及上帝之角、親自由天而降、則在基督而死者、必先起、
52004017	厥後、我儕尚生而存者、將偕彼眾蒙取、於雲在空中迎主、如、是我儕恆與主偕、
52004018	矣故當以此言相慰、
52005001	兄弟乎、論及時期無庸書於爾曹、
52005002	蓋爾詳知、主之日至、乃如盜乘夜而來、
52005003	人方謂平康安固時、而敗亡忽及之、如產難之及孕婦、其人決不免也、
52005004	兄弟乎、爾曹非在暗中、致彼日如盜而襲爾、
52005005	因爾曹皆光明之子、旦晝之子、我儕非屬於夜、亦非屬於暗也、
52005006	是以我儕勿睡、如其餘者然、惟宜警醒撙節、
52005007	蓋睡者夜睡、醉者夜醉、
52005008	惟我儕、既屬旦晝、則當撙節、依信與仁為胸鏡、亦以得救之望為盔、
52005009	蓋上帝立我儕、非以致怒、乃由我主耶穌 基督而致得救也、
52005010	彼為我死、使我、或醒、或睡、與之同生、
52005011	故當互相勸慰、彼此相建、如爾所行者焉、○
52005012	兄弟乎、我儕求爾、凡勞於爾中、及在主而治爾警爾者、爾宜識之、
52005013	當因其勤勞、於愛而尊之尤甚、爾眾當相和、
52005014	兄弟乎、我勸爾、凡無度者、爾其警之、餒志者、爾其勵之、懦弱者、爾其扶之、向眾以恆忍焉、
52005015	慎勿以惡報惡、惟彼此相待、或待眾人、皆當恆追夫善、
52005016	宜恆喜樂、
52005017	祈禱不已、
52005018	凡事稱謝、蓋此乃上帝向爾之旨、在於基督 耶穌者也、
52005019	毋滅靈、
52005020	毋藐視預言、
52005021	凡事宜考驗、惟執其善、
52005022	戒諸般之惡、○
52005023	願平康之上帝、親自使爾全聖、又願爾之靈、與魂、及身、皆得保全無間然、於我主耶穌 基督之復在時、
52005024	召爾者乃誠信、彼亦必成之、
52005025	兄弟乎、當為我儕祈禱
52005026	當以聖接吻而問眾兄弟安、
52005027	我指主命爾、以此書讀於眾兄弟、
52005028	願我主耶穌 基督之恩偕爾曹焉、
53001001	保羅與西籮挪、及提摩太、書達帖撒羅尼迦人之會、即在我儕之父上帝及主耶穌 基督者、
53001002	願爾曹由父上帝、及主耶穌 基督、得恩寵平康、○
53001003	兄弟乎、我儕當為爾恆謝上帝、如所宜也、因爾之信益長、爾眾各人彼此之愛充足、
53001004	致我儕、於上帝諸會、以爾為誇、因爾之忍與信、即在爾一切之窘逐、並爾所受之患難者也、
53001005	此乃上帝義判之表、使爾得視為堪乎上帝國、即爾為之受苦者也、
53001006	若在上帝前以此為義、即於難爾者、報之以難、
53001007	且報爾受難者、與我儕偕安、當主耶穌偕其權能之諸使、於火燄中、由天而顯之時、
53001008	以報應彼不識上帝、與不服我主耶穌之福音者、
53001009	若此者必受刑、即永滅離主前、並離其力之榮、
53001010	當主至於其諸聖者以受榮、而於斯日見奇為眾信者、蓋我向爾之證已見信矣、
53001011	因此我儕恆為爾祈禱、願我之上帝視爾為堪乎所受之召且以能而成滿凡向善之願及由信之工、
53001012	俾我主耶穌之名、得榮於爾、而爾於彼亦然、依我上帝及主耶穌 基督之恩也、
53002001	兄弟乎、論及我主耶穌 基督之復在、與我之會集以歸之、
53002002	我儕求爾、爾志勿忽震動、無論因靈、或因言、或因書、若由於我者、謂主之日已至、亦勿警怖
53002003	無論何法、概勿為人所誘、蓋日未至、必先有離叛之事、及彼罪人、淪亡之子、顯著矣、
53002004	彼乃為敵而自高、超乎凡稱為神、與受拜者、甚至坐於上帝殿、而自表為上帝、
53002005	我尚偕爾時、曾以斯事語爾、爾曹豈不憶乎
53002006	今爾亦知其阻之者、使之屆期方顯著、
53002007	蓋不法之秘己運行矣、但今有阻之者、迨其見除於中、
53002008	彼時不法者顯著、主耶穌將以口中之氣而殺之、以其復在之顯而廢之、
53002009	彼不法者至、乃依撒但之運用、以一切之能、諸兆、及偽異蹟、
53002010	且以一切不義之詭譎、施於諸淪亡者、因其不受真理之愛、以致得救、
53002011	因此、上帝以差謬之運用降於彼、使之信偽、
53002012	俾凡不信真理、而悅不義者、皆見擬也、○
53002013	主所愛之兄弟乎、我儕當為爾恆謝上帝、蓋上帝自初簡爾致得救在於靈之成聖、及真理之信、
53002014	彼由我之福音、曾召爾曹致此、以獲我主耶穌 基督之榮、
53002015	是以兄弟當堅立、爾所蒙教之遺傅、或由於言、或由於我儕之書、爾其守之、○
53002016	惟我主耶穌 基督、及我父上帝、即愛我而於恩予我以永慰、及善望者、
53002017	願其安慰爾心、於一切善行善言而堅之、
53003001	究之見弟乎、爾其為我儕祈禱、俾主道流行而得榮、如在爾中然、
53003002	又俾我儕得拯脫於無理之惡人蓋人非皆有信也、
53003003	主乃誠信、彼必堅爾且保爾脫於惡者、
53003004	論及爾曹、我於主深信之、我所命者、爾今行之將亦行之
53003005	願主導爾心入於上帝之愛、及基督之忍、○
53003006	兄弟乎、我於我主耶穌 基督之名命爾、凡兄弟無度而行、不依所受於我之遺傳者、爾其遠之、
53003007	蓋爾曹自知、當若何傚我、因我在爾中未嘗無度、
53003008	亦未素餐於何人、惟於勞於苦晝夜工作、以免重累爾中一人、
53003009	非因我儕無權、惟欲以己為模予爾、俾爾傚我、
53003010	蓋我尚偕爾時、曾如是命爾云、倘人不願操作、其亦勿食矣、
53003011	蓋我聞爾中有人、所行無度並不操作、惟分外是作、
53003012	若此者、我於主耶穌 基督命而勸之宜恬靜操作、而食己糧、
53003013	兄弟乎、爾行善勿倦、
53003014	若有人不服我由此書所言、爾則誌之而毋與交、俾其自愧
53003015	惟勿視之若仇、乃警之如兄弟、○
53003016	願平康之主、隨時隨事、親自以平康予爾、願主偕爾眾○
53003017	我保羅親手問安、此於各書為號、我乃如是書之、
53003018	願我主耶穌 基督之恩偕爾眾焉、
54001001	依我儕之救者上帝、及所望之基督 耶穌之命、為基督 耶穌使徒保羅、
54001002	書達提摩太、於信而為我真子者、願爾由父上帝、與我主基督 耶穌得恩寵憐恤、平康、○
54001003	如我徃瑪其頓時、曾勸爾仍居以弗所、俾爾命數人、毋傳異教、
54001004	亦勿傾聽虛詞、及無窮之世系、凡此惟滋辯論、而非使上帝所立於信之家政得成、我今亦如是勸爾、
54001005	惟誡命之大旨、即仁愛也、由於潔心、與無虧之良心、及無偽之信、
54001006	有人失此、而轉向虛談、
54001007	彼願為教法師、而不識己所言所堅論者為何、
54001008	人若合法而用之、我知律法固美矣、
54001009	蓋知律法非為義人而立、乃為不法不服者、不虞與負罪者、不聖與塵俗者、擊父擊母者、殺人者、
54001010	淫行者、比頑童者、拐逃者、言謊者、妄誓者、或有其他逆正教之事、
54001011	依洪福上帝之榮之福音、即託於我者也、○
54001012	我感謝予我以能者、即我主基督 耶穌、因其以我為忠、立我為役、
54001013	我昔為謗讟者、窘逐者、侮慢者、而我蒙憐恤、因我不知而為之、由於不信也、
54001014	且我主之恩充溢、兼之以信與愛、在於基督 耶穌者、
54001015	信哉、是言、且堪全納者、即基督 耶穌來入世、以救罪人、其中我居其首、
54001016	然為此故、我蒙憐恤、俾耶穌 基督、以我居首、表其一切之恆忍、以為後之信彼而致永生者之模、
54001017	願尊貴榮光歸於萬世之王、即莫朽莫見者、獨一之上帝、至於世世無盡、啞𠵘、○
54001018	小子提摩太乎、我依昔所論及爾之預言、以斯命託爾、使爾以之而戰美戰、
54001019	存信、及無虧之良心、蓋有人棄此、論及乎信彼則如破舟然、
54001020	其中有許米乃、及亞力山大、我已付之於撒但、俾其受責、致勿謗讟、
54002001	故我凡事所首勸爾者、即為眾人籲告、祈禱、懇求、祝謝、
54002002	為諸王、及凡居上位者、俾我儕於諸敬虔、端莊、以安以靜而度生、
54002003	斯為美、且見納於我救者上帝之前、
54002004	彼欲眾人得救、而得知真理、
54002005	蓋上帝惟一、上帝與人間之中保亦惟一彼乃人、基督 耶穌是、
54002006	彼為眾捐己、為代贖之價、屆期必證、
54002007	我為此見立為宣者、為使徒、於信於真、為列邦之教師、我言真而不謊、○
54002008	故我欲男子舉聖手、無怒、無議、隨在祈禱、
54002009	如是、亦欲婦女以雅淡之衣並廉恥正志而自飾、勿以編髮、與金、或珠、或珍服、
54002010	惟以善行、此乃自認為敬虔之婦女所宜、
54002011	婦其恬靜學習凡事順服、
54002012	我不許婦女施教、或治乎男、惟居恬靜、
54002013	蓋亞當先受造、後乃夏娃、
54002014	且亞當不被欺、惟婦被欺罔、而陷於過犯、
54002015	然婦若居於信與愛、及成聖、兼節制、則將由生子而得救、
54003001	信哉、是言、人若慕監督之職、彼乃歆美工也、
54003002	是故為監者、宜無可責、為一婦之夫、毋嗜酒、有正志、方正、厚待旅人、善於施教、
54003003	無因酒滋事無毆擊、惟溫柔、不爭兢、不好利、
54003004	善齊己家、束子順服、悉以端莊、
54003005	蓋人若不識齊己家將如何顧上帝之會乎、
54003006	毋初入教者、恐其自滿、而陷於魔鬼之判、
54003007	且宜有美證於外人恐陷於詬詈、及魔鬼之機檻、
54003008	執事亦宜如是、宜端莊、毋二言、毋貪多酒毋貪污利、
54003009	於潔淨之良心存信之奧妙、
54003010	若此者、宜先試驗之、倘無可指摘、方可為執事
54003011	婦亦宜然、宜端莊、毋毀謗、毋嗜酒、凡事忠信、
54003012	執事宜為一婦之夫善齊其子女及己之家、
54003013	蓋善為執事者、自得美級、且於信之在基督 耶穌者大有侃然、○
54003014	我書此達爾、惟望速至爾、
54003015	然或遲延、遂書此、俾爾知當如何行於上帝室、即生活上帝之會、真理之柱與基也、
54003016	大哉、敬虔之奧妙、無人不以為然、乃彼顯於肉體見義於靈、見於諸使、見宣於列邦、見信於世、蒙上接於榮者也、
54004001	惟靈明言、在後之時期、必有人背信、傾聽誘惑之靈、及鬼之教、
54004002	在謊言者之偽、彼於己之良心、有若烙以爇鐵者、
54004003	禁嫁娶戒食物即上帝所造俾信而洞知真理之人、得以感謝而受之者、
54004004	蓋上帝所造之物皆美、無一可棄、惟宜感謝而受之、
54004005	蓋由上帝道、及祈禱、而成聖矣○
54004006	若以此提撕兄弟、爾則將為基督 耶穌之善役、見養於信之言、及爾所從之美教、
54004007	老媼塵俗之虛誕、爾其棄之、惟自鍊乎敬虔
54004008	蓋身之鍊也、其益少、惟敬虔則凡事有益蓋有今生及來生之許也、
54004009	信哉是言、且堪全納者也、
54004010	蓋我儕勞而爭、乃為此也、因仰望生活之上帝、即眾人之救者、而於諸信者尤是
54004011	凡此諸事、爾其命而教之
54004012	勿因爾年少為人藐視、惟於言、於行、於愛、於信、於潔而為諸信者之模、
54004013	專務誦讀勸勉教誨以至我來、
54004014	爾衷之恩賜由於預言、及長老曾集按手而予爾者、爾毋忽之、
54004015	凡此諸事、爾其致意而專務之、使爾之長進顯於眾、
54004016	爾宜慎己、且慎爾教宜恆於斯、蓋如是而行、則將救己與聽爾者、
54005001	勿斥長老、惟勸之如父、其少者如兄弟、
54005002	老婦如母、少婦如姊妹、全潔為宜、
54005003	寡婦之誠為寡婦者、當敬之、
54005004	寡婦若有子或孫、當先學行孝於己家、以報其親、蓋斯乃見納於上帝前
54005005	誠為寡婦而獨存者、惟上帝是望、晝夜恆於籲告、祈禱、
54005006	惟奢侈者雖生已死也、
54005007	凡此諸事、爾亦命之、使之無可責、
54005008	人若不顧親屬更不顧己之家是乃背信較不信者尤惡、
54005009	寡婦載於册者、年勿下六十、既為一夫之婦、
54005010	且有美行之證、若曾育子女、接待賓客、洗聖徒之足、賙濟受難之人、一切善行是從、
54005011	惟年少之寡婦、當辭之、蓋既為慾所動以逆基督、則欲嫁、
54005012	其罪已定、因棄其初信也、
54005013	且習於問、遨遊人家、不但閒暇、亦妄談而好與事、言所不當言、
54005014	故我欲年少之寡婦再嫁生子、治家、毋予敵以辱詈之機、
54005015	因已有轉而從撒但者矣
54005016	若信女有寡婦則當濟之、免累乎會、俾會得濟其誠為寡婦者、○
54005017	善治之長老、當倍尊之、其勞於道於教者、更當如是、
54005018	蓋經有云、踐穀之牛、勿籠其口、又云、工人得其值、宜也、
54005019	有訟長老、若非由二三證者、則勿受、
54005020	有罪者、當於眾前質責之、俾其餘亦畏懼、
54005021	我在上帝、與基督 耶穌及蒙選之使者前、命爾、守斯諸事、無執預見、行事無偏、
54005022	勿遽按手於人、亦勿共與他人之罪、守己以潔、
54005023	勿再惟飲水、乃少用葡萄酒、因爾之胃、與爾之屢弱也、
54005024	有人其罪顯露、先徃至判其罪隨於後者亦有之、
54005025	如是、善工亦有顯露者、其非然者、亦不能隱焉、
54006001	凡在軛下為僕者、當視己主為堪全敬、免上帝之名與教見謗讟、
54006002	其主人為信者、勿因其為兄弟而藐視之、惟更當事之、蓋受益者、乃信而蒙愛者也、凡此、爾其教而勸之、○
54006003	若有人傳異教、不從正言、即我主耶穌 基督之言、及依敬虔之教者、
54006004	彼乃自滿、一無所知、有好辯論爭言語之病、由是則生妒忌、爭鬥、謗讟惡念、
54006005	及壞心志、喪真理者之爭競、彼意敬虔為利途也、
54006006	惟敬虔、兼以知足則利途大矣
54006007	蓋我儕入世、無所攜來、逝世、亦不能有所攜去、
54006008	惟有衣食、我則以之為足矣
54006009	但欲為富有者、則陷於試誘、與機檻、及多愚罔有害之慾、即溺人於滅亡者也
54006010	蓋、好利乃萬惡之根、有人慕之、則被迷而背信、以多苦自剌、○
54006011	惟爾、上帝之人乎、當避諸此、而追義、虔、信、愛、忍、柔
54006012	戰信之美戰、而執永生、爾之蒙召乃致於此、亦曾認善證於多證者前、
54006013	我在賜生於萬有之上帝前、及對本丟彼拉多證善證之基督 耶穌前、命爾、
54006014	當守其誡、無玷污、無可責、至我主耶穌 基督之顯、
54006015	屆期、洪福、獨一有能萬王之王、萬主之主、將示之、
54006016	即獨一無死、居於不可近之光、人所未見、且不能見者、願尊貴及永勢歸之、啞𠵘、○
54006017	今世之富者、爾其命之、心勿高、勿置其望於財之無定者、惟於上帝、以萬物厚予我享之者、
54006018	且命之行善、富於美行、喜以賙濟、願與眾共、
54006019	為己積藏美基、以至將來、俾執生之真者、○
54006020	提摩太乎、所付託爾者、爾其守之、轉離偽稱為智塵俗之虛談、及異同之辯論、
54006021	有人以此自許、以信而論、則已謬矣願恩寵偕爾曹、
55001001	由上帝旨、依生命之許、在基督 耶穌者、為基督 耶穌之使徒保羅
55001002	書達我愛子提摩太、願爾由父上帝、與我主基督 耶穌、得恩寵、憐恤、平康、○
55001003	我謝上帝、即我自列祖、於潔淨之良心、所崇事者、因我於祈禱間、懷念爾不已、
55001004	憶爾之淚、晝夜慕見爾、俾我充滿喜樂、
55001005	憶爾衷無偽之信、即初居在爾祖母羅以、及爾母友尼基者、我深信其亦在爾也、
55001006	因是故、我令爾追憶、致爾復熾上帝之恩賜、即由我之按手而在爾衷者、
55001007	蓋上帝非以畏怯之靈予我儕、乃以能與愛、及正志者也、
55001008	故勿以我主之證、與我為其囚者為恥、惟依上帝之能、與福音共受苦、
55001009	上帝救我儕、召以聖召、非依我之行、乃依己之預旨、及恩寵、即永世之先、於基督 耶穌而予我者、
55001010	今乃由我之救者基督 耶穌之顯而表著、彼已廢死、且由福音使生命與不朽者顯著、
55001011	我為此見立為宣者、為使徒、為教師、
55001012	因是故、我亦受此諸苦、然我不以為恥蓋我識我所信者、亦深信彼能守所付託我者、至於乃日、
55001013	爾由我所聞正言之、模範當於信與愛之在基督 耶穌者以存之、
55001014	所付託於爾之美事、爾當由居我儕之聖靈而守之、○
55001015	凡在亞西亞之人已背我、乃爾所知也、其中有腓吉路、及黑摩其尼、
55001016	願主賜憐恤於阿尼色弗之家、因彼屢使我舒暢、且不以我之縲絏為恥、
55001017	彼在羅馬時、殷勤尋我、至於得見、
55001018	顧主予之於乃日、由主而得憐恤、彼在以弗所如何多方役事、爾亦尤知之矣、
55002001	是故我小子乎、爾於恩之在基督 耶穌者、當強健、
55002002	爾在多證者前、所聞於我諸事、當託之於忠信之人、即足以教他人者、
55002003	爾當如耶穌 基督之精兵、偕我受苦、
55002004	凡從軍之兵、不以度生之事自累、致悅於募之者、
55002005	角力者、若不合法而角力、則不得冠冕、
55002006	勤勞之農、先得其果、宜也、
55002007	我所言者、爾其思之、蓋主將予爾聰明於諸事、
55002008	爾當憶耶穌 基督、由死中而起、出自大衛之裔者、皆依我之福音、
55002009	我於此受苦、至於被繫、如行惡者然、惟上帝之道、不被繫也、
55002010	故我因蒙選者而忍諸事、俾之亦得在於基督 耶穌之救、兼永世之榮、
55002011	信哉是言、蓋我儕若與之共死、亦將與之共生、
55002012	我儕若忍、亦將與之共王、若不認之、彼亦將不認我、
55002013	我若不信、惟彼仍信、以其必不能自非也、○
55002014	凡此、爾宜使人憶之、而於主前證告之、勿爭言語、是乃無益、且傾陷諸聽者、
55002015	爾當殷勤、獻己於上帝、為既驗者、為無愧之工人縷析真理之道、
55002016	惟避塵俗之虛談、蓋此將長進於不虔也、
55002017	其道將蔓延如瘡、中有許米乃與腓理多、
55002018	以真理而論、彼已謬矣、言復起之事已成、遂傾數人之信、
55002019	然上帝鞏固之基自立、有此印、云、主識己之人、又云、凡名主名者、當離不義、
55002020	夫大屋之中、不第有金銀之器、亦有木土者、有為器之貴、有為器之賤、
55002021	故人若潔己而脫乎此、則將為器之貴者、成聖、合乎主用、備諸善事、
55002022	惟逃少年之慾、而與凡由潔心籲主者追義信、愛、和、
55002023	惟愚魯無學之辯論、爾其辭之、蓋知由是則生爭競、
55002024	但主之僕、不可爭競乃柔良以向眾、善施教、忍受侮、
55002025	於溫柔懲諸敵者、庶上帝或予之悔改、致洞知真理、
55002026	且自醒以脫乎魔鬼之機檻、蓋為主之僕所生捕、以成上帝之旨、
55003001	惟爾其知之、於末時、將有危時至矣、
55003002	蓋人將愛己、好利、矜誇、驕傲、謗讟、逆親忘恩、不聖、
55003003	無情、無約、毀謗、不自檢束、殘忍、惡善、
55003004	欺賣躁急、自滿、好佚樂過於好上帝、
55003005	有敬虔之貌、而無敬虔之能、如此者、爾當轉而離之、
55003006	蓋此中有人、濳入人家、牽引負重罪之愚女、即為多慾所誘者、
55003007	常學而終不能洞知真理、
55003008	如昔雅尼與佯庇之敵摩西、斯人亦如是敵真理、乃心志已壞、而論信則未經驗者也、
55003009	然彼必無復進蓋其無知必露於眾、若彼二人者然、
55003010	惟爾已從我教、行、志、信、忍、愛、耐、與諸窘逐、及苦難、
55003011	亦知我在、安提阿、以哥念、路士得、所遇何事、及受何窘逐惟主拯我脫於一切、
55003012	且凡願在基督 耶穌、敬虔以度生者、必受窘逐、
55003013	但惡人與誆騙者、將長進於惡、迷人、而亦受迷、
55003014	惟爾當居於所學、所深信諸事、蓋知由誰而學之也、
55003015	亦知爾自幼已識聖書、即能使爾有智、以至得救、由於信、即在基督 耶穌者、
55003016	凡為上帝以靈所示之經、有益於教誨督責、歸正、及學之在義者、
55003017	俾上帝之人成全、具備諸善工、
55004001	我於上帝前及將鞫生者死者之基督 耶穌前、以其顯與國而證告爾
55004002	當宣道、無論得時、不得時、皆專務之、於諸恆忍、教誨、而質責、儆戒、勸勉、
55004003	蓋時將至、人必不容正教、將耳癢求聽多師、依己之慾、
55004004	且反其耳、不聽真理、轉向虛誕、
55004005	惟爾凡事當節制、忍受艱苦、作傳福音者之工、而盡爾役、
55004006	蓋今我既為灌奠、我逝期至矣、
55004007	我已爭美戰、已盡程途、已守信矣、
55004008	今而後、有義之冠冕、為我備藏、即主、為公義之判司、於乃日、將予我、不第予我、亦予、凡愛慕其顯者、○
55004009	爾當殷勤速就我、
55004010	蓋底馬愛慕斯世、遂離我、而徃帖撒羅尼迦、革勒士徃加拉太、提多徃撻馬太、
55004011	惟路加偕我、當攜瑪可、與爾偕來、蓋彼於役事、有益於我也、
55004012	夫推基古我已遣之至以弗所、
55004013	我在特羅亞、留於加布家之外服、爾來時則携之、並携書卷、其革卷尤要、
55004014	銅工亞力山大多方害我、主將依其所行而報之、
55004015	爾亦宜慎防之、因彼甚敵我儕之言也、
55004016	我首次申訴時、無人偕我、而眾皆離我、願此咎不歸於彼、
55004017	惟主立於我側、使我強健、俾所宣者由我而盡揚、且俾列邦皆聞之、我亦見拯脫於獅口、
55004018	主將拯我脫於諸惡工、亦將救我入於其天國、願榮光歸之、至於世世無盡、啞𠵘、○
55004019	問安百加與亞居拉、及阿尼色弗之家、
55004020	以拉都居在哥林多、而特羅非摩病、我留之於米利都、
55004021	當殷勤冬前而來、友布羅、布田、利奴、革老爹、及眾兄弟、皆問爾安、
55004022	願主偕爾之靈、願恩寵偕爾曹焉、
56001001	上帝僕、及耶穌 基督使徒保羅、依上帝選民之信、及真理依敬虔之真知者、
56001002	在永生之望、即無謊之上帝、於永世之先所許者、
56001003	惟屆期則顯其道、在所託我以宣者、乃依我救者上帝之命、
56001004	書達提多、乃依共與之信、為我真子者、願爾由父上帝、及我儕之救者基督 耶穌、得恩寵平康、○
56001005	是故我留爾在革哩底、以正所缺、在各城立長老、如我所命爾者、
56001006	若有人無可責為一婦之夫、子女信而未有訟其無度不服
56001007	蓋監督必當無可責、若上帝之家宰、毋自恃、毋暴怒、毋因酒滋事、毋毆擊、毋貪污利、
56001008	惟厚待旅人、好善、正志、與義聖、節、
56001009	守依教之信道、使能以正教而勸誨且質責詆譭者、○
56001010	蓋有多不服之人、乃談虛者、欺詐者屬割禮者尤甚、
56001011	其口當塞、彼為污利之故、教所不當教、而傾人之全家、
56001012	其中一人、即彼族之先知曰革哩底人恆為謊者、為惡獸、為懶腹
56001013	此證乃真、故當嚴責之、使全於信勿
56001014	傾聽猶太人之人虛誕、及背真理者之誡命、
56001015	於潔者、萬物皆潔、於污而無信者、勿無一潔、即其志與良心、亦皆污矣、
56001016	彼自認為識上帝、而於所行則非之、乃為可惡悖逆、而於一切善行、未經驗也、
56002001	符於正教者、爾其言之即、
56002002	老者毋嗜酒、宜端莊、正志、且於信、於愛、於忍、無不全焉、
56002003	老婦亦當如是勸容宜乎敬虔、毋毀謗、亦毋為多酒所役、當教人以善、
56002004	俾迪少婦愛丈夫、愛其子女、
56002005	正志、貞潔、操作於家、善良、順服己夫、免上帝之道受謗讟、
56002006	少男亦如是、爾其勸之志正
56002007	爾當凡事自表為美行之模楷、於教訓、則無邪、端莊、
56002008	言正、無可咎責使敵者自愧、莫得以惡而議我儕、
56002009	勸諸僕服己主、凡事為其所悅、毋詆譭、
56002010	毋私取、惟悉表其忠信、俾其凡事飾我救者上帝之教、
56002011	蓋上帝之恩已顯著、以救施於眾人
56002012	懲誡我儕、既棄不虔及斯世之慾、則當以正志、善義、敬虔、而度生於此世、
56002013	仰慕洪福之望、與我至大之上帝及救者耶穌 基督之榮之顯
56002014	彼為我儕捐己、以贖我脫於一切不法、且為已潔屬己之民熱心於諸美行、
56002015	凡此、爾其言之、勸之、以諸權質責之、毋被人藐視爾、
56003001	當使人記憶、宜服諸宰、及操權者、順上常備以行諸善、
56003002	毋謗人、毋爭競、惟和良、表諸溫柔、以向眾、
56003003	蓋我儕昔亦無知悖逆、見迷、役於諸種嗜慾佚樂、且於惡毒妒忌而度生、可憎、而彼此相惡、
56003004	惟我救者上帝之慈惠及其向人之愛、顯時彼
56003005	則救我、儕非由我於義所自行、之工乃依其、憐恤、由重生之盥濯與聖靈之復新、
56003006	即其由耶穌 基督我儕之救者、所厚注於我儕、
56003007	致我儕、既由其恩而見義、則依永生之望、成為嗣子、
56003008	信哉是言、且論此諸事、我欲爾堅言之、致信上帝者務習諸美工、此皆為美、有益於人、
56003009	惟愚魯之辯論、世系、爭鬥、律法諸爭競、爾其避之因皆無益而虛妄也、
56003010	樹黨者、既儆之一而再、則辭之、
56003011	蓋知若此者、乃背正而犯罪、自定其非也、○
56003012	我遺亞提馬、或推基古、就爾時、爾則殷勤至尼哥波立就我、蓋我已決意在彼過冬、
56003013	律師西納及亞波羅爾當殷勤贈其行、俾其無缺、
56003014	且我儕之人、亦當學習諸美工、以資所需、免不結果也、
56003015	偕我者皆問爾安、凡於信而愛我儕者、爾其問之安、願恩寵偕爾眾焉、
57001001	為基督 耶穌之囚保羅、及兄弟提摩太、書達我所愛共勞者腓利門、
57001002	與姊妹亞腓亞、及我共伍之阿基布、並在爾家之會、
57001003	願爾曹由我儕之父上帝、及主耶穌 基督、得恩寵平康○
57001004	我恆謝我之上帝、於我祈禱間懷念爾、
57001005	蓋聞爾之愛、與爾所有之信、即向主耶穌、而示於眾聖者、
57001006	願爾信之共與、在真知爾眾中之諸善、得有功效、皆為基督也
57001007	蓋我為兄弟爾之愛、大有喜樂安慰、因諸聖之心腸由爾得安、○
57001008	故我雖得在基督侃侃以所宜者命爾、
57001009	但以愛故、寧求之、既為年邁之保羅、今亦為基督 耶穌之囚
57001010	我為我小子阿尼西母、即我於縲絏中所生者、而求爾、
57001011	彼昔無益於爾、而今則於爾我俱有益、
57001012	我已遣之復歸爾、斯人即我之心腸也、
57001013	我原欲留彼偕我俾其於福音之縲絏為爾以役事我焉然、
57001014	未知爾之意我則不願有所為、乃俾爾之善、非若由勉強、乃由甘心也、
57001015	蓋彼暫離爾、或因是故、俾爾永有之焉、
57001016	非仍如僕、乃超於僕即為所愛之兄弟、於我尤甚、況於爾在於肉體、亦在於主乎、
57001017	故爾倘以我為共與者、則當納彼如納我然、
57001018	彼若有所枉爾、或負爾、可歸之於我、
57001019	我保羅親手書之、我將自償焉爾亦以自己欠負於我、我無庸語爾、
57001020	然兄弟乎、俾我在主由爾得樂使我心腸在基督而得安、
57001021	我既深信爾之順服、遂書達爾、蓋知爾將行之、必過於我所言爾
57001022	且為我備寓所、蓋我望、由爾曹之祈禱將見賜於爾、○
57001023	以巴弗、即於基督 耶穌與我為同囚者、問爾安、
57001024	與我共勞之馬可、亞利達古、底馬、路加、亦然、○
57001025	願我主耶穌 基督之恩偕爾曹之靈焉、啞𠵘、
58001001	上帝既在昔於諸先知、以多次多方諭列祖、
58001002	在此諸日之末、於其子諭我儕夫子、即上帝所立為承萬有之嗣、且以之而造諸世者也、
58001003	彼乃上帝榮華之光輝為其本體之真像、以其有能之言扶持萬有、既成潔淨人罪之事、則坐於上、在大威者之右、
58001004	超越於諸使者、如其所嗣之名、較之為更尊也、
58001005	蓋上帝曾向何使者云、爾乃我子、我今日生爾、又云、我將於彼為父、彼將於我為子、
58001006	且其復使長子入世時、則曰上帝之諸使、皆當拜之、
58001007	論及使者則曰主使其使者為風其役者為火燄
58001008	論及其子、則曰、上帝歟、爾之座位、世世恆存、爾之國柄乃正直之柄
58001009	爾好善惡惡、故上帝即爾之上帝、以喜樂之膏膏爾、勝於爾諸侶、
58001010	又曰、主歟爾元始立地之基、諸天亦為爾手所造、
58001011	天地必亡惟爾恆存、彼皆如衣而漸舊、
58001012	爾將捲之如袍、彼將更變如衣、惟爾仍不變、爾壽無疆、
58001013	上帝曾向何使者云、爾坐我右、待我置爾敵、為爾足踏之凳乎、
58001014	諸使豈非皆為服役之靈、奉遣以事將得救之人者乎、
58002001	故我儕宜益慎於所聞之道、恐或隨流而失之也、
58002002	蓋藉使者所傳之道、既為堅固、而凡干犯違逆之事、皆受應得之報、
58002003	我儕若輕視如此之大拯救、豈能逃乎、夫此拯救即始為主所言、而聞之者、實證於我儕、
58002004	且上帝以諸兆、異蹟、種種奇能、及聖靈之分賜、皆以己旨、與之共證、○
58002005	蓋我所言之來世、上帝不令之服於使者、
58002006	惟有人於某處證云、世人為誰、爾垂念之、人子為誰、爾眷顧之、
58002007	爾使其少卑於使者、又冠之以尊、以榮、且立之於爾手所造者之上、
58002008	使萬物皆服其足下、夫既使萬物皆服之、則不遺一物不服之矣、但今我儕尚未見萬物皆服之、
58002009	惟見耶穌少卑於使者、因受死之苦、而冠以尊、以榮、致其以上帝之恩、為眾人而嘗夫死也、
58002010	蓋萬物所因、萬物所由者、既欲引多子得榮、則使救之之君、以苦難而成全、固其宜也、
58002011	蓋使人成聖者、與得蒙成聖者、皆出於一、故稱之為兄弟、不以為恥、
58002012	曰、我將揚爾名於我兄弟、頌讚爾於會中、
58002013	又曰、我將賴之、又曰、試觀我與上帝所賜我之眾子焉、
58002014	眾子既共屬於血肉、故彼亦共與之、致可以死而滅彼有死之勢者、即魔鬼也、
58002015	且使因畏死而平生服奴者、皆得解釋也、
58002016	蓋耶穌不援使者、乃援亞爸拉罕之裔、
58002017	故彼於凡事、當與眾兄弟相同、致可於上帝之事、為矜恤忠信之祭司長、以庇免民罪
58002018	蓋己既受苦而被試則能助諸被試之人也、
58003001	是以聖潔諸兄弟、同蒙天召者、爾當深思我儕所信奉為使者、為祭司長之耶穌
58003002	彼盡忠於立之者、如摩西在上帝之全家然、
58003003	彼當受榮、勝於摩西、猶創立家者、較家尤尊、
58003004	蓋凡家必有創立之者、惟創立萬有者上帝也、
58003005	且摩西如僕果忠於上帝之全家以證將來必言之事、
58003006	但基督如子、治理其家、我儕若、持守毅然之心與可誇之望、堅固至終則為其家人矣、
58003007	故如聖靈云、今日爾若聽其聲、
58003008	則毋剛愎爾心、如昔激怒在於曠野探試之日、
58003009	時爾列祖探我試我、且歷四十年、視我所行、
58003010	故我憾是代之人、曰、其心常迷、我諸道路、彼未識之、
58003011	我故怒而誓曰、彼必不進我之安息、
58003012	兄弟乎爾當謹慎、恐爾中或有懷不信之惡心、背離生活之上帝、
58003013	故爾宜乘尚有今日、日相勸勉恐爾中或有人、因迷於罪而心剛愎、
58003014	蓋我儕若持守初時之篤信、堅固至終、則為共分於基督者矣、
58003015	蓋曰、爾今日若聽其聲、則毋剛愎爾心、猶昔之激怒時也、
58003016	夫聞而激怒者誰乎、非從摩西出埃及之眾乎、
58003017	上帝四十年所憾者誰乎、非犯罪而屍仆於曠野者乎、
58003018	上帝誓之、不許進其安息者誰乎、非不信從者乎、
58003019	由是觀之、彼不能進、乃因無信也、
58004001	故我儕既蒙應許以進其安息、則宜畏懼恐爾中或有似不及之者、
58004002	蓋福音傳於我儕、有如傳於彼眾然、但所聞之言、無益於彼、因其不以信與諸聞者相和洽也、
58004003	蓋我儕已信者、乃進此安息、如上帝所云、我怒而誓曰、彼必不得進我之安息、雖然、造物諸工、自創世以來、皆已成矣、
58004004	蓋某處論第七日有云、上帝於第七日、已畢其諸工而安息、
58004005	於此又云、彼不得進我之安息、
58004006	如是、可知必有進之者、但彼先蒙傳以福音者、因不順而不得進、
58004007	歷年既多、於大衛書中、復定一日、如上所言曰、今日爾若聽其言、則毋剛愎爾心、
58004008	夫約書亞若曾以安息賜民、則後必不復言他日矣、
58004009	由是觀之尚有安息之時、為上帝之民留存焉蓋
58004010	凡進其安息者、畢其諸工而安息、如上帝之畢其工然、
58004011	故我儕宜奮勉以進此安息、恐有人蹈不順之轍、以致傾跌、
58004012	蓋上帝之道、活潑而有力、利於兩刃之劍、凡魂與靈、節與髓無不剖開刺入、心懷意念、無不鑒察、
58004013	且所造者、無一不顯於其前、乃萬有祼而呈露、於鞫我者之目前也、○
58004014	故我儕既有大祭司長、即上帝之子耶穌經行諸天、則宜固守所稱認者、
58004015	蓋我之祭司長、非不能體恤我諸懦弱、乃於凡事亦被試、與我儕無異、惟無罪耳、
58004016	故我儕當毅然就恩座前、以得憐恤、沾恩寵、得隨時之佑助焉、
58005001	蓋由人間所選之祭司長、皆為人而立、以司奉上帝之事、而獻禮物與贖罪之祭、
58005002	彼既周環懦弱、則能體恤愚昧迷罔之人、
58005003	因此、當以民故、亦以己故、為罪獻祭、
58005004	且此尊榮、人莫能自取、惟必蒙召於上帝、如亞倫然、
58005005	如是、基督之為祭司長、亦非自、尊乃主向之言曰、爾乃我子、我今日生爾、
58005006	如他處又有云、爾永為祭司、依麥基洗德之班次、
58005007	基督在其肉體之諸日、以力呼、又以涕泣、而獻祈禱、懇求、於能救之免死者、且因其敬畏、則蒙垂聽、
58005008	雖為子、亦以所受之難而學順服、
58005009	既已完全、則於凡順服之者、成為永救之原、
58005010	為上帝所稱為祭司長、依麥基洗德之班次、○
58005011	論此、我有多詞、難以解釋、因爾聽之惰慢故也、
58005012	蓋爾因時之久、當自為師、而今復須人以上帝詔諸開端之小學教爾、且成為需乳哺、而不需乾食者、
58005013	夫凡乳哺者、不諳義之道、因其為赤子耳、
58005014	惟乾食宜乎成人、其見識因習練而明通、致能分別善惡也、
58006001	故我儕姑捨基督道之開端、惟成全是務、勿復立基、有若悔改、以脫諸死行信乎上帝、
58006002	諸浸按手、死者復起、永遠審判等道是也、
58006003	倘上帝許之、我儕必行斯、
58006004	蓋人既前蒙光照嘗夫天來之賜、共與於聖靈、
58006005	且嘗夫上帝嘉言之味、與來世之諸能、
58006006	而後若背教、則不能使之更新而悔改、因其復釘上帝子於十字架、而顯辱之也、
58006007	蓋地既飲屢降之雨、而生蔬菜適於耕者之用、則受祝於上帝、
58006008	若生荊棘蒺藜、則見棄而近於被詛、終必受焚焉、○
58006009	愛友乎、我雖如此言、然尚篤信爾諸事必愈乎此、而近乎得救也、
58006010	蓋上帝非不義、以至忘爾之工、及爾向其名所彰之愛、以爾素供事眾聖徒、今亦供事之、
58006011	我欲爾各人尚彰此殷勤、以致盼望、可得充實至終
58006012	使爾勿惰慢、乃效彼由信與忍而得諸應許者、○
58006013	夫上帝許亞爸拉罕時、因無大於己、可指之而誓者、遂指己而誓云、
58006014	我祝、則祝福爾、我增則加增爾裔、
58006015	如是、亞爸拉罕既恆忍、則得所許焉、
58006016	夫人立誓必指大於己者、既立誓、事則已定、爭論皆息、
58006017	上帝欲使將得應許者、確知其旨不易、故實之以誓、
58006018	既有二不易之事、上帝於此事、固不能謊、我儕既逃避、而執所置於我前之望、則大有勉勵、
58006019	我有此望、如魂之有錨堅固不移、入於幔內、
58006020	即我前驅耶穌、所進而永為祭司長、依麥基洗德之班次者也、
58007001	蓋此麥基洗德、即撒冷王、至高上帝之祭司、昔遇亞爸拉罕殺諸王而旋時、則為之祝福
58007002	亞爸拉罕亦於所有十分取一予之其名譯即義之王、又為撒冷王、即平康之王、
58007003	彼無父母無族譜、無生之始、無壽之終、乃如上帝之子、常存為祭司焉
58007004	試思先祖亞爸拉罕於所獲之極品十分取一予之則其人為何等尊乎、
58007005	夫利未子孫之受祭司職者、雖與民皆為亞爸拉罕之裔、同為兄弟、仍奉命依律法、於民之物十取其一、
58007006	但彼不屬利未之族譜者、猶取十分之一於亞爸拉罕、而祝福蒙諸應許者、
58007007	夫卑者受祝於尊者乃不可駁之理也、
58007008	今夫受什一者、皆為必死之人、惟論麥基洗德則有證云、彼乃生也、
58007009	且推而言之、受什一之利未人、實由亞爸拉罕而供十分之一也、
58007010	蓋麥基洗德遇亞爸拉罕時、利未已在先祖之身、○
58007011	昔民受律法、即在利未子孫得祭司職之時、若由之而能得成全、則何須別興一祭司、依麥基洗德之班次、而不云依亞倫之班次乎、
58007012	蓋祭司之職既易、則律例亦必易、
58007013	蓋此言所指者乃屬他支派從未有供役於祭壇者、
58007014	我主由猶大而出明矣、此支派也、摩西未嘗以祭司之職言之、
58007015	既云別興一祭司、似麥基洗德者則此事更昭然也
58007016	彼立為祭司、非依肉體之法乃依無窮之生之能焉、
58007017	蓋有證之曰、爾永為祭司、依麥基洗德之班次、
58007018	夫前誡命之廢、乃因其柔弱無益、
58007019	蓋律法無所成全、遂乃引入愈善之望、即我儕以之而親近於上帝者、
58007020	且耶穌為祭司、非不以誓而立、
58007021	彼等之為祭司、則不以誓、惟耶穌則以誓、蓋立之者語之曰、主誓而不悔、爾永為祭司、
58007022	既以誓而立、則耶穌為愈善之約之中保矣、
58007023	彼眾為祭司者、其數固多、因有死以阻其恆存
58007024	惟此因永存故其祭司之職不易
58007025	是故亦能盡救凡由之而就上帝者、因其常生以為之代求也、○
58007026	蓋如此之祭司長、於我儕為宜、聖潔者也無惡者也、無玷者也、遠乎罪人、高出於諸天者也、
58007027	非如彼諸祭司長、每日先為己罪、後為民罪、而獻祭蓋其獻己、一次足矣、
58007028	夫律法立弱情之人為祭司長、惟律法以後之誓言、則立就永為完全焉、
58008001	今所言者、其大要也、即我儕有如此之祭司長、在於諸天、坐大威者之座右、
58008002	其為諸聖事、及真帳幕之執事、此幕非人所設、乃主所設者也、
58008003	凡祭司長皆為獻禮物祭祀而立、是以此祭司長亦必有所獻、
58008004	若其在地、則必不得為祭司、蓋已有依律法而獻禮物者也、
58008005	彼眾所崇事、乃諸天物之像與影耳、如摩西將成幕之時、奉告曰、謹依在山所示爾之模而造眾物、
58008006	惟今耶穌已得更尊之職事、如其為中保於更善之約、即以更善之許而立者、
58008007	蓋前約倘無虧缺、則無庸求他處以立後約、
58008008	蓋主指彼為有缺、則曰、視哉、時日將至、我必與以色列家及猶太家立新約、
58008009	非依我與其列祖所立之約、即在援其手導之出埃及地之日者、蓋彼不守我約、故我不眷顧之、主言之矣、
58008010	主又曰、此諸日之後、我與以色列家所立之約乃此、我將以我之律法、置於其衷、銘於其心、我將於彼為上帝、彼將於我為民、
58008011	彼亦不各教其鄰里、各教其兄弟、曰、爾宜識主、蓋自最小者以至最大者、皆必識我、
58008012	以我將庇免其不義、不復念其罪惡、
58008013	既云新者、則以前約為舊、然舊而漸衰者、則近於無有矣、
58009001	夫其前約有崇事之禮儀、亦有在世之聖所、
58009002	蓋備有一幕、前一層、謂之聖所、內有燈臺、及案、與陳設之餅
58009003	第二幔後、又有幕、謂之至聖所、
58009004	有金香壇、與周被以金之約櫃、櫃內有貯𠼦嗱之金樽、亞倫萌芽之杖、與約之二碑、
58009005	櫃上有榮華之𠼻𡀔［口氷］、翼覆庇免所、此數者、今且無庸細論、
58009006	凡此物既如是齊備、諸祭司則常入前幕、盡諸崇事之事、
58009007	第二層、惟祭司長每年一次獨入、無不用血為己及民之過誤而獻、
58009008	聖靈以此明示、首先之幕尚存時、聖所之路、猶未明顯
58009009	是為今時之譬、按此、則所獻之禮物祭祀、皆不能使崇事之人、依良心而得完全、
58009010	蓋飲食與各等盥濯、僅為肉體之儀文、設立以待振興之時耳、○
58009011	今基督已至、為將來諸善事之祭司長、經過更大更全之幕非手所造、即不屬於今之創者、
58009012	彼亦非以羊與犢之血、乃以己血而進聖所、一次已足、遂為人得永贖焉、
58009013	夫若牛與羊之血及牝犢之灰、灑於不潔者、尚能使人成聖、致肉體得潔、
58009014	何況基督由永遠之靈、獻己無瑕疵於上帝、其血豈不能潔爾良心、去諸死行、以崇事生活之上帝乎、
58009015	因此、其為新約中保、以死而贖前約下之過犯、致蒙召之人、可得永業之許、
58009016	凡有遺命、必待命之者死、
58009017	蓋既死則遺命堅矣、命者尚生、遺命何嘗有力乎、
58009018	故前約亦非不以血而設立、
58009019	蓋摩西既依律法言諸誡命於民眾、則取犢與羊之血與水、以絳棉、牛膝草、灑其書及民眾、
58009020	曰、此乃上帝所囑爾之約之血、
58009021	且幕及供事諸器、亦皆如是、灑之以血、
58009022	且依律法、幾乎諸物皆以血潔之、若不流血、則無赦免也、○
58009023	夫在天諸物之像、必須以此祭致得潔、但在天之本物、則用祭更善於此、
58009024	蓋基督非人手造之聖所、即真聖所之影像、乃實入於天、今為我儕顯於上帝前、
58009025	亦不須以己屢獻、如彼祭司長每年以非己之血、入於聖所、
58009026	若然、則基督自創世以來、必屢受苦矣、但今在諸世之盡、一次顯著、獻己為祭、以除人罪、
58009027	且按定命、人必有一死、後則有審判、
58009028	若是基督既一次被獻、以負多人之罪、亦將無罪、而再見於候之者、以致拯救、
58010001	夫律法既為將來善事之影、而非其物之真形、獻祭者、自不能以每年常獻相同之祭、而使親就者得成全、
58010002	若能、則獻祭之事、豈不停此乎、蓋崇事者既已潔淨、其心不再覺有罪矣、
58010003	然此諸祭、使人每年憶罪耳、
58010004	蓋牛羊之血、不能除罪也、
58010005	故基督臨世時、曰、祭祀與禮物、爾所不欲、乃已為我備一身、
58010006	燔祭、與罪祭、爾所不悅、
58010007	其時、我曰、上帝歟、視哉、我來以行爾旨、在經卷已書及我、
58010008	夫先既言祭祀獻禮、燔祭、及罪祭、爾所不欲、所不悅、此皆依律法而獻者、
58010009	後則言、視哉、我來以行爾旨、是乃除其先、以立其後也、
58010010	我儕由此旨、賴耶穌 基督、一次獻己身、而得成聖焉、
58010011	且凡祭司、每日立而崇事、屢獻相同之祭、此祭永不能除罪、
58010012	惟基督既為罪獻一祭、以至永遠、則坐於上帝之右、
58010013	以後、待其諸敵被置、為其足踏之凳焉、
58010014	蓋彼以一獻、使諸蒙聖潔者、永為完全、
58010015	聖靈亦於我儕為證、蓋既有曰、
58010016	主云、此諸日後、我將以我律法、置於其心、銘於其衷、此即我與彼眾所立之約、
58010017	後則曰、我不復念其罪惡、
58010018	夫罪惡既赦、則無庸復為罪獻祭矣、○
58010019	兄弟乎、我儕既於耶穌之血得毅然而入聖所、
58010020	由其為我儕、始開新且生之路、經幔而過、此幔即其肉體也、
58010021	且既有大祭司、治理上帝之家、
58010022	我儕則宜意誠信篤、心被灑以去良心之自責者、身亦被洗於清水而前就、
58010023	又當持守所稱認之望、堅而不移、蓋許之者、誠信也、
58010024	又當彼此相顧、至激勵仁愛美行、
58010025	勿停止會集、如數人慣為之、乃相勸勉、既見其日臨近、更當如此、○
58010026	蓋我儕既受真理之真知、後若故意犯罪、則無復有為罪之祭、
58010027	惟觳觫以待審判、及將來之烈火、即吞滅諸敵者、
58010028	夫拒棄摩西律法者、有二三人為證、則死之不恤
58010029	況踐踏上帝之子、以使己得聖之約之血為俗物、且狎侮施恩之聖靈、爾思其人應受之罰、更重幾何哉、
58010030	蓋我儕識誰云、伸冤在我、我必報應、又云、主將判其民矣、
58010031	陷於生活上帝之手、可畏哉、○
58010032	當憶昔日、蒙光照後、爾所忍受諸難之大戰、
58010033	或已受詬誶艱辛、似在戲場、為眾所觀、或人受如此之苦、爾亦與之同受、
58010034	蓋人在縲絏之中、爾曾體恤之、人奪爾業、爾喜容之、知自有愈美恆存之業也、
58010035	故勿棄爾毅然之心、蓋此有大賞也、
58010036	爾須忍耐、致爾既行上帝旨、後則受所許者、
58010037	蓋再過片時、其來者必至、決不遲延、
58010038	惟我之義人、必由信而生、若其退縮、則我心不悅之、
58010039	然我儕非屬退縮、以致淪亡者、乃屬有信、以致靈魂得救者也、
58011001	夫信乃所望者之實基未見者之確據、
58011002	蓋古人因信而得美譽、
58011003	我儕以信而知諸世、乃以上帝之言而備成、致所見者、非由顯見者而成、
58011004	以信、而亞伯獻祭於上帝、較該隱者尤善、由是得證之為義上帝論其禮物而證之、是以由信、雖死尚言、
58011005	以信、而以諾被徒致不見死、人不復遇之、因上帝徒之、蓋未徒之先、已得見悅於上帝之證、
58011006	然無信、則不得見悅蓋親就上帝者、必信其有、又信其必賜賞於凡懇求之者也、
58011007	以信、而挪亞於未見之事、既得默示、則敬畏而備方舟、以救其家、由此而定世之罪、又得嗣依信之義也、
58011008	以信、而亞爸拉罕蒙召時承順而出、以至將受為業之地、出時、尚不自知所往、
58011009	以信、而為旅於應許之地、如在非己之地、與以撒雅各、同為此許之嗣者、居於幕中、
58011010	蓋望有基之城、經營建造之者上帝也、
58011011	以信、而撒拉既過生育之歲、尚能懷孕、因其以許之者為誠信也、
58011012	故由一人身如已死者、生育有如天星之眾多、海沙之無數、○
58011013	此皆存信而死、未嘗得所許、惟遙見而安迎之、自認在世為旅客、為寄居者、
58011014	蓋凡如是言者、乃明表其切求家鄉也、
58011015	彼等若念夫所出之家鄉則必有可歸之時、
58011016	惟今乃慕尤善之家鄉、即在天者、故上帝稱為彼之上帝、不以為恥、蓋已為之備一城矣、○
58011017	以信、而亞爸拉罕見試之時、獻以撒、彼承接諸應許者、獻其獨生之子、
58011018	論之曾有曰、在以撒者、將稱為爾裔、
58011019	蓋彼意謂上帝能使人由死中而起、故譬猶由死而反受其子也、
58011020	以信、而以撒將來之事、祝福雅各以掃、
58011021	以信、而雅各將死時祝福約瑟之二子、扶杖而拜焉、
58011022	以信、而約瑟臨終時、預言以色列裔將出埃及、且為己之骸骨而留遺命、
58011023	以信、而摩西誕生時、其父母見子俊秀、匿之三月、不畏王命、
58011024	以信、而摩西既長、不願稱為法老女之子、
58011025	與其暫享罪惡之樂、甯擇與上帝之民共受苦難、
58011026	自以為基督受辱、較埃及之諸財尤寶、蓋望賞賚故也、
58011027	以信、而離埃矣不畏之怒、蓋有恆心、即如見所不能見之主、
58011028	以信、而守逾越節、及灑血之禮免滅長子者、及乎以色列人、
58011029	以信、而民過紅海、如由陸地、惟埃及人試行之、則沉溺焉、
58011030	以信、而周巡耶利哥城、歷七日、垣則傾頹、
58011031	以信、而妓婦喇合、以平和接待偵者、故不與不順者偕亡、
58011032	我何必更言哉、若言及其田、巴勒、參孫、耶弗大、大衛、撒母耳、與諸先知、則時不足矣、
58011033	其人以信而服諸國行公義得應許箝獅口
58011034	滅火勢避鋒刃由弱而成強臨戰而勇几破異邦之陣
58011035	有婦得其死者復起亦有人被酷刑而不受贖、為欲得尤善之復起、
58011036	又有受戲弄、鞭撲縲絏監禁之試、
58011037	又有被石擊鋸解、備歷試煉死於鋒刃、衣綿羊山羊之皮、各處奔波備受窮乏、患難暴虐、
58011038	或於曠野、或於山嶺或於岩穴或於地窟轉徒無常若此之人居世世寔不堪也、
58011039	此皆由信而得美譽而仍未得所許者、
58011040	蓋上帝為我儕預備尤善之事使彼眾不有我儕、則不得完全也、
58012001	既有證者若此之多雲集圍我我儕則宜去諸重負與易纏累之罪忍耐以趨所置於我前之程
58012002	當瞻望夫倡信而成信之耶穌彼因所置其前之樂忍十字架之苦輕視凌辱竟得坐於上帝座之右、
58012003	其忍惡人如此之橫逆、爾當思之免爾疲倦而喪志也爾
58012004	與罪相敵拒之尚未至流血、
58012005	爾又忘語爾如勸子之言曰吾子乎主懲治爾勿輕視之、主責備爾勿喪爾志、
58012006	蓋主所愛者則懲之、且凡所納為子者則鞭之
58012007	爾其忍也乃為受懲是上帝待爾如子矣、焉有子而不為父所懲者乎、
58012008	夫懲即眾子所共分者爾若不有之、則為異種、非子也
58012009	且我儕肉體之父懲我、我尚敬之況諸靈之父不宜更多順服之、以得生乎
58012010	蓋彼周暫時依己意而懲惟此則為我儕之益使我共得其聖潔也
58012011	夫凡懲也、在今似非樂乃憂、然在後必得平康之果於凡由懲而煉者即善義所結者也故
58012012	手之疲垂、膝之癱弱者爾當健之
58012013	宜為爾足直其徑免跛者舍其路寧使之得痊愈○
58012014	當追求與眾和睦及成為聖蓋非聖、無人能見主也、
58012015	爾當謹慎恐有失上帝之恩者又恐有苦根發萌、以擾爾曹、致多人因之而玷污、
58012016	恐有淫行者、或輕侮如以掃者曾為一餔啜而賣其為長子之業、
58012017	蓋爾知其後欲得祝福而反見棄雖涕泣勤求、而回志不得、○
58012018	夫爾曹非至可捫之山、有火熖者也亦非至密雲幽暗暴風、
58012019	號角之音言語之聲、聞之者求勿復與之言也
58012020	蓋眾不克當所戒云即若獸近山必以石擊之、
58012021	且所見者極可畏以至摩西亦云我甚恐懼戰慄焉、
58012022	惟爾曹所至者乃郇山、生活上帝之城在天之耶路撒冷、使者萬數之群齊
58012023	集名錄於天諸長子之會及審判萬眾之上帝、與義人成全之靈、
58012024	更至新約之中保耶穌及所灑之血彼所言者較亞伯之血為尤善也、
58012025	慎勿辭與爾言者、蓋在地而傳命者若辭之尚不得避刑況我儕若違自天而傳命者乎、
58012026	當時其聲震地、然今曾許曰、尚有一次我不惟震地、亦日震天、
58012027	夫所謂尚有一次、乃指被震諸物之遷徙如受造之物致其不震者恆存、
58012028	故我儕既受不可震之國則宜有恩、按上帝所悅、虔恭敬畏以崇事之、
58012029	蓋我儕之上帝乃焚燬之火也、
58013001	宜恆存兄弟相愛之心、
58013002	勿忘懽接旅客、蓋如是行、曾有不覺而接待使者、
58013003	宜念諸囚者、如己與之同囚念受暴虐者、因己亦具此身、
58013004	眾當以婚姻為貴床毋玷污、蓋苟合行淫者、上帝必判之、
58013005	爾心勿志在好利以己之所有為足、蓋上帝曾謂、我決不棄爾決不離爾也、
58013006	故我儕可毅然而言曰、主乃助我者、我無所懼人其如我何○
58013007	素率爾者以上帝之道傳爾、爾其憶之、觀其行之結局而效其信
58013008	夫耶穌 基督、昨日今日一也、爰及世世亦然、
58013009	爾勿為各等奇異之教所離間蓋心以恩而得堅為美、非以食品焉因行如是者、實無所益也
58013010	我儕有祭壇、即在幕中崇事之人所不能共享者、
58013011	蓋犧牲之血既為祭司長攜人聖所以贖罪、其體則焚於營外、
58013012	故耶穌因欲以己血使民成聖、亦受苦於邑門外也
58013013	是以我儕當出營外以就之、受其所受之辱焉、
58013014	蓋在於此、我無恆存之邑、惟求其後來者也、
58013015	是以當由耶穌而常獻讚美之祭於上帝、此即唇之果稱認其名是也
58013016	至於行善供人所需、爾勿忘之、蓋如此之祭、乃上帝所悅也、
58013017	率爾者爾當信從順服之、蓋彼為爾靈魂而儆醒、如在主前、必將自陳者、使其以樂不以憂而為之、否則無益於爾矣、○
58013018	請爾為我儕祈禱、蓋我自知素具良心、凡事欲依正道而行
58013019	我尤切求爾為我祈禱、致我尤速復就爾、○
58013020	夫平康之上帝、常以永約之血、由死中復引群羊之大牧即我主耶穌者
58013021	願其由耶穌 基督在我衷、行其所悅賜爾於諸善事得全備、致行其旨、願榮光歸之、至於世世、啞𠵘、○
58013022	兄弟乎我略書達爾、請容我勸勉之言、
58013023	爾可知兄弟提摩太已見釋、若其速至我將偕之見爾、○
58013024	請爾問安於諸率爾者、及眾聖徒焉、由以大利之人問爾安○
58013025	願恩寵常偕爾眾啞𠵘、
59001001	上帝及主耶穌 基督之僕雅各、請十二支派之散處者安、○
59001002	我兄弟乎爾陷於諸試、當以為樂、
59001003	因知爾信之經驗乃生忍耐
59001004	惟忍耐也、必須成工、致爾完全足備、無所欠缺○
59001005	爾中有人缺於智慧、當求於上帝、即博施於眾而不責人者、則必賜之
59001006	但當求之以信、一無所疑、蓋疑者、譬之海浪被風吹而翻騰、
59001007	如此之人、勿意謂有所得於主
59001008	二心之人所由無定○
59001009	兄弟之卑微者、當因其升高而樂、
59001010	惟富有者、則因其降卑亦然以彼將逝去與草花無異
59001011	蓋日出炎風起、則草枯花謝、而美容亡矣、富有者於其所為、將衰殘亦如是、○
59001012	忍受試煉者、其人福矣、因既經試驗、必得永生之冠冕、即主所許與愛己者也
59001013	見誘之人、勿言我為上帝所誘蓋上帝不為惡所誘而己亦不試誘人
59001014	惟各人見誘、皆為己之慾所牽而被惑也、
59001015	慾既孕則生罪罪既成則產死、
59001016	我親愛之兄弟乎、勿迷誤也
59001017	凡美善之恩施、完全之賞賜、皆本乎上由眾光之父而降、在彼無變易、亦無旋轉之影、
59001018	彼循己旨曾以真理之道生我儕致我儕於其所造者之中、猶初生之果實然、○
59001019	我親愛之兄弟乎、爾其知之、惟各人當速於聽、緩於言、緩於怒、
59001020	蓋人之怒、非成上帝之義也、
59001021	故爾曹既去諸污穢、及惡毒之餘則當以溫柔而受所種於內之道、即能救爾靈魂者、
59001022	惟爾當行道不第聞之而自欺也
59001023	蓋聞道而不行者、譬諸一人觀其本然之面於鏡、
59001024	既觀而往即忘其形容若何、
59001025	惟彼詳察夫全備之律法、即使人自由者、而恆在茲、是非聞而即忘者、乃遵而行之者、此人於其所行之事、必獲福矣、
59001026	若有人自以為虔敬而不鉗其舌、乃自欺其心、此人之虔敬、乃虛也、
59001027	惟眷顧孤寡、在其患難中且自守、不為世俗所染、此則於上帝於父前、為純潔無玷之虔敬也、
59002001	我兄弟乎、榮光之主、我主耶穌 基督之信、爾具之、則勿以貌取人、
59002002	若有人戴金指環、衣華麗服、入爾會堂、亦有貧人、衣敝衣並入、
59002003	而爾顧衣華服者謂之曰、可安坐於此、謂貧者則曰、爾立於彼、或坐我足凳之下、
59002004	是豈非內自區別以惡念判人乎、
59002005	我所愛之兄弟乎、聽之哉、上帝豈不選世之貧者使富於信、而嗣其所許於愛之者之國乎
59002006	而爾則辱貧人矣、夫富者非挾制爾、拘曳爾至公堂乎、
59002007	非謗讟爾被稱之美名乎、
59002008	經所載云愛鄰如己爾若守此至法則為美矣、
59002009	惟爾若以貌取人則干罪而被律法所定為過犯者、
59002010	蓋凡守全律法而蹶於一即干諸誡也、
59002011	蓋言勿淫者亦言勿殺若爾無淫行而有殺人是為律法之過犯者也、
59002012	爾曹或言或行、皆當如將受判於自由之律法者、
59002013	蓋未施憐恤者、當審判時、亦不見憐恤憐恤也者、勝於審判焉○
59002014	我兄弟乎、人自言有信、若非有行何益之有、此信能救之乎、
59002015	若兄弟、或姊妹、裸裎而乏日用之糧
59002016	爾中有人謂之曰、可安然而往願爾飽暖竟不以其身之所需予之、何益哉、
59002017	如是信也非有行、則自為死矣
59002018	將有人曰爾有信我有行爾無行之信、請示於我我則由我之行、將以信示爾、
59002019	爾信上帝惟一斯善矣諸鬼亦信而戰慄焉
59002020	虛誕之人乎、爾欲知無行之信、乃死乎、
59002021	我祖亞爸拉罕、獻子以撒於壇上非由行而得稱為義乎
59002022	可見信與彼之行並行、且信由行而得成全焉
59002023	乃應經所云、亞爸拉罕信上帝、遂以此為義而歸之且稱為上帝之友、
59002024	由是觀之人得稱為義、非獨由信、乃由行也
59002025	妓喇合納使者、遣之由他路而出非亦由行而得稱義乎、
59002026	蓋身無靈乃死、信無行亦死也、
59003001	我兄弟乎、爾曹勿多人為師、因知我儕必受尤嚴之審判、
59003002	蓋於多事我儕皆蹶若有人於言無蹶、即為完人能勒乎全身
59003003	我儕若置勒於馬口使之馴服則能調其全身、
59003004	又觀乎諸舟雖如此之大、且為狂風所盪、亦得以小舵運轉隨舵工之所欲、
59003005	如是、舌為體之小者、而誇大事、試觀火幾何能燃樹林幾何乎、
59003006	舌乃火、在我百體中、舌為不義之宇宙、玷污全身、人畢生諸事、皆為所燃、其火乃由地獄而燃也、
59003007	蓋凡走獸飛禽昆蟲鱗介之性皆可受制、亦已被制於人之性、
59003008	惟舌則無人能制之乃為不息之惡滿於死毒
59003009	我儕以之祝主、即父也、又以之詛人、即依上帝像而造者、
59003010	祝與詛均出自一口、我兄弟乎、此非所宜也
59003011	源泉豈自一穴並發甘苦乎、
59003012	我兄弟乎、無花果樹、能生橄欖乎、或葡萄樹、能生無花果乎、水之鹹者、不能並為淡亦如是○
59003013	爾中誰有智慧見識乎、則當由美行以智慧之溫柔、而彰其諸工
59003014	爾若心懷荼苦之妒嫉分爭、則勿自誇、勿說謊、以逆真理
59003015	如此之智慧非由上而來者、乃屬地、屬血氣、類鬼者也、
59003016	蓋妒嫉分爭之所在、必有擾亂及一切惡端也
59003017	惟由上而來之智慧其先貞潔、次和平、溫良、易勸、滿乎矜恤與善果、無偏視、無偽為
59003018	使人和平者、以和平而種善義之果也、
59004001	爾中戰鬥爭競、何由而來、非由佚樂戰於爾百體中乎、
59004002	爾貪欲而無所得、爾殺戮嫉妒而不能獲、爾爭競戰鬥而無所得、皆因爾不求也、
59004003	爾求而不得、因妄求俾用於爾之佚樂也
59004004	爾諸淫婦乎、豈不知與世為友、即與上帝為敵乎、故凡欲為世之友者、自立為上帝之敵也、
59004005	經所云、其所使以居於我儕之靈、豈戀慕至於嫉妒乎、爾曹以為徒然乎、
59004006	惟彼以更大之恩賜於人、故曰、上帝拒絕驕傲者、而賜恩於謙卑者、
59004007	故爾當順服上帝、拒絕魔鬼魔鬼則逃避爾、
59004008	親近於上帝、上帝則親近於爾、爾犯罪者潔爾手、爾貳心者清爾心、
59004009	當自苦、哀痛哭泣、爾之笑、宜變為哀、爾之樂宜變為憂、
59004010	當自卑於主前、則主將昇爾、○
59004011	兄弟乎、毋彼此相謗、謗兄弟、擬兄弟者、是謗律法、擬律法也、爾若擬律法、則非守律法者乃為擬之者矣
59004012	立法者、司擬者惟一、彼能救、亦能滅、爾為誰、而擬其鄰乎、○
59004013	噫、爾言今日、或明日、我將往某城、居彼一年、貿易獲利、
59004014	而明日如何、爾尚不知也、爾之生命若何、爾即雲霧耳、暫現而遂不見矣、
59004015	惟寧爾曰若主願、則我儕且生、且行、或此或彼焉、
59004016	但今爾以諸驕矜之事而誇、凡如此之誇、皆為惡也、
59004017	故知行善、而不行之者、於彼則為罪矣、
59005001	噫富者乎、爾當哀泣號哭、因將臨爾之苦難也、
59005002	爾之財已壞、爾之衣蟲蛀、
59005003	爾之金銀被銹、其銹將為證以攻爾、將如火而蝕爾肉焉、爾在此末日已積財矣、
59005004	視哉穫爾田之工值、爾所不給而虧人者、有聲籲呼、且刈者之號呼、已入萬軍之主之耳矣、
59005005	爾曾處地、宴樂奢侈、養爾心至屠宰之日、
59005006	彼義人爾曾罪之殺之、而彼不拒爾、○
59005007	兄弟乎、是故爾宜恆忍以待主之降臨、試觀農夫候地之寶產恆忍待之、以至得前後之雨、
59005008	爾亦宜恆忍、堅定爾心、蓋主降臨之日已近矣、
59005009	兄弟乎、勿彼此怨歎、恐爾被判、視哉、判司已立於門前矣、
59005010	我兄弟乎、昔於主名而言諸先知爾當取之為受苦恆忍之模範也、
59005011	能忍耐者、我儕謂之有福、約伯之忍爾聞之矣、主究竟如何爾亦見之矣、蓋主乃矜憫為懷、極大慈悲者也、○
59005012	我兄弟乎、最要者勿誓、勿指天或地、或他物而誓、爾之言是則是、否則否、免爾陷於鞫下、○
59005013	爾中有人受苦乎、則當祈禱也、有人喜樂乎、則當歌頌也、
59005014	有人負病乎、則當請會中長老於主名以油抹之、為之祈禱、
59005015	有信之祈禱、將救病者、主必起之、彼素或犯罪、則蒙赦宥、
59005016	爾曹當彼此認罪互為祈禱、俾得醫焉蓋義人之懇求、其力甚有功效也、
59005017	伊利亞為人與我儕同情、彼切求不雨、遂不雨於地、歷三年有六月、
59005018	彼再祈禱、天遂降雨、地出其產、○
59005019	我兄弟乎、爾中若有迷失真理者、有人使之反正
59005020	此人當知使一罪人由迷路反正、是救一靈魂、免死亦掩蓋多罪也、
60001001	耶穌 基督使徒彼得、書達蒙選者、即散處於本都、加拉太 加伯多家 亞西亞 庇推尼之客旅、
60001002	乃依父上帝之預知而蒙選在於靈而成聖、以致順服耶穌 基督、又蒙灑以其血者、願恩寵平安、益增於爾曹、○
60001003	祝頌我主耶穌 基督之上帝與父、彼曾依其鴻慈、由耶穌 基督從死之復起、而重生我儕、以致有生之望
60001004	致嗣無壞無玷無衰之業、即為爾守於天者、
60001005	而爾曹乃由信而被守護於上帝之能、致得所備、而於末期必顯之拯救也
60001006	爾曹於此則喜樂、雖今或因各種試誘而暫憂、
60001007	使爾之信既經試煉、較彼雖經火煉而仍可壞之金尤為寶貴、於耶穌 基督顯現之時、遂得讚美尊貴榮華、
60001008	彼也、爾雖未見、而亦愛之、今雖不見而亦信之、則以不可言、且大有榮光之樂而喜甚、
60001009	獲爾信之究竟即靈魂之救也、
60001010	論及此救、諸先知、即預言將賜爾之恩者、己勤求且察、
60001011	乃考基督之靈、即在其衷者預言基督受苦而後得之榮、乃指何時、或何如之時也、
60001012	彼遂得啟示云非為己、乃為爾曹、而役此諸事、即彼於自天所遣之聖靈、而傳福音與爾者、今已告爾此事也、諸使者亦欲俯察之、○
60001013	故當束爾心之腰、宜中節、全心望向耶穌 基督顯現時、將賜爾之恩、
60001014	爾既為順命之子、態度勿效昔無知時所縱之慾、
60001015	召爾者乃聖、凡爾所行、亦當效之為聖
60001016	蓋經載云、爾當為聖、因我聖也、
60001017	不以貌取人、乃依各人之工而判人者、爾既龥之為父、則寄生斯世、無時不當畏懼也
60001018	蓋知爾見贖、脫於祖父所傳之妄行非以可壞之物、若金、若銀、
60001019	乃以寶血如無玷無疵之羔、即基督之血也、
60001020	彼自創世之先、固為所預知者、乃在諸時之末、為爾曹而顯著、
60001021	爾由之而信夫上帝、即基督自死中復起、而賜之以榮者、致爾之信與望、皆向於上帝也、
60001022	爾既由順乎真理、而潔爾心、致愛兄弟無偽則當彼此從心切切相愛
60001023	爾曹重生非由可壞之種、乃由不可壞之種、即上帝恆存生活之道也
60001024	蓋凡肉體如草、凡厥榮光、如草之花、草枯花謝、
60001025	推主之言永存、所傳與爾之福音即斯言也、
60002001	故爾既去諸惡毒、詭譎偽善、嫉妒、與一切謗言、
60002002	則當如初生之嬰兒、而戀慕合道之真乳致爾可由之漸長、以至得救也、
60002003	若爾既嘗主之仁惠、則當如是、
60002004	主如活石、固為人所棄、而為上帝所選所寶者、爾既就之、
60002005	則當如活石、亦建為神靈之室、為聖祭司班、獻神靈之祭、由耶穌 基督而見納於上帝者、
60002006	蓋有經載云、視哉、我以所選所寶之屋角首石、置於郇城、凡信之者、不至羞愧、
60002007	故其寶也、在於爾信者則然惟於彼不信者、則工師所棄之石、成為屋角之首石、
60002008	又為躓人之石、礙人之磐、彼既不順、則蹶於道、蓋彼亦定以至此也、
60002009	惟爾乃蒙選之族、如王之祭司、聖潔之國、特購之民使爾表彰召爾出黑暗、而入其妙光者之諸德
60002010	爾素非為民、今為上帝之民、素未蒙憐恤、今蒙憐恤、○
60002011	愛友乎、我勸爾曹、若旅客若寄居者、當戒肉體之慾、即與靈魂戰鬥者、
60002012	爾在異邦人中、當行為端正、使謗爾為行惡者、因見爾之善行、當眷顧之日反歸榮於上帝、○
60002013	爾當因主而服人間凡所設之制、或王在於至上、
60002014	或官長、乃王所遣以罰行惡而獎行善者
60002015	蓋上帝之旨如是、乃欲爾以善行而緘愚人無知之口
60002016	如自由、而非用自由為惡毒之蓋、乃如上帝之僕也、
60002017	當敬眾人、愛諸兄弟、畏乎上帝、尊乎君王、○
60002018	爾曹為家僕者、凡事當畏懼以順服於主人、不但於和良者、於邪曲者亦然、
60002019	蓋人受枉若因有良心向上帝之故、而忍受諸難、斯為可納矣、
60002020	若爾因犯罪見撻而忍受之、何譽之有、惟爾曹、若因行善受苦而忍耐之、斯為可納於上帝前也、
60002021	蓋爾曹蒙召乃以至此、因基督亦為爾受苦、遺式於爾、使踐其迹、
60002022	彼不犯罪、口無詭譎
60002023	被詬不及詬受苦不出厲言、乃自託於按義而審判人者、
60002024	彼在木上、親負我罪於其身、使我既向罪而死、得向義而生、因彼受鞭撲而爾得醫痊
60002025	蓋爾嘗如羊而迷失、今已歸向爾靈魂之司牧監督矣、
60003001	爾曹為婦者、亦當順服己夫、使夫之不順道者、雖不由道、亦可由婦之所行、隨感而被得
60003002	因觀爾之行為貞潔敬畏故也、
60003003	勿以外飾為飾、如編髮戴金、衣美服等事、
60003004	惟以藏於心之隱人為飾、其飾永無毀壞、乃溫柔恬靜之靈此在上帝前甚為貴也、
60003005	蓋古昔仰望於上帝之聖女、亦以此自飾、順服其夫、
60003006	即如撒拉之順服亞爸拉罕、稱之為主、若爾行善無所恐懼則為撒拉之女、○
60003007	爾曹為夫者當亦循見識與婦同居、因彼為更弱之器亦為同嗣永生之恩者爾其尊之、免爾之祈禱有所阻也、○
60003008	究之、爾當同心彼此體恤相愛如兄弟、憐憫、謙卑
60003009	勿以惡報惡勿以詬報詬反為之祝福、蓋爾蒙召、正為此、使爾嗣福也
60003010	蓋經云凡願愛生見美日者當捫其舌、不出惡言、緘厥脣不談詭譎
60003011	當避惡行善、求和平而追之、
60003012	蓋主之目眷顧義人耳聽其所求、惟主之面無不鑒察彼為惡之人、
60003013	爾若熱心為善、害爾者其誰
60003014	惟爾若因義而受苦則福矣勿畏其威、且勿為所擾、
60003015	惟爾心中當尊主基督為聖爾心所望者若有人詰問其故則當常備以自訴、惟當以溫柔敬懼也、
60003016	當懷無虧之良心、使謗爾者日讒爾宗基督而有之善行者自覺羞愧、
60003017	若上帝旨願之、則爾因行善而受苦較因行惡而受苦為尤愈矣、
60003018	蓋基督亦曾一次為人之罪受苦義者代不義者、致可導我儕歸上帝、以肉體則受死、以靈則見蘇
60003019	彼於此靈、亦往而宣道於獄中諸靈、
60003020	即昔當上帝恆忍以待於挪亞諸日、備方舟之時、而不順者其時入方舟由水得救者無幾、惟八人耳、
60003021	水也為其對像由耶穌 基督之復起今亦救爾即浸禮也、非在去肉體之污穢乃在常求無虧之良心於上帝前
60003022	耶穌既昇天、今在上帝之右、眾使者有權者有勢者、皆服其下、
60004001	夫基督既以肉體受苦、則爾曹亦當同此心以為鎧甲焉、蓋於肉體受苦者於罪已絕矣
60004002	致爾曹今而後、不依人之慾、乃依上帝之旨、以度肉體之餘年也
60004003	蓋已往之時、爾行異邦人之旨、有若邪侈、嗜慾、縱飲饕餮、荒宴及諸違規、而拜偶像之事已足矣
60004004	彼見爾不與之同趨於淫蕩、遂異之而謗讟爾
60004005	彼必將自陳於備審判生死者之主前、
60004006	是以福音曾傳於死者、使其身依人被審、其靈依上帝得生、○
60004007	夫萬事之終近矣、故爾當志正中節而祈禱、
60004008	首要者、爾當彼此切切於仁愛、蓋仁愛掩多罪也、
60004009	當互相接待、勿囁議
60004010	各人當依其所受之恩賜而以之互相役事、如良家宰、司理上帝之諸恩賜者然、
60004011	有講道者、則依上帝之諸詔、有役事者、則依上帝所賜之力、致上帝於凡事由耶穌 基督而受榮焉、榮光權勢、皆其所有世世無盡、啞𠵘、○
60004012	愛友乎、爾中之火煉即所以試爾者、爾勿異之、以為遇非常之事、
60004013	惟當因共與乎基督之苦而喜、使爾於其榮光顯現之時、亦可歡欣踴躍也、
60004014	爾若為基督之名而被詬、則福矣、蓋榮光之靈即上帝之靈、安居於爾上、
60004015	然爾中勿有為兇殺盜竊行惡滋事、而受苦
60004016	但若因為基督之徒而受苦、則勿羞愧、惟當於此名而歸榮於上帝、
60004017	蓋時已至、而審判始於上帝之家矣、若始於我儕、則彼不順上帝之福音者、其終將何如哉
60004018	若義者僅可得救、則不虔者與罪人、將處何地乎、
60004019	故依上帝之旨而受苦者、當為善、以其靈魂託於誠信之創造主也、
60005001	我為長老作基督受苦之證、亦共享將顯之榮耀、勸爾同為長老者、
60005002	當牧上帝之羊群在爾中者、而監督之非由勉強乃由甘心非因污利、乃由情願
60005003	所託乎爾者爾勿主之乃為羊群之模範也、
60005004	則牧長顯著時、爾必得永不衰之榮冕矣、
60005005	爾諸年少者、亦宜服長老誠然、眾皆當以謙卑自束而互相服事、蓋上帝拒絕驕傲者、惟謙卑者上帝予之以恩、
60005006	故宜自卑、服於上帝大力之手下、致彼屆期升爾
60005007	以凡所憂慮者付託於彼蓋評眷顧爾也、○
60005008	中節也、儆醒也、爾之敵即魔鬼如吼獅徧行尋其可吞噬者、
60005009	爾當堅立於信而禦之、因知爾眾兄弟在世、亦經歷此苦難也、
60005010	諸恩之上帝於基督召爾入其永榮者必使爾暫受苦之後、得成全堅固、剛健、
60005011	願權勢歸之、世世無盡、啞𠵘、○
60005012	我畧書此、由我所以為忠之兄弟西拉而達爾特以勸爾、且證此乃上帝之真恩也、爾其穩立於其中焉、
60005013	在巴比倫之會、與爾共選者問爾安我子馬可亦然、
60005014	爾以仁愛之接吻互相問安、○願爾在基督者皆得平安、
61001001	耶穌 基督之僕、及使徒西門彼得、書達凡與我儕共獲此同寶之信、在我儕之上帝、及救主耶穌 基督之義也、
61001002	願恩寵平康、由爾真知上帝、與我主耶穌、而加增於爾、
61001003	彼之上帝能、既以一切關乎生命、及敬虔之事、由我真知夫彼、以己榮與德召我者、而賜於我儕、
61001004	且由此榮與德、曾以其寶貴而極大之應許賜於我儕、使爾曹既脫世間因慾所致之敗壞、由此諸許、能得共與於上帝之性焉
61001005	正為此故、爾曹凡事當殷勤於爾之信、又加以德、於德又加以知
61001006	於知又加以節、於節又加以忍於忍又加以虔
61001007	於虔又加以愛兄弟之心、於愛兄弟之心、又加以愛眾人之心
61001008	爾若有此而擴充之、則必使爾無或怠惰、而不結實、以致深識我主耶穌 基督矣蓋
61001009	無此者、則為瞽視不及遠已忘其舊日之罪之得潔矣
61001010	兄弟乎、是故爾當益加殷勤、使爾之蒙召蒙選得堅固不移、蓋行此諸事、則永無傾跌、
61001011	如是、將予爾裕然得入我主我救者耶穌 基督永遠之國、○
61001012	故爾雖知此、且於偕爾之真理、已得堅固、我必常使爾記憶此事、
61001013	我尚在此幕時以勉勵爾、使爾記憶為宜也、
61001014	自知去我帷幕之時速至、猶我主耶穌 基督已示於我
61001015	我亦必殷勤、使爾於我逝世之後、常憶此事、
61001016	蓋我儕素令爾知我主耶穌 基督之能、與其降臨、非徒巧飾虛誕、乃目擊其威嚴、
61001017	蓋彼自上帝即父受尊榮時、由極大榮光中有聲謂之曰、此乃我愛子、我所喜悅者、
61001018	此聲自天而出、我儕偕彼在聖山時親聞之、
61001019	然則我儕有先知之言、更為的確者、爾當顧之、如照於暗處之燈、迨日始旦、而明星起於爾心、此則為美、
61001020	首要者知此、凡經之預言、無可私解、
61001021	蓋未有先知之言自人旨而出、乃人由上帝而言為聖靈所感也、
61002001	但在民間、昔有偽先知、如爾中亦將有偽師、私引害人之異端入、即贖之之主宰、彼且不認自取速亡、
61002002	將有多人從其邪侈、真理之路、因之而被謗讟、
61002003	彼將由於貪婪、以飾言取利於爾、彼之受罪、自昔擬定、速至不遲、彼之淪亡不寢矣
61002004	蓋上帝且不惜犯罪之使者、乃投之於暗府付之於幽冥之坑、以待審判
61002005	又不惜上古之世、乃使洪水臨於不虔者之世、惟保存宣義之挪亞等八人、
61002006	又擬定傾覆所多瑪 蛾摩拉二邑焚為灰燼置之為後世不虔者之鑑戒也
61002007	惟拯義人羅得即常因惡黨淫亂之行而深憂者、
61002008	蓋此義人、居於其中、既見且聞、無日不因彼非法之行、而傷其義心焉、
61002009	惟主知拯敬虔之人、脫於試誘、而留不義之人在刑下、以待審判之日、
61002010	而彼從肉體縱邪污之慾、而藐視執政者為尤甚、伊等膽大自恃即謗讟尊者、亦無所戰慄
61002011	夫使者雖力能更大、未嘗於主前謗讟以訟之、
61002012	但此人若無理之禽獸、性生致為人所捉所敗、謗讟於其所不知、必於其敗壞而自取敗壞焉、
61002013	彼自行不義、而受不義之報、彼以白晝宴逸為樂、乃玷乃垢與爾同筵時、彼於其詭譎而宴逸也、
61002014	其目滿以姦淫犯罪不已、惑不堅者之魂心習於貪婪、是為咒詛之子、
61002015	離正道而入迷誤、從比蛾子巴蘭之路、即愛非義之值者、
61002016	但為己過犯而見責、不能言之驢、作人言而禁先知之狂妄、
61002017	此輩乃無水之泉、狂風所飄之霧、幽暗冥冥、留以待之、
61002018	蓋其發虛誕之矜誇、以肉體之嗜慾、及邪侈之情、欺誘彼甫脫妄行之人
61002019	許人以自由、而己反為敗壞之奴、蓋人被何者制服、即為何者之奴也、
61002020	因彼既由真知我主、及救者耶穌 基督、而得脫於世之邪污、若再為其所纏所制、則其人之後患、較前尤甚、
61002021	蓋既知義路、而竟背所授之之聖命、反不如彼不知之為愈、
61002022	真諺所云、犬轉食其所吐、豬既洗復輾轉於污泥之中、此人所遇、正如是也、
61003001	愛友乎我今以此後書達爾我於此兩書使爾記憶以激勵爾之丹心、
61003002	使爾憶聖先知之預言、及主我之救者、由爾之使徒而命爾者、
61003003	首要者知此、在末時必有戲謔之人出、從己慾而行戲曰、
61003004	主降臨之許、果安在乎、因自列祖歸寢以來萬物如故、與創造之始無異也
61003005	蓋彼故意忘者、乃自古已有諸天、又有地由水而出、且以水而成、皆以上帝之道也、
61003006	當時之世、為水泛濫、以之而淪亡、
61003007	但今之諸天與地、則以是道而存以待火、留至不虔者受審判而淪亡之日、○
61003008	愛友乎、有一事、爾不可忘、即主視一日如千年、千年如一日、
61003009	主不遲緩於所許如有視為遲緩者、乃恆忍向爾、不欲有淪亡者、惟欲人皆至於悔改、
61003010	然主之日將至、猶盜然是日諸天大響而逝、其原質皆被烈火銷滅、地與其中之物、亦被焚毀焉、
61003011	萬物既將如是銷滅、則爾之為人、當如何聖潔、如何虔敬、盼望催促上帝之日至至、則諸天因以被火銷滅、原質皆被烈熱鎔化矣、
61003012	
61003013	然我儕按其所許、盼望新天新地、義居乎其中者、○
61003014	愛友乎、爾既望乎此則宜殷勤致可在主前無瑕無疵常享平康、
61003015	且視我主之恆忍為得救之由、有如我儕所愛之兄弟保羅、按所賦彼之智慧、曾書與爾、
61003016	其書亦皆言及此事、中有難明者、而不學不堅者強解之於他經亦然、以致己之淪亡、
61003017	故爾曹愛友乎、既預知之、則當謹慎、免為惡人之謬所誘自隕而失己之堅固也
61003018	惟爾當日長於我主與救者、耶穌 基督之恩寵及於識乎彼顯榮光歸之、自今以至於永世之日啞𠵘、
62001001	論及自始所有生命之道、即我儕所聞、我目所見、所視、而我手所捫者、
62001002	此生命已顯著、我儕曾見之、且為證此永生、即原與父同在、而顯於我儕者、我則告於爾、
62001003	我儕以所見所聞者告爾、使爾亦共與夫我、且我所共與者乃父、及其子耶穌 基督也、
62001004	我書此、俾我儕之喜樂充滿焉、○
62001005	上帝乃光、於彼決無暗、斯乃我儕所聞於彼而傳於爾之示諭也、
62001006	若我儕自謂共與於彼、而行於暗、則言謊、所為非真、
62001007	惟我儕若行於光、如彼之在光然、則互相共與、而其子耶穌之血、滌除我儕諸罪矣、
62001008	若我儕自謂無罪、是乃自欺、而真理不在我也、
62001009	若認我罪、彼則誠信且義、以赦我罪、而滌除我諸不義、
62001010	我儕若自謂未嘗犯罪、則以彼為謊者、其道不在我矣、
62002001	我小子乎、我書此達爾、使爾不犯罪、若有人犯罪、則於父前有保惠師、義者耶穌 基督也、
62002002	彼為我儕之罪、作庇免、不第為我儕之罪、亦為舉世之罪焉、
62002003	我若守其誡、由是則知我儕識主也、
62002004	人自謂識之、而不守其誡、則為謊者、而真理不在彼矣、
62002005	惟凡守其道者、則上帝之愛、誠於彼成全矣、由是、則知我在於主也、
62002006	人自謂居於主、則當自行如彼所行也、○
62002007	愛友乎、我不以新誡書與爾、乃以爾自始所有之舊誡、舊誡者即爾所聞之道也、
62002008	再者、我以新誡書與爾、其事在彼乃真、在爾亦真、因黑暗漸逝、而真光已照、
62002009	人自謂在於光、而惡其兄弟、則此人至於今、尚在黑暗也、
62002010	愛其兄弟者、乃居於光、於彼無傾跌之由、
62002011	惟惡其兄弟者、在於暗、且行於暗、不自知所往、因暗盲其目也、○
62002012	小子乎、我書與爾、因爾諸罪、為其名得赦矣、
62002013	父老乎、我書與爾、因爾識彼自始而有者、少者乎、我書與爾、因爾已勝彼惡者、孺子乎、我曾書與爾、因爾識父、
62002014	父老乎、我曾書與爾、因爾識彼自始而有者、少者乎、我曾書與爾、因爾強健、且上帝之道居於爾、而爾已勝彼惡者、
62002015	勿愛斯世、與在世之物、人若愛世、則父之愛、不在其衷、
62002016	蓋凡在世者、如肉體之慾、眼目之慾、並此生之驕矜、皆非由父、乃由世也、
62002017	且世漸逝、其嗜慾亦然、惟行上帝旨者永存、
62002018	孺子乎、斯乃末時矣、爾曹既聞必有敵基督者至、今則有多敵基督者興、由是我儕遂知今乃末時也、
62002019	彼離我儕而出、但原非屬我者、若屬我者、則必恆偕我矣、彼出也、乃顯其皆非屬我儕也、
62002020	爾已受膏於維聖者、且知凡事、
62002021	我書與爾、非因爾不識真理、乃因爾識之、且因凡謊誕、皆非由真理也、
62002022	謊者誰乎、非不認耶穌為基督者乎、其不認父與子者、即敵基督者乎、
62002023	凡不認子者、並不有父、認子者、並父亦有、
62002024	惟爾曹則自始所聞者、當恆居於爾、若自始所聞者恆居於爾、則爾亦恆居於子、及父焉、
62002025	且彼所許我之許此也即永生、
62002026	我書此與爾乃論彼迷惑爾者
62002027	至於爾曹、則自彼所受之膏、恆在於爾、故不須人教爾、彼之膏即以凡事教爾者、既為真而無謊、則爾曹當依其所教、而恆在於彼也、
62002028	小子乎、今也、爾宜恆居於彼、則彼若將顯、我儕於其復在時、可毅然無懼、且可無愧於其前、○
62002029	爾若知彼乃義、則知凡行義者、亦由彼而生也、
62003001	視哉、父以何等之愛賜我儕、俾得稱為上帝之子、且我儕是也、因此世不識我儕、以其不識彼也、
62003002	愛友乎、今我儕為上帝之子、然我將來若何、尚未顯明、惟知彼若將顯現我儕則似之、蓋我儕將見之、一如其固然也、
62003003	且凡有此望向彼者、則潔己如彼之為潔焉、
62003004	凡行罪者、亦行不法、罪即不法也、
62003005	且爾知彼曾顯現以除諸罪、而在彼無罪也、
62003006	凡居於彼者、不犯罪、凡犯罪者、未見彼、亦未識彼也、
62003007	小子乎、勿為人所惑、行義者乃義、如彼乃義然、
62003008	行罪者乃由魔鬼、蓋魔鬼自始犯罪、上帝之子所以顯現、乃以毀魔鬼之諸工也、
62003009	凡由上帝而生者不行罪、蓋彼之種恆在其衷其不能行罪因其由上帝而生也、
62003010	上帝之諸子、與魔鬼之子、於此而顯凡不行義者、非由上帝也、不愛其兄弟者亦然、
62003011	爾自始所聞之示諭、乃我儕宜相愛也、
62003012	非若該隱、由夫惡者而殺其弟何故殺之、因其行惡、而弟之行義也、○
62003013	兄弟乎、世若惡爾、勿以為奇、
62003014	我儕因愛兄弟、遂知己已出死入生、不愛者居於死、
62003015	凡惡其兄弟者、殺人者也、爾知凡殺人者、無永生居於其衷、
62003016	主為儕捐生、我儕於此而識仁愛、我儕亦宜為兄弟捐生焉、
62003017	人若有世之財產、視其兄弟窮乏、而閉其矜恤之心則上帝之愛、焉能居於其衷哉
62003018	小子乎我儕勿以言以舌而愛、乃以行以實也、
62003019	於此、我儕可知我由於真理若我心有所責、將亦安之於上帝前、
62003020	因上帝乃大於我心、而無所不知也
62003021	愛友乎、若我心不責我、則可向上帝毅然無懼、
62003022	且凡所求者必得於彼、因我守其誡、而行所見悅於其前之事也、
62003023	其誡乃此即信其子耶穌 基督之名、且彼此相愛、依其所賜我之誡也、
62003024	人守其誡則恆居於彼、彼亦恆居於其人、由彼所賜我之靈、我儕於此則知彼恆居於我也、
62004001	愛友乎、勿凡靈是信、惟當試其靈、果由上帝否、蓋多有偽先知出在世、
62004002	爾曹於此、可知上帝之靈、凡靈認耶穌 基督已於肉體而臨者、乃由上帝也、
62004003	凡靈不認耶穌者、非由上帝也、此乃敵基督者之靈、爾曾聞其將至、今其已在世矣、
62004004	小子乎、爾曹乃由上帝、且已勝彼眾、蓋在爾者、大於在世者也、
62004005	彼眾乃由世、故由世而言、而世聽之、
62004006	我儕乃由上帝、識上帝者聽我、非由上帝者不聽我、真理之靈、與迷謬之靈、於此可識、○
62004007	愛友乎、我儕宜相愛、蓋愛乃由上帝也、凡愛者由上帝而生、且識上帝、
62004008	不愛者不識上帝、蓋上帝乃愛也、
62004009	上帝遣獨生之子入世、使我儕由之而生、其愛於此而顯於我儕、
62004010	非我儕愛上帝、乃上帝愛我儕、而遣其子為我罪為庇免、愛即在於此也、
62004011	愛友乎、上帝既如此愛我儕、則我儕亦當相愛、
62004012	從未有人見上帝、若我儕相愛、則上帝居於我、而其愛於我已成全矣、
62004013	上帝已以其靈賜我儕、我儕於此而知我居於彼、彼居於我也、
62004014	父遣其子為救世者、此我儕所見而證者也、
62004015	凡認耶穌為上帝之子者、則上帝居於彼、而彼居於上帝焉、
62004016	上帝於我儕所有之愛、我儕已知、且信上帝乃愛也、居於愛者則居於上帝、而上帝居於彼、
62004017	於此、愛得成全於我儕、俾我於審判之日、可毅然無懼、蓋彼如何、我儕在世亦如何、
62004018	愛中無懼、愛既成全則去懼矣、蓋懼中有刑、且懼者、於愛未成全也、
62004019	我儕有愛、因彼先愛我也、
62004020	若人云我愛上帝、而惡其兄弟、則為謊者、不愛既見之兄弟者、不能愛未見之上帝也、
62004021	愛上帝者亦宜愛兄弟、此我儕由彼所受之誡也、
62005001	凡信耶穌為基督者、乃由上帝而生也、凡愛生之者、亦愛其所生者也、
62005002	我儕若愛上帝、且遵其誡而行、則我於此、而知我愛上帝之諸子矣、
62005003	守上帝之誡、是乃愛上帝、且其誡非重負也、
62005004	蓋凡由上帝而生者勝世、其所以既勝世者、乃我之信也、
62005005	勝世者誰乎、非信耶穌為上帝之子者乎、
62005006	此乃以水、以血而來者、即耶穌 基督也、不獨於水、乃於水、而兼於血、
62005007	且作證者靈也、因靈乃真理也、
62005008	蓋作證者三、靈也、水也、血也、此三者、歸於一也
62005009	夫人之證、我若受之、則上帝之證為尤大、蓋上帝之證乃此、即彼已論其子而證也、
62005010	信夫上帝之子者、在己有此證、不信上帝者、則以彼為謊者、因其不信上帝、論其子而作之證也、
62005011	且其證乃此、即上帝已以永生賜我儕也、而此生在於其子、
62005012	有其子者則有生、不有上帝之子者則不有生也、○
62005013	我書此與爾曹信乎上帝子之名者、俾爾知爾有永生、
62005014	我儕若依其旨而有所求、彼必聽我、此我儕向彼所有之毅然也、
62005015	既知凡我所求者、彼聽之、則知我所求於彼者無不得也、
62005016	人若見其兄弟犯不至於死之罪、則可求遂必予之以生、即予於犯不至於死之罪者罪有至於死者、我言何求、非指此而言也
62005017	凡不義皆罪也而罪亦有不至於死者、○
62005018	我知凡上帝而生者、不犯罪、由上帝而生者乃自守、而彼惡者不捫之、
62005019	我儕知己乃由上帝、而舉世處在彼惡者也、
62005020	又知上帝之子已至賜我以明悟、使我識彼真者、且我儕在於真者、即在其子耶穌 基督也、此乃真上帝、此乃永生、
62005021	小子乎、爾宜守己、以離偶像、
63001001	為長老者、書達蒙選之夫人、及其諸子、皆我所真愛者也、不但我也、凡識真理者亦然、
63001002	乃為真理之故、即恆居於我儕、亦將永偕我儕者、
63001003	恩寵憐恤平康、由上帝即父及父之子耶穌 基督、必於真實及仁愛、與我儕相偕、○
63001004	我曾見爾諸子、有行於真理者、一如我儕自父所受之誡、則我喜甚、
63001005	夫人歟、今我求爾、非若書新誡與爾乃我儕自始所有者、即彼此相愛是也、
63001006	我儕依其諸誡而行、此即愛也、爾曹於之而行、此其誡也、一如爾自始所聞者、
63001007	蓋有多惑人者出在世、不認耶穌 基督於肉體而臨、此乃惑人者、敵基督者也、
63001008	爾宜自慎、免失我儕所勞者、乃得全賞焉、
63001009	凡前進而不恆居於基督之教者、不有上帝也、恆居於教者、則有父及子矣、
63001010	若有人就爾、而不携此教、爾勿接之於家、亦勿問其安、
63001011	蓋問其安者即共與其惡行也、○
63001012	我尚有多端以書與爾、不欲以紙墨、乃望就爾與爾面談、使爾之喜樂、得充滿焉、
63001013	爾蒙選姊妹之諸子皆問爾安、
64001001	為長老者、書達愛友迦猶、即我所真愛者也、○
64001002	愛友乎、我願爾凡事暢遂康強、一如爾靈魂暢遂然、
64001003	有兄弟來證爾真實、如爾依真實而行、我則喜甚、
64001004	我聞我諸子、於真理而行、樂莫大於此焉、○
64001005	愛友乎、凡爾所行於兄弟之為賓旅者、無不忠信也、
64001006	彼曾於會前證爾之愛、爾若宜乎上帝而送之行、則為美矣、
64001007	蓋彼為主名而出、決無所取於異邦人也、
64001008	故若此者、我儕當接之、使我與真理共為同勞者焉、○
64001009	我昔有所書達於會、但有好居會中首位之丟特腓、不接我儕、
64001010	故我若來、必憶其所行、彼以惡言妄論我儕、且不以此為足、己不接兄弟、有人欲接、彼則禁之逐之出會
64001011	愛友乎、勿效惡、當效善、行善者由上帝、行惡者未見上帝也
64001012	底米丟為眾人所證又為真理所證、我儕亦證之爾知我儕之證乃真也、
64001013	我本有多端欲書與爾但不欲以筆墨
64001014	書之乃望速見爾、與爾面談、
64001015	願爾平康、諸友皆問爾安請爾按名問諸友安、
65001001	耶穌 基督之僕、雅各之兄弟猶大、書達於見召、在父上帝蒙愛、耶穌 基督、而得保守者、
65001002	願憐恤、平康、仁愛、加增於爾曹、○
65001003	愛友乎、我方殷勤書與爾、論我儕所共得之拯救、遂不得已、以書勸爾、為一次所授於諸聖之信而力戰、
65001004	蓋有數人潛入、即自昔所預載以受此罪者、彼乃不虔之人、將我上帝之恩、反以縱己慾、而不認獨一主宰、及我主耶穌 基督、○
65001005	主救民出埃及地、後乃滅其不信者、爾雖嘗知凡事、我仍欲使爾憶之、
65001006	又有使者、不守本位、離其居所、主以永索、守之於幽冥之下、以待大日之審判、
65001007	又如所多馬 蛾摩拉及四鄰之邑、亦效之縱姦淫、嗜異色、則受永火之刑、置為鑑戒也、
65001008	但此人於其夢幻、亦如是污衊肉體、藐視執政、毀謗尊者、
65001009	然使長米加勒為摩西屍與魔鬼爭論時、尚不敢謗讟以罪之、惟曰、主其責爾、
65001010	但此人謗讟其所不知、且其本性之所悟、與無理之禽獸無異、於此則自壞矣、○
65001011	禍哉、斯人也、以其行該隱之途、且為利奔馳與巴蘭之謬誤無異、效哥喇之違逆、而淪亡矣、
65001012	彼在爾之愛筵、乃如暗礁、與爾同筵、彼之為牧、惟己是飼、無所畏懼、彼乃無雨之雲也、為風飄蕩、無果之秋樹也、死而又死、根本盡拔、
65001013	海之狂浪也、沫噴已辱、流蕩之星也、有冥冥之幽暗、留以待之、至於永世、
65001014	亞當七世孫以諾預言此人云、視哉、主在其萬聖中而來、
65001015	以行判於眾、而質責諸不虔者、因其以不敬虔之心、所行諸不敬虔之行、及凡不敬虔之罪人所言、剛愎攻主之語、
65001016	此人縱其慾而行、囁議怨尤、口出矜誇、為利而重人之貌、
65001017	惟爾曹愛友乎、當憶我主耶穌 基督之使徒所預言、
65001018	語爾曰、末時必有戲謔者、依己不虔之慾而行、
65001019	彼眾乃樹黨之人血氣是從、無有靈也、
65001020	愛友乎、爾曹自建於爾至聖之信、而於聖靈祈禱、
65001021	則當於上帝之愛而自守候望吾主耶穌 基督之憐恤、以至永生、
65001022	有疑貳者、爾當恤之、
65001023	有人、爾當奪之於火而救之、亦有人爾當以畏懼而憐恤之、即其衣為肉體所污、爾亦惡之、○
65001024	有能保爾無蹶、置爾歡然無瑕、立於其榮耀之前、
65001025	獨一之上帝、我之救者、願榮華威嚴、能力、權勢、皆由我主耶穌 基督而歸之、先乎萬古、今也、後也、以至萬世、啞𠵘、
66001001	耶穌 基督之啟示、乃上帝所以之、以告其諸僕者、即必速成之事也、且由其使者遣而兆示之於其僕約翰、
66001002	彼以上帝之道、與耶穌 基督之證、即凡所已見者、而證之、
66001003	讀其預言、與凡聽而守其中所記錄者、皆為有福、蓋日期近矣、○
66001004	約翰書達在亞西亞之七會、願爾曹皆得恩寵平安、自今在、昔在、而將來者、並自其座前之七靈、
66001005	且自耶穌 基督、乃忠信之證、由死鞏而初生者、地上諸王之主宰、愛我儕、而於其血、釋我脫我諸罪、
66001006	使我儕為國、為其上帝、其父之祭司、願榮耀權力皆歸之、以至世世、啞𠵘、○
66001007	視哉、彼乘雲而來、眾目必見之、刺之者亦然、地上諸族、將為之哀哭誠如是也、啞𠵘、○
66001008	我乃啞唎𠵽、又乃呵咪咖主上帝言之矣、今在、昔在、而將來者、全能者也、
66001009	我約翰爾曹之兄弟、與爾共與耶穌之難、與國、與忍者、為上帝之道、與耶穌之證、昔在一海島、名曰拔摩、
66001010	我於主日、忽在於靈、聞我後有大聲如號筒曰、
66001011	爾所見者、當筆之於書、寄與七會、即以弗所、士每拿、別迦摩、推雅底喇、撒狄、非拉鐵非、老底嘉、
66001012	我遂轉身欲見與我言之聲、既轉、則見七金燈臺、七燈臺之間、
66001013	有似人子者、身衣長衣、胸朿金帶、
66001014	其首及髮皆白、如羊毛、如雪、其目如火熖
66001015	足似光銅如爐中煆煉者、聲如眾水之聲焉、
66001016	右手執七星、口出兩刃利劍、其容如日照以大能、
66001017	我見之遂仆於其足前如死、彼以右手按我、曰、勿懼、
66001018	我乃首先者、與末後者、我乃生者、我曾死、視哉、我又生、至於世世、且有死亡陰府之鑰
66001019	故爾當書所見者、及今所有、後必成之事、
66001020	爾所見我右手上七星之奧妙、與金燈臺七、七星即七會之使者、七燈臺、即七會也、
66002001	當書達以弗所會之使者云、右手執七星、行於七金燈臺間者、言曰、
66002002	我知爾諸行、勤勞忍耐、彼為惡者、爾亦不能容之、自謂使徒而非然者爾曾試之、而知其為偽、
66002003	爾亦有忍耐、曾因我名容忍、而不疲倦、
66002004	然我有所責爾者、即初時之愛、爾已去之也、
66002005	故當憶爾何自而隕、且悔改、行爾初行、不然、我則將至、爾若不悔改、我遂遷爾燈臺離其所、
66002006	然爾尚有此、即我所惡尼哥臘黨之行、爾亦惡之、
66002007	有耳者、其聽靈向諸會所言、得勝者、我將由上帝樂園生命之樹、予之以食、○
66002008	當書達士每拿、會之使者云、為首為末、曾死而復生者、曰、
66002009	我知爾之患難、貧乏、而爾實富有、彼自謂猶太人而非然者、乃為撒但之黨、我亦知其謗讟焉、
66002010	勿懼爾將受之苦、視哉、魔鬼將以爾中數人、投之於獄以試爾曹、爾必受難十日、爾當忠信至死、我則以生命之冠冕賜爾、
66002011	有耳者、其聽靈向諸會所言、得勝者、必不受害於第二之死、○
66002012	當書達別迦摩會之使者、云、其有兩刃利劍者、曰、
66002013	我知爾之所居、乃撒但之座所在、昔我忠信之證者安提帕、見殺在爾間、即撒但所居之處、爾則持我名、並未嘗不認我之信、
66002014	然我有數端以責爾、因爾處有持巴蘭之教者、
66002015	昔巴蘭教巴勒、投跌人之石於以色列子孫前、使之食祭偶像之物、並行姦淫、與是相似、爾亦有持尼哥臘黨之教者、
66002016	故當悔改、不然、我必速就爾、以口中之劍、與之交戰、
66002017	有耳者、其聽靈向諸會所言、得勝者、我將以隱藏之嗎嗱予之、又予之以白石、石上刻以新名、受者之外、無識之者、○
66002018	當書達推雅底喇會之使者云、上帝子、目如火焰、足如光銅者、曰、
66002019	我知爾諸行、與愛、與信、役事、忍耐、且爾後之行、勝於先也、
66002020	然我有所責爾者、即爾容彼婦耶洗別、自謂先知者、彼教誨迷惑我諸僕行淫、與食祭偶像之物、
66002021	我以時予之、俾之悔改、然彼不欲悔改其淫行、
66002022	視哉、我必投之於床、而彼與之行淫者、若不悔改其所為、我亦投之入大難、
66002023	我將以死滅其諸子、而諸會必知我乃察人心腸者、依爾曹所行而施於各人、
66002024	惟於爾曹在推雅底喇之餘眾、凡不受此教、亦不識彼所謂撒但之深情者、我則語曰、必不以他任委於爾、
66002025	惟爾所有者、爾當守之、以至我來、
66002026	得勝者、與守我之行至終者、我將予之權、以治理列邦、
66002027	其將以鐵杖牧之、使之如陶者之器之破碎然、如我亦承受於我父也、
66002028	我又以晨星予之、
66002029	有耳者、其聽靈向諸會所言、
66003001	當書達撒狄會之使者、云、有上帝之七靈、及七星者、曰、我知爾諸行、爾有名為生而實乃死、
66003002	爾當儆醒、而堅定其餘之事、即將及於死者、蓋我未見爾之諸行、有完全於我上帝前者也、
66003003	故爾當記憶、爾如何而受而聞、且守之而悔改、倘不儆醒我必如盜忽至、爾決不知我何時而至、
66003004	然爾在撒狄有數名、未污其衣、彼將衣白、與我偕遊、蓋其堪之也、
66003005	得勝者、亦將如是穿白衣、我必不塗抹其名於生命之册、乃認其名於我父、及其諸使者之前、
66003006	有耳者、其聽靈向諸會所言、○
66003007	當書達非拉鐵非會之使者云、維聖維真、有大衛之鑰、開則無有能闔、闔則無有能開者、曰、
66003008	我知爾諸行、視哉、我於爾前、曾以既開之門予爾、無人能闔之、蓋爾有微能、已守我道、未嘗不認我名、
66003009	視哉、撒但之黨、有自謂猶太人而非然者、乃言謊耳、我必使之來、俯爾足前、而知我已愛爾焉、
66003010	因爾既守我忍耐之道、我亦將守爾、免乎試煉之時、此時將臨於天下、以試凡宅地之人也、
66003011	我必速至、爾所有者、尚其持之、免有奪爾冠冕者、
66003012	得勝者、我將使之為柱於我上帝殿中、決無復出、我亦必以我上帝之名、及我上帝城、新耶路撒冷出自天由我上帝而降者之名、又以我之新名、皆書於其上、
66003013	有耳者、其聽靈向諸會所言、○
66003014	當書達老底嘉會之使者云、為啞𠵘、為忠信真實之證者、為上帝創造之始者、言此、曰、
66003015	我知爾諸行、爾乃不冷不熱、我願爾或冷或熱、
66003016	爾既為溫不熱不冷、我將吐爾出口、
66003017	爾云、我乃富足、已獲多財、毫無所需、而不知爾實困苦者、堪悲、貧乏、瞽目、裸體、
66003018	我為爾謀、當向我買火煉之金、致爾獲財、又買白衣以穿、致爾裸體之羞不露、又買目膏以膏爾目、致爾得見、
66003019	凡我所愛者、我責而懲之、故當發奮而悔改、
66003020	視哉、我立門前而叩、有聞我聲而開門者、我必入就之、而偕彼餐、彼偕我焉、
66003021	得勝者、我將予之偕我同坐於我座、如我得勝而偕我父同坐於其座然、
66003022	有耳者、其聽靈向諸會所言、
66004001	此後我觀、忽見在天有門開焉、又有我初聞之聲、如號筒者、與我言、曰、可登於此、後所必成之事、我將示爾、
66004002	我即在於靈、忽見有座設於天、座上有坐之者
66004003	坐者貌似碧玉、又似瑪瑙、有虹環其座、視之似葱珩、
66004004	座之四周、有二十四座、坐其上者、有二十四長老、身衣白衣、首戴金冠冕、
66004005	有閃電、諸聲、雷轟、自座中而出、亦有火燈七燃於座前、即上帝之七靈也、
66004006	座前有若玻璃海、彷彿水晶、座中及座之四周、有四生物、前後遍體有目、
66004007	其一生物若獅、其二若犢、其三有面似人、其四若飛鷹、
66004008	四生物各有六翼、遍體內外有目、晝夜無憩息、言曰、聖哉、聖哉、聖哉、主上帝、全能者、昔在、今在、而將來者也
66004009	生物將以榮光、尊貴、感謝、歸坐於座維生至世世無盡者、
66004010	時二十四長老必伏於坐座者之前、崇拜維生至世世無盡者、且投其冠冕於座前曰、
66004011	我主我之上帝、爾堪受榮光、尊貴、能力、蓋昔爾造萬物、其有也、造也、乃因爾旨、
66005001	我見坐於座者、右手執卷、內外皆有文字、封以七印、
66005002	又見大力之使者、大聲宣曰、誰堪啟卷、而揭其印乎、
66005003	在天與地及地之下、無有能啟其卷、或視之者、
66005004	既無堪啟其卷、或視之者、我即大哭、
66005005	長老之一、遂謂我曰、勿哭、視哉、猶大支派之獅、大衛之根株、已得勝、以啟此卷、及其七印、
66005006	我又見在座、及四生物之中、又在諸長老之中、有羔立焉、如曾見殺、有七角七目、即上帝之七靈、奉遣於全地者、
66005007	彼遂進前、由坐座者之右手取卷、
66005008	既取之、則四生物與二十四長老皆伏於羔前、各執琴與金盂、盛滿以香、香即諸聖者之祈禱、
66005009	皆唱新詩曰、爾固堪取其卷而啟其印、因爾見殺、且曾於爾之血從各族、各方、各民、各國之中、購人以歸上帝、
66005010	使之為國、為祭司、歸我上帝、且王於地、
66005011	我又見、遂聞環座、與生物、及長老四周之眾使者、有聲、其數萬萬千千、
66005012	大聲曰、被殺之羔、宜得其能、其富、其智、其力、其尊、其榮、其頌
66005013	又聞在天與地、及地之下、與海之上受造諸物、及其中凡所有者、皆云頌讚、尊貴、榮光、權勢、咸歸於坐座者與羔、至於世世無盡、
66005014	四生物曰、啞𠵘、諸長老遂伏而拜、
66006001	我又見羔啟七印之一、時我聞四生物之一、其聲如雷、曰、來、
66006002	我遂見、視哉、有白馬乘之者執弓、有冠冕予之、彼出遂勝、且將勝也○
66006003	啟第二印時、我聞其二生物曰、來、
66006004	又有赤馬出乘之者、奉權以奪和平於地、致人相殺、且有巨刃予之、○
66006005	啟第三印時、我聞其三生物曰、來、我遂見、視哉、有一黑馬、乘之者、手執權衡、
66006006	我聞四生物之中、若有聲曰、銀一錢、得麥一升、又銀一錢、得大麥三升、油與酒、爾勿壞之、○
66006007	啟第四印時、我聞第四生物之聲曰、來、
66006008	我遂見、視哉、有灰色馬、乘之者、其名曰死、陰府隨其後也、有予之權、治地四分之一、以刀劍、饑荒、瘟疫、及地之野獸而殺戮○
66006009	啟第五印時、我見祭壇之下、有為上帝之道、並為所執之證、而見殺者之魂
66006010	大聲呼曰、聖且真之主宰乎、爾不審判宅地之人、不伸流我血之冤、將至何時乎、
66006011	遂有白衣予於各人、且有語之、使仍憩息片時、待同僕與兄弟、亦將如彼見殺者、盡滿其數、○
66006012	我又見其啟第六印時、地遂大震、日黑如褐、全月如血、
66006013	天星隕地、如無花菓樹、為大風所搖、而落未熟之菓
66006014	天遂見徒、如卷被捲、山嶺海島、皆見移而離其所、
66006015	地之諸王、大夫、千夫長、富人、勇士、為奴者、自主者、皆自匿於山洞山巖
66006016	謂山與巖曰、傾於我上、匿我避坐於座者之面、及羔之怒
66006017	蓋其怒之大日已至、誰能立哉、
66007001	此後我見四使者、立於地之四隅、持地之四風、使勿吹於地、於海及於諸樹、
66007002	又見他使者、自日出處而上、執生活上帝之印、向彼得權以傷地及海之四使者、大聲呼曰、
66007003	地與海及樹、爾概勿傷、待我印我上帝諸僕之額、
66007004	我遂聞受印者之數、以色列子孫各支派之中、受印者、共有十四萬四千、
66007005	猶大支派中、受印者一萬二千、流便支派中、一萬二千、伽得支派中、一萬二千、
66007006	亞設支派中、一萬二千、納大利支派中、一萬二千、馬拿西支派中、一萬二千、
66007007	西面支派中、一萬二千、利未支派中、一萬二千、以薩伽支派中、一萬二千
66007008	西佈倫支派中、一萬二千、約瑟支派中、一萬二千、便雅憫支派中受印者一萬二千、○
66007009	此後我見、視哉有群眾、不可勝數、出自各國、各族各民各方、立於座及羔之前、身衣白衣、手執椶枝、
66007010	大聲呼曰、拯救歸於我之上帝、即坐座者、及於羔焉、
66007011	眾使者立於座之四周、與長老及四生物面伏座前、崇拜上帝曰、
66007012	啞𠵘、頌讚、榮光、智慧、祝謝、尊貴、權能、大力、咸歸於我之上帝、至於世世無盡、啞𠵘、
66007013	有一長老、應而謂我曰、彼衣白衣者為誰、何自而來乎、
66007014	對曰我主乎、爾自知之、彼語我曰、此乃出自大難而來者、曾於羔之血、洗其衣而白之矣、
66007015	故彼在上帝座前、且在其殿、日夜事之、坐於座者、將以幕庇之、
66007016	彼不再飢亦不再渴、日與諸熱、決不侵之、
66007017	蓋座中之羔將牧之、導至生命水之泉、且其目之淚、上帝盡拭之、
66008001	啟第七印時、在天寂靜、約有二刻、
66008002	我見立於上帝前之七使者、且有七號筒予之、
66008003	又有他使者來、侍於祭壇側、執金香爐、有多香予之、可與諸聖者之祈禱、同獻於座前之金壇、
66008004	香烟與諸聖之祈禱、自使者手、升於上帝前、
66008005	使者取其香爐、以壇上之火、滿之、傾之於地、遂有雷轟、諸聲、閃電、地震○
66008006	執七號筒之七使者遂備以吹、○
66008007	第一使者吹、遂有雹與火、雜以血擲於地、地三分之一被焚、樹木三分之一被焚、百草亦皆被焚、○
66008008	第二使者吹、遂有若火燒之大山、被投於海、海三分之一、即變為血、
66008009	海中有生之諸物、三分死一、舟亦壞三分之一、○
66008010	第三使者吹、遂有大星焰焰如炬、自天而隕、乃隕於江河、三分之一、及諸水之泉、
66008011	星之名曰茵蔯、水三分之一、變為茵蔯、人多因諸水而死緣其苦也、○
66008012	第四使者吹日月星三分之一、被擊致其三分之一、變為暗、晝三分之一無光、夜亦如是、○
66008013	我又見、遂聞一鷹飛於天中、大聲曰、禍哉、禍哉、宅地之人乎、因其餘三使者、將吹號筒之聲也、
66009001	第五使者吹、我遂見一星、已自天殞地、有以深淵之坑之鑰予之、
66009002	及啟深淵之坑、遂有烟由坑而上、如洪爐之烟、日與空氣、皆因坑之烟而暗、
66009003	有蝗自烟而出於地、有權予之、如地之蠍有權焉、
66009004	且有語之、使勿害地之青草、菜蔬及諸樹木、惟害額上無上帝之印者而已、
66009005	然不許殺之、祇令其痛苦五月、彼之痛苦、如蠍螫人之痛苦然、
66009006	斯日也人將求死、而決弗得、欲死而死避之
66009007	蝗之形狀、如備戰之馬、首上所戴有若金冠冕、面如人面、
66009008	有髮如女髮、有牙如獅牙、
66009009	又有胸甲如鐵甲、其翼之聲、如諸車眾馬、奔馳以戰之聲、
66009010	有尾如蠍、尾上有螫得權以害人五月、
66009011	為其王者乃深淵之使、希伯來音、名亞巴頓 希臘音、名亞波倫、○
66009012	第一禍已往、視哉、此後尚有二禍至焉、○
66009013	第六使者吹、我遂聞一聲、自上帝前金壇之四角而出、
66009014	語執號筒之第六使者曰、繫於百辣大河之四使者、爾其釋之、
66009015	彼四使者、遂被釋、即所備至時、日、月、年、以殺人三分之一者、
66009016	騎軍之數有二萬萬、我聞其數矣、
66009017	於是我在異象中、見軍馬、及乘之者、有胸甲若火、落紫、若硫磺、馬首如獅首、口出火與烟、及硫磺
66009018	以其口所出之火、與烟與硫、此三災、而人三分之一見殺、
66009019	蓋馬之權、在其口、又在尾、因其尾似蛇、且有首、用之以害人、
66009020	其餘之人未死於此災者、猶不悔改其手之所為、仍拜諸鬼、與不能見、不能聞、不能行、金、銀、銅、木、石、之偶像、
66009021	又不悔改其兇殺、巫術、姦淫、竊盜焉、
66010001	我又見他大力之使者、自天而降、衣以雲、首上有虹、其面如日、足如火柱、
66010002	手中有小卷已展、右足置於海、左足置於地、
66010003	大聲而呼、如獅吼焉、呼時、七雷、遂發其聲、
66010004	七雷既發聲、我欲書之、惟聞自天有聲曰、七雷所言、封之勿書、
66010005	我所見立於海與地之使者、舉右手向天、
66010006	指造天與其中諸物、造地與其中諸物、造海與其中諸物、生至世世無盡者、而誓曰、將不復有時、
66010007	惟於第七使者發聲之日、當其將吹之時、上帝之奧妙遂成、如其所傳於其僕眾諸先知之佳音焉、
66010008	我所聞自天之聲、再與我言曰、彼立於海及地之使者、手中所執已展之小卷、爾其往而取之、
66010009	我遂就使者、謂之曰以小卷予我、彼則語我曰、取而食之、其必使爾腹苦、惟在爾口將甜如蜜、
66010010	於是我由使者之手、取小卷而食之、在口果甜如蜜既食、我腹則苦、
66010011	彼等語我曰、爾當復指諸民、諸邦、諸方、諸王、而預言、
66011001	有予我以葦似杖曰、起而量上帝之殿、與祭壇、及殿中崇拜者、
66011002	殿外之院舍而勿量、蓋已予於列邦人也、彼將踐踏聖城、四十有二月、
66011003	我將予我之二證者、衣麻傳道、凡一千二百六十日、
66011004	此乃立於地之主前之二橄欖、二燈臺也、
66011005	若有欲害之者、則有火自其口出而吞其敵、凡欲害之者、必如是而被殺也、
66011006	二證者有權閉天、使於其傳道之日不雨、亦有權治諸水、變之為血、且隨其所欲、無論何時、以各等災難擊地、
66011007	及其證畢時、自深淵而上之獸、將與之戰、且勝而殺之、
66011008	屍棄於大城之街衢此城譬之所多瑪、與埃及即其主釘十字架之處也、
66011009	且自諸民、諸族、諸方、諸邦中、有觀其屍者、三日有半、不許葬其屍於墓、
66011010	宅地之人、為之欣喜歡樂、以禮物相贈、蓋此二先知、昔曾困苦宅地之人也、
66011011	越三日有半、有生之氣、自上帝出者、入之、彼遂立於其足、觀之者大懼、
66011012	二先知遂聞自天有大聲、語之曰、可登於此、彼遂乘雲登天、其敵亦觀之、
66011013	當是時也、地有大震、城傾十分之一、因地震而死者、有七千名、其餘皆恐懼、而歸榮於天之上帝、○
66011014	第二禍已往、視哉、第三禍速至、○
66011015	第七使者吹、在天遂有諸大聲、云、世之國已歸我主、亦歸其基督、彼將王以至世世無盡、
66011016	在上帝前、坐於座之二十四長老、面伏而拜上帝、云、
66011017	主上帝、全能者乎、昔在、今在者也、我儕稱謝爾、因爾既握爾之大權而王也、
66011018	列邦發怒、主之怒遂至、死者、受審之時亦至、且爾僕眾諸先知與諸聖者、及畏爾名者、無論大小、爾以賞予之、壞乎地者、爾敗壞之、時皆至矣、○
66011019	上帝之殿、在於天者遂開、其約之匱、現於其殿中、即有閃電、諸聲、雷轟、地震、與及大雹、
66012001	又有大兆現於天、一婦人、身衣以日、月在足下、首戴十二星之冠冕、
66012002	懷孕將產、劬勞號呼、
66012003	又有他兆現於天、視哉、有大赤龍、七首十角、首戴七冕、
66012004	其尾曳天星三分之一、投之於地、龍立於將產之婦前、待其既產而吞其子、
66012005	婦產男子、乃將以鐵杖牧萬邦者、子見攝至上帝、及其座前、
66012006	婦則逃入曠野、在彼、有上帝所備之所、使養之一千二百六十日、○
66012007	在天遂有戰、米加勒偕其使者與龍戰、龍偕其使者亦戰、
66012008	弗克、在天亦不復見其所、
66012009	大龍遂被投、即老蛇、稱魔鬼又稱撒但、迷惑普天下者、被投於地、其使者亦皆同之被投、
66012010	我遂聞在天有大聲云、我上帝之救、與能、與國、及其基督之權、今皆至矣、蓋訟我兄弟者、即晝夜於我上帝前訟之者、今已被投矣、
66012011	彼因羔之血、並己所證之道而勝之、雖至於死、亦不愛其生也、
66012012	是故諸天乎、與居其中者、爾其喜樂也、惟地與海、禍矣哉、因魔鬼已下及爾、大有忿怒、蓋自知其時無幾也、○
66012013	龍見己被投於地、則窘逐產男子之婦、
66012014	遂有大鷹之雙翼予婦、使飛於曠野、至其所、以避蛇面、在彼蒙養、一載又二載、又半載、
66012015	蛇於婦後、自口吐水如河、欲漂沒之、
66012016	地遂助婦、乃啟口、吞龍所吐之河、
66012017	龍怒婦、遂往與婦之餘種戰、即守上帝之誡有耶穌之證者、時龍立於海沙、
66013001	我又見一獸、由海而上、有十角七首、十角戴十冕、首上有謗讟之名、
66013002	我所見之獸、似豹、足如熊足、口如獅口、且龍以其能其座、與大權予之、
66013003	其七首之一、若被擊至死其致死之傷得愈、全地奇而從獸、
66013004	又拜龍因其曾以權以獸、亦拜獸曰、誰似獸哉、且誰能與之戰乎、
66013005	又有予之以口、言諸大事、及諸謗讟、又予之權以行事、凡四十有二月、
66013006	彼遂啟口、出謗讟之言向上帝、乃謗讟其名、與其幙、及居於天者、
66013007	又予之權、以戰諸聖而勝之、且治諸族、諸民、諸方、諸邦、
66013008	宅地之人、凡名未錄於自創世時、見殺之羔之生命册者、皆將拜獸
66013009	凡有耳者、其聽之、
66013010	凡擄人者、亦將見擄、以刃殺人者、亦必見殺於刃、諸聖之忍與信在此也、○
66013011	我又見他獸由地而上、有兩角如羔其言如龍、
66013012	前獸之權此獸悉行之於其前、又使地與宅地之人、拜前獸、即受致死之傷、後又得愈者也、
66013013	又行諸大兆、甚至在人之前、使火自天降地、
66013014	遂由其所得行獸前之諸兆、而惑宅地之人、語之、使為受刃傷而仍生之獸作像、
66013015	又予之權、使以氣賦於獸像、使獸之像能言、且使凡不拜獸之像者、見殺、
66013016	亦令眾人、無論大小貧富、主僕、皆受印記、或在右手、或在額上、
66013017	人若無其印記、即獸之名、或其名之數、則不得買賣、
66013018	智在於此矣、有聰明者、其計獸之數、蓋乃人之數也、其數即六百六十有六、
66014001	我又見、視哉、羔立於郇山、偕之者、十四萬四千人、咸有羔之名、與其父之名、書於其額、
66014002	我聞自天有聲、如眾水之聲、如大雷之聲、且我所聞之聲、有如彈琴者彈其琴焉、
66014003	彼於座前、亦於四生物、及長老之前、唱若新詩、其詩無有能學之者、惟被購出乎地之十四萬四千人而已、
66014004	此乃未以婦女自污者、乃為童身、且從羔而行、不論何往、此亦於人中被購、為初果獻於上帝與羔、
66014005	其口無謊、乃無瑕疵者也、○
66014006	我又見他使者、飛於天中、有永存之福音、以傳於居地之人、亦於諸國、諸族、諸方、諸民、
66014007	乃大聲曰、當畏上帝而歸榮之、以其審判之時至矣、且當拜造天、地、海、及水之泉者、○
66014008	又有他使者、其二也、從後曰、傾矣乎、傾矣乎、大巴比倫、即使萬國飲彼淫亂而干怒之酒者也、○
66014009	又有他使者、其三也、從之、大聲曰、如有拜獸與其像、及受印記於額、或於手者、
66014010	彼亦必飲上帝忿怒之酒、純然無雜、斟於其怒之杯者、又必在聖使及羔之前、受火與硫磺之苦、
66014011	其受苦之烟、上騰以至世世、凡拜獸與其像、及受其名之印記者、晝夜無憩息、
66014012	諸聖之忍在於此矣、是乃守上帝諸誡、及耶穌之信者也、○
66014013	聞自天有聲曰、爾其書之、自今而後、在主而死者、福矣、靈曰、然、彼可由其諸勞而息、蓋其諸行隨之、○
66014014	我又見、視哉、有白雲、有若人子者、坐於雲上、頭戴金冠冕、手執利鐮、
66014015	又有他使者、自殿而出、向坐雲者、大聲呼曰、可用爾鐮而穫、蓋穡時已至、地之穡已久熟矣、
66014016	坐於雲者、遂投其鐮於地、而地之穡遂得穫矣、○
66014017	又有他使者、自在天之殿而出、亦執利鐮、
66014018	又有他使者、自祭壇而出、乃有權以治火者、大聲向執利鐮者呼曰、用爾利鐮收地葡萄樹之毬、蓋其葡萄熟矣、
66014019	使者遂投其鐮於地、而收地之葡萄、投之入上帝忿怒之大酒醡、
66014020	其醡見踐於城外、有血自醡出、高至馬勒、長約一千六百呞咃𠲍、
66015001	我又見他兆在天、大且奇、即七使者、掌七災、乃其末者、因上帝之忿怒於之而盡也、
66015002	我又見有若玻璃海、雜以火、且見彼由勝獸與其像、及其名之數而來者、皆立於玻璃海、執上帝之琴、
66015003	唱上帝僕摩西之詩、及羔之詩、云、主上帝、全能者乎、大哉、奇哉、爾之所為、歷世之王乎、義哉、真哉、爾之途路、
66015004	主歟孰敢不畏、不歸榮爾名乎、惟爾乃聖、夫萬邦必來、而拜於爾前、蓋爾之義端顯著矣、
66015005	此後我見在天證幕之殿已開、
66015006	遂有掌七災之七使者、自殿而出、身衣寶石、清且光胸束金帶、
66015007	四生物之一、遂以七金盂、盛滿生至世世之上帝之怒者、予於七使者、
66015008	因上帝之榮與能、殿遂充滿以烟且無有能入殿者、待七使者之七災盡焉、
66016001	我聞有大聲自殿而出、謂七使者曰、上帝忿怒之七盂、爾其往而傾之於地、○
66016002	其一遂往、傾其盂於地、即有惡毒之瘡、生於有獸之印記、及拜其像者、○
66016003	其二傾其盂於海、海即變血、如死人者然、海中生物盡死、○
66016004	其三傾其盂於江河、及諸水之泉、遂皆變血、
66016005	我聞諸水之使者云、今在、昔在、維聖者歟、義哉爾也、蓋爾如是而判人
66016006	蓋彼曾流諸聖者、及先知之血、今爾以血予之飲、乃其所堪也、
66016007	我又聞祭壇有聲曰、然、主上帝、全能者歟、真哉、義哉、爾之判斷也、○
66016008	其四傾其盂於日、遂得以火曝人、
66016009	人為炎熱所曝、遂謗讟有權掌此諸災之上帝之名、又不悔改、以歸榮之、○
66016010	其五傾其盂於獸之座、其國遂暗、人因痛苦、遂咬己舌、
66016011	且因其痛苦及諸瘡、則謗讟大之上帝、而不悔改其所行、○
66016012	其六傾其盂於百辣大河、其水即涸、致路為東方之列王而備、○
66016013	我又見有三污靈若蛙、自龍口、與獸口、及偽先知之口而出、
66016014	彼乃諸鬼之靈、能行諸兆、出就普天下諸王、招集之於全能上帝大日之戰、
66016015	視哉我如盜而來、儆醒而守其衣、免裸行而人見其羞者、是為有福、
66016016	彼三者、遂集列王於一處、希伯來音名夏瑪結頓、○
66016017	其七傾其盂於空氣、遂有大聲、由殿自座而出、曰、成矣、
66016018	遂有閃電、諸聲、雷轟、地亦大震、自地上有人以來、未有地震如此之大者也、
66016019	大城遂裂為三、列邦諸城亦傾圮、且大巴比倫見憶於上帝前、致其以忿怒之酒杯予之、
66016020	海島皆遁、諸山不見、
66016021	且有大雹、自天降於人、各重一鈞、人因雹災、遂謗讟上帝、蓋其災甚大也、
66017001	執七盂之七使者、其一、來語我曰、來、我以坐於諸水之大妓將受之判示爾、
66017002	地之諸王、曾與之行淫、宅地之人、已以其淫亂之酒而醉、
66017003	使者遂攜我於靈適曠野、見一婦乘絳獸、獸有七首十角、遍體皆有謗讟之名、
66017004	婦衣紫與絳飾以金珠寶石、手執金杯、杯中滿以諸可惡之物、及其淫亂之污、
66017005	有名書於其額曰、奧妙者、大巴比倫乃地上諸妓及諸可惡之物之母也、
66017006	又見此婦、以諸聖及耶穌諸證者之血而醉、我見之、則奇甚、
66017007	使者謂我曰、爾何為奇耶、我將以婦與其所乘七首十角之獸之奧妙告爾、
66017008	爾所見之獸、昔有今無、且將從深淵而上、後歸淪亡、宅地之人、其名自創世時、未錄於生命册者、閌獸昔有今無、而將復在、則必奇之、
66017009	有智之心在此也、七首為七山、乃婦所坐其上者也、
66017010	又為七王、其五已傾其一今在、其一未至、至則暫存、
66017011	昔有今無之獸、乃為其八、亦七王之一、而歸淪亡、
66017012	爾所見之十角、乃十王、未嘗受國者、但與獸同受權如王、惟半時矣、
66017013	皆同一意、而以己能與權予獸、
66017014	彼將與羔戰、而羔必勝之、蓋其乃萬主之主、萬王之王、偕之者亦勝、以其乃見召、蒙選、忠信者也、
66017015	使者又謂我曰、爾所見之諸水、即妓所坐者、乃諸民群眾、諸邦、諸方、
66017016	又爾所見之獸、與其十角、將惡此妓、使之荒墟裸體、且食其肉、盡焚之以火、
66017017	蓋上帝曾予於其心、以行己旨、同懷一意、且以其國予獸、待上帝之言皆應、
66017018	爾所見之婦、乃大城、即王地上諸王者、
66018001	此後我見他使者、自天而降、有大權、地因其榮而光、
66018002	大聲呼曰、傾矣乎、傾矣乎、大巴比倫、今成為群鬼之居所、凡污靈之牢獄、凡不潔、可惡之鳥之牢籠、
66018003	蓋因其淫亂而干怒之酒、萬邦已傾、地之諸王、與之行淫、地之諸商、已因其奢華之甚而至富有、○
66018004	我又聞他聲自天、曰、我民乎當離彼而出、免共與其罪、而受其災、
66018005	蓋其諸罪滔天、其不義諸端、上帝憶之、
66018006	當加諸彼、如彼之加諸人、依其所行、加倍報之、於其所調之杯、今亦倍調以予之、
66018007	彼昔自榮與奢華若何、今使之痛苦哀慟、亦若是、蓋彼心中曰、我乃坐而為后、並非寡婦、決不至於哀慟、
66018008	故一日之間、其諸災皆至、即死亡哀慟、饑荒、彼亦將盡被火焚、蓋判之之主上帝、乃大力者也、
66018009	地之諸王、素與彼行淫而奢華者、見焚之之烟則為之悲泣哀哭
66018010	因畏其痛苦、則遠立曰、哀哉、哀哉、大城巴比倫乎、鞏固之城乎、半時之間、爾之審判至矣
66018011	地之諸商、亦為之悲泣而哀慟、因不復有人買其貨也、
66018012	即金銀、寶石、珍珠、絺、紫、綢絳、香松諸類、象牙諸器、及佳木、銅、鐵、白石諸器、
66018013	亦有肉桂、荳蔻、香料、香膏、乳香、酒、油、麵、麥、牛、羊、馬車、與人身及魂也、
66018014	爾心所嗜之果、已離爾、爾之珍饈、華采、亦皆亡而決不復見、
66018015	販此諸物之商、即因彼而致富者、畏彼所受之痛苦而遠立、悲泣哀慟、
66018016	曰、哀哉、哀哉、大城乎、素衣絺、紫、絳、飾以金珠、寶石者也、
66018017	蓋半時間、如此之大富、成為荒墟也、各舟長與隨處行舟者及舟子、並凡以泛海為業者、皆遠立、
66018018	見焚之之烟、則呼曰、何城如此大城乎、
66018019	又以塵蒙首、悲泣、哀慟、號呼曰、哀哉、哀哉、此大城也、凡有舟於海者、因其豐富而致富有、蓋半時間、成為荒墟、
66018020	天歟、諸聖者、與使徒、及先知歟、可因之而喜樂、蓋上帝以爾所受之判、而判彼也、○
66018021	有一大力之使者、舉石如大磨、投之於海曰、巴比倫大城、亦將如此、猛然被投、決不得復見也、
66018022	彈琴作樂、吹簫、吹角之音、決不復聞於爾間、凡百藝之聲、決不復見於爾間、磨聲、決不復聞於爾間、
66018023	燈光、決不復照於爾間、新郎新婦之工、決不復聞於爾間、蓋爾中諸商素為地之大夫也、萬國亦因爾之巫術而迷惑矣、
66018024	先知與諸聖、及地上被殺者之血、皆見於此城中、
66019001	此後我聞在天有若群眾之大聲、曰嗄唎［口路］吔、拯救、榮光、能力、皆歸我之上帝、
66019002	因其判斷、乃真且義也、蓋彼曾審判、以淫亂壞世之大妓、且曾於彼之手、討其諸僕之血、而伸其冤、
66019003	再曰、嗄唎［口路］吔、焚彼之烟上騰、以至世世無盡、
66019004	二十四長老、與四生物、遂伏拜坐於座之上帝、曰、啞𠵘、嗄唎［口路］吔、
66019005	有聲自座出曰、凡爾曹為我上帝之僕而畏之者、小與大、皆當讚美之、
66019006	我聞有若群眾之聲、若眾水之聲、若大雷之聲、曰嗄唎［口路］吔、蓋主我之上帝、全能者王矣、
66019007	我儕當欣喜而歡樂、以榮歸之、蓋羔之婚期已至、其婦已自備矣、
66019008	遂有予之自衣以絺、光而潔、蓋絺、乃諸聖之義行也、
66019009	又謂我曰、爾其書之、凡蒙召赴羔之婚筵者、福矣、又曰、此乃上帝之真言也、
66019010	我遂伏於其足前以拜之、彼謂我曰、慎勿為也、我與爾及爾諸兄弟、有耶穌之證者、同為僕、爾當拜上帝也、蓋耶穌之證、乃預言之靈也、○
66019011	我見天開、視哉、有白馬、與乘之者、稱為忠信真實、其判也、戰也、無不義焉、
66019012	其目乃火焰、首戴多冕、又有名書焉、己之外無識之者、
66019013	彼衣以灑血之衣、而其名稱為上帝之道、
66019014	在天之眾軍、乘白馬而從之、皆衣絺、白且潔、
66019015	又有利劍自其口出、使以之擊列邦、且彼將以鐵杖牧之、全能上帝忿怒之酒醡、彼亦踐之、
66019016	在其衣及腿、有名書曰、萬王之王、萬主之主、○
66019017	我又見一使者、立於日中、大聲而呼、向凡飛於天中之鳥、曰、來而集、以赴上帝之大筵、
66019018	食諸王之肉、千夫長之肉、勇士之肉、並食馬、與乘之者之肉、又食凡自主者、為奴者、與小者大者之肉、○
66019019	我見獸及地之諸王、並其眾軍咸集、欲戰乘馬者及其軍
66019020	獸被執、其昔曾於獸前行諸兆、以之迷惑受獸之印記、及拜獸像者之偽先知、亦與之被執、二者生投於焚以硫磺之火湖、
66019021	其餘皆被殺於乘馬者之劍、即自其口而出者、眾鳥皆以其肉而飽焉、
66020001	我見一使者、自天而降、有深淵之鑰、與大鏈在其手、
66020002	遂執龍、即老蛇、亦為魔鬼、為撒但者、縛之以至一千年、
66020003	投之於淵閉之、上封以印、使不再迷惑列邦、待千年滿、後必片時被釋焉、○
66020004	我見諸座、亦有坐之者、有予之以審判、又見為耶穌之證、及上帝之道、而被斬者之魂、與昔未拜獸及其像、未受其印記於額於手者、此皆生而與基督共王一千年、
66020005	此乃第一復起也、其餘之死者、不生待千年滿、
66020006	有分於第一復起者、其人福矣、聖矣、第二死無權治之、彼皆將為上帝及基督之祭司、與基督共王一千年、○
66020007	千年既滿、撒但必由其獄而被釋、
66020008	乃出而惑在地四方之列邦、即谷與馬谷、集之以戰、其數如海沙焉、
66020009	遂上地面、圍諸聖之營、與蒙愛之城、乃有火自天降而吞之、
66020010	惑之之魔鬼、被投於火及硫磺之湖、在彼亦有獸與偽先知、晝夜受苦、以至世世無盡、○
66020011	我又見一大白座、與坐之者、地與天、自彼之面前而遁、其所在遂不見矣、
66020012	我見諸死者、大與小、皆立於座前、諸書遂展、又有他書展焉、即生命册也、死者、乃依其所行、憑諸書所載而被審、
66020013	海乃交出其中之死者、死與陰府亦交出其中之死者、各人遂依其所行而被審、
66020014	死與陰府亦見投於火湖、此乃第二死、即火湖也、
66020015	若有未錄於生命册者、其人則被投於火湖、
66021001	我見有新天新地、蓋前天前地已逝、海亦不復有、
66021002	又見聖城新耶路撒冷、自天由上帝而降、已備如新婦、妝飾以迓其夫、
66021003	我聞大聲、自座而出、云、視哉、上帝之幕與人相偕、上帝將偕之而幕、彼將為其民、而上帝必親偕之、為其上帝、
66021004	且將盡拭其目諸淚、死不復有、而哀慟、悲泣、痛苦、皆不復有、蓋前事已逝矣、
66021005	坐於座者、曰、我更新萬有、又曰、爾其書之、蓋此言信且真也、
66021006	又謂我曰、皆已成矣、我為啞唎𠵽、與啊咪咖、為始與終、我將由生命水泉、白白以予渴者、
66021007	得勝者、將嗣此諸事、我將為其上帝、彼將為我子、
66021008	但畏怯者、不信者、可惡者、兇殺者、淫亂者、巫術者、拜偶像者、及凡言謊之人、其分則於焚火及硫磺之湖、此即第二死也、○
66021009	七使者手執七盂、盛滿七末災者、其一就而語我曰、來此、我將以新婦、即羔之妻、示爾、
66021010	使者、遂携我於靈適一山、大且高者、示我以聖城、耶路撒冷自天由上帝而降、
66021011	有上帝之榮、其光似至寶之石、有若碧玉、明如水晶、
66021012	有牆大且高、有十二門、在諸門有十二使者、門上書名、即以色列子孫、十二支派之名、
66021013	東有三門、北有三門、南有三門、西有三門、
66021014	城牆有十二基、其上有羔之十二、使徒之名十二、
66021015	與我言者、有金杖為度、欲量其城、其門、其牆、
66021016	城形四方、長闊相等、以杖量城、得一萬二千呞咃𠲍、長闊及高皆相同、
66021017	使者量牆、共得一百四十四肘、按人之度、即使者之度也、
66021018	牆以碧玉而築、城乃精金、有若明淨之玻璃焉、
66021019	城牆之基、飾以各種寶石、第一基乃碧玉、第二乃藍玉、第三乃蒼玉、第四乃靑玉、
66021020	第五乃紅玉、第六乃瑪瑙、第七乃黃玉、第八乃水蒼玉、第九乃淡黃玉、第十乃翡翠玉、第十一乃赤玉、第十二乃紫玉、
66021021	十二門乃十二珠、諸門各為一珠、城衢乃精金、明澈如玻璃、
66021022	我不見城中有殿、蓋主上帝、全能者、及羔、為其殿也、
66021023	不需日月之照、蓋上帝之榮耀光之、其燈乃羔也、
66021024	列邦之民、將藉其光而行、地之諸王、將以其榮携於彼、
66021025	其門於晝決不閉、蓋在彼將無夜也、
66021026	人將以列邦之榮與尊携於彼、
66021027	凡俗物與作可惡、作謊言之人、決不得入之、惟錄於羔之生命册者、方得入焉、
66022001	使者又示我以城衢中生命水之河、光如水晶、由上帝及羔之座而出、
66022002	河之左右、有生命之樹、結果十有二種、每月結其果也、其葉致列邦得醫、
66022003	凡呪詛皆不再有、上帝及羔之座將在於彼、而其諸僕將事之、
66022004	且見其面、其名亦在僕之額、
66022005	不復有夜、無需燈光日光、蓋主上帝將光之而彼將王以至世世無盡、○
66022006	又謂我曰、此言信且真也、主、即諸先知之靈之上帝、曾遣其使者、以必速成之事、示其諸僕、
66022007	視哉、我速至、守此書之預言者、福矣、○
66022008	我約翰乃聞且見此事者、既聞且見、遂俯伏以拜於使者之足前、即以此事示我者、
66022009	彼謂我曰、慎勿為也、我與爾及爾諸兄弟、即先知、並守此書之言者、同為僕、爾當拜上帝也、○
66022010	又謂我曰、勿封此書之預言、蓋日期近矣
66022011	不義者其仍為不義、污穢者、其仍為污穢義者、其仍為義、聖者其仍為聖、
66022012	視哉、我速至賞罰在我以報各人依其工也、
66022013	我為啞唎𠵽、又為啊咪咖、首與末、始與終者也、
66022014	洗其衣者、福矣、致彼得權以就生命之樹、且由諸門入城焉、
66022015	在外則有諸犬、巫術、淫亂、兇殺拜偶像、及好謊言而作之者、○
66022016	我耶穌已遣我使者、以此諸事為諸會證於爾曹、我乃大衛之根株、及苗裔、光明之晨星也○
66022017	靈與新婦皆曰、來聞者亦當曰來、渴者當來、願意者、可白白得生命之水、○
66022018	我證於凡聞此書之預言者、倘有人加增之上帝將以此書所錄之災加於彼、
66022019	倘有人删減此預言書之言、上帝將由此書所錄生命樹及聖城删去其分、○
66022020	證此事者、曰、然、我速至啞𠵘主耶穌歟、爾其至哉、
66022021	願主耶穌之恩寵、偕諸聖焉、啞𠵘、
